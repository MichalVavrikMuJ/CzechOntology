{"id": "415189", "url": "https://cs.wikipedia.org/wiki?curid=415189", "title": "Krless", "text": "Krless\n\nKrless je česká hudební skupina hrající evropskou hudbu vrcholného středověku.\n\nKapela vznikla v roce 1994 a od svého vzniku vydala čtyři řadová alba, kterých se prodalo přibližně 20000 kusů, poslední, Morbida v roce 2015. Kapela ve svých aranžích pracuje s původní melodií a textem písní z období 13.–15. století pocházejících z Francie, Turecka, Německa, Itálie, Španělska či Čech. Krless se zabývá jak hudbou světskou, tak úpravami skladeb duchovních.\n\nKapela vystupuje na historických slavnostech, trzích a koncertech po celém světě. Účinkuje v televizních a filmových pořadech (Johanka z Arcu, Princezna se sloníma nohama, Borgia) či hudebně doprovází divadelní představení. Leckdy se svou hudbou stojí i na velkých podiích ve zvučené verzi a jejich hudba dokáže posluchače řádně rozehřát.\n\n\n\n\n\n"}
{"id": "415197", "url": "https://cs.wikipedia.org/wiki?curid=415197", "title": "Lee Archambault", "text": "Lee Archambault\n\nLee Joseph \"Bru\" Archambault (* 25. srpna 1960, Oak Park, Illinois, Spojené státy americké) je od roku 1998 astronaut NASA.\n\nVystudoval obor aerokosmická technologie na University of Illinois at Urbana-Champaign.\n\nV roce 1998 se stal kandidátem na místo astronauta u NASA (JSC, Houston). V roce 2000 byl zařazen mezi astronauty a v roce 2007 absolvoval svůj první start jako pilot STS-117.\n\n\n"}
{"id": "415201", "url": "https://cs.wikipedia.org/wiki?curid=415201", "title": "Přimykání", "text": "Přimykání\n\nPřimykání (\"adjunkce\", slabá závislost) je skladební vztah realizovaný pouze mezi významy slov, tvar závislého slova není slovem řídícím určován.\n\nUplatňuje se u příslovečného určení a přívlastku neshodného:\n\n\"Návštěvu dopředu ohlásil štěkot našich psů\". - \"ohlásil dopředu\" ; příslovečné určení\n"}
{"id": "415208", "url": "https://cs.wikipedia.org/wiki?curid=415208", "title": "Ara zelený", "text": "Ara zelený\n\nAra zelený (\"Ara ambiguus\") je velký ohrožený papoušek z rodu \"Ara\" obývající deštné pralesy Střední a Jižní Ameriky, konkrétně na území států Nikaragua, Kostarika, Panama, Kolumbie a Ekvádor.\n\nAra zelený je na svém areálu rozšíření s délkou 85 – 90 cm a hmotností kolem 1,3 kg největším druhem papouška. Jak už jeho samotný název napovídá, je převážně zelený s rudým čelem a světle modrými křídly a kořenem ocasu. Na obličeji má holou kůži jen velmi řídce porostlou malými tmavými pery, která jsou u samic a starších ptáků zbarvena rudě.\n\nTvoří dva zeměpisné poddruhy:\n\n"}
{"id": "415232", "url": "https://cs.wikipedia.org/wiki?curid=415232", "title": "Robert Burns", "text": "Robert Burns\n\nRobert Burns (25. ledna 1759 Alloway, South Ayrshire, Skotsko – 21. července 1796) byl skotský básník a autor písní.\n\nRobert Burns je skotský národní básník, nejznámější z básníků, kteří psali ve skotštině, ačkoliv mnoho z jeho děl je psáno v angličtině a v „lehkém“ skotském nářečí, které je srozumitelné širšímu publiku.\n\nBurnsovy básně jsou melodické, hravé, připomínají lidovou poezii. Zahrnují především lyriku a balady. Jejich tématem je skotské vlastenectví, láska, ale také příroda a různé lidové tradice skotského venkova. Mnoho z jeho básní je věnováno zvířatům, včetně dojemné elegie na úhyn oblíbené ovečky, která se nešťastnou náhodou uškrtila. V pozdějších letech, když už byl Burns vážně nemocný, psal vážnější básně, většinou s politickou a sociální tematikou. Burns byl zpočátku obdivovatelem francouzské revoluce, později tento názor změnil. Hlásil se k liberalismu, v některých básních zaznívají pacifistické myšlenky.\n\nBurns byl nejvýznamnějším britským představitelem preromantismu. Ovlivnil anglické romantiky včetně Percyho Bysshe Shellyho a Williama Wordswortha, ale i básníky kontinentální Evropy, např. Heinricha Heineho. Ve 20. stol. se jeho poezie stalo inspirací pro autory beat generation a hnutí hippies, některé z jeho básní zhudebnil např. Bob Dylan.\n\nRobert Burns je i v dnešní době považován za nejslavnějšího skotského básníka. \n\nCelosvětově je slavná báseň Auld Lang Syne, v Česku známá jako \"Valčík na rozloučenou\".\n\nSkotský národ jej i v této době ctí a v duchu jeho díla - \"Ódy na haggis\" - se nesou skotské oslavy tohoto národního jídla.\n\nKaždá skotská rodina, jež ctí tradice, se 25. ledna sejde u večeře, při které básníka v několika krocích uctí.\nPřipraví se národní jídlo haggis (ovčí žaludek plněný různými vařenými vnitřnostmi, především játry,ledvinami aj., ovesnými vločkami apod.); základ jídla je stejný, pouze v různých koutech Skotska si jej dochucují lidé podle svého. Haggis je přinesen na stůl, přičemž za zvuku dud a v tradičních skotských krojích zpívá celá rodina tuto pochvalnou píseň. V určitém úseku ódy se Haggis slavnostně rozřízne.\n\n"}
{"id": "415233", "url": "https://cs.wikipedia.org/wiki?curid=415233", "title": "ZOO Dvůr Králové", "text": "ZOO Dvůr Králové\n\nZOO Dvůr Králové a. s. (IČO 27478246) je zoologická zahrada v Česku nacházející se v jihozápadní části města Dvůr Králové nad Labem v Královéhradeckém kraji (okres Trutnov). Uvedený oficiální název je však používán pouze pro úřední účely, zatímco pro kontakt s návštěvníky a s veřejností se od roku 2018 používá marketingové označení Safari park Dvůr Králové.\n\nZoo se přednostně orientuje na africká zvířata, a to již od konce 60. let 20. století. Vedle klasické pěší pochůzky mezi expozicemi tradiční zoo umožňuje v části \"safari\" také projížďky mezi zvířaty buď upravenými turistickými autobusy, anebo ve vlastních vozech návštěvníků. Součástí zoo je také galerie obrazů Zdeňka Buriana, ilustrátora pravěku.\n\nŘeditelem je od 1. prosince 2012 Přemysl Rabas.\n\nKrátce po skončení II. světové války a znárodnění arizované Neumannovy vily, která se stala sídlem nového královédvorského městského muzea, dal královédvorský rodák a pozdější krátkodobý ředitel Zoo Praha Otakar Štěpánek podnět pro založení zvířecích expozic. Na ploše 4,6 ha původní květinové zahrady pak přičiněním řady dobrovolníků pod vedením pozdějšího správce Josefa Fabiána vzniklo několik klecí a výběhů, které byly osazeny především nenáročnými středoevropskými zvířaty (lišky, jezevci, sovy, straky, srny aj.). Slavnostní otevření tohoto zookoutku pro veřejnost se konalo 9. května 1946. \n\nV roce 1950 byl původní palmový skleník u vily přestavěn na první pavilon exotické zvěře, kde nalezly útočiště opice, cibetky, exotičtí ptáci a největší lákadlo zookoutku: lví kocour Rémus, vysloužilé cirkusové zvíře. Téhož roku se začaly stavět i nové výběhy pro kopytníky, v roce 1951 byli dovezeni první velbloudi a 20. listopadu 1951 bylo schváleno přejmenování zookoutku na \"Východočeskou zoologickou zahradu\". Počty živočišných druhů i jedinců poměrně rychle rostly, v roce 1953 už zoo měla plochu 6,5 ha a vystavovala 59 druhů ptáků, 26 druhů savců a jeden druh plazů (želvy). Poté, co v březnu 1953 správce Fabián ze zoo odešel, však další vývoj poněkud ustrnul – či spíše dokonce degradoval, protože hned v roce 1953 přišla zoo o pozemek pod vilou, kde do té doby byly obory a bazénky, a kde byl po následující čtyři roky zdlouhavě budován amfiteátr. \n\nNový rozvoj se datuje od roku 1956, kdy se stal ředitelem František Císařovský. Zoo v té době získala první tygry bengálské, kteří se stali skutečným maskotem zoo a dostali se tak na vůbec první logo v roce 1957. Přelom 50. a 60. let znamená výraznou modernizaci zoo, která se rozšířila na 28 ha, přičemž naprostou většinu prací provedli bezplatně zaměstnanci a občané města v rámci Akce Z – nový medvědinec, lvinec, řada výběhů atd. V roce 1959 se stala Zoo druhou největší v tehdejším Československu jak plochou (přes 20 ha), tak i obsazeností (360 zvířat) a návštěvností (130 000 lidí). I v dalších letech prožívala zoo rozkvět stavební i chovatelský: v roce 1960 byly dokončeny pavilony pro antilopy, muflony a kamzíky či přestavba opičího pavilonu do modernější podoby, v roce 1961 byla odchována první dvě koťata tygra bengálského, v roce 1963 dokončen sloní pavilon a dovezena slonice Soňa původem z cirkusu, roku 1964 byl dokončen pavilon terárií jako vůbec první takový objekt v Československu, s velkou průhlednou laminátovou střechou, tůněmi pro krokodýly či řadou vitrín pro menší plazy. Téhož roku také počet návštěvníků dosáhl 200 000 osob a VčZOO přešla pod správu ONV Trutnov.\n\nV červenci 1965 se ředitelem zoo stal Josef Vágner a postupně se mu podařilo prosadit specializaci zoo na africkou faunu, už v roce 1966 tak začal být sloní pavilon adaptován i pro potřeby hrochů a v zoo vznikla nová karanténní stanice. Roku 1967 se Vágner vydal na první studijní cestu do Afriky a roku 1968 vypracoval \"Projektový úkol na africké safari a rozšíření zoologické zahrady\". Tento nový koncept zahrady znamenal, že zoo se mj. díky záboru údolí potoka Netřeby rozšíří až na 70 ha a že v letech 1969–72 dojde k výstavbě pavilonů, výběhů, zimovišť, komunikací aj. v hodnotě 118 mil. Kčs, k čemuž mělo napomoci i to, že rok předtím se zřizovatelem VČ ZOO stal Východočeský KNV Hradec Králové. Tato výstavba však probíhala mnohem pomaleji a nebyla zcela dokončena ještě ani v březnu 1983, kdy se Vágner vzdal místa. Rozvoj VčZOO byl však přesto impozantní: Vágner uspořádal osm expedic do Afriky, jejichž cílem byl dovoz africké fauny a díky nimž v zoo přibylo na 2000 nových zvířat, především kopytníků. Tyto mimořádně náročné expedice znamenaly cca 20 tisíc kilometrů dlouhou přepravu zvířat na autech, ve vlaku, na lodích aj. z centrální Afriky, díky profesionální péči však s téměř plnou spolehlivostí a úhyny v řádu jednotek kusů. Už roku 1972 tak disponovala zoo například největším stádem žiraf na světě, a proto bylo vytvořeno nové logo: tři žirafí krky. Vznikly nové vchodové pokladny a turnikety, pavilony pro zebry, nosorožce, antilopy atd., inženýrské sítě, dílny, v roce 1980 vznikl také \"Výzkumný a diagnostický ústav\" vybavený počítačovým systémem. V roce 1983 ještě v Neumannově vile vznikla unikátní galerie o vývoji života na Zemi: galerie obrazů Zdeňka Buriana, oficiálně otevřená 17. 6. 1983.\n\nV dubnu 1975 však byla celá zoo uzavřena pro návštěvníky až do konce roku. Příčinou byla nutnost izolace a celkové karantény poté, co se v dubnu u některých žiraf v zimovišti objevily příznaky afrického typu slintavky a kulhavky SAT1. Na základě rozhodnutí veterinární správy bylo celé stádo žiraf (28 žiraf Rothschildových a 18 žiraf síťovaných) v noci z 29. na 30. dubna 1975 postříleno. Toto rozhodnutí nebylo nikdy zcela objasněno a zdokumentováno, protože k němu došlo zřejmě jen na základě nepřímých důkazů a příznaků, nikoliv na základě cíleného sérologického vyšetření (jedinou laboratoří v té době disponovala Velká Británie, kam bylo zřejmě nepřípustné až nemožné dovézt vzorky) a ČSSR o něm ani neinformovala příslušné mezinárodní orgány. Ředitel Vágner v tom spatřoval cílenou akci československé kontrarozvědky s cílem ho profesně diskreditovat – podkladem pro toto tvrzení bylo mj. to, že ostatní vnímavá zvířata z bezprostředního okolí žirafí ubikace (od buvolů po hospodářská zvířata v zázemí zoo) vyšetřena (natož utracena) také nebyla. Žirafí chov byl sice záhy obnoven novým dovozem z Afriky, ale již nikdy nedosáhl podobné velikosti jako původní 46hlavé stádo.\n\nDalším mezníkem v historii zoo je srpen 1984, kdy se ředitelem VčZOO stal Jiří Svoboda (dosavadní ředitel Správy KRNAP). Během jeho poměrně krátkého působení došlo k významné modernizaci zoo spojené se snahou imitovat přirozené prostředí zvířat ve výbězích – včetně odstraňování mříží a pletiv u různých expozic a jejich nahrazování sklem, příkopy a živými ploty. V této době došlo také k výstavbě objektů, které umožnily v pozdější době otevření safari. Zoo se stala největším chovatelem lidoopů v ČSSR, pro které byl otevřen i nový pavilon a kde ředitel Svoboda svým osobním zásahem nechal nahradit projektované betonové a ocelové „atrakce“ pro lidoopy novými dřevěnými. V následujících dvou letech vznikly voliéry ptáků, pavilon plameňáků, expozice malých zvířat, výběhy šelem, kopytníků i surikat, ostrov papoušků, v teráriu vznikla expozice tropické řeky, přestavěn pavilon nosorožců, aj. V létě 1986 bylo do safari pokusně vypuštěno prvních 17 kopytníků.\n\nV prosinci 1988 byl zvolen nový ředitel Pavel Suk, který se zcela soustředil na dokončení projektu Safari, slibovaného veřejnosti již přes deset let: došlo k zásadním parkovým úpravám, výstavbě rozsáhlých oplocení a instalaci unikátních samozavíracích brán mezi oddíly. Veřejnost se na safari poprvé podívala dne 24. května 1989, kdy bylo otevřeno pro autobusové výpravy a lidem tak bylo po 21 letech opět zpřístupněno údolí potoka Netřeby. V témže roce byl také otevřen velký přednáškový sál a vzniklo Středisko ekologické výchovy.\n\nRok 1990 znamenal pro VčZOO začátek několikaletého období nejistoty. V lednu toho roku byl ředitel Suk odvolán, v dubnu 1990 se novým ředitelem stal Ivan Pojar a po uspěchaném zrušení KNV přešlo zřizovatelství VčZOO na nově vzniklý OkÚ Trutnov, včetně účelově vázané státní dotace. Ředitel Pojar tehdy bez náhrady zrušil jak \"Vědecký a diagnostický ústav\", tak i téměř polovinu z 247 pracovních míst a dosavadní technici či zahradníci se stali externími dodavateli. Od 1. 1. 1993 se VčZOO přejmenovala na „Východočeskou zoologickou zahradu - safari Dvůr Králové nad Labem“, nicméně zánik ČSFR znamenal i zánik dotace z federálního rozpočtu a OkÚ byl nucen dotaci poskytovat z vlastního rozpočtu, ta však byla logicky mnohem nižší a znamenalo to rázný škrt v provozních i investičních výdajích zoo. Exředitel Vágner se v té době snažil privatizovat zoo jeho rodinnou firmou SAFARI, s.r.o., protože však v privatizačním projektu dál počítal s trvalými státními dotacemi, byl odmítnut a v roce 1997 Ministerstvo financí od záměru privatizace ustoupilo úplně. Slibně rozjetá výstavba moderního ptačího pavilonu byla zastavena po zastřešení hrubé stavby a v tomto období se realizovaly jen méně náročné investice: pavilon šelem (navíc díky daru soukromé osoby), pavilon nočních zvířat v suterénu Neumannovy vily, rekonstrukce pavilonů tlustokožců, antilop a plazů apod. Ostatní části zoo však postupně chátraly, a to jak pavilony, tak zázemí pro zvířata, zaměstnance i návštěvníky. Přesto se v roce 1994 stala VčZOO členem EAZA.\n\nNovým impulsem se v srpnu 1996 stal nástup rázné Dany Holečkové. Ta krátce po jmenování obnovila výstavbu ptačího pavilonu, zahájila demolice nevyužívaných zchátralých pavilonů ve prospěch rozšíření dosavadních, rozšíření safari o další výběh, zorganizovala dovoz desítek nových živočišných druhů, prosadila vznik nové restaurace U lemura, hotelu Safari, rekonstrukci Neumannovy vily, rozšíření parkoviště pro návštěvníky, přestavbu terária na pavilon Vodních světů, zřízení dětské kontaktní zoo a vznik Safarikempu. Ke dni 28. červnu 2005 byla Zoo transformována z příspěvkové organizace na akciovou společnost ve 100% vlastnictví Královéhradeckého kraje a získala IČ 27478246. V roce 2009 byly uskutečněny dvě velké reintrodukční akce, kdy dva nosorožci dvourozí byli navráceni do Tanzanie a čtyři severní nosorožci tuponosí do Keni v rámci projektu \"Poslední šance na přežití\". Tento projekt ocenil i britský princ William, ale odsoudili ho někteří odborníci a spory vyvrcholily odchodem Zoo z asociace EAZA a vyloučením z WAZA.\n\nProti ředitelce Holečkové však už tou dobou vedlo letitou kampaň občanské sdružení Safari Archa 2007, které ji vytýkalo arogantní přístup k podřízeným, neodborné zásahy do chovatelské práce (které mělo údajně za následek úmrtí slonice a jejího ošetřovatele v roce 2001), nesystémovou cenovou politiku (např. zavedení vstupného již pro dvouleté děti) či podbízivý lunaparkový styl. Unie českých a slovenských zoologických zahrad tyto \"„tendenční a účelové mediální výstupy některých jednotlivců a občanských iniciativ, které jsou vedeny osobní záští a vlastními zájmy“\", odsoudila a ani zřizovatel neviděl důvod k ředitelčině odvolání. Ten se náhle našel na podzim 2012, když v atmosféře před volbami do krajských zastupitelstev vyzval hejtman Královéhradeckého kraje Lubomír Franc ředitelku k rezignaci, jakkoliv se jí dosud zastával. Volební hnutí Východočeši, na jehož kandidátní listině tehdy Holečková byla, hejtmanovu snahu označilo za žalovatelný předvolební tah a ředitelka složit funkci odmítla, nakonec však rezignovala sama dne 17. října 2012 s tím, že Zoo odevzdává ve výborné kondici: \"„S potěšením zoo předávám s jedinečnou infrastrukturou, systémem zážitkových programů, funkčním hotelem, unikátním safarikempem a dobrým stavem hospodaření, kterého zoo navzdory ekonomické recesi dosáhla.“\". \n\nOd 1. prosince se novým ředitelem stal Přemysl Rabas, který v Zoo pracoval již v letech 1988–90, v letech 1992–2008 vedl Podkrušnohorský zoopark Chomutov a představenstvo Zoo ho ve výběrovém řízení dne 14. listopadu 2012 vybralo jako jasného favorita. Přesto se toto rozhodnutí dočkalo ihned kritiky jak od občanského hnutí Safari Archa, tak od porevolučního ředitele Zoo Pojara. Nový ředitel si jako své hlavní úkoly předsevzal zklidnění rozjitřené atmosféry, zlepšení návštěvnosti díky jiné politice vstupného, úpravu kritizovaného safari s vlastními auty a návrat Zoo do odborných asociací, nijak výrazně se přitom nevymezoval vůči své předchůdkyni a většinu jejích kroků hodnotil kladně. Jedním z prvních znaků bylo vytvoření nového a výrazného vizuálního stylu africké batiky, který začal být postupně uváděn do života na orientačních cedulích, na letácích i na nemovitostech podle plánovaného rozšíření specializace na africkou faunu obecně. Už v roce 2013 vzniklo nové dětské hřiště, které získalo cenu Dřevěná stavba roku a bylo doplněno třípatrovým lanovým parkem. Upraven byl i kritizovaný pohyb pěších a motorizovaných návštěvníků po safari díky lávce přes výběh kopytníků. Byla také otevřena „Expozice velkých afrických transportů“, mapující dovozy zvířat uskutečněné J. Vágnerem a návraty zvířat uskutečněné D. Holečkovou..\n\nČtvrtstoleté výročí otevření afrického safari pro veřejnost bylo dne 31. května 2014 oslaveno mj. jeho přejmenováním na \"Africké Safari Josefa Vágnera\" a 12. července 2015 bylo v něm otevřeno Lví safari (jediné ve střední Evropě, kde se návštěvníci mohou mezi volně vypuštěnými lvy projíždět ve vlastních autech nebo ve speciálně upravených vozech). V tomto roce byl také konečně zrekonstruován léta chátrající amfiteátr a ve staré části Zoo vznikla i stylové africká vesnička Gwando.\n\nV roce 2016 oslavila Zoo 70. výročí od založení. I v tomto roce došlo k mnoha významným počinům: Česká pošta vydala 600 archů příležitostných známek, které byly vyprodány v řádu dní. V Zoo se uskutečnila výroční konference 17 členských států EARAZA, safari se dočkalo nového stylového vjezdového objektu s pokladnami a navazující patrovou dřevěnou restaurací Kibo, v areálu safari vzniklo městečko Tiébélé (podle předlohy z Burkina Faso s etnografickou výstavou a nová část Zoo byla dne 19. září 2016 prohlášena kulturní památkou.. Do Zoo se také po více než deseti letech vrátili hroši a v Africe úspěšně pokračovaly snahy o obnovu populace nosorožců bílých severních. Díky tomu a díky dalším aktivitám návštěvnost po pěti letech opět překročila půlmilionovou hranici. \n\nOd roku 2018 se začal používat nový marketingový název Safari park Dvůr Králové, oficiální název zapsaný v obchodním rejstříku se však nezměnil. V témže roce proběhla plánovaná rekonstrukce restaurace Lemur s přilehlým hotelem kdy bylo k původní přízemní budově přistavěno patro. Současně s tím proběhla rekonstrukce pokladen a vchodu do zoo. Rovněž začala plánovaná výstavba zimní expozice pro žirafy. Ke konci roku začala také rekonstrukce pavilonů ptačí svět a vodní světy. Ke konci roku 2018 se po 29 letech narodilo mládě hrocha. \n\nV roce 2019 pokračovala rekonstrukce tropické řeky v pavilonu vodní světy a pavilonu Ptačí světy. Probíhaly dokončovací práce na expozici žiraf. V červnu byl slavnostně znovu otevřen pavilón Ptačí svět , ve kterém nově vznikly expozice suché oblasti ostrova Madagaskar a expozice tropického lesa Kongo. V témže roce se podařilo vytvořit chovnou skupinu lvů a následně díky tomu se po 30. letech podařilo odchovat 2 lvíčata Lva Berberského. V prosinci byla zpřístupněna nová expozice žiraf, kde konečně návštěvníci mohou pozorovat žirafy i v zimě nebo za špatného počasí, kdy je nelze vidět ve venkovním výběhu. \n\nNa rok 2020 je naplánováno znovu otevření zrekonstruované expozice v pavilónu Vodní světy. A začít by měla také výstavba výstavba nové části zoo nazvané expozice Jihozápadní Afriky , zaměřené především na vodní faunu Afriky jako jsou krokodýli, tučňáci nebo lachtani .\n\nRok 2017: Zoo Dvůr Králové chová kolem 2 500 ks zvířat v 418 druzích (údaje z roku 2017),z čehož je 86 druhů savců a 161 druhů ptáků. O zvířata se stará 164 zaměstnanců. Provozní náklady zoo činily 177,685 mil. Kč. Od zřizovatele – Královéhradeckého kraje – obdržela 50 mil. Kč, od Ministerstva životního prostředí 1,417 mil. Kč. Provozní soběstačnost tak činila 68 %. Podle počtu zaměstnanců i podle celkových příjmů je královédvorská zoo na druhém místě v Česku (po zoo v Praze). Podle počtu návštěvníků je na třetím místě – předstihuje ji Zoo Praha a Zoo Zlín.\n\nZoo je tradičním turistickým cílem nejen obyvatel východočeské oblasti, ale prakticky z celé republiky, blízkého Polska a Německa. Od roku 2006 jsou ve výročních zprávách Zoo dohledatelné i údaje o počtu návštěvníků a později i o tržbách ze vstupného.\n\n\n\n"}
{"id": "415235", "url": "https://cs.wikipedia.org/wiki?curid=415235", "title": "Zaječice (Bečov)", "text": "Zaječice (Bečov)\n\nZaječice () je osada, která je součástí obce Bečov v okrese Most v Ústeckém kraji. Nachází se v nadmořské výšce 231 metrů, asi 6,5 km jihovýchodně od města Mostu. Obcí protéká Zaječický potok, který se severozápadně od obce vlévá do říčky Srpiny. Na území osady se nachází také katastrální území již zaniklých obcí Kamenná Voda, Stránce a Židovice.\n\nNázev vesnice je odvozen ze staročeského osobního jména \"Zajiec\" ve významu ves lidí Zajícových. V historických pramenech se jméno vesnice vyskytuje ve tvarech: in Zagecziczich (1413), na Zaječiciech (1503), v ves Zajicžiczy (1619), Zagečzicze (1628), Zaječice (1654), Seidschitz (1787), Saidschitz (1833) a Zaječice i Saidschitz (1848).\n\nZaječice u Bečova proslavil minerální pramen, který byl znám již v 18. století a nachází se severozápadně od obce. Geolog a balneolog Franz Ambroz Reuss, který působil jako lékař v lázních Bílinská kyselka (tehdy BILINER SAUERBRUNN) u Bíliny potvrdil léčebné účinky nejen bílinské minerálky, ale i zdejší hořké vody a zasloužil se o proslulost a široké využití minerálních pramenů. Zaječická voda svým složením patří mezi silně mineralizované minerální vody sírano-hořečnatého typu, je nažloutlá, bez pachu a má výraznou hořkou chuť. Voda má projímavé a zánětům zabraňující účinky a hodí se zvláště k déle trvajícímu užívání při chronické ochablosti střev a jiných potížích. Zdejší minerální voda patří do stejné kategorie jako Vincentka, Bílinská kyselka, Mlýnský pramen, Šaratice nebo Rudolfův pramen. V Zaječicích vznikla stáčírna, která začala prodávat minerálku pod jménem \"Zaječická hořká voda\". Na počátku 20. století se z minerálního pramene získávala hořká Glauberova sůl (složení známé také jako Epsomská sůl), která se prodávala pod obchodním názvem BILINER DIGESTIVE PASTILLES. Po celém světě se díky dobrým účinkům solí ze Sedlic, Zaječic začaly vyrábět chemické preparáty s názvem \"Seidlické prášky\" (SEIDLITZ POWDERS), které částečně napodobovaly odpařené soli z Bílinské kyselky a Zaječické hořké vody. \"Seidlitz powders\" ale neměly kromě jména nic společného s touto lokalitou. Po znárodnění Bílinských lázní a produkce minerálek se zdejší stáčírna stala pobočkou tamního národního podniku Bílinská kyselka, který jako soukromá firma zaječickou hořkou produkuje dodnes. Zaječická hořká voda dosahuje v současnosti největších úspěchů v Číně a v Rusku.\n\nZ pamětihodností se v obci nachází pouze kaple sv. Ferdinanda Kastilského. Byla postavena v letech 1767–1769 na náklady místního sedláka Mathiase Loose, který zbohatl na minerální vodě. Poškozená kaple je od roku 2007 v rekonstrukci a byla opatřena novou střechou.\n\nV následujících letech jsou údaje souhrnné pro Bečov i s oběma osadami.\n\n"}
{"id": "415256", "url": "https://cs.wikipedia.org/wiki?curid=415256", "title": "Valkýra (film)", "text": "Valkýra (film)\n\nValkýra je americký historický thriller natočený roku 2008. Je zasazen do nacistického Německa během 2. světové války. Film zachycuje situaci kolem 20. července 1944, kdy byl spáchán atentát na Adolfa Hitlera německými důstojníky a následnou Operaci Valkýra na převzetí moci v zemi.\n\nFilm režíroval Bryan Singer a produkoval United Artists. V hlavních rolích vystoupili Tom Cruise jako plukovník Claus von Stauffenberg, jedna z klíčových postav spiknutí, Bill Nighy, Eddie Izzard, Terence Stamp a Tom Wilkinson jako další osoby spiknutí.\n\nPodle německého zpravodaje Focus, 11 komparzistů, kteří při natáčení vypadli z nákladního auta převážejícího vojáky Wehrmachtu požadují po producentovi 11 milionů dolarů jako odškodné.\n\nBěhem 2. světové války je plukovník Wehrmachtu Claus von Stauffenberg (Cruise) několikrát raněn v Tunisu a poté evakuován domů do nacistického Německa. Mezitím generálmajor Henning von Tresckow (Branagh) provede atentát na Adolfa Hitlera propašovanou bombou na palubě führerova osobního letadla. Bomba avšak selže a Tresckow ji bezpečně získá zpět, aby zabránil prozrazení. Poté co se dozví, že gestapo uvěznilo majora Hanse Ostera, nařídí generálovi Friedrichu Olbrichtovi (Nighy), aby za něj našel náhradu. Zrekrutují proto Stauffenberga do německého protinacistického odboje. Olbricht přivede Stauffenberga na tajné setkání společenství, které plánovalo předchozí atentát na Hitlera. Mezi členy jsou generál Ludwig Beck (Stamp), Dr. Carl Goerdeler (McNally) a Erwin von Witzleben (Schofield). Plukovník je překvapen, když zjistí, že neexistuje žádný plán na to, jak převzít moc po atentátu na Hitlera.\n\nPo bombovém útoku na Berlín vyjde najevo plán Operace Valkýra, který zahrnuje rozmístění Rezervní Armády k udržení pořádku v době národní pohotovosti. Spiklenci plán opatrně upraví tak, aby mohli po zabití Hitlera odstranit nacistický režim. Chtějí svrhnout úřad SS a uvěznit Hitlerovy nejbližší spolupracovníky. Uskutečnit plán mohou jen pokud generál Fromm (Wilkinson), velitel Rezervní Armády, zahájí operaci Valkýra. Proto mu nabídnou pozici velitele Wehrmachtu v postnacistickém Německu a snaží se ho zrekrutovat mezi sebe. Fromm však od počátku odmítá. S upraveným plánem, který musí být podepsán Hitlerem (Bamber) samotným, von Stauffenberg navštíví führera v jeho residenci na Berghofu v Bavorsku. V přítomnosti blízkého kruhu spolupracovníků Hitler pochválil Stauffenbergovu odvahu v severní Africe a podepsal plán ihned bez prostudování a úprav.\n\nNa Goerdelerovo naléhání von Stauffenberg souhlasí s atentátem na Hitlera a velitele SS Himmlera v bunkru ve Vlčím doupěti. Na poslední poradě plukovník Mertz von Quirnheim (Berkel) instruuje členy spiknutí, jak použít tužkový detonátor. Von Stauffenberg také kontaktoval generála Fellgiebela (Izzard), který má na starosti spojení mezi Vlčím doupětem a okolním světem, aby přerušil všechnu komunikaci po výbuchu bomby. 15. července 1944 se von Stauffenberg zúčastní strategické porady ve Vlčím doupěti s bombou v tašce, ale Himmler se nedostavil na poradu a von Stauffenberg nedostal do konce porady vyjádření společenství, zda má aktivovat bombu. Mezitím je Rezervní Armáda mobilizována Olbrichtem do pohotovosti, aniž by o tom Fromm věděl. Když selhala akce, von Stauffenberg bezpečně opustil bunkr i s deaktivovanou bombou, a Rezervní Armádě byla zrušena pohotovost v domnění, že mobilizace bylo jen cvičení. Rozčílený von Stauffenberg jde na společenství s protestem proti nerozhodnosti a lžím Goerdelera, který byl vybrán jako kancléř po atentátu. Když Goerdeler požaduje, aby byl von Stauffenberg zbaven funkce, Beck ho informuje, že ho SS hledá a žádá ho, aby dočasně opustil zemi.\n\n20. července se von Stauffenberg a jeho pobočník poručík Haeften (Parker) vrací do Vlčího doupěte. K Stauffenbergovu překvapení zjistí, že zasedání se bude konat v letním domě s otevřenými okny, s čímž spiklenci nepočítali, protože uvnitř stěn bunkru má bomba maximální účinek. Zatímco pobočník čekal venku s autem, von Stauffenberg položil aktovku na poradě pod stůl. Když byla bomba aktivována, von Stauffenberg opustil dům a šel k vozu. Když bomba explodovala, von Stauffenberg předpokládal, že Hitler je mrtvý a opustil Vlčí doupě na letiště. Před odstřihnutím telekomunikací Fellgiebel volá Mertzovi o explozi, ale nemůže jistě potvrdit, jestli je Hitler mrtvý nebo ne.\n\nKdyž Stauffenberg odletěl zpět do Berlína, Olbricht odmítl mobilizaci Rezervní Armády dokud nebude jisté, že Hitler je mrtev. Za Olbrichtovými zády, Mertz zfalšuje jeho podpis a vydá příkaz. V průběhu Operace Valkýra von Stauffenberg a jeho spoluspiklenci nařídí uvěznit vůdce Nacistické strany a důstojníky SS a začnou kontrolovat Berlínskou vládní čtvrť, což znamená ovládat celou Říši. Zvěsti dorazily do Berlína, že Hitler přežil atentát, ale von Stauffenberg si myslí, že je to propaganda SS. Mezitím Fromm zjistil od polního maršála Keitela, že Hitler je stále naživu. Generál se odmítl přidat ke spiknutí, nato byl uvězněn. Když se Hitler spojil s Rezervní Armádou telefonem, SS velitelé byli propuštěni a spiklenci byli obklíčeni v budově Bendlerblocku. Personál velitelství utekl, ale zosnovatelé útoku byli uvězněni. Většina byla popravena, někteří spáchali sebevraždu. Von Stauffenberg vykřikl „Ať žije posvátné Německo!“, předtím než byl popraven zastřelením.\n\nDále hrají:\n\n"}
{"id": "415258", "url": "https://cs.wikipedia.org/wiki?curid=415258", "title": "Univerzita v Santiago de Compostela", "text": "Univerzita v Santiago de Compostela\n\nUniverzita v Santiagu de Compostela ( , , zkratka USC) je největší a nejstarší univerzita v Galicii. Vznikla roku 1495 a až do roku 1990, kdy se oddělily kampusy ve Vigu a v A Coruña, byla jedinou galicijskou univerzitou.\n\nUniverzita má 2 kampusy v Santiagu (\"Norte\" – sever a \"Sur\" – jih) a kampus v Lugu. Všeobecná knihovna a rektorát sídlí v paláci Fonseca a Colexio de San Xerome v centru Santiaga. Celkem má univerzita 19 fakult; počet studentů se pohybuje okolo 35 až 40 tisíc.\n\n"}
{"id": "415259", "url": "https://cs.wikipedia.org/wiki?curid=415259", "title": "Karta", "text": "Karta\n\nSlovo karta (z řeckého \"χάρτης\" – \"chartēs\", \"papír, papyrus\") obvykle označuje rozličné malé objekty, povětšinou vyrobené z tvrdého papíru nebo plastu. Například:\n\n\n"}
{"id": "415261", "url": "https://cs.wikipedia.org/wiki?curid=415261", "title": "Sony Ericsson Open 2009 – ženy", "text": "Sony Ericsson Open 2009 – ženy\n\nTenisový turnaj na okruhu WTA Sony Ericsson Open 2009 se konal ve dnech 23. března – 5. dubna v Miami ve Spojených státech amerických venku na dvorcích s tvrdým povrchem. Odměny činily 4 500 000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\nV závorce je kolo, ve kterém hráčky vypadly.\n\n\n"}
{"id": "415267", "url": "https://cs.wikipedia.org/wiki?curid=415267", "title": "Kulička (povídka)", "text": "Kulička (povídka)\n\nKulička (\"La Boule de Suif\") je povídka Guy de Maupassanta napsaná v roce 1879. Její první zveřejnění se uskutečnilo roku 1880, kdy ji autor přečetl svým přátelům v literárním kroužku zvaném Médan. Následně byla publikována ve sbírce \"Les Soirées de Médan\", a to 15. dubna 1880. Je to jedna z nejznámějších Maupassantových povídek a pod stejným názvem autor publikoval i sbírku svých krátkých povídek na téma francouzsko-pruské války.\n\nAutor velice realisticky popisuje tehdejší rozdělení francouzské společnosti do socialních vrstev. V díle jsou zastoupeny všechny z nich a jsou nuceny spolu vycházet a koexistovat, přičemž vychází najevo jejich pravé charaktery. Maupassant tak dokonale nastiňuje kontrast mezi společenskou rolí (stavem) a skutečností.\n\nDějištěm je Normandie, rok 1870, období prusko-francouzské války. Několik dní po sobě už táhly přes město trosky rozprášené armády. Vojáci nacházeli útočiště v domech nepřátelských poražených Francouzů. Ti na veřejnosti předstírali, že je nechtějí znát, ale doma s nimi byli vcelku zadobře. Někteří obyvatelé si dodali odvahy a obchodníkům znovu ovládly mysl potřeby obchodu. Někteří měli v sázce velké peníze v Havru – chtěli po souši dojet do Dieppu, odkud by se do Havru snad dostali lodí. Použili vlivu německých důstojníků, s nimiž se znali, dostali povolení k odjezdu podepsané velícím generálem.\n\nByla zima. Na cestu se vydali v půl páté ráno od Normandského hotelu. Nasedli do vozu a pomalu, pomaloučku, krok za krokem se vydali na cestu. Byli to zámožnější občané z Rouenu: pán a paní Loiseauovi, majitelé velkoobchodu s vínem. Louiseau začínal kdysi jako příručí u majitele firmy, který pak přišel na mizinu a Louiseau po něm obchod odkoupil a vydělal pěkné jmění. Velmi lacino prodával špatné víno a mezi svými známými se těšil pověsti prohnaného filuty, taškáře a především veselé kopy. Byl malé postavy s objemným bříškem. Jeho žena byla vysoká, statná, rázná a vnášela řád a ducha do jejich obchodu. Vedle nich seděl pan Carré-Lamadon se svou ženou Carré-Lamadonovou. Lamadon zaujímal pevné postavení v bavlnářském průmyslu, byl důstojníkem Čestné legie a členem krajské rady. Jeho žena – drobná a roztomiloučká – byla mnohem mladší. Šestici dotvářeli hrabě Hubert de Bréville s chotí. Honosili se jedním z nejstarších a nejzvučnějších šlechtických jmen v celé Normandii. Ve voze byly také dvě jeptišky, demokrat Cornudet (zrzavý pán, který již propil jmění po otci cukráři) a vedle něj tělnatá žena lehčích mravů Alžběta Roussetová, přezdívaná Kulička. Žena to byla vskutku velmi vábná a velmi vyhledávaná. Přítomné dámy si o ní povídaly jako o nevěstce, která je všem pro hanbu. \n\nVůz na cestě zapadl. Cestující dostali po několika hodinách hlad. Byla to právě Kulička, která jako jediná s sebou měla košík plný jídla. S ostatními se rozdělila. Toto hodování přivedlo všechny k řeči, a začali si spolu povídat, i přes jejich rozličnost. Konečně přijeli do Tôtes. Pruští vojáci zkontrolovali jejich povolení k cestě a oni se mohli ubytovat v hospodě. \n\nPruský důstojník drží všechny v hospodě proto, že chce Kuličku. Ta ho vlastenecky odmítá. Zpočátku jsou s ní všichni zajedno, avšak jak dny ubíhají, jejich soudržnost opadá. Jednou, když se Kulička jde podívat na místní křtiny (sama má dítě), začnou ostatní kout plány a pikle. U večeře, oběda i během dne všichni mluví o ženách, jež se obětovaly za vlast, víru apod. Hostinský Follenvie se vždy večer objevil s dotazem od pruského důstojníka na slečnu Alžbětu Rousettovou. Jednoho večera se Kulička omluvila z večeře – všem bylo jasné, že polevila a začali oslavovat. Všichni až na Cornudeta. Sám o ni usiloval, avšak ona jej odmítla. \n\nRáno byl připravený vůz, všichni si nabalili jídlo a vydali se na cestu. Kulička se cítila zostuzená. Nikdo s ní nemluvil. Během cesty dostali cestující hlad – jídlo nabalené měli, tedy počali hodovat. Jen Kulička si ve spěchu nestihla nic zabalit s sebou. Nikdo se s ní nepodělil. Seděla tam, nejdříve plná zlosti. Nakonec začala plakat, aniž by ji kdokoli utěšil... \n"}
{"id": "415269", "url": "https://cs.wikipedia.org/wiki?curid=415269", "title": "Dino Compagni", "text": "Dino Compagni\n\nDino Compagni (1255 Florencie – 26. února 1324 Florencie) byl florentský obchodník, politik a kronikář. Compagni se narodil v bohaté rodině, která byla straníkem guelfů. Je autorem silně subjektivní kroniky vztahující se k lombardským událostem v rozmezí let 1280–1312.\n\n"}
{"id": "415279", "url": "https://cs.wikipedia.org/wiki?curid=415279", "title": "Motorový vůz 892", "text": "Motorový vůz 892\n\nMotorové vozy řady 892 jsou nejrozšířenějšími montážními vozy trolejového vedení v Česku a na Slovensku. Jsou odvozeny z motorových vozů řady 810 a pro bývalé ČSD je vyráběla Vagónka Studénka (nyní Škoda Vagonka) v letech 1983 (prototyp 1981) až 1992. Do konce roku 1987 byly označeny řadou M 153.0 (širokorozchodné řadou M 153.5) a v letech 1988–1997 řadou 892 (širokorozchodné řadou 892.8). Současné označení se u Správy železnic a ŽSR mírně liší. V Česku jsou vozy označeny jako MVTV 2, na Slovensku jako MVTV 02 a širokorozchodné jako MVTV 03. Od roku 2007 jsou české vozy MVTV 2 modernizovány na typ MVTV 2.1.\n\nŘadou 892.6 byl v letech 1988–1997 administrativně označen fotogrammetrický vůz, který vznikl přestavbou prvního prototypu motorového vozu řady 810.\n\nKonstrukce montážního motorového vozu řady 892 vychází z osobního motorového vozu řady 810. Jedná se o dvounápravový vůz s jednou hnací nápravou. Vozidlo pohání motor LIAZ, výkon přenáší automatická hydromechanická převodovka Praga 2 M 70, která byla též používána v městských autobusech Karosa ŠM 11. Ovládání vozu bylo kvůli lepší kontrole trolejového vedení přizpůsobeno pro trvalou rychlost 5 km/h. Interiér vozu je rozdělen na dvě kabiny pro strojvedoucího, větší část vnitřního prostoru zabírá pracovní a skladovací prostor s pracovními stoly se svěráky a dalším nářadím. Ve zbylém prostoru se nachází zázemí pro posádku, které je tvořeno dvěma lavicemi se stolem, skříňkami, ledničkou, vařičem, dřezem a WC. Nad jedním ze stanovišť strojvedoucího je umístěna kabina pro kontrolování trolejového vedení. Z ní lze vstoupit na střechu vozu, kde se nachází izolovaná pracovní plošina (včetně výsuvných lávek pro přechod na sousední vozidlo) a zkušební polopantograf.\n\nOpravy troleje mohou být u soustavy 3 kV stejnosměrně prováděny pod proudem, u střídavé soustavy 25 kV/50 Hz pouze při napěťové výluce.\n\nVzhledem k nedostatku montážních vozů pro kontrolu a údržbu trolejového vedení, které provozovaly ČSD, byl zadán Vagónce Studénka, tehdejšímu monopolnímu výrobci motorových vozů, projekt vývoje nového montážního vozu. Prototyp nové řady M 153.0 byl vyroben v roce 1981 a v následujícím roce prodělal nejrůznější zkoušky. Roku 1983 bylo vyrobeno dalších 100 kusů vozů řady M 153.0 a další tři v širokorozchodné variantě M 153.5. Díky rozsáhlé dodávce bylo možno postupně vyřadit nejstarší vozy řady M 131.2 vzniklé přestavbou vozů řady M 131.1. 1. ledna 1988 byla řada M 153.0 označena novým číslem 892, širokorozchodné vozy M 153.5 číslem 892.8. V roce 1992 proběhla výroba druhé série – 10 vozů pro ČSD a jeden pro Doly Nástup Tušimice (ten v roce 2008 vlastnila firma Viamont doprava). České dráhy při rozdělení republiky obdržely 77 vozů řady 892, Železnice Slovenskej republiky 34 vozů řady 892 a tři vozy řady 892.8.\n\nV roce 1997 byly vozy řady 892 v Česku převedeny pod traťové mechanismy a od té doby jsou označovány jako MVTV 2 (s původním inventárním číslem). Od roku 2008 jsou v majetku Správy železniční dopravní cesty.\n\nSlovenské vozy řady 892 jsou rovněž vedeny jako traťové mechanismy a ŽSR je označují řadou MVTV 02 (normálněrozchodné) a MVTV 03 (širokorozchodné).\nOd roku 2007 probíhá v Pars nova Šumperk celková modernizace českých vozů MVTV 2. Kromě remotorizace, kdy je měněn původní motor LIAZ za agregát TEDOM a převodovka Praga za výrobek značky Voith, je vůz celkově opraven a zmodernizován. Jsou např. vyměněny nápravy, pulty pro strojvedoucího, je osazen nový elektronický řídicí systém, vyměněna prohlídková plošina na střeše, je instalován topný agregát apod. Takto rekonstruované vozy jsou označeny řadou MVTV 2.1.\n\nVůz označený řadou 892.6 nemá s montážními vozy řady 892 mnoho společného. Vznikl přestavbou prvního prototypu motorového vozu řady 810 (M 152.0001) v roce 1976 na fotogrammetrický vůz FST-2. Od 1. ledna 1988 byl administrativně označen jako 892.601, fyzicky však toto číslo nenesl. V souvislosti se zařazením mezi traťové mechanismy v roce 1997 mu bylo označení vráceno na FST-2. Na konci 90. let 20. století byl upraven demontáží pohonu na vlečný obytný vůz pro měřicí drezínu MD-1 a označen byl jako MD-1-1.\n\n\n\n"}
{"id": "415301", "url": "https://cs.wikipedia.org/wiki?curid=415301", "title": "První srbské povstání", "text": "První srbské povstání\n\nPrvní srbské povstání bylo vzpourou Srbů na území Bělehradského pašalíku a dalších šest nahijích tehdejší Osmanské říše (Šumadija), které byly osídleny Srby, zprvu proti místní dahijské správě a později proti turecké nadvládě jako takové. Trvalo několik let, od 14. února 1804 až do 7. října 1813. V srbském pojetí je toto povstání víceméně vnímáno jako celek dlouhodobějšího procesu, známého jako srbská revoluce.\n\nNa počátku 19. století mnozí nespokojenci vytušili svoji příležitost, kterou viděli ve slábnoucí moci Osmanské říše. Její feudální systém stagnoval, teritoriální expanze již nebyla možná. Konflikty na severní hranici říše, tj. s Rakouskem v oblasti právě Srbska a Ruskem na východě, se nevyvíjely pro Istanbul příznivě. V posledních konfliktech, jakým byla rakousko-turecká válka na konci 18. století, se navíc angažovalo i nemalé množství Srbů, kteří získali vojenské zkušenosti a byli připraveni pozdvihnout zbraně. Zpočátku však nebylo namířeno proti Osmanské říši, ale jednalo se o vzpouru proti dahijům, jejichž krutovláda vyvrcholila tzv. stětím knezů.\n\nPovstání bylo zahájeno v malé obci Orašac, později se vzbouřencům se podařilo získat pod kontrolu rozsáhlá území, od Bělehradu až po Novi Pazar. Do čela nepokojů se postavil obchodník s dobytkem Karađorđe Petrović, zakladatel budoucí dynastie Karađorđevićů.\n\nV roce 1806 začala v pořadí již sedmá rusko-turecká válka. Rusko proto pod příslibem nezávislosti požádalo Srby, aby zesílili boje v Bělehradském pašalíku, a tím oslabili Osmanskou říši. Povstalci žádosti vyhověli a do roka osvobodili Bělehradský pašalík i části Bosny.\n\nPo roce 1810 se však Rusko ocitlo pod hrozbou napadení Napoleonovou Francií, a rozhodlo se proto rusko-tureckou válku ukončit, 28. května 1812 byl podepsán Bukurešťský mír. Z pohledu Srbska tedy skončilo povstání neúspěchem – Srbsku sice podle mírové dohody náležela autonomie a povstalcům byla přislíbena amnestie, tato ujednání však nebyla naplněna. Turecko povstalecká území vojensky obsadilo, což bylo doprovázeno terorem a vražděním Srbů.\n\nPovstání sice bylo potlačeno osmanskou vojenskou akcí, nicméně v roce 1815 vypuklo hned druhé, které vyústilo ve faktickou srbskou autonomii.\n\nV Srbsku se slaví 15. únor jako Den státnosti.\n\n"}
{"id": "415302", "url": "https://cs.wikipedia.org/wiki?curid=415302", "title": "Seznam českých a slovenských motorových vozů a jednotek", "text": "Seznam českých a slovenských motorových vozů a jednotek\n\nSeznam českých a slovenských motorových vozů a jednotek obsahuje označení, výrobce a základní parametry motorových vozů a motorových jednotek, které byly na území Československa, Česka nebo Slovenska kdy v provozu (s československým/českým/slovenským označením) nebo zde byly vyrobeny pro cizí dopravce. Tabulky vozů i jednotek jsou rozděleny na vozidla provozovaná do roku 1987, do kdy Československé státní dráhy používaly označení řad navržené Vojtěchem Kryšpínem, a na vozidla vzniklá po tomto datu, která již Kryšpínovo označení (až na výjimky) nemají. Tyto nové vozy jsou navíc rozděleny do tabulek pro samostatné Česko a Slovensko, neboť nová vozidla jsou již v obou státech odlišná.\n\nSeznam motorových vozů a jednotek ČSD není úplný. Úplné jsou pouze tabulky pro samostatné Česko a Slovensko.\n\n"}
{"id": "415303", "url": "https://cs.wikipedia.org/wiki?curid=415303", "title": "Robert Aumann", "text": "Robert Aumann\n\nRobert John Aumann (hebrejské jméno: Jisra'el Aumann, hebrejsky: ישראל אומן; narozen 8. června 1930, Frankfurt nad Mohanem, Výmarská republika) je izraelský matematik, člen americké Národní akademie věd a profesor na Hebrejské univerzitě v Jeruzalémě. Zároveň je hostujícím profesorem na Stony Brook University a je jedním ze zakládajících členů Centra pro teorii her v ekonomii při Stony Brook University.\n\nV roce 2005 obdržel Nobelovu cenu za ekonomii za svou práci o konfliktu a kooperaci v analýze teorie her. Cenu sdílí s Thomasem Schellingem.\n\nAumann se narodil ve Frankfurtu nad Mohanem v tehdejší Výmarské republice a v roce 1938 emigroval se svou rodinou dva týdny před Křišťálovou nocí do Spojených států. V New Yorku navštěvoval ješivu rabbiho Jacoba Josepha. V roce 1950 absolvoval City College of New York a získal titul bakalář v oboru matematika. Poté studoval na Massachusettském technologickém institutu, kde v roce 1952 získal titul magistr a v roce 1955 titul Ph.D. Jeho doktorandská disertace \"Asphericity of Alternating Linkages\" obsahovala teorii uzlů (\"knot theory\"). V roce 1956 se odstěhoval do Izraele a od té doby je zaměstnancem matematické fakulty Hebrejské univerzity v Jeruzalémě a zároveň je od roku 1989 i hostujícím profesorem na Stony Brook University.\n\nAumannův největší přínos byl v oblasti opakovaných her, což jsou situace, ve kterých se hráči setkávají se stejnou situací znovu a znovu.\n\nAumann byl první, kdo v teorii her definoval koncept korelované rovnováhy (\"correlated equilibrium\"), což je druh rovnováhy v nekooperativních hrách, který je flexibilnější než klasická Nashova rovnováha. Dále Aumann jako první zavedl čistě formální úvahu o běžné znalosti v teorii her.\n\nJe autorem teorému o shodě, který nese jeho jméno.\n\nAumann a Maschler použili teorii her k analyzování talmudických dilemat. Byli schopni vyřešit záhadu „problému dělení,“ dlouholeté dilema vysvětlující talmudické zdůvodnění rozdělení dědictví zesnulého manžela jeho třem ženám, a to v závislosti na hodnotě pozůstalosti ve srovnání s jeho původní hodnotou. Tento článek byl věnován jeho synovi Šlomovi, který byl zabit v první libanonské válce, když sloužil jako tankový střelec obrněných jednotek Izraelských obranných sil.\n\nToto jsou některé z témat Aumannovy přednášky s názvem „Válka a mír“:\n\nAumann je členem pravicové politické organizace Profesoři za silný Izrael. Byl proti stažení z Gazy v roce 2005, které označil jako zločin proti osadníkům z Guš Katif a jako vážnou bezpečností hrozbu pro Izrael. V izraelských médiích prohlašoval, že předávání půdy Arabům je podle teorie her špatným krokem.\n\nKvůli politickým názorům a použití svého výzkumu k jejich ospravedlnění bylo rozhodnutí udělit Aumannovi Nobelovu cenu kritizováno v evropském tisku. Petici za zrušení jeho ocenění po celém světě podepsalo na tisíc lidí.\n\nV poslední době však Aumann umírnil své názory. Ve svém projevu k prosionistickému mládežnickému hnutí Bnej Akiva Aumann tvrdil, že Izrael je v „hlubokých problémech.“ Řekl také, že podle něj měli možná protisionističtí satmarští židé pravdu v odsouzení sionistického hnutí. „Bojím se, že měli pravdu,“ a citoval verš z Tanachu: „Nestaví-li dům Hospodin, nadarmo se namáhají stavitelé.“ (Žalm 127). Podle Aumanna selhalo historické sionistické vedení v předání poselství svým následovníkům, jelikož bylo sekulární. Jediná možnost, jak podle něj může sionismus přežít, je, aby získal náboženský základ.\n\nV roce 2008 Aumann vstoupil do nové politické strany Achi vedené Effi Ejtanem a Jicchakem Levim.\n\n\n\n"}
{"id": "415308", "url": "https://cs.wikipedia.org/wiki?curid=415308", "title": "Metropolitní kapitula u sv. Víta v Praze", "text": "Metropolitní kapitula u sv. Víta v Praze\n\nMetropolitní kapitula u sv. Víta v Praze (svatovítská či také pražská kapitula) je sbor kněží, kteří slouží při katedrálním kostele pražské (arci)diecéze. V čele kapituly stojí jako její představený, svatovítský probošt, který je držitelem jednoho ze sedmi klíčů k českým korunovačním klenotům. Dříve měla kapitula právo volby pražského biskupa a až do založení pražské univerzity spravovala svatovítskou katedrální školu, nejvýznamnější školu v tehdejších Čechách. Svatovítská kapitula sídlí v budově Starého proboštství na třetím nádvoří Pražského hradu.\n\nPražská metropolitní kapitula je vlastníkem vnitřního vybavení katedrály svatého Víta, včetně obrazů, soch, oltářů i náhrobků, a je i majitelem nesmírně cenného svatovítského pokladu. Velmi vzácná je i knihovna pražské metropolitní kapituly, která patří k nejstarším historickým knihovnám v Česku.\n\nKapitula vznikla v roce 971 a je tak nejstarší nepřetržitě existující institucí v České republice. Původně se jednalo o sbor kněží, kteří dostali za úkol připravit vše potřebné pro zřízení samostatné pražské diecéze, jež vznikla následně odtržením od řezenské diecéze v roce 973. V prvním století existence kapituly patřil k jejím kanovníkům i kronikář Kosmas, který byl v letech 1120 až 1125 jejím děkanem. Další známou osobností byl děkan Vít (1135 až 1171).\n\nS povýšením diecéze na arcidiecézi v roce 1344 se kapitula stala metropolitní. Dne 13. listopadu 1350 byly vydány její první dochované stanovy. Za vlády Karla IV., kdy církev zažívala v Českém království neobyčejný rozkvět, měla kapitula kolem 60 členů, na konci 14. století pak 32 členů, počátkem 17. století pouze 7 členů. I po rozmachu husitství zůstala pražská kapitula v jednotě s římskou církví a během dlouhého uprázdnění pražského arcibiskupského stolce v letech 1421–1561 spravovala arcidiecézi prostřednictvím volených administrátorů.\n\nBěhem působení děkana (a posléze probošta) Msgre. Karla Dominika rytíře Řečického byla zrestaurována kapitulní knihovna a obnoven sasko-lauenburský dům a v roce 1726 byla ukončena roztržka mezi svatovítskou kapitulou a pražským arcibiskupem Ferdinandem z Khuenburgu. K poslední změně kapitulních stanov došlo v roce 1992.\n\n\n\n\n\n\n… a řada dalších\n\n\nDalší sídelní kanovníci:\n\n\nEmeritní kanovníci:\n\n\n\n"}
{"id": "415309", "url": "https://cs.wikipedia.org/wiki?curid=415309", "title": "Královská kolegiátní kapitula sv. Petra a Pavla na Vyšehradě", "text": "Královská kolegiátní kapitula sv. Petra a Pavla na Vyšehradě\n\nKrálovská kolegiátní kapitula sv. Petra a Pavla na Vyšehradě (někdy též zkráceně Vyšehradská kapitula) je sbor kněží sloužících u baziliky svatého Petra a Pavla na Vyšehradě.\n\nKapitula byla založena v roce 1070 českým knížetem Vratislavem II. (pozdějším prvním českým králem Vratislavem I.) v souvislosti s přenesením královského sídla z Pražského hradu na Vyšehrad, k němuž se kníže rozhodl v důsledku neshod se svým bratrem, pražským biskupem Jaromírem. Zřízení této kapituly, vyňaté z pravomoci pražského biskupa a podřízené přímo papeži (jednalo se tedy o tzv. exemptní kapitulu, tehdy byl papežem Alexandr II.), bylo jedním z kroků, kterým chtěl Vratislav II. omezit moc svého bratra. Kapitula za svou ochranu a uznání bezprostřední vrchnosti odváděla papežskému stolci dvanáct hřiven stříbra ročně. Probošta, hlavu kapituly, jmenoval panovník, děkana si volili ze svých členů sami kanovníci. Za Vratislava bylo kanovníků dvanáct, za Soběslava I. (knížetem 1125–1140) vzrostl jejich počet na sedmnáct, za Jana Lucemburského (králem 1310–1346) jich bylo už devatenáct. Nadání kapituly bylo z ekonomického hlediska porovnatelné s pražským biskupstvím a Svatovítskou kapitulou. Kromě chrámu dostala kapitula 66 vesnic (mezi nimi Braník, Butovice, Holyně, Jinonice, Nusle, Vinoř a někde i právo výběru celních a mýtních poplatků. Vyšehradská kapitula měla od svého založení až do roku 1420 mezi českými církevními institucemi mimořádné postavení – vedle své povinnosti konat slavnostní bohoslužby udržovala přímé styky s papežskou kurií a dalšími zahraničními institucemi. Význam kapituly od 12. století stoupal, probošt kapituly stál od roku 1226 v čele královské kanceláře a zastával vysokou úřednickou funkci královského kancléře. Její rozkvět však byl na počátku 15. století přerušen nastupujícím husitským hnutím. \n\nObdobí od druhé poloviny 15. století až do počátku 17. století bylo poznamenáno sporem s poddanským městem hory Vyšehrad, založeným kapitulou v roce 1476 v podhradí Vyšehradu. Když byla ve druhé polovině 17. století na Vyšehradě budována pevnost, musela se kapitula přesunout do podhradí, kde setrvala až do 18. století. Přímá podřízenost kapituly papeži byla zrušena v roce 1763.\n\nK obnově působení kapituly na Vyšehradě došlo ve 2. polovině 19. století, a to zejména za proboštů Václava Štulce a Mikuláše Karlacha. V této době byly postaveny nové kapitulní rezidence, došlo k rozšíření a přeměně farního hřbitova na Vyšehradě v národní pohřebiště s hrobkou Slavínem. Především však byl v novogotickém stylu přestavěn kapitulní chrám, nynější bazilika sv. Petra a Pavla, který byl nově vysvěcen 29. června 1903. Dále bylo péčí Eduarda Šittlera zřízeno kapitulní muzeum (zrušené roku 1950) a řada kanovníků se podílela na rozšiřování Kapitulní knihovny. Po roce 1989 došlo v souvislosti s restitucí kapitulního majetku k rekonstrukci objektů, restaurování uměleckých děl a otevření kapitulní klenotnice v podvěží baziliky. \n\nV čele kapituly stojí probošt, který je společně s děkanem kapituly prelátem české země. Kapitulu vedle těchto dvou dignit tvoří až šest sídelních a šest nesídelních kanovníků.\n\n\n\n\n\n\n\n\n"}
{"id": "415310", "url": "https://cs.wikipedia.org/wiki?curid=415310", "title": "Kolegiátní kapitula Nanebevzetí Panny Marie na hradě Karlštejně", "text": "Kolegiátní kapitula Nanebevzetí Panny Marie na hradě Karlštejně\n\nKolegiátní kapitula Nanebevzetí Panny Marie na hradě Karlštejně byla založena 27. března 1357 českým králem a římským císařem Karlem IV.\n\nZakládací listina kapituly je dodnes zachována v originále v Národním archivu ve sbírce Guberniální listiny (ič. 67), pouze mírně poškozená (na několika místech prokousána od myší a s utrženou voskovou majestátní pečetí Karla IV.). Text listiny je znám i z řady opisů a byl několikrát vydán i v českém překladu. Je to pozoruhodná slavnostní listina, jejíž arenga (zdůvodnění založení kaplí na Karlštejně) je malým teologickým traktátem o úctě k ostatkům Umučení Páně, které byly na Karlštejně shromážděny do velkého zlatého ostatkového kříže (tzv. korunovační kříž Království českého). Autorem tohoto úvodu je v zásadě sám Karel IV., ale konkrétní formulaci měl na starosti asi biskup Jan ze Středy.\n\nKapitulním kostelem je kostel Nanebevzetí Panny Marie a liturgicky pod kapitulu spadá také kaple sv. Mikuláše v prostorách hradu.\n\nKromě duchovní služby bylo úkolem karlštejnských kanovníků také střežení klenotů uchovávaných na hradě Karlštejně.\n\nPodle nařízení zakladatele se každoročně koná na Karlštejně zádušní mše sv. za Karla IV. vždy v neděli nejbližší výročí jeho úmrtí (29. 11. 1378). Další bohoslužba se koná k příležitosti výročí založení kapituly (27. 3. 1357) a na slavnost zasvěcení kolegiátního kostela Nanebevzetí Panny Marie.\n\n\n\n\n\n... a řada dalších\n\n\n"}
{"id": "415311", "url": "https://cs.wikipedia.org/wiki?curid=415311", "title": "Katedrální kapitula u sv. Štěpána v Litoměřicích", "text": "Katedrální kapitula u sv. Štěpána v Litoměřicích\n\nKatedrální kapitula u sv. Štěpána v Litoměřicích byla založena nejprve jako kolegiátní současně se založením tamějšího kostela knížetem Spytihněvem II. v roce 1057, což dokládá tzv. zakládací listina litoměřické kapituly dochovaná v originále ve fondu litoměřické kapituly, deponovaném ve Státním oblastním archivu v Litoměřicích. Jde o nejstarší českou listinu vůbec, do níž byla na počátku 13. století vepsána i první česká písemně doložená věta. Prvním proboštem byl Lanc, učený muž původem ze Saska, který je zmiňován v Kosmově kronice v souvislosti s jeho kandidaturou na biskupa.\n\nKapitula je tvořena kanovníky (zvanými též kapitulárové). V čele litoměřické kapituly stojí probošt (do 13. století litoměřický probošt používal též titul: \"lat.\" \"„abbas canonicus“\" – \"„otec kanovník“\" (na rozdíl od představeného řeholního společenství, který se nazýval latinsky \"„abbas regularis“\"). Druhá nejvýznamnější osoba v kapitule je děkan. Probošt i děkan užívají titul prelát. Co do postavení z hlediska vnitřního uspořádání kapituly, jsou kapitulními dignitami; a to probošt 1. dignitou a děkan 2. dignitou. Děkan je také strážcem kapitulní pečeti. V případě nepřítomnosti dignit je zastupuje služebně nejstarší sídelní kanovník, nebo následující kanovníci podle práva precedence neboli určení pořadí podle principu: \"„Kdo byl dřív, má silnější právo“\". Jednotliví sídelní kanovníci (kapitulárové), v nejstarších kapitulních listinách se nazývají latinsky \"„fratres“\" – \"„bratři“\", mají kanonikáty. Tyto kanonikáty jsou historickými právními figurami, vznikaly postupně podle doby aktem zřízení.\n\n\"(řazeno podle doby vzniku kanonikátu)\"\n\n\nÚkolem kanovníků je především slavná liturgie (slavnostní bohoslužba), kterou mají vykonávat v katedrále. Kanovníci se od povýšení na katedrální kapitulu při vzniku litoměřické diecéze v roce 1655 stali nejbližšími spolupracovníky litoměřického biskupa, jemuž pomáhali, obvykle jako vysocí úředníci v rámci biskupské kurie (úřadu biskupství) a při správě diecéze. Bývalo rovněž dost obvyklé, že z původních kanovníků býval vybírán nový litoměřický biskup. Kanovníci se rovněž podíleli na výuce v proslulé katedrální škole, která byla důležitým centrem vzdělanosti v celých severních Čechách.\n\nK podstatným prvkům života kapituly patří kapitulní statuta (stanovy), která určují život jednotlivých kanovníků. Tato statuta prodělala v dějinách mnoho reforem. K významným patří reforma statut z roku 1487 za probošta Jiřího Hallera, vypracovaných administrátorem pražského arcibiskupství Pavlem Poučkem, s doplňky z 9. října 1489. Podle reformovaných statut z roku 1487 byli členy litoměřické kapituly: kapitulní probošt, děkan a pouze dva sídelní kanovníci. V některých letech byl pouze jeden, protože finanční prostředky nestačily pro dva kanovníky. I někteří kandidáti na místa kanovníků neměli kvůli velmi malým příjmům o tyto funkce zájem. Na počátku 21. století byly platné stanovy z 11. dubna 1995. K jejich další revizi došlo 15. listopadu 2013.\n\nDůležitou součástí funkce kapituly byla privilegia. Tato privilegia litoměřické kolegiátní kapituly jako obnovu a doplněk zakládací listiny litoměřické kapituly potvrdil roku 1218 v Budyni nad Ohří kníže Přemysl Otakar I. Protože privilegií postupně přibývalo, v roce 1530 vydal litoměřickému proboštu král Ferdinand I. listinu v níž potvrdil všechna práva a privilegia kapituly z let 1057, 1218, 1241, 1252, 1373, 1465, 1506. K další konfirmaci práv a privilegií došlo 23. dubna 1571 a za pomoci pražského arcibiskupa Bruse z Mohelnice, kdy se podařilo navíc získat práva nová, např. potvrzení péče o poddané, výše roboty, a zejména práv a povinností poddaných. Bula papeže Klementa VIII. z 15. října 1594 stanovuje pro litoměřické probošty právo při slavnostních bohoslužbách v kostele svém i jiných nosit mitru, berlu, prsten a ostatní pontifikálie, a udělovat lidu biskupské požehnání. Litoměřický biskup Mořic Adolf vévoda Saský (1734–1759) získal v roce 1744 pro kapitulu papežské privilegium používání pontifikálií pro děkana a kanovníka seniora (1. kanovníka katedrály), a velké kapy (latinsky \"cappa magna\" – fialový pláštík) pro kanovníky.\n\nJiž od 11. století existovala při kapitule instituce kapitulní škola. Tu měl na starosti kanovník–scholastik s vlastním kanonikátem (scholastikátem). Poprvé je v této funkci v souvislosti s Litoměřicemi zmíněn kanovník Jan v roce 1263. Když byla založena císařem Karlem IV. v roce 1349 druhá katedrální dignita, byla fundace scholastikátu sloučena s částí proboštského majetku pro kanonikát kapitulního děkana.\n\nKe kapitulní škole patřila i kapitulní knihovna, která byla se školou spojena. Knižní fond litoměřické kapitulní knihovny je zachován dodnes spolu s kapitulním archivem. V současné době, v 21. století, probíhají práce na katalogizaci těchto fondů. \"Kapitulní knihovna\" je společně s \"Pokoncilní knihovnou\" a historickou \"Biskupskou Valdštejnskou knihovnou\" součástí Knihovny biskupství litoměřického.\n\nDějiny kapituly se dělí na dvě období:\n\nPodle prastaré tradice byla v Litoměřicích založena českým knížetem Spytihněvem II. (1055–1061) jedna z nejstarších a nejvýznamnějších kolegiátních kapitul v Čechách. Zakládací listina nebyla pravděpodobně ani vyhotovena. Je však zachován \"„pamětní záznam o založení a obvěnění kapituly litoměřické“\" z let 1057–1058, který dnes nazýváme zjednodušeně Zakládací listina litoměřické kapituly, ve trojí podobě: a) z roku 1057–1058 s dodatky, b) z roku 1218, c) z let 1319–1341. Pamětní záznam a) má dodatky z poslední třetiny 12. a počátku 13. století, s nejstarší zachycenou česky psanou větou vůbec.\n\nLitoměřická kolegiátní kapitula byla velice bohatě nadána. Motivem založení kapituly byla snaha Spytihněva II. dosáhnout koruny královské, k níž právě mělo přispět založení litoměřické kapituly. Patrocinium sv. Štěpána prvomučedníka bylo zvoleno zřejmě proto, že tehdy byl papežem Štěpán IX. (1057–1058)!\n\nPo brzké smrti Štěpána IX. sdělil jeho nástupce Mikuláš II. (1058–1061) knížeti Spytihněvovi II., že dostává pouze právo užívat biskupské čepice (mitry). Stalo se to roku 1059 nebo 1060.\n\nV čele nové kapituly stanul jako probošt roku 1057 učený Lanzo (Lacko, Licka), původem ze Saska, snad příbuzný svatého Benna. Předtím byl Lanzo dvorním kaplanem Spytihněva II., ovládal češtinu a kaplanem zůstal i po jmenování proboštem. Po smrti pražského biskupa Šebíře roku 1067 se Lanzo měl dokonce stát pražským biskupem, ale kníže Vratislav II. (1061–1092) to u tehdejších stavů neprosadil.\n\nPrávo jmenovat probošta litoměřické kapituly zůstalo od počátku českému panovníkovi až do doby, kdy nabyl účinnosti \"Codex iuris canonici\" z roku 1917. Probošt pečoval o chrám sv. Štěpána, zastupoval kapitulu navenek a staral se i o všechny stavby kapituly. Členové kapituly žili původně společně v jednom kapitulním domě (lat. \"claustrum\") na způsob klášterníků. Chybějí, bohužel, zprávy, kdy byl tento společný kanovnický život nahrazen zřízením samostatných prebend – proboštské a kanovnických, a kdy proboštství vytvořilo samostatnou prebendu (snad v druhé polovině 13. století). Z tohoto nejstaršího období neznáme ani počet kanovníků, který zřejmě nebyl stanoven. Je doložena pouze funkce kanovníka-scholastika, který patrně zastupoval probošty pobývajícího většinu času na pražském dvoře. Tento kanovník dbal o řízení \"spirituálií\" (bohoslužby, chórové modlitby, hodinky). Stejně obtížné je přesně sledovat vývoj značného nemovitého majetku kapituly, protože až do první poloviny 14. století je zachováno jen minimum pramenů (\"emfyteuse na kapitulním majetku k létům 1253, 1269, 1301, 1319\"). Nevíme ani, zda pro tuto nejstarší dobu vznikla statuta kapituly, ale je možno to předpokládat.\n\nVýznamným předělem byl rok 1349, kdy byla při kapitule zřízena druhá dignita – kapitulní děkanství. Je to zásluha tehdejšího probošta Bohuslava (1347–1358), bratra prvního pražského arcibiskupa Arnošta z Pardubic. Děkanství bylo zřízeno zakládací listinou 21. listopadu 1349. Děkan sídlil trvale v Litoměřicích při katedrále a pečoval o řádné zachovávání předepsaných bohoslužebných úkonů. Český panovník měl i zde, stejně jako u probošta, původně právo jmenovací.\n\nMajetek kapituly se tehdy dále zvětšoval a celá královská doba je dobou velkého rozkvětu. V rejstříku papežských desátků z roku 1384 je uvedeno v Litoměřicích 12 kapitulářů (členů kapituly). Při zřízení děkanství roku 1349 byla pravděpodobně statuta buď reformována, nebo teprve vznikla. Instalaci kapitulárů (kanovníků) vykonával zprvu probošt, ale od zřízení děkana kapituly již kapitulní děkan. Vznikem kapitulního děkanství zanikla kapitulní \"scholasterie\" a její prebenda se stala základem majetku kapitulního děkanství. Do husitských válek, zejména v době vlády Karla IV., přibyli nejen noví kanovníci, ale i poloprebendáti (včetně oltářníků) a další kněžstvo pod vedením význačných proboštů a děkanů (Bohuslav z Pardubic, 1437–1358, první děkan Mikuláš Hostislav z Horažďovic, 1349–1360 a další).\n\nHusitské války postihly kapitulu ztrátou většiny nemovitého majetku, a tím byl silně omezen výnos prebend a počet kapitulám. Jen díky velkému úsilí tehdejších proboštů, děkanů a přízni okolní katolické šlechty se kapitula udržela i v této době. Ve druhé polovině 15. století se mohly zahájit kroky k restituci rozvráceného církevního majetku kapituly, byť znovu ohrožovaného Jiřím z Poděbrad.\n\nVýrazem nové situace kapituly je listina z 12. ledna 1487, která je nejstarším dochovaným zněním statut kapituly. Tehdejší administrátor pražského arcibiskupství, dr. Pavel Pouček, stanovil i nové rozdělení majetku kapituly jednotlivým prebendám. Vývoj pokračoval i v dalších letech, zvláště za proboštů Jana z Vartenberka (1490–1508) a dr. Jana Žáka (1508–1534) litoměřického rodáka. Výkup a odkazy opět rozmnožily majetek kapituly, který tak chránil její zájmy proti utrakvistickému městu Litoměřicím.\n\nPřesto se kapitule nevyhnuly projevy postupující luterské reformace na straně jedné a předtridentského katolictví na straně druhé. Mezi probošty a děkany nalézáme opět významné osobnosti: dr. Jana Horáka z Milešovky (1542–1551), vynikajícího humanistu, kazatele a polemika, obětavého probošta Marka z Kytlic (1567–1579), děkana Adama Drogera (1584–1608) a děkana Bartoloměje Pěčínského z Pěčína (1559–1573). Na druhé straně se objevily spory mezi probošty a děkany o pravomoc nad poddanými a začaly i odboje poddaných proti církevní vrchnosti.\nZa probošta Kašpara z Logau (1551–1562) byla dosavadní statuta opět zreformována především v kompetencích a správě \"temporálií\" (světských věcí) kapituly. Probošt dr. Zbyněk Berka z Dubé (1587–1593) byl držitelem 8 kanonikátů, proboštem vyšehradským a pak proboštem olomouckým. Stal se i administrátorem \"in spiritualibus\" (ve věcech duchovních) biskupství řezenského (1583). Dne 14. prosince 1592 byl jmenován pražským arcibiskupem a získal si i velké zásluhy při provádění \"katolické reformace\". Byl navržen na funkci kardinála, ale zemřel roku 1606 ještě před publikováním svého jmenování. I jako arcibiskup měl mimořádnou péči o litoměřickou kapitulu. V jeho stopách kráčel jeho nástupce probošt František z Dietrichsteinu (1594–1598), pozdější kardinál a biskup olomoucký (1599–1633), jedna z nejhorlivějších a nejexponovanějších osobností tehdejší doby vůbec. Ještě jako probošt litoměřický získal pro litoměřické probošty privilegium pontifikálií bulou papeže Klimenta VIII. z 15. listopadu 1594.\nZa stavovského povstání (1618–1620) byla většina proboštských a děkanských statků konfiskována a prodána vzbouřenými stavy okolní protestantské šlechtě. Po bitvě na Bílé hoře byly sice kapitule zkonfiskované statky vráceny, ale snaha probošta Jana Sixta z Lerchenfelsu (1617–1629) získat další, v minulosti ztracené statky, byla neúspěšná. Pro velkou většinu zničených obcí se hmotná situace kapituly dále zhoršovala i v souvislosti s postupujícími válečnými lety (saský vpád 1631–1632, švédské vpády 1634 a 1639).\n\nKapitula stěží uživila probošta, děkana a jediného kanovníka, který zůstal a pro nějž se ustálil název královský (\"regius\").\n\nZa probošta Jana Tiburcia Kotvy z Freyfeldu (1626–1637), který sehrál významnou úlohu v katolické reformaci v severních Čechách a s nímž se počítalo pro biskupský stolec, zesílily hlasy, navrhující již předtím Litoměřice za jedno ze sídel nových biskupství v Čechách a počítající s inkorporací proboštství kapituly do nového litoměřického biskupství, včetně statků.\n\nNástupce Kotvův, Maxmilián Rudolf, svobodný pán ze Šlejnic (1637–1655), přední rádce arcibiskupa pražského, kardinála hraběte Harracha, se stal posledním proboštem litoměřickým na dvě a půl století. Počátky jeho působení v Litoměřicích zastiňovala pokračující válka, spory s děkanem kapituly Rudolfem Roderem z Feldburku a s městem Litoměřice. Kromě jiného o patronát nad městskými kostely.\n\nJednání o definitivním zřízení litoměřického biskupství brzdila vedle války i zdlouhavá příprava biskupské menzy (koupě panství Stvolínky roku 1647 Propagandou tj. \"Svatou kongregací pro šíření víry\", lat. \"Sacra congregatio de propaganda fide\").\n\nZřízením litoměřického biskupství v roce 1655 se stala kapitula litoměřická kapitulou katedrální, čímž jí k původnímu duchovnímu úkolu přibyl také úkol být poradním sborem biskupa a v období biskupských sedisvakancí spravovat diecézi zvoleným kapitulním vikářem podle tridentských zákonů (ses. 24, cap. 16 de ref.).\n\nK tomu ovšem chybělo na počátku Schleinitzova episkopátu (funkčního období) v letech 1655–1676 velmi mnoho: vedle děkana, jímž byl Daniel Hesselius z Cetrinberka, poslední děkan kolegiátní kapituly, měla kapitula pouze jediného špatně zaopatřeného kanovníka královského (D. F. Jaret). Kapitulní majetek byl zbaven bohatých proboštských statků (ves Křešice-Třeboutice), stav děkanských vsí byl velmi špatný, katedrální kostel hrozil zřícením.\n\nNaděje vkládané do rozmnožení kanonikátů při zřizování biskupství se ukázaly liché. Zbýval pouze příslib litoměřického rodáka Karla Viléma Šimečka z Cejnova, ještě z doby kolegiátní kapituly (1647) zřídit a nadat nový kanonikát.\n\nNevyjasněné poměry ve vztahu mezi biskupem a děkanem kapituly po inkorporaci proboštství vedly za děkana Robina (1662) ke sporu, který byl vyřešen až za Schleinitzova nástupce, biskupa hraběte Jaroslava ze Šternberka.\nBiskup, svobodný pán ze Šlejnic, se zavázal k ročním splátkám, z nichž mělo být časem obnoveno kapitulní proboštství. Velké náklady na stavbu katedrály, její vybavení a další potřeby diecéze spolu se zřízením nového kanonikátu (tzv. \"Schleinitzovský\", zakládací listina z 6. května 1671) způsobily, že splátky na proboštství brzy uvázly.\n\nTak řečené „proboštské peníze“ na obnovu proboštství nestačily ani za Schleinitzova nástupce Jaroslava Ignáce hraběte ze Šternberka (1676–1708), kanovníka pasovské kapituly, ani později. Hrabě ze Šternberka od nástupu v roce 1676 se snažil nově organizovat své poradní orgány. Konzistoři, která za jeho předchůdce nebyla v pravém slova smyslu ustavena, dal pevný řád a asesory, jmenoval kapituláře, rozmnožené o kanovníka schleinitzovského (1677, císařské schválení roku 1678) a cejnoviánského (zakládací listina roku 1680). Děkanem kapituly se stal jeho známý Pasova, děčínský rodák vyrostlý však v Litoměřicích, ThDr. Michael Ernst Beer, jmenovaný zároveň generálním vikářem a oficiálem. Toto spojení hlavní úřadů v diecézi s dignitou děkana kapituly ovlivnilo velmi silně další vývoj.\n\nV roce 1680 byla konečně sestavena nová statuta, v nichž byly stanoveny povinnosti a práva kapitulám, aniž se tam ovšem přesně stanovila – na přání biskupa hraběte ze Šternberka – práva děkana, s ohledem na spory v minulosti. Statuta, jak se zdá, nebyla biskupem ani jeho bezprostředními nástupci potvrzena a nenabyla ani právní platnosti. Slib Maxmiliána Wunibalda Truchseße hraběte z Friedberku a Tauchburgu, majitele panství Poláky, že zřídí další kanonikáty, nebyl realizován. Významné zato bylo, že vznikla řada tzv. \"thunských nadací\" (z 22. září 1703) pro katedrální kostel.\n\nZa nástupce hraběte Šternberka, předtím jeho koadjutora a probošta vyšehradské kapituly, Hugona Františka hraběte Königsegga (1711–1720), trpěla diecéze jeho téměř stálou nepřítomností, způsobenou péčí o jeho další prebendy a dvorské úřady u kurfiřta kolínského, které ho vázaly pobytem na Kolín nad Rýnem a Bonn. Diecézi spravoval generální vikář, kapitula nekonala pravidelné sese, nezachovávala předepsané statuty. Přesto se biskup významně zapsal do dějin kapituly zřízením dvou kanonikátů (tzv. Königseggovský I. a II.) dne 1. října 1717, dále pak započetím stavby věze u katedrály – bohužel neukončené.\n\nZa Königseggova nástupce, biskupa Jana Adama hraběte Vratislava z Mitrovic (1722–1733), předtím biskupa hradeckého, vedly neujasněné vztahy mezi biskupem a děkanem znovu ke střetu mezi ním a vznětlivým děkanem Gottfriedem Hofferem z Lobenštejnu, někdy děkanem budyňským a potom městským litoměřickým. S jeho jménem je spojena nadace (1730) pro vikaristu katedrálního kostela, počátek pozdější \"hoffero-jarschelovské nadace\". Pořádek do kapitulních věcí vznášel více další z německých kanovníků – Friedrich Ignaz Reintsch, rodák ze Šluknovska zajímající se i o historii kapituly (\"series\"), nakonec Hofferův nástupce v děkanském úřadě (1733). Jeho zásluhou můžeme sledovat kapitulní život podrobněji.\n\nEpiskopát Mořice Adolfa vévody Saského (1734–1759), navenek reprezentovaný nádherou pozdně barokního dvora, založeného na stále se množících dluzích, které vedly zákonitě k \"sekvestraci\" (ustanovení nucené správy) a kuratelní administraci statků, znamenal pro kapitulu a katedrální kostel vedle ztrát finančních i nové spory s biskupem o výběr a dosazování kanovníků. Biskup protežoval své oblíbence ze svého „hofštátu“ (z něm. \"Hofstaat\"). Tragický byl příchod Johana Wilhelma von Horsta, sice už kanovníka kapituly v Lutychu a v Kolíně nad Rýnem, ale více světského dvořana než kněze, který nejenže nevykonával povinnosti, plynoucí z jeho prebendy II. königseggovského kanonikátu, ale svým zhoubným vlivem na biskupa přivedl jeho finance k úplnému zhroucení. Zásah císařovny spolu s úsilím děkana kapituly Wenzela Regnera, německého rodáka z Kličína, přinuceného k rezignaci na generální vikariát a oficialát, zabránily sice nejhoršímu, ale teprve potom, co byl von Horst odhalen jako pruský špión a vypovězen z císařských zemí. K dobrým počinům biskupovým patří získání papežského privilegia pontifikálií pro děkana a kanovníka seniora, a velké kapy pro kanovníky (1744).\n\nUstálení poměrů v kapitule i v diecézi přinesl až příchod jeho nástupce Emanuela Arnesta hraběte z Valdštejna, dosud světícího biskupa pražského (1760–1789). Významným pomocníkem mu byl Vavřinec Slavík († 1794), jeho sekretář a brzy i kanovník. Pod vedením Regnerova nástupce v úřadě děkanském, J. J. Jarschela, syna stvolínského biskupského purkrabí, bylo možno přikročit k stabilizaci kanonikátů (příspěvek ke kongruji) a k reformě status. Po delším jednání byl vzat za základ elaborát kanovníka Slavíka a roku 1772 byla statuta potvrzena biskupem. V roce 1775 se stal Slavík Jarschelovým nástupcem a stál v čele kapituly i v době panování císaře Josefa II., nepřejícího ani kapitulám. Za jeho působení byla uvedena v život nadace hoffersko-jarschelovská, jejíž prebendát se stal po zániku úřadu kapitulního sekretáře výkonným úředníkem kapitulní spisovny a archivu. Biskup Ferdinand Kindermann von Schulstein (1790–1801), předtím probošt vyšehradské kapituly a josefínský organizátor nižšího školství, se zajímal o kapitulní statuta ve snaze uvést je v soulad se státními církevními předpisy (1794). V čele kapituly stál josefínsky zaměřený Josef František Hurdálek, někdejší rektor generálního semináře a pozdější litoměřický biskup (1815–1823).\n\nNa počátku 19. století za biskupa Václava Leopolda Chlumčanského (1802–1815) se v roce 1807 uskutečnila reforma nadací, při níž byly pořízeny obnovené nadační listiny. Státní bankrot z roku 1811 snížil beztak nevelké příjmy kapitulářů. Teprve za biskupa Vincence Eduarda Mildeho (1823–1832), nástupce rezignovavšího biskupa Hurdálka, povolil roku 1824 císař František I. doplnění kongrují z náboženského fondu na tisíc zlatých ročně pro každého z kanovníků.\n\nVýznamný byl v té době téměř současný příchod dosavadního městského děkana mladoboleslavského, českého obrozence Václava Káry, největší postavy v litoměřické kapitule v 19. století, na královský kanonikát (1824) a povýšení Augustina Bartoloměje Hilleho (1832–1865), pozdějšího litoměřického biskupa a jedné z největších postav v dějinách litoměřické diecéze, na rektora obnoveného biskupského semináře, zbaveného vlivu bolzanistů (Michal Josef Fessl) z hurdálkovského období.\n\nOběma vděčí kapitula za nová statuta, která vznikla po delším jednání v kapitule a ještě větším úsilí o jejich potvrzení císařem Ferdinandem V. Statuta vycházejí ze změn, jež přinesla doba, již přesně vymezují práva děkana kapituly a kanovníka seniora, jehož pozice postupně sílila s tím, jak se ukazovala nereálnost úvah o restituci proboštství.\n\nV té době se ustálil i počet čestných kanovníků, doložených již od 17. století, i když jejich \"series\" pro starší dobu nelze rovněž beze zbytku určit, na šesti, vybíraných ze zasloužilých kněží diecéze (přes výjimky ovlivněné Vídní). V roce 1834 rozhodl císař, že sám bude z tohoto počtu jmenovat dva, další bude jmenovat biskup a zbývající dva bude volit kapitula.\n\nBiskup Hille věnoval kapitule velkou pozornost, neboť v ní chtěl mít skutečný poradní sbor vedle konzistoře, v níž měli ovšem hlavní slovo právě kapituláři jako konzistorní asesoři, vyřizující i tam většinu stoupající agendy. Ke konci jeho episkopátu zintenzivněly snahy o zřízení dalšího kanonikátu, jdoucí ruku v ruce s novými pokusy obnovit proboštství.\n\nZa biskupa Augustina Pavla Vahaly (1866–1877) byl konečně splněn dávný požadavek tridentského koncilu – v letech 1868–1869 zřídil hodnost \"kanovníka-teologa\" (Sněm tridentský, ses. 5, cap. I de ref) a \"kanovníka-penitenciáře\" (Sněm tridentský, ses. 24, cap. 8 de ref) tím, že je pro nedostatek prostředků spojil s již existujícími kanonikáty. Prvním kanovníkem-teologem se stal ThDr. Jan Řehák, kanovník senior a kanovník šlejnicovský, prvním kanovníkem-penitenciářem se stal ThDr. Alois Hille, kanovník königseggovský II.\n\nPočátkem 20. století byl za episkopátu biskupa Emanuela Jana Schoebela (1882–1909) zřízen konečně nejprve v roce 1902 další kapitulní kanonikát – nazvaný po svém duchovním původci hilleovský. Jeho prvním prebendátorem se stal Msgre. Josef Kovář. V roce 1907 následovalo pak po 250 letech obnovení kapitulního proboštství. První držitel, cejnoviánský kanovník Josef Štěrba, roudnický rodák, podržel i nadále svůj kanonikát.\n\nChystanou nutnou změnu stanov předešlo vyhlášení nového církevního zákoníku (Kodex kanonického práva) v roce 1917, v jehož duchu vznikla nová verze kapitulních stanov (1923). Neshody mezi církví a nově vzniklou Československou republikou se projevily v kapitulních záležitostech nejistotou při obsazování dignit i kanonikátů, včetně čestných, jež definitivně nevyřešil ani \"modus vivendi\" z 2. února 1928.\n\nDalší potíže způsobilo odtržení pohraničních oblastí ČSR po mnichovské smlouvě, jíž se většina území litoměřické diecéze stala součástí německé říše. Politicky byla podmíněna i rezignace děkana kapituly (generální vikáře a oficiála) ThDr. Adolfa Šelbického, který zanedlouho rezignoval i na funkci generálního vikáře pro českou část litoměřické diecéze.\n\nV roce 1942 byla konečně znovu projednána kapitulní statuta, pořízená již ve 20. letech podle nového církevního zákoníka a na sesi kapituly dne 29. června 1942 byla kapitulou schválena a 1. ledna 1943 potvrzena také biskupem Weberem.\n\nPo druhé světové válce musela v souvislosti s odsunem německého obyvatelstva z ČSR odejít do Německa i téměř celá kapitula. Zůstal zde jediný český kanovník (P. Antonín Výtvar). Protože litoměřická katedrální kapitula nebyla schopna se usnášet, nebo k takovému aktu je zapotřebí nejméně 3 členů, rozhodl se 17. litoměřický biskup Štěpán Trochta, a dostal k tomu i potřebný souhlas (can. 391–422 CIC), zřídit dva nové sídelní kanonikáty – I. a II. svatoštěpánský. Rozhodnutí vstoupilo v platnost 2. ledna 1951, přičemž byla respektována i statuta litoměřické katedrální kapituly z 1. ledna 1943 s podmínkou, že její členové budou státní občané ČSR.\n\nV období komunistické totality byly kanonikáty obsazovány kněžími, kteří byli víceméně loajální k režimu nebo s ním přímo spolupracovali, čímž se podíleli \"de facto\" na pronásledování církve. Nový rozkvět kapituly nastal po převratu v roce 1989, kdy litoměřičtí biskupové personálně obnovovali kapitulu. K největšímu doplnění v počtu kanovníků došlo 12. února 2011, kdy biskup Jan Baxant instaloval 9 nově jmenovaných kanovníků (z toho 5 sídelních a 4 čestné).\n\nFunkce probošta zanikla v roce 1655, obnovena byla až v roce 1907.\n\n\"na stránce: Seznam proboštů litoměřické kapituly\"\n\n\"na stránce: Děkan litoměřické kapituly\"\n\n\n\n\n\n\n\n"}
{"id": "415312", "url": "https://cs.wikipedia.org/wiki?curid=415312", "title": "Katedrální kapitula při chrámu Svatého Ducha v Hradci Králové", "text": "Katedrální kapitula při chrámu Svatého Ducha v Hradci Králové\n\nKatedrální kapitula při chrámu Svatého Ducha v Hradci Králové je církevní právnická osoba zřízená bulou „Super universas“ papeže Alexandra VII. dne 10. listopadu 1664 zároveň se zřízením biskupství v Hradci Králové. Statutárními orgány kapituly jsou její probošt a děkan.\n\nKapitula byla založena bulou Super universas vydanou papežem Alexandrem VII. dne 10. listopadu 1664. Její vznik je spojen se zřízením královéhradeckého biskupství, neboť Římská kurie podmínila potvrzení jmenování prvního královéhradeckého biskupa Matouše Ferdinanda Sobka z Bílenberka ustavením kapituly a jejím materiálním zabezpečením. Požadovaný počet kanovníků se sice podařilo snížit na šest, avšak i tak byly problémy se zajištěním jejich obživy. V roce 1662 byl pro tyto účely zakoupen statek Katzenstein, od té doby označovaný Bischofstein (česky Skály), jehož výtěžek byl určen pro obživu tří kanovníků. Úřad čtvrtého kanovníka byl spojen s funkcí děkana v Hradci Králové, pátý kanonikát měl být financován z odkazu chrudimského děkana Jana Vojtěcha Švandy z roku 1662 (až do roku 1703, kdy teprve mohlo být takto získané jmění využito, však byl dotován královéhradeckými biskupy) a prostředky pro šestého kanovníka měly být získávány zčásti z podílu na výtěžku statku Skály a zčásti příspěvkem z výtěžků majetku královéhradecké diecéze. Sedmé kanovnické místo bylo zřízeno v roce 1713 díky majetku věnovanému holohlavským děkanem Janem Františkem rytířem z Auen (úřad však měl být přednostně obsazován duchovními z rodiny z Auen), osmé v roce 1737 díky majetku věnovanému Annou Magdalenou z Ullersdorfu (s tím, že prvním držitelem úřadu bude její syn Jiří z Ullersdorfu) a deváté v roce 1747 díky majetku odkázanému holohlavským děkanem Janem Řečickým (prvním držitelem úřadu se stal náchodský děkan Jan Václav Strnad).\n\nV letech 1956 až 1989, kdy zůstal úřad královéhradeckého biskupa neobsazen, zajišťovala kapitula prostřednictvím kapitulního vikáře Václava Javůrka (1956-1969) a Karla Jonáše (1969-1989) správu královéhradecké diecéze.\n\n\n\n\nČestní kanovníci:\n\n\n\n"}
{"id": "415313", "url": "https://cs.wikipedia.org/wiki?curid=415313", "title": "Kolegiátní kapitula při kostele Povýšení sv. Kříže v Litomyšli", "text": "Kolegiátní kapitula při kostele Povýšení sv. Kříže v Litomyšli\n\nKolegiátní kapitula při kostele Povýšení sv. Kříže v Litomyšli byla založena 10. dubna 1994 královéhradeckým biskupem ThLic. Karlem Otčenáškem při příležitosti 650. výročí založení litomyšlského biskupství, čímž kapitula navázala na historický odkaz zaniklé katedrální kapituly při chrámu Panny Marie.\n\n\n\nOstatní sídelní kanovníci:\n\n"}
{"id": "415314", "url": "https://cs.wikipedia.org/wiki?curid=415314", "title": "Katedrální kapitula u sv. Mikuláše České Budějovice", "text": "Katedrální kapitula u sv. Mikuláše České Budějovice\n\nKatedrální kapitula u sv. Mikuláše České Budějovice byla založena současně se zřízením českobudějovické diecéze v roce 1785.\n\nZakladatelem kapituly v Českých Budějovicích byl rakouský císař Josef II., který stanovil hodnosti a počet členů kapituly na tři dignity – preláty (probošt, děkan, kustod) a čtyři kanovníky, přičemž jeden z kanovníků měl zastávat funkci českobudějovického děkana a z řad kanovníků měl být vybírán generální vikář českobudějovické diecéze. V roce 1871 byla zřízena instituce čestných kanovníků této kapituly, prvním čestným kanovníkem byl jmenován Jan Cori.\n\nDvorním dekretem jim bylo dovoleno nosit oválný odznak, na jehož jedné straně bylo vyryto jméno patrona katedrály, na straně druhé jméno zakladatele. Později, na žádost budějovického biskupa Františka Schönborna, papež Lev XIII. dovolil, aby odznak, vložený do rubínového emailového kříže s bílým okrajem, kanovníci nosili na zlatém či pozlaceném řetězu. Kapitulní probošt a děkan dostali i tzv. \"právo pontifikálií\".\n\nPůvodně tvořili kanovníci poradní sbor biskupův a jako členové konzistoře vyřizovali přidělené referáty, vypomáhali v duchovní správě, v církevních školách působili jako pedagogové a inspektoři, významně působili také i v katolických spolcích. Kapitula, jejíž kontinuita nebyla nikdy přerušena, podléhá přímé autoritě diecézního biskupa a je samostatnou právnickou osobou.\nPosláním kapituly je vykonávat v katedrále sv. Mikuláše slavnostnější bohoslužby, udržovat a pečovat o důstojnost a slavnostní charakter liturgie, plnit povinnosti a úkoly, které jí určí diecézní biskup.\n\nV roce 1987 měla kapitula už jen dva kanovníky, a proto musela být její činnost pozastavena. Opět byla obnovena v roce 2000, kdy byli jmenováni čtyři noví sídelní kanovníci a čtyři čestní kanovníci.\n\nStanovy kapituly se v průběhu dějin několikrát upravovaly, aby lépe odpovídaly potřebám doby. Poslední úprava stanov byla provedena roku 2012 a řídí se ve své činnosti platným Kodexem církevního práva.\nKatedrální kapituly měla od svého založení až do současnosti 91 sídelních kanovníků a 57 čestných kanovníků.\n\nZatím poslední instalace nových kanovníků proběhla na svátek Povýšení svatého Kříže 14. září 2012. Z důvodu opravy katedrály sv. Mikuláše se konala v kostele Obětování Panny Marie v Českých Budějovicích. Nově jmenovaní kanovníci při slavnostních nešporách při vlastní instalaci složili vyznání víry a přísahu věrnosti. Českobudějovický biskup Jiří Paďour po pronesení instalační formule předal každému z nových kanovníků odznaky kanovníka katedrální kapituly: mozetu, numisma, prsten a biret.\n\n... a řada dalších\n\nStav od roku 2015\n\n\n\n\n\n"}
{"id": "415315", "url": "https://cs.wikipedia.org/wiki?curid=415315", "title": "Kolegiátní kapitula u svatého Mořice v Kroměříži", "text": "Kolegiátní kapitula u svatého Mořice v Kroměříži\n\nKolegiátní kapitula u svatého Mořice v Kroměříži byla založena olomouckým biskupem Brunem ze Schauenburku v roce 1262 po vzoru kapitul v Německu, zejména magdeburské katedrální kapituly, ve které Bruno působil jako kanovník. Podle zůstavitelovy závěti z roku 1267 měla mít kapitula 8 kanovníků a 7 vikářů, což v součtu odpovídá patnácti oltářům v kostele sv. Mořice. První psané stanovy kapituly byly vydány v roce 1802.\n\n\n\n\n\n\n\n"}
{"id": "415316", "url": "https://cs.wikipedia.org/wiki?curid=415316", "title": "Královská stoliční kapitula sv. Petra a Pavla v Brně", "text": "Královská stoliční kapitula sv. Petra a Pavla v Brně\n\nKrálovská stoliční kapitula sv. Petra a Pavla v Brně byla založena původně jako kolegiátní kapitula dne 7. března 1296 olomouckým biskupem Dětřichem z Hradce. Od 25. listopadu 1331 bylo do názvu kapituly doplněno slovo „královská“ a po vzniku brněnského biskupství povýšil papež Pius VI. kapitulu na stoliční (tj. katedrální).\nSouvisející článek: Seznam proboštů a děkanů brněnské kapituly.\nKolegiátní kapitula měla ve svém čele již od svého založení probošta (\"praepositus\"), jehož od roku 1240 měla právo prezentovat biskupovi ke jmenování abatyše kláštera cisterciaček v Předklášteří u Tišnova. Roku 1609 byli probošti papežem Pavlem V. obdařeni právem pontifikálií. Druhým hodnostářem brněnské kapituly byl děkan.\n\nSituace se změnila až roku 1777, kdy bylo založeno brněnské biskupství a kapitula přeměněna na katedrální. Prvním prelátem kapituly se stal děkan, od r. 1843 infulovaný, druhým prelátem kapituly je arcijáhen.\n\nKromě proboštů a děkanů to jsou například:\n... a řada dalších\n\nNesídelní (čestný) kanovník\n\n\n\n\n"}
{"id": "415333", "url": "https://cs.wikipedia.org/wiki?curid=415333", "title": "George Rodger", "text": "George Rodger\n\nGeorge Rodger (1908 – 24. července 1995) byl britský fotožurnalista známý svou prací v Africe a vůbec prvními fotografiemi z tábora smrti v Bergen-Belsenu na konci druhé světové války. V roce 1947 spolu s Robertem Capou, Davidem \"Chim\" Seymourem a Henri Cartier-Bressonem založili agenturu Magnum Photos.\n\nNarodil se v Hale (Cheshire) ve Skotsku. Do školy chodil na St. Bede's College v Manchesteru, pak navštěvoval britskou vojenskou školu Merchant Navy a po ní absolvoval plavbu kolem světa. Zatímco se plavil po moři, psal si Rodger cestopisné záznamy a ilustroval je vlastními fotografiemi.\n\nSvé cestopisy však nikdy nevydal; po krátkém pobytu v Americe, kde se mu nepodařilo najít práci kvůli hospodářské krizi, se v roce 1936 vrátil do Británie. Tam se mu v Londýně podařilo najít uplatnění jako fotograf časopisu BBC \"The Listener\", ve kterém byl až do roku 1938. Částečně přitom pracoval pro agenturu \"Black Star\".\n\nPo vypuknutí druhé světové války měl Rodger silnou potřebu dokumentovat kroniku války. Jeho fotografie bombových náletů Blitz mu zajistily spolupráci s časopisem Life, začal fungovat jako válečný fotograf. Dokumentoval války v západní Africe a konec války při osvobození Francie, Belgie a Holandska.\n\nRodger byl zřejmě prvním fotografem, který vstoupil do koncentračního tábora v Bergen-Belsenu v roce 1945. Jeho fotografie jako jedny z mála přežily a snímky hromady mrtvol byly zveřejněny v magazínu \"Life\" a \"Time\" a měly velký vliv tím, že zobrazovaly skutečnou realitu v táborech smrti. Rodger si po několika strávených hodinách v táboře později uvědomil, a se zděšením přiznal hroznou věc. Většinu času hledal esteticky příjemnou kompoziční skladbu hromady ležících mrtvol mezi stromy a budovami! Po této traumatické zkušenosti vyvodil závěr, že již nemůže a nebude pracovat jako válečný zpravodaj.\n\nOpustil \"Life\", začal cestovat po celé Africe a na Středním východě a systematicky dokumentoval tyto oblasti, svobodně žijící zvířata a domorodé obyvatele.\n\n27. dubna roku 1947 Rodger spoluzaložil společně s Robertem Capou, Davidem Seymourem (Chimem), Williamem Vandivertem a Henrim Cartier-Bressonem agenturu Magnum Photos jako reakci na druhou světovou válku. Dalších třicet let pracoval jako fotograf na volné noze. Podnikl mnoho expedic, na kterých dokumentoval portréty lidí, krajinu a přírodu Afriky. Mnoho z těchto snímků bylo publikováno především v časopise \"National Geographic\", ale také i v dalších magazínech.\n\n\n\n\n"}
{"id": "415336", "url": "https://cs.wikipedia.org/wiki?curid=415336", "title": "Rapsodie", "text": "Rapsodie\n\nRapsodie je původně literární pásmo, které bylo vytvořeno z úryvků starořeckých homérských eposů a které bylo přednášeno (recitováno či předzpěvováno) tzv. rapsódem. Později se z této původní literární formy vyvinula lyrická nebo i epická báseň vzletného či vznešeného obsahu a formy.\n\nV hudbě obvykle jde o volnou instrumentální skladbu s výrazně dramatickým obsahem. Melodické části se střídají s rytmickými.\n\n\nSlovo má i další přenesené významy a jako takové se v jiném kontextu dost často vyskytuje i v názvech různých literárních a audiovizuálních uměleckých děl.\n"}
{"id": "415343", "url": "https://cs.wikipedia.org/wiki?curid=415343", "title": "Šarlotina pavučinka", "text": "Šarlotina pavučinka\n\nŠarlotina pavučinka (v anglickém originále \"Charlotte's Web\") je dětský román z roku 1952. Autorem je americký spisovatel E. B. White, ilustrace vytvořil Garth Williams. Podle knihy byl v roce 1973 natočen animovaný film. Na něj volně navazuje film \"Velké dobrodružství prasátka Wilbura - Šarlotina pavučinka 2\". V roce 2006 byl natočen další film.\n\nDívka Fern jednoho dne pozoruje ve chlévě prasnici s malými selátky. Je jich 11, a prasnice má jen 10 struků. Proto chce dívčin otec nejmenší prasátko zabít. To se však nelíbí Fern, a tak prasátku slíbí, že ho nedá a že se o ně bude starat. Dá mu jméno Wilbur. Když už ho nemůže mít doma, dá ho na farmu svého strýce a každý den za ním chodí. Wilbur i Fern si najdou na farmě kamarády: husu s houserem, krávy, ovce, jednoho koně, krysu Templetona a hlavně pavouka Šarlotu. Když se jednoho dne Wilbur dozví, že před Vánoci ho farmář zabije a upeče, je zoufalý. Šarlota mu slíbí, že vymyslí něco, aby se tak nestalo. Utká pavučinu s nápisem SKVĚLÉ PRASE. Z té je senzace, ale až o ni ochabne zájem, Šarlota musí vymyslet jiné a lepší slovo. Utká jich ještě několik a farmář přihlásí Wilbura na soutěž domácích zvířat, kam ho převezou v bedně i se dvěma černými pasažéry : Šarlotou a Templetonem. Šarlota utká ještě jednu pavučinu, a Wilbur vyhraje medaili. Šarlota zůstane na trámu, kde i zemře, protože nemá sílu slézt dolů. Ale Wilbur za pomoci Templetona převeze domů obal s Šarlotinými vajíčky, ze kterých se potom na jaře vylíhne moc malých pavoučků, kteří odletí, ale u Wilbura zůstanou tři: Radost, Aranea a Kráska. A Wilbur se dočká sněhu i Vánoc i příštího jara a mnoha dalších.\n"}
{"id": "415347", "url": "https://cs.wikipedia.org/wiki?curid=415347", "title": "Nové Sady (Písečné)", "text": "Nové Sady (Písečné)\n\nNové Sady () byly dříve samostatná obec 1 km severovýchodně od Písečného v nadmořské výšce 472 m. Situována je východně nad údolím Moravské Dyje. Malá obec dříve s německým obyvatelstvem, po roce 1918 s českou menšinou, po r. 1945 české obyvatelstvo. V roce 1843 žilo v obci podle Vlastivědy moravské (vydání 2005) 139 obyvatel ve 28 domech a 35 domácnostech. V roce 2011 zde trvale žilo 27 obyvatel. Od roku 1960 je vesnice místní částí obce Písečné a je v ní 29 obytných domů.\n\nPrvní písemná zmínka o vesnici pochází z roku 1353, kdy ještě byla nazývána \"Nová Ves (německy Neudorf).\" Až do roku 1849 byly Nové Sady spojeny s panstvím Písečné. Před třicetiletou válkou bylo ve vsi 19 usedlostí. Desátky se odváděly faře v místě a panství Písečné. Na týdenní pondělní trhy se jezdilo do Slavonic. Pálenka, která se pálila v místní palírně šla na odbyt převážně do Rakous. Elektrifikována byla ves až v roce 1946 připojením na síť ZME Brno.\n\nŠkola v Nových Sadech byla již v roce 1673, kdy se připomíná v pramenech, že místní učitel byl i varhaníkem. v roce 1702 byla původní dřevěná budova školy zničena při bouři. Až do vybudování nové školní budovy v roce 1803 se vyučovalo po domech. Když byla v roce 1902 v Písečném postavena nová školní budova, byla místní škola zredukována na dvoutřídní. V této škole se samozřejmě vyučovalo německy, neboť obyvatelstvo bylo v té době veskrze německé. Přiškoleny sem byly obce Nové Hobzí, Markéta, Modletice a Chvalkovice.\n\nPo vzniku republiky byla v roce 1919 zřízena česká menšinová škola, která byla umístěna do budovy německé školy v Nových Sadech. Německá škola byla přemístěna do Písečného do budovy tamní německé školy. Po okupaci v roce 1938 zde skončila česká škola svoji činnost, neboť čeští obyvatelé byli z pohraničí okupanty vyhnáni. Po osvobození v roce 1945 bylo obnoveno ve škole v Písečném vyučování samozřejmě již pouze v českém jazyce a děti z Nových Sadů chodily do školy v Písečné až do roku 1980, kdy byla škola v Písečném zrušena a žactvo bylo převedeno do školy ve Slavonicích.\n\n"}
{"id": "415348", "url": "https://cs.wikipedia.org/wiki?curid=415348", "title": "SS", "text": "SS\n\nSpojení písmen S a S může mít různé významy:\n\n\n\n\n\n\n"}
{"id": "415350", "url": "https://cs.wikipedia.org/wiki?curid=415350", "title": "Historie překladačů", "text": "Historie překladačů\n\nPřekladač je počítačový program (nebo skupina programů), který transformuje zdrojový kód napsaný v programovacím jazyce (zdrojový jazyk) do jiného počítačového jazyka (cílový jazyk, často má binární formu zvanou \"objektový kód\"). Nejčastější důvod, proč chceme transformovat zdrojový kód, je vytvoření spustitelného programu.\n\nJakýkoli program, který je naprogramovaný v programovacím jazyce vyšší úrovně, musí být přeložen do strojového kódu před tím, než ho bude možné spustit. Proto všichni programátoři používající takové jazyky musí používat překladače, případně interprety. Z toho vyplývá, že překladače jsou pro programátory velice důležité. Jakékoliv vylepšení překladače vede k mnoha zlepšením spustitelných vygenerovaných programů. Díky tomuto faktu se překladače od svého počátku vylepšují a procházejí neustálým vývojem.\n\nPřekladače jsou velice obsáhlé, složité a komplexní aplikace, ale pomocí systematické analýzy a jejich výzkumu počítačovými odborníky, byla poměrně jasně pochopena jejich konstrukce a byl o nich rozvinut silný teoretický základ. Výzkum konstrukce překladačů vedl k vývoji nástrojů, které umožňují mnohem snadněji vytvářet nové překladače. Díky těmto nástrojům mohou, například studenti počítačových věd, vytvořit jednoduchý vlastní programovací jazyk s překladačem již během několika týdnů.\n\nMyšlenka používání vyšších programovacích jazyků se rychle uchytila v mnoha aplikačních doménách. Díky rozšiřující se použitelnosti podporované novějšími programovacími jazyky a zvyšující se komplexitě počítačových architektur, se překladače staly více a více komplexními.\n\nSoftware pro první počítače byl psán primárně v Jazyce symbolických adres ( ). Vyšší programovací jazyky nebyly vyvinuty dokud se výhody možnosti znovupoužítí softwaru na jiných druzích CPU znatelně nezvýšily oproti ceně psaní překladače. Velmi malá paměťová kapacita prvních počítačů také způsobovala mnoho technických problémů při implementaci překladače.\n\nKoncem 50. let 20. století se poprvé objevily návrhy multiplatformních programovacích jazyků. Následovně bylo vyvinuto několik experimentálních překladačů. Prvním programem, který by bylo možno označit jako překladač, byl A-0 System, který v roce 1952 vytvořila Grace Hopperová pro počítač UNIVAC I. FORTRAN týmu, IBM, vedeného Johnem Backusem je obecně připisováno uvedení prvního kompletního překladače, v roce 1957. COBOL byl jedním z prvních jazyků, jež byl kompilován na více architektur, v roce 1960, což zvýšilo jeho přenositelnost. Tyto překladače byly psány v jazyce symbolických adres.\n\nPrvní ALGOL 58 překladač byl vyvinut ke konci roku 1958. Jeho autory byly Friedrich L. Bauer, Hermann Bottenbruch, Heinz Rutishauser, a Klaus Samelson. Jeho určení bylo pro výpočetní stroj Z22.\n\nPrvní představený multiplatformní jazyk vyšší úrovně byl COBOL. Byl představen v prosinci roku 1960. Demonstrace probíhala přeložením a spuštěním programu v jazyce COBOL na dvou rozdílných platformách. Konkrétně se jednalo o UNIVAC II a RCA 501. COBOL překladač pro UNIVAC II byl pravděpodobně první překladač vytvořený ve vyšším programovacím jazyku. Konkrétně šlo o FLOW-MATIC, který byl vyvinutý týmem vedeným Grace Hopperovou.\n\nPrvní tzv. \"self-hosting\" překladač – schopný kompilovat svůj vlastní zdrojový kód do vyššího programovacího jazyka – byl vytvořen pro LISP Timem Hartem a Mikem Levinem v MIT roku 1962. Ačkoli byl jak Pascal, tak C oblíbenou volbou implementačního jazyka, stala se od 70. let 20. století implementace překladače do jazyka jež kompiluje běžnou praxí. Vytvoření self-hostingového překladače obnáší tzv. \"bootstrapping\" problém – první takový překladač pro programovací jazyk musí být nakompilován buďto překladačem napsaným v jiném programovacím jazyce, nebo (jako v případě LISP překladače pánů Harta a Levise) nakompilován spuštěním onoho překladače v interpretu.\n\nOptimalizace překladačů je proces, ve kterém je hlavní účelem snaha o zlepšení kvality vygenerovaného strojového kódu. Samozřejmostí tohoto procesu je zaručení ekvivalentních výsledků. Vývojáři prvního FORTRAN překladače se zaměřili na cíl, kterým bylo generování kódu, který byl lepší, než běžný ručně psaný kód pro assembler. To vše za vidinou vyšší poptávky po jejich produktech. Tyto optimalizace pro první používané překladače byly velice úspěšné.\n\nU pozdějších překladačů, jako byl například Fortran IV od IBM, byla kladena mnohem vyšší priorita na kvalitní diagnostiku a rychlejší spouštění. Tyto vlastnosti byly prováděny na úkor optimalizace strojového kódu. Takto to bylo u IBM až do řady IBM 360, která poskytovala dva oddělené překladače. Jeden byl určen pro rychlou kontrolu kódu, druhý byl pomalejší a byl určen k vyšší optimalizaci.\n\nMnoho zajímavých konceptů pro optimalizaci zavedla Frances E. Allen. Ta pracoval buď samostatně, nebo s ve spojení s Johnem Cockem. Allen vydala roku 1966 spis \"Program Optimization\", ve kterém bylo zavedeno grafových datových struktur k zakódování obsahu programu pro optimalizaci.\n\nPokud překladač neobdrží pro překlad syntakticky správný program, je velice užitečné, když umí podat chybové hlášení. Této vlastnosti je z pohledu vývojáře překladače velice obtížné dosáhnout. \n\nWATFIV Fortran překladač byl vytvořen na půdě univerzity Waterloo v Kanadě ke konci šedesátých let dvacátého století. Tento překladač byl z pohledu diagnostiky mnohem lépe navržen nežli překladače pro Fortran od IBM. WATFIV byl mimo jiné také mnohem lépe použitelný, protože slučoval kombinaci kompilace, linkování a spuštění do jednoho kroku, zatímco kompilátory od IBM měli pro tyto úkony tři samostatné komponenty.\n\nPL/C byl počítačový programovací jazyk, který byl vyvinut na půdě Cornellovi univerzity na počátku sedmdesátých let. PL/C byl podmnožinou jazyka PL/I od IBM. Byl navržen a zaměřen na výuku programování. Za jeho vývojem stáli Richard W. Conway a Thomas R. Wilcox. Oba byli výzkumníci, akademičtí učitelé a také jsou autory slavného článku \"Design and implementation of a diagnostic compiler for PL/I\".\n\nPL/C eliminovalo některé komplexní vlastnosti z PL/I a přidalo rozsáhlé možnosti ladění a obnovy z chyb. PL/C překladač měl neobvyklou vlastnost, že téměř nikdy nebyl překlad ukončen neúspěchem. Toho bylo docíleno rozsáhlou automatickou korekcí mnoha syntaktických problému jazyka.\n\n"}
{"id": "415352", "url": "https://cs.wikipedia.org/wiki?curid=415352", "title": "Praha, město věží (kniha)", "text": "Praha, město věží (kniha)\n\nPraha, mě\"sto\" věží (1970) je kniha Jiřího Šlitra a Jiřího Suchého. Obsahuje na ploše více než 130 stran Šlitrovy obrázky (perokresba) inspirované Prahou – pražské ulice, domy, lidi, panoramata aj. včetně známého autoportrétu s klavírem – komentované Jiřím Suchým. Dále obsahuje několik Suchého delších textů, např. krátkých povídek \"Příhoda mostní\" či \"Blues mrtvého pianisty\". Jde o jednu z posledních společných prací autorů, jejíhož vydání se Jiří Šlitr už nedožil.\n\n"}
{"id": "415363", "url": "https://cs.wikipedia.org/wiki?curid=415363", "title": "Čechizace", "text": "Čechizace\n\nČechizace (starším pravopisem \"čechisace\") označuje proces počeštění, počešťování. Heslo je významové shodné s výrazem bohemizace (st. \"bohemisace\").\n\n"}
{"id": "415365", "url": "https://cs.wikipedia.org/wiki?curid=415365", "title": "Důl Jan Maria", "text": "Důl Jan Maria\n\nDůl Jan Maria je zaniklý černouhelný důl v oblasti Hranečníku ve Slezské Ostravě. Po bývalé šachtě zbylo několik památkově chráněných budov.\n\nDůl byl založen v roce 1852 Johannem Maria Wilczkem, po kterém také dostal svůj název. Důl vznikl prohloubením kutacích jam číslo IV a I (sv. Anna) a postupem let se stal významným zdrojem černého uhlí a zaměstnavatelem horníků. Těžba během prvního desetiletí utěšeně rostla, také díky instalaci parního stroje a klecí. Vzhledem k masivnímu výskytu metanu muselo být výdušné oddělení jámy hluboké kolem 160 metrů opatřeno ventilátorem. Postup do hloubky a rozfárání důlního pole si vyžádalo v r. 1875 vyhloubení třetí a poslední jámy v lokalitě - větrní (definitivní hloubka 222 m).\n\nPrvní opravdu zásadní modernizací prošla šachta na Hranečníku v letech 1899 až 1909. Těžní jámu vyzdili a rozšířili na širší profil. Nad ní smontovali 32 metrů vysokou ocelovou těžní věž (1904). Důkazem technického pokroku se stal parní těžní stroj o výkonu 800 koní. Jako dominanta se nad areálem tyčil 50 m vysoký komín kotelny. Další rekonstrukci (1914-1915) narušilo vypuknutí 1. světové války. Těžaři stihli aspoň stavbu provozní a správní budovy s lampovnou, záchrannou stanicí, ordinací lékaře a kanceláří pro úředníky a dozorce. Díky těmto opatřením se zvýšila těžba ze zhruba 70 - 80 000 tun ročně až na 150 000 tun během válečných let. V roce 1928 dosáhla hlavní jáma konečné hloubky 453 metrů. V blízkosti dolu vyrostla osada Hranečník, kterou obývalo zhruba tisíc lidí.\n\nObecně se dá říci, že Wilczkovy doly, se slojemi vesměs nižších mocností a ve větších hloubkách, měly nízkou rentabilitu těžby. Po smrti starého hraběte Jana Nepomuka pokračoval v jeho díle syn Hans. Nic ale nezměnil na faktu, že Kamenouhelné doly a koksovna Jana Wilczka, ke kterým kromě dolu Jan Maria patřily také doly Trojice, Ema a Michálka, se ocitly v roli okrajového těžířstva. Díky potřebám válečné mašinérie se ostravsko-karvinská uhelná pánev stala pro Třetí říši strategickým zdrojem paliva.\n\nDefinitivní konec podnikání hrabat Wilczků přineslo znárodnění těžkého průmyslu v roce 1945. O dva roky později se Důl Jan Maria v rámci státního podniku Ostravsko-karvinské kamenouhelné doly spojil se Zárubkem. V poválečném období horníci dotěžili uhelné zásoby, včetně pilířů. V roce 1963 dolování na Hranečníku skončilo. Po šachtě zůstala památkově chráněná budova strojovny (mylně označována za jámovou budovu) a správní budova. V rekonstruovaných prostorách se nachází hotel Jan Maria.\n\n"}
{"id": "415369", "url": "https://cs.wikipedia.org/wiki?curid=415369", "title": "Mediální studia", "text": "Mediální studia\n\nMediální studia (též medialistika) je vědní obor a souhrn akademických programů týkajících se obsahu, historie, smyslu a účinků různých médií, ale též se zabývá procesem vzniku samotných mediálních sdělení a jejich následných transferem od podavatele k příjemci a neopomíná ani zpětnou vazbu. S mediálními studii je spojen pojem masová média.\n\nMediální studia vychází se sociálních a humanitních studií. Zahrnuje v sobě prvky různých oborů: kulturální studia, žurnalistická studia, sociologie, kulturní antropologie, ekonomie a politická ekonomie, informační teorie, psychologie, politologie či rétorika.\n\n"}
{"id": "415370", "url": "https://cs.wikipedia.org/wiki?curid=415370", "title": "Gonopodium", "text": "Gonopodium\n\nGonopodium je samčí pomocný pářící orgán, užívaný při oplození samičky. Vyskytuje se např. u živorodých ryb (podčeleď Poeciliinae) nebo u raků z čeledí Astacidae a Cambaridae. U raků se ale nazývají přeměněné plovací nožky gonopody.\n\nU živorodek je gonopodium přeměněná řitní ploutev.\nU raků tvoří gonopodium přeměněný první pár zadečkových nožek (pleopodů).\n\n"}
{"id": "415377", "url": "https://cs.wikipedia.org/wiki?curid=415377", "title": "Národopisná Morava", "text": "Národopisná Morava\n\nNárodopisná Morava byla slovácká etnografická skupina, která po okupaci zbytku Československa Německem v roce 1939 neúspěšně usilovala o přičlenění Slovácka ke Slovenskému státu a v době Protektorátu Čechy a Morava kolaborovala s německými okupačními úřady.\n\nNárodopisná Morava vznikla ještě před německou okupací a jejím předchůdcem byla Moravsko-slovenská společnost. V čele Národopisné Moravy stál Jan Uprka (předmnichovský člen Národní obce fašistické a syn malíře Joži Uprky), jehož nejbližším spolupracovníkem byl Vítězslav Rohan. Jednatelem skupiny byl Josef Karel Boček.\n\nV den obsazení českých zemí německou armádou (15. března 1939) vydal Jan Uprka a učitel Josef Vávra v Hroznové Lhotě prohlášení o příslušnosti Moravských Slováků ke slovenskému národu a suverenitě Slovenského státu (který byl vyhlášen předchozí den) nad Slováckem. Následující den zaslali Jan Uprka, Josef Vávra a Jan Ryba Adolfu Hitlerovi dopis se žádostí o připojení Slovácka ke Slovensku.\n\nNárodopisná Morava byla podporována vedoucími činiteli Slovenského státu, zejména předsedou vlády Vojtechem Tukou a ministrem obrany Ferdinandem Čatlošem. Major Cyril Hluchý v generálním štábu slovenské armády byl pověřen úkoly souvisejícími s připojením Slovácka ke Slovensku. V Bratislavě vznikla se stejným účelem „\"Vedecká spoločnosť pre zahraničných Slovákov\"“. Koncepce Velkého Slovenska získávala v programu slovenské vlády stále širší prostor. Adolfu Hitlerovi bylo zasláno memorandum s žádostí o připojení ke Slovensku území v Protektorátu Čechy a Morava „obývaného slovenskými kmeny“. Ze slovenské strany se požadavek anexe východní Moravy objevil ještě v roce 1941, kdy slovenské ministerstvo obrany žádalo o posunutí „ochranné linie“ na spojnici Moravské Ostravy – výběžků Oderských vrchů – východní části Drahanské vysočiny a Pavlovských vrchů. Slovenské požadavky ale byly pro Německo nepřijatelné. Z hlediska Německa Morava tvořila most mezi Slezskem a Východní markou a Německo mělo vlastní koncepci poněmčení českých zemí.\n\nPostoj Národopisné Moravy pomáhal německým okupačním orgánům v tlaku na protektorátní vládu generála Aloise Eliáše a pomáhal jim uskutečňovat vlastní záměry s oslabováním českého vlivu na východní Moravě. Do škol v této oblasti bylo zaváděno namísto spisovné češtiny jako vyučovací jazyk slovácké nářečí, čeští starostové byli vytlačováni ze svých funkcí.\n\nV dubnu 1939 připravila Národopisná Morava memorandum pro Seyß-Inquarta ve Vídni, kde žádala spojení Moravy s Východní markou.\n\nPostoj vedoucích činitelů Národopisné Moravy se měnil. Podle zprávy německých okupačních úřadů v Brně ze září 1939 bylo v té době jejím cílem již nikoliv spojení se Slovenskem, ale vlastní proněmecká politická koncepce.\n\nV dalších fázích okupace českých zemí se Národopisná Morava projevovala jako kolaborantská organizace, podporovaná německou okupační správou a sama podporující politické koncepce protektorátního ministra školství a lidové osvěty a čelného českého kolaboranta Emanuela Moravce.\n\n\n\n"}
{"id": "415389", "url": "https://cs.wikipedia.org/wiki?curid=415389", "title": "Usa", "text": "Usa\n\nUsa může znamenat:\n\n"}
{"id": "415407", "url": "https://cs.wikipedia.org/wiki?curid=415407", "title": "Usa (přítok Volhy)", "text": "Usa (přítok Volhy)\n\nUsa ( ) je řeka v Samarské oblasti s horním tokem v Uljanovské oblasti v Rusku. Je dlouhá 76 km. Povodí řeky je 2240 km².\n\nPramení v Povolžské vysočině. Teče na jih rovnoběžně s Volhou, jejímž je pravým přítokem. Ústí do Usinského zálivu Samarské přehrady.\n\nPrůměrný roční průtok vody ve vzdálenosti 23 km od ústí činí 16,1 m³/s, maximální 1250 m³/s a minimální 0,6 m³/s.\n\nPři vysokých vodních stavech je na dolním toku možná vodní doprava. Řeka je součástí vodní turistické trasy Žiguljovská krugosvetka (\"\").\n"}
{"id": "415408", "url": "https://cs.wikipedia.org/wiki?curid=415408", "title": "Stříbrný vítr", "text": "Stříbrný vítr\n\nStříbrný vítr je román Fráni Šrámka. \n\nPrvní verzi románu \"Stříbrný vítr\" vydal Šrámek v nakladatelství Grossman a Svoboda roku 1910 a pojal ji jako generační román. V definitivní verzi, která vyšla roku 1920 v nakladatelství František Borový se jedná o impresionistickou prózu, ve které je souvislý děj nahrazen jednotlivými epizodami. Šrámek popisuje dospívání a citové probouzení chlapce, který je sice mnohokrát zklamán, ale odnáší si poselství krásného a silného života. Román má silné autobiografické prvky.\n\nHlavní hrdina Jeník Ratkin se vzpírá svému tyranskému otci, nerozumí světu dospělých, získává své první milostné zkušenosti, zamiluje se do Aničky Karasové a je zklamán. Jeník přes veškeré konflikty mládí poznává smysl života, je připraven s ním čestně zápasit a dokázat svůj přerod v muže.\n\nVztahy v rodině: \nbabičku má rád (vypráví mu příběhy, které se u nich odehrály, když byla válka, např. o vojákovi s amputovanou nohou a knihou, která má slepené listy krví), matku zbožňuje, strýce má rád, otce nenávidí. Strýc se zastřelí a Jeník velmi trpí. Vztahy ke škole: Učitelé: katecheta (zkostnatělý puritán), Ramler (mladý a chápavý). Vztah k ženám: Miluje Annu Karasovou, která s ním pouze laškuje a zahrává si s ním.\n\nV roce 1954 vznikla stejnojmenná filmová verze režiséra Václava Kršky s Eduardem Cupákem v hlavní roli.\n"}
{"id": "415413", "url": "https://cs.wikipedia.org/wiki?curid=415413", "title": "Baumannův otisk", "text": "Baumannův otisk\n\nBaumannův otisk se používá ke zjištění makroskopického rozložení síry ve slitinách železa – oceli a litiny.\nSíra ve slitinách Fe je vyloučena ve formě sulfidů FeS a MnS. Princip otisku je založen na reakci\nsulfidů s kyselinou sírovou, při které se uvolní sirovodík. Působí-li na povrch fotografického papíru, rozloží bromid stříbrný a sloučí se se stříbrem na velmi stabilní sulfid stříbrný, který má hnědou barvu.\n\n"}
{"id": "415423", "url": "https://cs.wikipedia.org/wiki?curid=415423", "title": "Manifest Návrat krále", "text": "Manifest Návrat krále\n\nManifest \"Návrat krále \"je politicko-filosofické, částečně též recesistické prohlášení společenského monarchistického hnutí České děti, zveřejněné 28. května roku 1988. \n\nText manifestu, jehož autorem je Petr Placák, zakladatel hnutí České děti, vznikl na jaře roku 1988. Bylo v něm uvedeno několik bodů, které zároveň představují program hnutí.\n\nManifest vyzývá občany tehdejší ČSSR k uvědomění si situace ve státě a navrhuje navrácení země a trůnu českému králi: \nManifest podepsalo 28 signatářů, mezi jinými Ivan Martin Jirous, Petr Placák (mluvčí), Andrej Stankovič, Jáchym Topol, Josef Janíček, Martin Grůša či Vít Kremlička.\n\nČeské děti připomněly, že České království nadále trvá, nikdy nepřestalo existovat a návrat krále je nejvyšším cílem.\n\nPožadavek na obnovení monarchie v době probíhající „perestrojky“ šokoval jak tehdejší mocenské struktury, tak i domácí disidentské kruhy.\n\nKe třicátému výročí manifestu vydala Koruna Česká (monarchistická strana Čech, Moravy a Slezska), která historicky z hnutí České děti vychází, na podzim roku 2018 Monarchistický manifest 2018, který na původní manifest odkazuje a znovu nabízí konstituční monarchii jako vhodnou alternativu republikánského zřízení:\n"}
{"id": "415424", "url": "https://cs.wikipedia.org/wiki?curid=415424", "title": "Jicchak Herzog", "text": "Jicchak Herzog\n\nJicchak Herzog, יצחק הרצוג, přezdívka \"בוז'י\", Buži (narozen 22. září 1960 Tel Aviv) je izraelský politik a právník, předseda Strany práce a bývalý ministr.\n\nV minulosti zastával post ministra práce a sociálních věcí, ministra diapory, společnosti a boje proti antisemitismu, ministra bydlení a výstavby a ministra cestovního ruchu.\n\nHerzog je syn bývalého izraelského prezidenta Chajima Herzoga a Aury Herzog a je vnukem rabbiho Jicchaka ha-Levi Herzoga. Narodil se v Tel Avivu a vystudoval právo na Telavivské a Cornellově univerzitě. Je ženatý a má tři děti.\n\nPřestože v roce 1999 nebyl zvolen poslancem Knesetu, stal se tajemníkem vlády Ehuda Baraka a tuto funkci zastával až do roku 2001, kdy byl Barak poražen Arielem Šaronem v premiérských volbách. V roce 1999 byl vyšetřován v rámci skandálu „Amutot Barak“ (skandál se týkal obvinění, že byl porušen zákon o financování politických stran) a rozhodl se nevypovídat. Generální prokurátor se proto rozhodl případ uzavřít pro nedostatek důkazů. V letech 2000 až 2003 byl předsedou izraelské protidrogové správy.\n\nVe volbách v roce 2003 se stal poslancem Knesetu za Stranu práce a byl jmenován ministrem bydlení a výstavby ve vláda Ariela Šarona. 23. listopadu 2005 však na svůj post rezignoval v souvislosti s odchodem labouristů z vlády.\n\nPřed volbami v roce 2006 se umístil na druhém místě kandidátní listiny strany. Po uzavření koalice s vítěznou stranou Kadima byl jmenován ministrem turismu ve vládě Ehuda Olmerta, ale v březnu 2007 byl, v souvislosti se vstupem Jisra'el Bejtejnu do vlády, přesunut na ministerstvo práce a sociálních věcí a byl rovněž jmenován ministrem diaspory, společnosti a boje proti antisemitismu. Před volbami v roce 2009 se opět umístil na druhém místě kandidátní listiny strany a ve volbách byl zvolen poslancem.\n\nSvůj ministerský post si zachoval i v koaliční vládě Benjamina Netanjahu. V izraelské vládě zastával od roku 2007 post ministra sociální péče a sociálních služeb. Na ministerskou funkci rezignoval v lednu 2011 v důsledku odchodu části poslanců Strany práce včetně jejího předsedy Ehuda Baraka do nové politické formace Acma'ut.\n\nVe volbách v roce 2013 svůj poslanecký mandát obhájil.\n\nV roce 2013 se stal předsedou Strany práce. Před předčasnými volbami do Knesetu roku 2015 dojednal 10. prosince 2014 společně s šéfkou centristické strany ha-Tnu'a Cipi Livniovou předvolební koalici, nazvanou Sionistický tábor. V průzkumech voličských preferencí se nová aliance začala již během prosince 2014 umisťovat na prvním či druhém místě, přičemž dosud průzkumům vévodila pravice a strana Likud. V posledních publikovaných průzkumech před samotným hlasováním dokonce Sionistický tábor měl náskok několika mandátů před Likudem a po dlouhé době se začalo reálně jevit, že se v Izraeli mohla k vládě dostat levice a centristé. Sionistický tábor se v závěrečné fázi kampaně navíc snažil posílit propagaci samostného Herzoga a v politickém marketingu byla naopak poněkud upozaděna Cipi Livniová. 16. března, tedy den před hlasováním, oznámila Livniová, že nebude trvat na původní dohodě o rotaci premiérského křesla mezi ní a předsedou strany práce Herzogem. Sionistický tábor tím doufal přilákat další voliče, kterým osoba Livniové coby možné budoucí premiérky nevyhovovala. Herzog měl být jediným, výlučným kandidátem na možného předsedu vlády.\n\nVýsledky voleb ale nakonec neodpovídaly předvolebním průzkumům, protože Likud v nich jasně zvítězil na Sionistickým táborem v poměru mandátů 30:24. Herzog sice ve volbách v roce 2015 za Sionistický tábor získal poslanecký mandát, ale sestavením nové koalice byl pověřen Likud a jeho předseda Benjamin Netanjahu. Izraelský novinář Avi Issacharoff při zpětném hodnocení Herzogova neúspěchu uvedl, že levice se musí více přiblížit mentalitě početných voličů na periferii státu, mimo aglomeraci Tel Avivu, kteří jsou často orientálního původu (tzv. Mizrachim), oceňují ostřejší postoje vůči Arabům, čehož Herzog nebyl schopen.\n\nHerzog je předsedou izraelsko-australské parlamentní komory. Je jedním z mála členů Knesetu, kteří jsou stále armádní rezervisté (v hodnosti majora). V reakci na záměr Římskokatolické církve prohlásit za svatého papeže Pia XII., který stál v čele církve v době druhé světové války a jemuž je jeho kritiky vyčítáno, že se důrazně nevyslovil proti vraždění Židů, v říjnu 2008 uvedl: „Záměr prohlásit Pia XII. za svatého je nepřijatelný… V době holocaustu Vatikán velmi dobře věděl, co se děje v Evropě. Nejsou však žádné důkazy, že by v této věci papež jako hlava Svatého stolce nařídil podniknutí nějakých kroků.“ \n\nOd 1. srpna 2018 vykonává Herzog funkci předsedy Židovské agentury pro Izrael (1929-1948, před vznikem Státu Izrael, nejvýznamnější židovské instituce v Mandátní Palestině). Zároveň rezignoval na svůj poslanecký post. V Knesetu jej v řadách zástupců Sionistického tábora nahradil Robert Tiviajev, v úloze lídra opozice pak Cipi Livni. \n\n"}
{"id": "415454", "url": "https://cs.wikipedia.org/wiki?curid=415454", "title": "Sórjú", "text": "Sórjú\n\nSórjú (: ) byla první ze dvou letadlových lodí stejnojmenné třídy japonského císařského námořnictva. Byla první velkou japonskou letadlovou lodí stavěnou od počátku jako letadlová loď.\n\nZúčastnila se druhé čínsko–japonské války. Celou svoji kariéru za druhé světové války strávila ve 2. divizi letadlových lodí ( \"Dai-ni Kókú Sentai\") 1. letecké floty ( \"Dai-iči Kókú Kantai\") Nagumova úderného svazu letadlových lodí ( \"Kidó Butai\"). Zúčastnila se útoku na Pearl Harbor a poté podpořila japonský druhý pokus o dobytí atolu Wake. Podporovala invazi na Ambon v lednu 1942 a zúčastnila se náletu na Port Darwin a invaze na Jávu. Zúčastnila se výpadu do Indického oceánu a bitvy u Midway, kde byla 4. června 1942 těžce poškozena střemhlavými bombardéry z USS \"Yorktown\" a večer téhož dne potopena vlastním torpédoborcem \"Isokaze\".\n\n\"Sórjú\" byla první ze dvou letadlových lodí stejnojmenné třídy. Její sesterská loď \"Hirjú\" však byla značně odlišná. \"Sórjú\" byla první japonskou velkou letadlovou lodí, která byla od počátku stavěna jako letadlová, neboť předchozí \"Hóšó\" a \"Rjúdžó\" byly lehké letadlové lodě a \"Akagi\" a \"Kaga\" byly přestavěný bitevní křižník a bitevní loď. Právě díky tomu, že se již od počátku počítalo s konstrukcí letadlové lodě, byl dvoupatrový uzavřený hangár částečně zapuštěn do trupu a tím snížena silueta celého plavidla v porovnání s přestavbami \"Akagi\" a \"Kaga\". \"Sórjú\" měla nízkou kliprovou příď, která byla – obdobně jako na \"Rjúdžó\" – na rozbouřeném moři zaplavována. Právě horší plavební vlastnosti na neklidném moři byly daní za rychlost – se svými 34,5 uzly (63,89 km/h) byla \"Sórjú\" v době svého uvedení do služby nejrychlejší japonskou letadlovou lodí.\n\nLetouny palubní skupiny \"Sórjú\" ( \"Sórjú hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Sórjú\"]-[taktické číslo]. Identifikační kód \"Sórjú\" se v průběhu služby měnil: na přelomu 30. a 40. let ho tvořilo písmeno \"W\", písmeno a římská číslice \"QI\", případně \"VII\". Na základě dílčí reorganizace Spojeného loďstva v roce 1940 se kódem \"Sórjú\" stala kombinace písmena a římské číslice \"BI\". V rámci této reorganizace přibyl jako identifikační prvek pro palubní skupinu \"Sórjú\" navíc jeden modrý pruh na trupu letounu. V souvislosti se ztrátou vůdčí pozice ve 2. divizi letadlových lodí na počátku května 1941 je možné – ale nepravděpodobné, jak píše Smith – že se značení změnilo na \"BII\" a dva modré pruhy. Vzhledem k nedostatku času ale pravděpodobně k přeznačení letounů nedošlo.\n\n\"Sórjú\" – jakožto vlajková loď kontradmirála Tamon Jamagučiho – opustila Hittokappskou zátoku 26. listopadu 1941 a spolu s ostatními plavidly \"Kidó Butai\" zamířila k Havajským ostrovům. V ranních hodinách 7. prosince vyslala z pozice své letouny ve dvou vlnách k útoku na Pearl Harbor. V první vlně poslala do útoku osm stíhacích Micubiši A6M2 „Zero“ poručíka ( \"tai'i\") Masadži Suganamiho, deset bombardérů Nakadžima B5N2 „Kate“ poručíka Heidžiro Abeho vyzbrojených 800kg protipancéřovými pumami a dalších osm „Kate“ poručíka Cujoši Nagaije vyzbrojených torpédy. Stíhaček mělo být o jednu více, ale jedno „Zero“ kvůli technickým problémům neodstartovalo. Stíhači ze \"Sórjú\" zaútočili na zaparkované letouny na Barbers Point, Wheeler Field a Ewa. „Kate“ s pumami zaútočily na bitevní lodě USS \"Nevada\", USS \"Tennessee\" a USS \"West Virginia\", zatímco torpédonosné „Kate“ zaútočily na cvičnou bitevní loď USS \"Utah\", bitevní loď USS \"California\" a lehké křižníky USS \"Helena\" a USS \"Raleigh\". Pro \"Sórjú\" se první vlna obešla beze ztrát.\n\nDo druhé vlny přispěla \"Sórjú\" devíti „Zero“ poručíka Fusata Iidy a osmnácti střemhlavými bombardéry Aiči D3A1 „Val“ korvetního kapitána ( \"šósa\") Takašige Egusy. Jedna „Val“ se ale po startu musela kvůli technickým problémům vrátit a tak k cíli pokračovalo pouze sedmnáct střemhlavých bombardérů. „Zera“ napadla námořní leteckou základnu Kaneohe a „Val“ zaútočily na loděnici, \"Californii\", \"Raleigh\" a prchající \"Nevadu\". Z druhé vlny se na \"Sórjú\" nevrátila tři „Zera“ (Fusata Iida BI-151, Saburo Išii BI-153 a Šuniči Acumi BI-1xx) a dvě „Val“.\n\n5. divize letadlových lodí (\"Šókaku\" a \"Zuikaku\") se odpojila, aby se zúčastnila podpory \"operace MO\" (vylodění v Port Moresby, které ale bylo zabráněno bitvou v Korálovém moři). Bez ní se zbytek \"Kidó Butai\" pustil 19. dubna do neúspěšného pronásledování ustupujících amerických letadlových lodí USS \"Enterprise\" a USS \"Hornet\", které den předtím pronikly japonskou obranou a umožnily tak šestnácti bombardérům B-25B \"Mitchell\" zaútočit na Japonsko. Do Haširadžimy se vrátila 22. dubna.\n\nPočátkem května se kontradmirál Tamon Jamaguči přesunul na \"Hirjú\" a \"Sórjú\" tak přišla o status vlajkové letadlové lodě 2. divize letadlových lodí.\n\nDne 27. května ráno opustila kotviště v Haširadžimě a spolu se třemi dalšími letadlovými loděmi Nagumovy \"Kidó Butai\" (\"Akagi\" a \"Kaga\" a \"Hirjú\") vyplula vstříc svému osudu v bitvě u Midway. Na palubě měla 18 stíhaček A6M2 „Zero“ své palubní skupiny, které doplňovaly tři A6M2 od 6. \"kókútai\" a které byly určeny k umístění na Midway po jejím dobytí. Dále nesla 15 střemhlavých bombardérů D3A1 „Val“, 18 torpédových bombardérů B5N2 „Kate“ a jeden či dva předsériové průzkumné D4Y1-C Suisei.\n\nVelitelem palubní skupiny Sórjú na její poslední akci byl Takašige Egusa, velitelem stíhačů byl Masadži Suganami, střemhlavým bombardérům velel Masatake Ikeda a torpédovým bombardérům Heidžiró Abe.\n\nDne 10. srpna 1942 byla vyškrtnuta ze seznamu lodí japonského císařského námořnictva.\n\n\n"}
{"id": "415466", "url": "https://cs.wikipedia.org/wiki?curid=415466", "title": "H-II Transfer Vehicle", "text": "H-II Transfer Vehicle\n\nH-II Transfer Vehicle (HTV, také Kónotori) je dopravní prostředek Japonské kosmické agentury (JAXA). Jde o nákladní bezpilotní kosmickou loď určenou k zásobování Mezinárodní vesmírné stanice (ISS). První start se uskutečnil v září 2009. Je podobná evropskému ATV, ale liší se způsobem připojení k ISS. Zatímco ATV se pomocí automatického stykovacího zařízení připojí samo, loď HTV se ke stanici jen přiblíží a posádka ji připojí sama pomocí robotického manipulátoru.\n\nJaponská kosmická agentura JAXA začala loď vyvíjet začátkem devadesátých let. Zpočátku se první let plánoval na rok 2001. Po opakovaných odkladech první start proběhl 10. září 2009. Do konce roku 2016 proběhlo 6 startů a další tři jsou naplánovány. Loď je vynášena nosnou raketou H-IIB z kosmodromu Tanegašima.\n\nNákladní loď HTV má délku 10,0 m a průměr 4,4 m. Bez nákladu váží 10,5 tun. HTV nemá systém automatického spojení, předpokládá se, že po přiblížení lodi k ISS na cca 10 metrů bude posádkou stanice pomocí kanadské ruky (Canadarm2) uchopena, přitažena a spojena se stanicí, s jedním z uzlů modulu Harmony. Zdrojem energie jsou sluneční baterie na povrchu lodi. Stejně jako ostatní zásobovací lodě (Progress a ATV), i HTV je po vyložení zásob postupně zaplněna odpadem stanice a shoří v atmosféře.\n\nLoď HTV se skládá ze tří základních částí. V zadním modulu je motor, ve středním modulu systémy řízení a rozvodu elektrické energie, v přední části, zahrnující většinu lodi, je nákladní úsek.\nNákladní úsek se může skládat ze dvou segmentů, buď hermetického a nehermetického, nebo ze dvou hermetických.\n\nHermetický úsek může obsahovat maximálně 4,5 tun nákladu, včetně nádrže pro 300 kg vody. Je vybaven druhým stykovacím uzlem pro vykládku lodi v nestandardní situaci. Nehermetický úsek je delší a lehčí než hermetický. Může nést až 1,5 tuny nákladu.\n\nKosmická loď HTV-1 odstartovala pomocí rakety H-IIB 10. září 2009 v 17:01:46 UT z japonského kosmodromu Tanegašima. V katalogu COSPAR získal let označení 2009-048A. Po 10 minutách a 15 sekundách letu se od kosmické lodi oddělil druhý stupeň rakety a HTV-1 se vydala na samostatnou cestu směrem k Mezinárodní vesmírné stanici. Po postupném přibližování se 17. září 2009 HTV-1 dostala k ISS na vzdálenost 10 m. V 19:47 UT byla nákladní loď zachycena staničním manipulátorem, který zevnitř stanice ovládala astronautka Nicole Stottová. Ve 22:12 UT byla HTV-1 připojena na spodní port modulu Harmony a pevně zajištěna. Následovala kontrola hermetičnosti spoje a propojení elektrických a datových obvodů.\n\nNa palubě loď dopravila přibližně 4,5 tuny zásob, vybavení a náhradních dílů. Po vyložení nákladu byla HTV-1 naplněna odpadem a 30. října 2009 odpojena od stanice, aby 1. listopadu 2009 zanikla v hustých vrstvách atmosféry.\n\nDne 22. ledna 2011 odstartovala z kosmodromu Tanegašima k Mezinárodní vesmírné stanici druhá japonská nákladní loď řady HTV. Úspěšný start proběhl v 5:37:57 UTC, v 5:52 UTC byla loď navedena na výchozí oběžnou dráhu. Po provedení kontrol řídících systémů začala HTV-2 korigovat svou dráhu a přibližovat se k ISS. 27. ledna 2011 již letěly oba objekty ve formaci ve vzdálenosti 250 m a po vydání souhlasu řídícího střediska se závěrečným přiblížením se vzdálenost mezi stanicí a HTV snížila na 10 m. V 11:41 UTC zachytila astronautka Catherine Colemanová nákladní modul pomocí robotického manipulátoru SSRMS. Řízení manipulátoru převzal italský astronaut Paolo Nespoli a připojil HTV-2 ke spodnímu stykovacímu uzlu modulu Harmony. Spojení bylo ukončeno ve 14:51 UTC a po kontrolách hermetičnosti byly otevřeny průlezy mezi stanicí a nákladní lodí, posádka ISS začala vykládat dovezený materiál.\n\nHTV-2 dopravila na Mezinárodní vesmírnou stanici celkem 5300 kg materiálu, z toho 4000 kg v hermetizovaném prostoru.\n\n"}
{"id": "415467", "url": "https://cs.wikipedia.org/wiki?curid=415467", "title": "FOIBOS", "text": "FOIBOS\n\nFOIBOS a.s. je akciová společnost – umělecká agentura založená 15. března 1995. Realizuje kulturní projekty v České republice i zahraničí.\n\nMezi projekty společnosti FOIBOS patří muzikál „Sny svatojánských nocí na Křižíkově fontáně“. Tento muzikál měl na Křižíkově fontáně premiéru v roce 1992 a jeho 150 představení navštívilo více než 170 000 diváků. Dalšími projekty byly Cena Thálie, Letní shakespearovské slavnosti na Pražském hradě, Cena Františka Filipovského, Koncertino Praga, Operní festival Libušky, výstavy českého uměleckého skla v Číně. FOIBOS a.s. byla vydavatelem jednoho z prvních designových časopisů v ČR „Kulturní rallye Dotyk“ a také provozovatelem stejnojmenného klubu pro příznivce umění a byznysu.\n\n„Foibos“ je přízviskem boha Apollóna a v překladu znamená „zářící“.\n\nAgentura vydává knižní edice Slavné vily a Slavné stavby, buduje Pražskou galerii českého skla a s ní spojenou Cenu Stanislava Libenského. Od roku 1995 pořádá přehlídku České divadlo v rámci které se prezentují profesionální divadelní soubory ČR v Praze. Rozvíjí svou značku „foibos design(R)“, reprezentující zejména designové interierové doplňky ze skla. Buduje Kotěrovo centrum a zpřístupňuje Trmalovu vilu v Praze veřejnosti. Autorem vily je architekt Jan Kotěra.\n\nAgentura FOIBOS a.s. produkuje od roku 2009 soutěž \"Cena Stanislava Libenského\". První ročník se konal v září roku 2009 v Clam-Gallasově paláci v Praze na počest sklářského umělce prof. Stanislava Libenského. Do soutěže bylo přihlášeno 36 uchazečů z různých částí světa, například z Japonska, Německa, Británie, Polska, Estonska a České republiky. Cenu předala paní Livie Klausová při slavnostním vyhlášení v Clam-Gallasově paláci. Součástí prvního ročníku byla také výstava těchto studentských děl.\n\nDruhý ročník Ceny Stanislava Libenského se konal v Letohrádku královny Anny na Pražském hradě spolu s výstavou Sklo.Klasik. Do soutěže se přihlásilo čtyřicet pět čerstvých absolventů z celého světa. Z přihlášených prací bylo do dalšího kola nominováno 34 kandidátů.\nPorota, která hodnotila studentské práce byla složena z velkých osobnosti sklářského světa jako například prof. ak. mal. Vladimír Kopecký, prof. Jiří Harcuba, Mgr. Oldřich Palata, Mgr. Milan Hlaveš a další.\n\nVýstava ke třetímu ročníku Ceny Stanislava Libenského pro rok 2011 se koná v Císařské konírně na Pražském hradě a samotný galavečer soutěže proběhl v Nové Galerii na Pražském hradě. Přihlášeno bylo 51 absolventů vysokých škol z celého světa.\n\nAkciová společnost Foibos byla majoritním vlastníkem nakladatelství Foibos Books, které vydává především knihy z oblasti architektury.\n\nTituly edice Slavné vily a Slavné stavby pojednávají o architektonických dílech z hlediska jejich architektonického řešení a hodnoty, historických, kulturních a slohotvorných souvislostí a klade velký důraz na prezentaci tvůrců, případně stavebníků, kteří se na jejich vzniku podíleli. Součástí edice bývají i literární portréty architektů či tvůrců příbuzného zaměření.\n\nV edici Slavné vily již byly vydány knihy všech krajů České republiky, Prahy a Brna, jedná se o kolekci 15 knih. Umělecká agentura FOIBOS na závěr připravila završení této edice soubornou publikací s výběrem nejslavnějších vil z Čech, Moravy a Slezska.\n\nZa svou vizi FOIBOS označuje prostřednictvím tvůrčí prezentace českého divadla, ateliérového skla a architektury zvýšit prestiž a hodnotu české kultury v národním i mezinárodním měřítku. Za své poslání prohlašuje poskytování producentské, produkční a ediční služby za pomoci soukromých i veřejných zdrojů k realizaci kulturních projektů a k rozvoji mezinárodních vztahů v kulturních oblastech.\n\n\n"}
{"id": "415470", "url": "https://cs.wikipedia.org/wiki?curid=415470", "title": "Zátorské knížectví", "text": "Zátorské knížectví\n\nZátorské knížectví (polsky \"Księstwo Zatorskie\", německy \"Herzogtum Zator\") bylo jedním z mnoha slezských knížectví s hlavním městem Zátor.\n\nKnížectví vzniklo roku 1445 při dělení Osvětimského knížectví, které bylo vazalem českého krále. Nicméně, již roku 1456 piastovský kníže Václav I. Zátorský složil lenní slib polskému králi Kazimírovi IV. a roku 1495 bezdětný kníže Jan V. prodal celé knížectví Polsku, s tím, že doživotně zůstane knížetem. Po jeho smrti roku 1513 se knížectví stalo autonomní součástí Polska a roku 1564 byla autonomie zrušena.\n\nPo prvním dělení Polska roku 1772 se knížectví stalo součástí Habsburské monarchie a císař měl mj. titul vévody zátorského. V letech 1815 až 1866 bylo součástí Německého spolku v rámci Rakouska. Knížectví zaniklo roku 1918 se vznikem Polské republiky.\n\n\n"}
{"id": "415472", "url": "https://cs.wikipedia.org/wiki?curid=415472", "title": "Eskapologie", "text": "Eskapologie\n\nEskapologie je ilusionistická disciplína zabývající se úniky. Člověk, který vyniká v tomto oboru, se nazývá eskapista, eskapolog či mistr úniků.\n\nAsi největší osobností z historie eskapologie je legendární eskamotér Harry Houdini.\n"}
{"id": "415478", "url": "https://cs.wikipedia.org/wiki?curid=415478", "title": "Ida Saxton McKinleyová", "text": "Ida Saxton McKinleyová\n\nIda Saxton McKinleyová (8. června 1847, Canton, Ohio – 26. května 1907 tamtéž) byla manželkou 25. prezidenta USA William McKinley a v letech 1897 až 1901 vykonávala funkci první dámy USA.\n\nByla dcerou významného bankéře Jamese Saxtona, pocházela z Ohia, nějaký čas pracovala jako pokladní v otcově bance, což bylo v té době místo vyhrazené mužům. S Williamem McKinleym se seznámila na pikniku v roce 1867, sňatek se konal 25. ledna 1871.\n\nTrpěla velmi těžkou epilepsií, kvůli jejímu zdravotnímu stavu musely být dokonce upraveny některé zvyklosti diplomatického protokolu. Měla dvě dcery, obě však v dětství zemřely.\n"}
{"id": "415483", "url": "https://cs.wikipedia.org/wiki?curid=415483", "title": "SARIA Bio-Industries", "text": "SARIA Bio-Industries\n\nSpolečnost SARIA Bio-Industries AG & Co. KG je skupina podniků, která je aktivní po celé Evropě a jejímž sídlem je město Selm v německém Vestfálsku.\n\nPodnik se zabývá poskytováním služeb v oblasti zemědělství a potravinářského průmyslu (s důrazem na recyklaci produktů z masného průmyslu a potravinářství), dále produkcí nových energií a výrobou jakostních produktů pro výživu člověka, zvířat, akvakulturu, oleochemii a zemědělství. Společnost SARIA je jedním z největších podniků svého druhu v Evropě a patří do rodinného koncernu Rethmann.\n\nSpolečnost SARIA Bio-Industries AG & Co. KG byla pod tímto obchodním názvem založena v roce 1998 jako svébytný podnik koncernu Rethman, a to za cílem spojit všechny obchodní aktivity koncernu v sekci výrobků a služeb, které byly do té doby organizované mimo jiné ve společnosti Rethmann TBA GmbH & Co. KG. Historický vstupem seskupení podniků Rethmann do oblasti recyklace vedlejších živočišných produktů bylo převzetí společnosti „Gebr. Schaap“ se sídlem ve městě Marl (Německo) v roce 1977.\n\nV době založení společnosti existovalo již sedm zpracovatelských závodů v Německu, deset ve Francii (dříve Soporga a SFM) a po jednom v Rakousku, Polsku, Česku a Španělsku. Díky vytváření nových oblastí obchodní činnosti, rozvoji existujících zpracovatelských závodů a převzetí dalších provozů podnik od roku 1998 nepřetržitě roste. Milníkem se stal například rok 2001, kdy bylo ve městě Malchin uvedeno do provozu v celém Německu první zařízení pro získávání bionafty z živočišných tuků. Následovala další zařízení, ve kterých jsou dodatečně upravovány i rostlinné oleje na biolíh.\n\nSoučástí koncernu SARIA Bio-Industries AG & Co. KG jsou jednotlivé mateřské společnosti seskupení podniků SARIA v daných zemích. Pro podnik dnes pracuje asi 3600 zaměstnanců v deseti evropských zemích na asi 100 různých místech. V České republice je skupina podniků SARIA zastoupena dceřinými společnostmi v následujících lokalitách:\n\nProdukty a služby společnosti SARIA lze rozdělit do několika oblastí:\n"}
{"id": "415486", "url": "https://cs.wikipedia.org/wiki?curid=415486", "title": "Lejsek šedý", "text": "Lejsek šedý\n\nLejsek šedý (\"Muscicapa striata\") je malý druh pěvce z čeledi lejskovitých (Muscicapidae).\n\nJe o něco menší než vrabec, dorůstá délky 13,5–14,5 cm, v rozpětí křídel měří 23–25 cm a váží asi 16 g. Má štíhlé tělo, relativně velkou hlavu, dlouhá křídla a ocas. Svrchu je šedý s nádechem do hněda, spodinu těla má světleji šedavou. Čelo, hrdlo a prsa pokrývají tmavší čárky. Tmavé nohy jsou slabé a krátké, neslouží k pobíhání ani skákání, ale pouze k sezení. Zobák a oči jsou tmavé. Obě pohlaví jsou zbarvena stejně; mladí ptáci mají na svrchní straně těla světle hnědé skvrnění.\n\nVábí svižným „pst“. Zpěv je tvořen řadou krátkých tichých drsných tónů a v základě z ní asi jako „sip-sip-síh-siti-síh-sih“.\n\nVyskytuje se v celé Evropě, v severozápadní Africe a jihozápadní Asii po Mongolsko. \n\nEvropská populace je odhadována na 14–22 milionů párů. V letech 1970–1990 byl zaznamenán viditelný pokles, v současné době je považována za stabilizovanou.\n\nNa území České republiky je lejsek šedý rozšířen celkem rovnoměrně, ale nikde nepatří mezi hojné druhy. Relativně četněji se vyskytuje v nížinách a pahokatinách, ojediněle vystupuje i vysoko do hor, pravidelně k lidským sídlům. Nejvýše byl zaznamenán na Pančavské louce v Krkonoších (1340 m n. m.), pravidelněji zde vystupuje přibližně do 750 m n. m. Zdá se, že preferuje parky a zeleň intravilánu (např. i expoziční část zoo v Brně). Pravidelně obsazuje různé typy rozptýlené zeleně (rybniční hráze, břehové porosty toků, nivy, rozptýlená zeleň v zemědělské krajině), starší světlé listnaté lesy (doubravy, bučiny), smíšené i jehličnaté lesy (bory), lužní lesy.\n\nNa hnízdiště přilétá od konce dubna do počáku května, odlétá od konce srpna do září. Běham mapování v letech 2001–2003 byla v ČR stanovena početnost na 40 000–80 000 párů.\n\nJe výlučně tažný, zimuje v tropické a jižní Africe.\n\nObývá aleje starých stromů a pásy stromů podél vodních toků. Žije v rozvolněných starých lesích, častěji listnatých než jehličnatých, parcích, v sadech a zahradách, na zarostlých hřbitovech. Chová se nenápadně. Vyjma hnízdní období žije samotářsky.\n\nŽiví se zejména létajícím hmyzem, na který číhá z vyvýšené pozorovatelny (kůl, suchá větev v koruně stromu, telegrafní sloup, drát el. vedení atp.) a kterého se zmocňuje v letu. Vzápětí se vrací na stejné místo nebo poblíž (lze jej poznat podle typicky vzpřímeného držení těla). Za příznivého počasí touto taktikou uloví až dvě třetiny kořisti, v deštivých dnech pátrá po potravě zejména na stromech (sbírá ji z listů, větví i kůry), v bylinném patře, na zdech nebo na kompostech. V potravě jsou zastoupeni zejména dvoukřídlí a motýli, případně jiný dospělý hmyz včetně vážek, čmeláků, vos nebo mšic. V malé míře jsou zastoupeny také žížaly, larvy hmyzu a různé plody.\n\nVe střední Evropě hnízdí 1× až 2× ročně od května do srpna. Je obvykle monogamní, u některých samců byla zaznamenána bigamie. Miskovité hnízdo z mechu a kořínků vystlané zvířecími chlupy, peřím nebo vlnou staví převážně samice. Umísťuje ho v polodutinách stromů, paždí větví nebo výklencích budov (obsazuje i polootevřené budky), obvykle ve výšce 1–15 m. V jedné snůšce je většinou 4–5 světlých, hnědě skvrnitých, 18,7 × 14,1 mm velkých vajec. Inkubace je 11–15denní, na vejcích sedí jen samice. Mláďata krmí oba rodiče. Mladí ptáci opouštějí hnízdo po 12–16 dnech; pohlavně dospívají v prvním roce života.\n\nDříve byli do jediného rodu \"Muscicapa\" řazeni kromě lejska šedého i lejsek černohlavý (\"Ficedula hypoleuca\") s bílou skvrnkou na čele a lejsek bělokrký (\"Ficedula albicollis\") s bílým čelem. Podle bílé skvrnky na hlavě, „lysinky“, získali název „lejsek“.\n\n\n\n"}
{"id": "415490", "url": "https://cs.wikipedia.org/wiki?curid=415490", "title": "Anglo-španělská válka (1585–1604)", "text": "Anglo-španělská válka (1585–1604)\n\nAnglo-španělská válka (1585 – 1604) byl přerušovaný konflikt mezi Španělskem a Anglií, který nebyl formálně vyhlášen. Tato válka byla sérií izolovaných bitev a byla zahájena neúspěšným anglickým tažením roku 1585 v Nizozemsku, které mělo podpořit Nizozemce proti Habsburkům.\n\nAngličané uspěli v bitvě o Cádiz a podařilo se jim odrazit Španělskou Armadu ale po neúspěchu roku 1589 u La Coruni a Lisabonu ztratili iniciativu ve vedení války. Španělé vyslali dvě další výpravy, ale ty byly i vlivem nepříznivých povětrnostních podmínek neúspěšné.\n\nV období po porážce Armady Španělé posílili obranu svých obchodních lodí, které převážely cenné kovy z Ameriky. Angličané poté nebyli schopni dosáhnout větších úspěchů. Roku 1604 po nástupu Jakuba I. došlo k urovnání konfliktu a podpisu mírové smlouvy v Londýně.\nObě strany se dohodly na ukončení vojenských intervencí v Irsku a Nizozemsku a Anglie se zavázala nepodporovat pirátství. Obě strany dosáhly některých svých záměrů, ale jejich státní pokladny byly tímto střetem téměř vyčerpány.\n\nProtestantská anglická královna Alžběta uplatňovala v Anglii náboženskou politiku zaměřenou proti katolíkům (i když byly zrušeny zákony proti kacířství z doby vlády Eduarda VI.) což bylo pro španělského krále Filipa II. nepřijatelné. Angličané také podporovali odpor Nizozemců proti vládě Španělů. Útoky anglických korzárů (které Španělé považovali za piráty) na španělské državy v Americe a na obchodní lodi při cestě Atlantikem snižovaly příjem španělské královské pokladnice.\n\nObchod s otroky, zahájený roku 1562 Johnem Hawkinsem a podporovaný Alžbětou, byl považován Španěly za pašeráctví. V srpnu 1568 byla flotila dovážející otroky vedená Johnem Hawkinsem a Francisem Drake napadena nedaleko Veracruzu Španěly a několik lodí bylo potopeno. Tato událost vyhrotila vztahy mezi oběma zeměmi a následující rok Angličané zadrželi několik lodí, které vyslali Španělé pro zásobování jejich armády v Nizozemsku. Drake a Hawkins zintenzivnili svou korzárskou činnost, aby tak narušili španělský monopol v Atlantiku.\n\nVálka vypukla roku 1585. Drake vyrazil na západ a vydrancoval Santo Domingo, Cartagenu a Svatého Augustina na Floridě. Anglie se připojila k Republice spojených nizozemských provincií v boji proti Španělsku. Filip II. plánoval invazi do Anglie, ale v dubnu 1587 byly přípravy přerušeny poté, co Drake spálil 37 španělských lodí v přístavu u Cádizu.\n\nPoprava Marie Stuartovny rozzlobila katolíky v Evropě a její nárok na anglický trůn (podle její poslední vůle) přešel na Filipa. 29. července obdržel papežův souhlas se svržením Alžběty, která byla exkomunikována Piem V., a jejím nahrazením kýmkoli podle jeho volby.\n\nPo nástupu Jindřicha IV. Navarrského na francouzský trůn podporovala Anglii právě Francie.\n\nV odplatu za popravu Marie, Filip vyhlásil záměr dobýt Anglii a dosadit na její trůn katolického panovníka. Sestavil flotilu asi 130 lodí a obsadil je 8000 vojáky a 18000 námořníky. Pro financování této výpravy povolil Sixtus V. Filipovi vyhlásit křižáckou daň. Přislíbil také další podporu poté, co dosáhnou anglického pobřeží.\n\nTato španělská Armada vyrazila k Nizozemí, kde měla vyzvednout další posily pro invazi do Anglie. Nicméně anglické námořnictvo španělské flotile způsobilo v bitvě u Gravelines velké ztráty a donutilo ji vyrazit na sever. Španělé pluli na sever kolem Skotska a Irska, kde utrpěli i vlivem nepříznivého počasí další ztráty.\n\nPorážka španělské Armady přinesla anglickým námořníkům bohaté zkušenosti. Angličané byli schopni pokračovat v korzárských útocích proti španělským obchodním lodím a posílat vojáky na podporu Nizozemců proti Španělsku. Pro protestanty bylo zničení Armady znakem, že je Bůh podporuje.\n\nPorážka španělské Armady neznamenala konec války. Anglické námořnictvo vedené Drakem a Johnem Nerreyem bylo roku 1589 vysláno proti španělské atlantské flotile, která kotvila na severu Španělska u San Sebastianu. Dalším záměrem této výpravy bylo zajetí španělské obchodní flotily a vyhnání Španělů z Portugalska. Následkem špatné organizace a přílišné opatrnosti utrpěli Angličané při dobývání Lisabonu velké ztráty a byli odraženi. Námořníci byli postiženi nemocemi a část flotily vedená Drakem byla u Azor rozehnána bouří. V důsledku toto tažení přineslo Anglii velké finanční náklady, které nebyly vyváženy dostatečným úspěchem.\n\nV tomto období byli Španělé schopni opravit své lodi a vybavit je po vzoru Angličanů. Jejich hlavní pýchou bylo \"Dvanáct apoštolů\" – dvanáct obrovských galér. Vylepšen byl i systém řazení a obrany konvojů obchodních lodí dovážejících cenné kovy a jiné poklady z Ameriky. To způsobilo mimo jiné neúspěch korzárské výpravy vedené Johnem Hawkinsem v 90. letech 16. století a odražení útoku vedeného Effinghamem u Azor. V 90. letech tak byli Španělé schopni dovézt asi trojnásobné množství zlata a stříbra, než v předchozím období.\n\nRoku 1595 se Španělské vojsko chránící Lamanšský průliv vylodilo na anglickém pobřeží v Cornwallu. Španělé ukradli zásoby, vydrancovali a vypálili Penzance a okolní vesnice a odpluli dříve, než byli Angličané schopni zareagovat. Roku 1596 spojené anglicko nizozemské síly vyplenily Cádiz, zničily velkou část španělské flotily a vypálily město. Španělé ale byli schopni ukrýt asi 12 miliónů dukátů a tak dobyvatelé nezískali touto akcí velké bohatství.\n\nŠpanělé vyslali velké vojenské oddíly do Bretaně a tím byla otevřena další fronta války. Poté co Španělé obsadili Calais, vyslala Alžběta asi 2000 vojáků do Francie. Roku 1595 vypukla válka v Irsku. Irští šlechtici, podporovaní Španěly, se vzbouřili proti Angličanům. Zatímco se Angličané soustředili na potlačení vzpoury v Irsku, vyslali Španělé v letech 1596 a 1597 dvě námořní výpravy. Obě byly neúspěšné, první byla zničena v bouři a druhá musela čelit nepříznivému počasí a nedorazila ani k anglickému pobřeží. Král Filip II zemřel roku 1598 a jeho následník Filip III. pokračoval ve více s daleko menší intenzitou.\n\nNa konci roku 1601 vyslali Španělé expediční sbor na podporu vzbouřenců do jižního Irska. Vojáci vstoupili v počtu 3000 do města Kinsale, ale bezprostředně poté museli čelit obléhání Angličany. Na podporu obléhaných Španělů dorazili irští vzbouřenci, ale vlivem špatné koordinace zvítězili v bitvě u Kinsale Angličané. Španělé nechtěli držet Kinsale a tak přistoupili na návrh Angličanů a vrátili se domů.\n\nPoté co na anglický trůn nastoupil Jakub I. bylo jeho prvním záměrem uzavření mírové dohody se Španěly. Dohoda byla podepsána v Londýně roku 1604.\n\nZatímco Španělé dosáhli zlepšení ochrany svých obchodních lodí a zvýšili dovoz cenností z Ameriky, byl pokles obchodu vlivem střetů se Španěly a nutnosti potlačit vzpouru v Irsku pro Anglii velkou finanční zátěží. Osidlování severní Ameriky bylo přerušeno až do období vlády Stuartovců. To umožnilo Španělům konsolidovat své panství na tomto kontinentě a stát se nejvýznamnější zámořskou mocností. Byli schopni blokovat atlantské mořské cesty a bránit tak Anglii v rozšiřování jejich amerických kolonií do doby, než Anglie přijala jejich podmínky. Nicméně Anglie stále byla silnou protestantskou mocností a nizozemské povstání odčerpávalo značnou část španělských financí.\n"}
{"id": "415491", "url": "https://cs.wikipedia.org/wiki?curid=415491", "title": "Svatá Markéta (rozcestník)", "text": "Svatá Markéta (rozcestník)\n\nOznačení svatá Markéta získalo během dějin více světic:\n\n"}
{"id": "415493", "url": "https://cs.wikipedia.org/wiki?curid=415493", "title": "Seznam vládnoucích panovníků", "text": "Seznam vládnoucích panovníků\n\nToto je seznam vládnoucích panovníků. Proto panovníci, kteří byli sesazeni, nebo kteří vládli v již neexistujících monarchiích se v něm neobjevují.\n\n"}
{"id": "415504", "url": "https://cs.wikipedia.org/wiki?curid=415504", "title": "Otto Dix", "text": "Otto Dix\n\nWilhelm Heinrich Otto Dix (2. prosince 1891 – 25. července 1969) byl německý malíř a grafik. Je známý pro svá nelítostně a krutě realistická znázornění Výmarské republiky a brutality války.\n\nNarodil se v Untermhausu, což je nynější částí města Gera v Německu. Prvorozený syn Franze a Louise Dixových, pracovníka v továrně na železo a švadleny, která se v mladí věnovala psaní poezie, proto byl od mala v kontaktu s uměním. Trávil hodiny v ateliéru své sestřenice Fritz Amann, která byla malířkou, rozhodnutou podporovat jeho umělecké ambice. Díky podpoře a povzbuzování od třídní profesorky se v letech 1906 až 1910 stal učněm malíře Carla Senffa a začal s malbou svých prvních krajin. Roku 1910 se dostal na Drážďanskou akademii krásných umění.\n\nKdyž vypukla první světová válka, sám se s nadšením přihlásil do služby. Byl přidělen k jednotce polního dělostřelectva v Drážďanech. Na podzim 1915 byl nasazen jako poddůstojník jednotky kulometčíků na západní frontu a prošel částí bitvy na Sommě. Byl několikrát těžce zraněn. Roku 1917 byla jeho jednotka převelena na východní frontu, kde bojovala dokud neskončilo nepřátelství s Ruskem. Pak byl převelen zpět na západní frontu, kde se zúčastnil jarní ofenzívy v roce 1918. Byl vyznamenán železným křížem (druhé třídy) a dosáhl hodnosti kapitána.\n\nVálka jej velmi hluboce ovlivnila a sám později popisoval opakující se noční můry, ve kterých se plazí troskami zničených domů. Promítal své traumatizující zážitky v mnoha následujících dílech, včetně portfolia padesáti retuší nazvaných \"Válka\" (\"Der Krieg\"), vydaných roku 1924.\n\nKoncem roku 1918 se vrátil do Gery, ale hned další rok se odstěhoval do Drážďan kde studoval Vysokou školu výtvarných umění. Ovlivněn dadaismem začal měnit základní prvky svých prací, některé z nich představil na první dadaistické výstavě roku 1920 v Berlíně. Také se zúčastnil výstavy německých expresionistů v Darmstadtu téhož roku.\n\nV roce 1924 se připojil k berlínské Secessi, v těchto dobách vytvářel stále realističtější styl malování, k čemuž používal přesnější způsoby olejového malování s temperovými barvami v základní vrstvě, umění starých mistrů. Jeho obraz z roku 1923 \"Zákop\", který znázorňuje roztrhaná a rozkládající se těla vojáků po bitvě, způsobil tolik rozruchu, že kolínské Museum Wallrafa Richartze muselo zakrýt obraz závěsem. Roku 1925 tehdejší starosta Kolína Konrad Adenauer zakázal muzeu koupi obrazu a přinutil jeho ředitele, aby odstoupil.\n\nOtto Dix přispěl k výstavě \"Neue Sachlichkeit\" v Mannheimu roku 1925, která představovala práce malířů, jako byli George Grosz, Max Beckmann, Heinrich Maria Davringhausen, Karl Hubbuch, Rudolf Schlichter, Georg Scholz a mnoho dalších. Dixova práce, stejně jako Grosze, jeho přítele a také válečného veterána, byla velmi kritická vůči tehdejší německé společnosti. Věnovali pozornost pochmurnější stránce života, zobrazovali prostituci, násilí, stáří a smrt. \n\nMezi Dixovy nejvýznačnější obrazy patří triptych \"Metropolis\" (1928), kde zobrazil zvrácené činy Výmarské republiky, kde neustávající hýření byla cesta k zapomenutí na prohranou válku a finanční krizi, tomu předcházel obraz \"Portrét novinářky Sylvie von Harden\" (1926). Jeho znázornění beznohých a zohyzděných válečných veteránů – běžný obraz berlínských ulic dvacátých let – odhalilo ohavnou stranu války a nastínilo jejich zapomenutí tehdejší německou společností.\n\nKdyž se dostali v Německu k moci nacisté, byl Otto Dix označen za zvrhlého umělce a propuštěn z místa učitele umění na Drážďanské akademii. Dix se později přestěhoval k Bodamskému jezeru. Dixovy obrazy \"Zákop\" a \"Váleční mrzáci\" byly v roce 1937 vystaveny na státem sponzorované mnichovské výstavě \"zvrhlého umění\". Později byly obrazy spáleny. \n\nStejně jako všichni ostatní němečtí umělci byl přinucen přidat se k nacistické \"Reichskammer der bildenden Kuenste\", členství bylo povinné pro všechny umělce v říši. Musel zde přislíbit, že bude malovat pouze nevinné krajinky. Ale stále občas vytvořil jiný obraz, který kritizoval nacistické ideály.\n\nRoku 1939 byl zatčen za údajnou podporu spiknutí s cílem zabití Hitlera (více v článku Georg Elser), ale později byl propuštěn.\n\nBěhem druhé světové války byl odveden k Volkssturmu. Byl zajat francouzskými jednotkami ke konci války a propuštěn únoru roku 1946.\n\nNakonec se vrátil do Drážďan, kde zůstal do roku 1966. Po válce byla většina jeho obrazů náboženských, alegorických nebo popisujících poválečné utrpení. Otto Dix zemřel v Singenu poblíž Bodamského jezera v Západním Německu roku 1969.\n\n"}
{"id": "415506", "url": "https://cs.wikipedia.org/wiki?curid=415506", "title": "František Xaver Margold", "text": "František Xaver Margold\n\nFrantišek Xaver Margold (5. července 1887, Chotěšov – 16. října 1967, Praha) byl český malíř, restaurátor, technický úředník, architekt a památkář.\n\nNarodil se jako syn Josefa Margolda, asistenta silničního stavitelství a jeho manželky Marie. Byl vnukem Františka Margolda, hospodářského ředitele panství hraběte Jana Schönborna. S rodiči se stěhoval po různých historických lokalitách na Plzeňsku a Přešticku. Někdy jako své rodiště uváděl Příchovice v okrese Přeštice. Studoval na vyšší stavební průmyslové škole v Plzni, kde projevoval výrazné výtvarné nadání a zájem o historickou architekturu. vstoupil do plzeňské pobočky Klubu přátel starožitností. Roku 1911 nastoupil jako kreslič a stavitel do ateliéru architekta Kamila Hilberta, od roku 1913 se uvádí jako technický úředník. Ačkoliv nebyl absolventem vysokoškolského studia architektury, naučil se od Hilberta samostatné práci stavebního dozoru i provádějícího architekta s citem pro rekonstrukci historických objektů. Za první světové války se ve vídeňském Arsenalu sešel při práci na modelech staveb se švýcarským sochařem Krätzerem.\nOd roku 1924 zastupoval ve vedení stavby katedrály sv. Víta Kamila Hilberta, po jeho smrti nastoupil do Státního fotoměřického ústavu jako geodet a kreslič památkových objektů. Po smrti profesora Vojtěcha Birnbauma v letech 1934–1950 vedl rekonstrukci Karolina. Vynikal nesmírnou pracovní aktivitou a všestranností, zevnějškem se prezentoval jako malíř-bohém. Dochovalo se množství jeho kreseb z cest po Itálii, Rakousku, Švýcarsku, Francii, Německu či Balkánu. Maloval také portréty, krajiny a folklórní motivy. Jeho pozůstalost v úplnosti dosud nebyla zpracována.\n\n\n\n"}
{"id": "415511", "url": "https://cs.wikipedia.org/wiki?curid=415511", "title": "Baskicko (území)", "text": "Baskicko (území)\n\nBaskicko ve smyslu baskického názvu Euskal Herria označuje území mezi Pyrenejemi a Atlantikem, na pomezí Španělska a Francie, na němž se „plně projevuje baskická kultura“. Takové území zahrnuje:\n\n\nMíra používání baskičtiny na těchto územích je však různá; nejvyšší je v provincii Gipuzkoa, naopak na jihu Navarry není používána prakticky vůbec.\n\n"}
{"id": "415516", "url": "https://cs.wikipedia.org/wiki?curid=415516", "title": "Edith Rooseveltová", "text": "Edith Rooseveltová\n\nEdith Kermit Carow Rooseveltová (6. srpna 1861, Norwich, Connecticut – 30. září 1948, Oyster Bay, New York) byla druhou manželkou prezidenta USA Theodora Roosevelta a v letech 1901 až 1909 vykonávala funkci první dámy USA.\n\nNarodila se v majetným kupeckým rodičům Gertrude Tylerové Carowové a Charlesi Carowovi. Navštěvovala školu pro dcery z lepších rodin \"Miss Comstock´s School\" na Manhattanu.\n\nS Theodorem Rooseveltem se znala od dětství, vzali se v Londýně 2. prosince 1886. Rooseveltovi měli čtyři syny a jednu dceru: Theodora Jr. (1887–1944), Kermita (1889–1943), Ethel (1891–1977), Archibalda (1894–1979) a Quentina (1897–1918).\n\nTheodor Roosevelt se stává po atentátu na McKinleyho prezidentem, Edith byla proti. Snažila se chránit rodinu před veřejností. Jako první prezidentova manželka přijala placenou spolupracovnici. Byla to ona, kdo poprvé nazvala prezidentovo bydliště jako \"Bílý dům\", spolupracovala na jeho renovaci. Podařilo se jí shromáždit portréty všech dosavadních prvních dam a dala je vystavit (tyto obrazy dodnes visí v Bílém domě). Byla velmi nakloněna umění, využila svého vlivu k založení \"Národní umělecké galerie\". Když byl její manžel zaneprázdněn, přijímala jeho hosty.\n\nBěhem rusko-japonské války sloužila jako prostředník, neboť anglický velvyslanec v Rusku jí posílal v soukromých dopisem popis aktuálního dění, kdyby to vyšlo najevo, stalo by se velké diplomatické faux pas.\n\nEdith Rooseveltová zavedla pravidelné schůzky s ženami členů kabinetu. Tento tzv. první pár (tj. First couple) vnesl do Bílého domu jistou aristokratickou eleganci. V roce 1909 se stala první prezidentskou manželkou, která večer před uvedením nového prezidenta Williama Tafta do funkce pozvala jeho ženu na večeři a prohlídku Bílého domu.\n\nPo smrti manžela v roce 1918 cestovala po Evropě a Asii se svým synem Kermitem.\n\nByla proti volebnímu právu žen a zasazovala se o ukončení kandidatury muže její neteře Franklina Roosevelta, protože odmítala státní intervence.\n\nV prosinci 1948 zemřela na srdeční chorobu.\n\nJejí syn Theodore Roosevelt, Jr. se stal americkým generálem pozemních sil Armády USA, který se v roce 1944 v hodnosti brigádního generála ve funkci zástupce velitele divize osobně zúčastnil 1. dne spojeneckého vylodění v Normandii.\n"}
{"id": "415518", "url": "https://cs.wikipedia.org/wiki?curid=415518", "title": "Sony Ericsson Open 2009 – muži", "text": "Sony Ericsson Open 2009 – muži\n\nTenisový turnaj na okruhu ATP Sony Ericsson Open 2009 se konal ve dnech 23. března - 5. dubna v Miami ve Spojených státech amerických venku na dvorcích s tvrdým povrchem. Odměny činily 4,500,000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "415527", "url": "https://cs.wikipedia.org/wiki?curid=415527", "title": "Ne-Yo", "text": "Ne-Yo\n\nShaffer Chimere Smith (* 18. října 1979, Camden, Arkansas), lépe známý jako Ne-Yo, je americký zpěvák, skladatel, producent, tanečník, herec a R&B zpěvák. Ne-Yo je také skladatel hlavně pomalých písní, příkladem je píseň „Let Me Love You“, kterou napsal pro zpěváka Maria. V roce 2006 vydal své debutové album \"In My Own Words\", které obsahovalo největší hit amerických hitparád \"So Sick\". Jedná se o trojnásobného držitele prestižní ceny Grammy.\n\nNe-Yo se narodil 18. října 1979 ve městě Camden v Arkansasu, jeho pravé jméno je Shaffer Chimere Smith. Jeho otec je Afroameričan a jeho matka je míšenka Afroameričanky s Číňankou, ale oba byli muzikanti. Když byl Ne-Yo malý, tak bydlel jenom s matkou potom, co se rozvedla s jeho otcem. V naději na lepší život se rozhodla s tehdy ještě malým Ne-Yem přestěhovat do Las Vegas.\n\nKdyž Ne-Yo pracoval na svém debutovém albu \"In My Own Words\", stihl napsat i několik velkých hitů pro největší hvězdy.\nPsal písně pro Rihannu („Unfaithful“, „Take a Bow“), pro Maria Vasquéze píseň „Gallery“, pro Beyoncé skladbu „Irreplaceable“, které zůstávaly v hitparádách na MTV Top 20 řadu měsíců.\nNe-Yo psal také pro hvězdy jako Whitney Houston, Celine Dion, Enrique Iglesias a mnoho dalších.\n\nNa začátku roku 2006 vydal Ne-Yo své debutové album \"In My Own Words\" pro Def Jam, ve kterém se objevila velmi populární hitovka „So Sick“. Za první týden se ho v USA prodalo 301 000 kusů.\nJeho druhé album \"Because of You\" vyšlo v roce 2007, na albu byl stejnojmenný hit, který vedl většinu hitparád v Americe, za první týden se v USA prodalo 251 000 kopií alba.\nNe-Yovo třetí a zatím poslední album \"Year of the Gentleman\" vyšlo v roce 2008 a jen v USA se ho za první týden prodalo kolem 250 000 kusů. Na albu Year of the Gentleman jsou hity jako „Miss Independent“ a „Closer“.\nAlbum bylo nominováno na cenu Grammy 2009 za nejlepší album roku, píseň „Closer“ na nejlepší mužskou popovou píseň a skladba „Miss Independent“ na nejlepší R&B vokálovou píseň a celkově jen za nejlepší R&B píseň. Další jeho písně jsou: Better Today, Round round, sexy love, Mad\n\nV roce 2005 se Ne-Yovi a jeho přítelkyni narodil první syn, kterému dali jméno Chimere podle jeho vlastního středního jména. Později se však ukázalo, že Ne-Yo nebyl Chimereho biologický otec, což Ne-Ya srazilo a nyní vede spor s jeho matkou.\n\nNe-Yo byl v roce 2008 zatčen za nebezpečnou jízdu, když jel svým Range Roverem rychlostí kolem 160 km/h, to bylo asi o 100 km/h více, než byl v oblasti povolený limit, navíc neměl platný řidičský průkaz. Za svůj čin byl odsouzen k 24 hodinám veřejně prospěšných prací.\n\n\n\n"}
{"id": "415533", "url": "https://cs.wikipedia.org/wiki?curid=415533", "title": "Alexanderplatz", "text": "Alexanderplatz\n\nAlexanderplatz (Alexandrovo náměstí) je centrální náměstí v Berlíně, v městské části \"Mitte\". Nese jméno cara Alexandra I. V dobách bývalé Německé demokratické republiky se jednalo o ústřední náměstí Východního Berlína.\n\nPůvodně se zde nacházel dobytčí trh a místo leželo za městskými hradbami, později sloužilo pro výstavy a přehlídky. Přejmenováno bylo na počest návštěvy ruského cara Alexandra I. v říjnu 1805. \n\nRoku 1882 zde bylo postaveno nádraží a náměstí se stalo významnou dopravní křižovatkou. V současnosti je Alexanderplatz, Berlíňany nazývané také Alex, nákupním a kulturním centrem. Společně s Postupimským náměstím patří také mezi centra nočního života.\n\n"}
{"id": "415535", "url": "https://cs.wikipedia.org/wiki?curid=415535", "title": "Blanka Vikusová", "text": "Blanka Vikusová\n\nBlanka Vikusová (28. května 1925 Horní Mokropsy – 23. srpna 2011) byla česká herečka. V mládí žila na Jílovišti. \n\nPo absolvování Pražské konzervatoře nastoupila nejprve v jihlavském Horáckém divadle a v roce 1949 spoluzakládala pražské Divadlo S. K. Neumanna, dnes Divadlo pod Palmovkou. Herecky zde vystupovala v dílech české a světové klasiky.\n\nJde o bývalou manželku herce a režiséra Stanislava Remundy a babičku režiséra Filipa Remundy.\n\n\n"}
{"id": "415549", "url": "https://cs.wikipedia.org/wiki?curid=415549", "title": "Anastasija Pavljučenkovová", "text": "Anastasija Pavljučenkovová\n\nAnastasija Sergejevna Pavljučenkovová, (* 3. července 1991 Samara) je ruská profesionální tenistka, která na okruh ITF vstoupila v sezóně 2005 a profesionálkou se stala téhož roku. Převážnou část kariéry strávila do poloviny roku 2008 na okruhu ITF, kde získala v roce 2006 první titul na turnaji v Casale. V rámci okruhu ITF získala pět titulů ve dvouhře a osm titulů ve čtyřhře.\n\nNa okruhu WTA Tour vyhrála dvanáct singlových turnajů, včetně čtyř výher z mexického Monterrey. K nim doplnila pět deblových trofejí, z toho dvě z nich s českou tenistkou Lucií Šafářovou.\n\nNa žebříčku WTA byla ve dvouhře nejvýše klasifikována v červenci 2011 na 13. místě a ve čtyřhře pak v červnu 2013 na 24. místě.\n\nTrénuje ji Simon Goffin. Dříve tuto roli plnil bratr Alexandr Pavljučenkov, do jehož týmu se v dubnu 2013 přidala také švýcarská tenistka Martina Hingisová. Do sezóny 2013 ji vedl bývalý tenista Gerald Bremond. Mezi červencem 2007 až zářím 2009 se připravovala ve francouzské Mouratoglouově tenisové akademii.\n\nV juniorské kategorii vyhrála juniorku Australian Open 2006, US Open 2006 a Australian Open 2007. Získala také titul ve čtyřhře na Australian Open 2006, French Open 2006, ve Wimbledon 2006, Wimbledon 2007, a na Australian Open 2008. Na konci roku 2006 byla vyhlášená ITF juniorskou mistryní světa.\n\nV ruském fedcupovém týmu debutovala v roce 2009 semifinále Světové skupiny proti Itálii, v němž prohrála dvouhru i čtyřhru v páru s Petrovovou. Italky vyhrály 4:1 na zápasy. V roce 2011 byla členkou družstva, které se probojovalo do moskevského finále. Jedním bodem přispěla po výhře nad Lucií Šafářovou 6–2 a 6–4. Rusky odešly poraženy 2:3 na zápasy. Do roku 2018 v soutěži nastoupila k deseti mezistátním utkáním s bilancí 4–8 ve dvouhře a 5–2 ve čtyřhře.\n\nPrvní juniorský grandslam získala na Australian Open 2006, když porazila ve finále první nasazenou Dánku Caroline Wozniackou. Při své jízdě za triumfem vyřadila ve čtvrtfinále i Dominiku Cibulkovou. Druhý grandslamový titul a první ze čtyřhry přidala rovněž na Australian Open 2006, když se Sharon Fichmanovou porazily pár Dentoniová a Cornetová. Následně si zahrála na French Open 2006 finále dvouhry, ve kterém nestačila na Agnieszku Radwańskou.\n\nTřetí titul získala na French Open 2006, když se Sharon Fichmanovou porazily pár Radwańská a Wozniacká. Čtvrtý titul získala ve Wimbledonu 2006 s Alisou Klejbanovovou. Pátý titul přidala tentokrát ve dvouhře na US Open 2006, když ve finále zdolala Tamiru Paszekovou. Finále hrála i ve čtyřhře se Sharon Fichmanovou.\n\nRok 2007 zahájila šestým titulem a zároveň posledním ve dvouhře na Australian Open 2007, když porazila ve finále Madison Brengleovou. Finále na French Open z minulého roku neobhájila, když padla v semifinále. Sedmý titul získala ve čtyřhře ve Wimbledonu 2007 s Urszulou Radwańskou]. Bez titulu zůstala na závěrečném grandslamu roku.\n\nOsmým titulem začala sezónu 2008, když s Xenií Lykinovou porazily ve finále na Australian Open 2008 pár Bodganová a Doiová. Australian Open byl její poslední juniorský grandslam.\n\nSezónu zahájila na turnaji Brisbane, kde nestačila ve druhém kole na pozdější vítězku Kaiu Kanepiovou. Následně ji v prvním kole na turnaji v Sydney vyřadila Andrea Petkovicová. Na Australian Open porazila v prvním kole Kláru Zakopalovou, ale ve druhém už nestačila na Vaniu Kingovou. Společně s Medinaovou Garriguesovou vypadly v prvním kole ve čtyřhře. Následně Pavljučenkovová prohrála v prvním kole na turnaji v Dauhá, Dubaji, Indian Wells a Miami. Na turnaji v Miami si však zahrála čtvrtfinále čtyřhry, a to po boku Lucie Šafářové. Společně vyřadily v prvním kole třetí nasazený pár Mirzaová a Vesninová a nestačily až na pozdější vítězky Kirilenková a Petrovová.\n\nAntukovou část sezóny zahájila na turnaji v Charlestonu, kde jako osmá nasazená postoupila do osmifinále, ve kterém podlehla Naděždě Petrovové. Společně s Lucií Šafářovou, ale vyhrály čtyřhru, když v semifinále porazily světové jedničky Huberovou a Raymondovou a ve finále pár Medinaová Garriguesová a Švedovová. Poté se účastnila Fed Cupu, ve kterém prohrála oba singly s Jankovićovou a Ivanovićovou a vyhrála debl s Vesninovou. Po reprezentačních povinnostech se vrátila na turnaji ve Stuttgartu, kde vypadla v prvním kole dvouhry a druhém kole čtyřhry se Šafářovou. Na turnaji v Madridu a Římě vypadla ve druhém kole. Čtyřhru hrála pouze v Madridu a se Šafářovou vypadly ve druhém kole. V generálce na French Open 2012 vypadla na turnaji Brussels Open 2012 v prvním kole, když nestačila na Scheepersovou. Na French Open ve dvouhře vypadla v kole třetím, když nestačila na Zakopalovou. Společně se Šafářovou vypadly v prvním kole čtyřhry.\n\nTravnatou část sezóny zahájila na turnaji Eastbourne, kde nestačila ve čtvrtfinále opět na Zakopalovou. Ve Wimbledonu vypadla ve druhém kole, když nestačila na Lepčenkovou. S Lucií Šafářovou vypadly ve čtyřhře v prvním kole.\n\nPo Wimbledonu se účastnila turnaje v Bastadu, kde došla do čtvrtfinále, ve kterém podlehla Johanssonové. V době olympijského turnaje, hrála na turnaji ve Washingtonu, kde postoupila až do finále, ve kterém podlehla jednoznačně Rybárikové. Poté vypadla na turnaji v Montrealu v prvním kole. Na turnaji v Cincinnati postoupila do čtvrtfinále, ve kterém podlehla Petře Kvitové. O mnoho méně se jí dařilo na US Open, kde vypadla už ve druhém kole s Mladenovicovou. Společně s Lucií Šafářovou vypadly v prvním kole čtyřhry. Po závěrečném grandslamu sezóny hrála na turnaji v Tokiu, kde vypadla ve druhém kole. O kolo dříve vypadla v Pekingu, a také na posledním turnaji v Moskvě, který byl pro ni poslední v sezóně.\n\nSezónu zahájila na turnaji Brisbane, kde došla až do finále, ve kterém tvrdě narazila na světovou trojku Serenu Williamsovou, když prohrála ve dvou sadách. Cestou do finále porazila dvě české tenistky – Hradeckou a Kvitovou a následně Kerberovou a Curenkovou. Společně s Lucií Šafářovou postoupily do čtvrtfinále čtyřhry.\n\nNa Australian Open vypadla v prvním kole, když jí Lesja Curenková oplatila porážku . I přes brzké vyřazení v turnaji pokračovala na turnaji ve čtyřhře, ve které spolu s Lucií Šafářovou postoupily do čtvrtfinále, což bylo pro obě nejlepší výsledek ve čtyřhře v kariéře. Na následujícím turnaji v Paříži vypadla opět v prvním kole, když nestačila na Yaninu Wickmayerovou. Ve čtyřhře se s Lucií Šafářovou probojovaly do semifinále, ale kvůli zdravotního problému české tenistky odstoupily. Na turnaji v Dubaji vypadla v prvním kole, když nestačila na Anu Ivanovičovou. Společně se Šafářovou postoupila v deblu do čtvrtfinále.\n\nPoté hrála v Kuala Lumpur, kde došla do semifinále, ve kterém nestačila na Bethanii Mattekovou-Sandsovou. Po prohře v semifinále se přesunula na americký kontinent do Indian Wells, kde vypadla ve druhém kole. Stejně si vedla i v Miami. Společně se Šafářovou nepřešly přes první kolo v Indian Wells a v Miami vypadly v osmifinále. Následně se účastnila turnaje v Monterrey, kde v letech 2010 a 2011 triumfovala. Jako turnajová pětka došla až do finále, ve kterém porazila turnajovou jedničku Angelique Kerberovou a vyhrála tak v Mexiku již patnáctý zápas v řadě a získala celkově čtvrtý singlový titul v kariéře.\n\nAntukovou sezónu zahájila na turnaji ve Stuttgartu, kde v rámci dvouhry došla do druhého kola, když porazila Jekatěrinu Makarovovou a poté padla s Angelique Kerberovou. V rámci čtyřhry vypadla s Lucií Šafářovou v prvním kole. Druhá zastávka směřovala na portugalský Portugal Open, kde po výhře ve finálovém utkání nad Suárezovou Navarrovou slavila premiérový titul z antuky. Na turnaji v Madridu padla v prvním kole s třetí nasazenou Viktorii Azarenkovou. Společně s Lucií Šafářovou ovšem došla až do finále čtyřhry, když v semifinále porazily pár Kristina Mladenovicová a Galina Voskobojevová. V souboji o titul porazily pár Cara Blacková a Marina Erakovicová a získaly tak společně již druhý titul.\n\n"}
{"id": "415555", "url": "https://cs.wikipedia.org/wiki?curid=415555", "title": "ANNO 2008", "text": "ANNO 2008\n\nANNO 2008 byl XIV. ročník ankety diváků televize Nova ANNO. Byl vyhlašován v neděli 8. února 2009 v pražském Hudebním divadle Karlín. V anketě diváci zvolili ty nejlepší, kteří se v uplynulém roce objevovali na obrazovkách Novy.\n\nPředáváním cen provázel moderátor Leoš Mareš. Během večera zazpíval a Ewa Farna, Ondřej Ruml nebo Petr Janda.\nNa vyhlašování se objevili a ceny předávali také Martin Severa, Roman Šmucler nebo Eva Jurinová.\n\n14. ročníkem ankety ANNO vyvrcholily oslavy 15. narozenin televize Nova Zpěváci zpívali celý večer bez playbacku a během přestávek se v sále natáčel nový film Tomáše Vorla Jak ulovit miliardáře.\n"}
{"id": "415569", "url": "https://cs.wikipedia.org/wiki?curid=415569", "title": "Vagaj", "text": "Vagaj\n\nVagaj ( ) je řeka v Ťumeňské oblasti v Rusku. Je dlouhá 555 km. Plocha povodí měří 23 000 km².\n\nProtéká jižní částí Západosibiřské roviny. Ústí zleva do Irtyše (povodí Obu).\n\nZdrojem vody jsou převážně sněhové srážky. Průměrný průtok vody u vesnice Novovyigryšnaja činí přibližně 8,23 m³/s. Na jaře se mocně rozlévá a v létě mělkne.\n\nÚdolí řeky je hustě osídleno. Na dolním toku je možná vodní doprava.\n\nV ústí řeky, v místě zvaném Jermakova zavoď, zahynul 6. srpna 1585 dobyvatel Sibiře Jermak.\n"}
{"id": "415573", "url": "https://cs.wikipedia.org/wiki?curid=415573", "title": "Multiplex 2", "text": "Multiplex 2\n\nMultiplex 2 je jedním z definitivních multiplexů DVB-T v České republice. Je provozován Českými Radiokomunikacemi.\n\n\n\nPodle původních plánů měl multiplex 2 obsahovat pouze celoplošně šířené programy, bez regionálních vstupů. Ovšem vzhledem k tomu, že licence Prima TV nařizovala této stanici regionální vstupy i v digitálním vysílání, musel být multiplex upraven pro možnost regionálních vstupů. To s sebou přineslo také nutnost rozdělit některé jednofrekvenční sítě (SFN), pokrývající různé regiony, neboť obsah vysílání všech vysílačů SFN musí být shodný.\n\nBěhem postupného uvádění vysílačů do provozu může také dojít k situaci, kdy se všichni tři vysílatelé (TV Nova, Prima a Barrandov) nedohodnou na společném termínu spuštění vysílače. V takovém případě může být vysílač spuštěn pouze s obsahem vysílatelů, kteří o to projeví zájem. Příkladem je vysílání multiplexu 2 z libereckého vysílače Ještěd na 52. kanálu, který po předčasném spuštění 1. dubna 2010 obsahoval pouze stanice televize Prima. Stanice televize Nova se připojily 1. července 2010 , TV Barrandov zahájila vysílání v nejzazším termínu - 1. září 2010.\n"}
{"id": "415577", "url": "https://cs.wikipedia.org/wiki?curid=415577", "title": "Team17", "text": "Team17\n\nTeam17 je britská firma, která vytvořila sérii tahových strategií Worms, ve kterých hráč ovládá červíky a snaží se zabít ty protihráčovy. První díl Worms vyšel 1994, poslední díl, Worms: Revolution vyšel v roce 2012. Firma v raných letech tvořila hry primárně pro počítače Amiga, později přechází na multiplatformní trh (PC, konzole, v dnešní době i mobilní hry).\n\nZ raných her pro Amigu byly úspěšné Project X, Worms, SuperFrog, série Alien Breed, nebo StarDust.\nNa PC zaznamenala úspěch hra Worms, která byla následně přetvořena do 3D, aby se v posledních dílech vrátila zpět do 2D zobrazení.\nZ konzolových her je úspěšná hra pro více hráčů Overcooked pro konzole a PC.\n"}
{"id": "415586", "url": "https://cs.wikipedia.org/wiki?curid=415586", "title": "Veronika Bromová", "text": "Veronika Bromová\n\nVeronika Bromová (* 12. srpna 1966, Praha) je česká umělkyně, fotografka a vysokoškolská pedagožka, realizátorka prostorových instalací a objektů, kreseb a performancí. Žije ve Stříteži u Poličky, na usedlosti Chaos a vede Cross media Art studio na Anglo American University v Praze.\n\n\n\n\n\n\n\n\n\n\n\n\nDíla autorky jsou součástí následujících sbírek:\n\n\n\n"}
{"id": "415591", "url": "https://cs.wikipedia.org/wiki?curid=415591", "title": "Henning von Tresckow", "text": "Henning von Tresckow\n\nGenerálmajor Henning Hermann Robert Karl von Tresckow (10. ledna 1901 Magdeburg – 21. července 1944, Królowy Most, Bezirk Białystok, Nacistické Německo) byl německý důstojník wehrmachtu, který organizoval odboj proti Adolfu Hitlerovi. Gestapo ho popisovalo jako „hnací stroj“ a „zlého ducha“; poté co byl 20. července 1944 proveden neúspěšný atentát na Hitlera, spáchal 21. července sebevraždu.\n\n"}
{"id": "415592", "url": "https://cs.wikipedia.org/wiki?curid=415592", "title": "Osman", "text": "Osman\n\nOsman může znamenat:\n\n"}
{"id": "415603", "url": "https://cs.wikipedia.org/wiki?curid=415603", "title": "Chloumek (přírodní památka)", "text": "Chloumek (přírodní památka)\n\nChloumek je přírodní památka, která se nachází zhruba jeden a tři čtvrtě kilometru západně od obce Bečov v okrese Most v Ústeckém kraji. Rozkládá se na jihozápadním okraji protáhlého návrší Chlum (259 m), zhruba 400 metrů zjz. od jeho hlavního vrcholku. Přírodní památka byla vyhlášena 20. ledna 1969 z důvodu ochrany travnatých stepních společenstev. V lokalitě roste kavyl sličný, kavyl tenkolistý, kavyl Ivanův, kozinec bezlodyžný, divizna brunátná, či bělozářka liliovitá. Chloumek je známý výskytem teplomilného hmyzu.\n\n\n"}
{"id": "415608", "url": "https://cs.wikipedia.org/wiki?curid=415608", "title": "Elitserien 1975/1976", "text": "Elitserien 1975/1976\n\nSezóna 1975/1976 byla 1. sezonou Švédské ligy ledního hokeje. Elitserien vznikla jako nástupkyně Švédské 1. ligy a stala se nezávislou na Švédském hokejovém svazu. Mistrem se stal tým Brynäs IF. Poslední dva týmy hrály baráž o udržení.\n\n\n"}
{"id": "415621", "url": "https://cs.wikipedia.org/wiki?curid=415621", "title": "Dositej Obradović", "text": "Dositej Obradović\n\nDositej Obradović (17. února 1742, Čakovo – 7. dubna 1811, Bělehrad) byl srbský osvícenec, reformátor a spisovatel. \n\nPůvodem pocházel z rumunské části Banátu, která byla součástí tehdejšího Habsburská monarchie. V mládí vstoupil do klášetera, kde studoval a měl se stát mnichem. Později svá studia přerušil a čas trávil na cestách po celé Evropy, což ho dovedlo k přijetí ideálů evropského osvícenství a racionalismu, které byly v ostrém konfliktu se světem tehdejších dolních Uher a pravoslavné srbské komunity. \n\nPo návratu do vlasti se snažil tyto myšlenky šířit i doma. A to konkrétně překládáním cizích děl, například ezopových bajek. Mezi jeho vlastní tvorbu potom patří \"Život i priključenija\". Kromě toho napsal mnohé spisy v duchu osvíceneckých tradic, které měly podpořit vznik srbského národního programu a celonárodní konsolidace. Obradović složil také hymnu povstaleckého \"státu\", píseň s názvem Vostani Serbie. Dositej se stal prvním ministrem osvěty v povstalecké radě, která řídila Srbsko během prvního povstání na počátku 19. století, ve své funkci zemřel. Pohřben je v Bělehradě nedaleko kostela Saborna crkva.\n"}
{"id": "415622", "url": "https://cs.wikipedia.org/wiki?curid=415622", "title": "Snímač", "text": "Snímač\n\nSnímač obecně znamená označení pro technické zařízení, které je určeno pro snímání a detekci různých fyzikálních veličin, vlastností látek a technických stavů v mnoha oborech lidské činnosti, v praxi se může jednat například o: \n"}
{"id": "415626", "url": "https://cs.wikipedia.org/wiki?curid=415626", "title": "Der Schauspieldirektor", "text": "Der Schauspieldirektor\n\nDer Schauspieldirektor (česky Divadelní ředitel) je opera Wolfganga Amadea Mozarta, která měla svoji premiéru ve Vídni roku 1786.\n\nOpera byla objednána k příležitosti příjezdu císařovy sestry s manželem. Premiéra se konala 7. února 1786 v oranžerii zámku Schönbrunn. Toto dílo bylo během časů několikrát přepracované a verze, která byla rozšířena měla premiéru roku 1846 v Berlíně jako komická opereta. Wolfgang pracoval s textem Gottlieba Stephaniea ml.\n\nMozartův originál je jednoaktová hra, která obsahuje 5 hudebních čísel, a předehra je dvojčetem k předehře Figarovy svatby, která vznikla ve stejný čas.\n\nDivadelní ředitel hledá hru pro své kočovné divadlo. Buff, starý divadelník, mu radí, aby vybral hru s velkým obsazením. Představení je také zajištěno finančně, protože bankéř slíbil, že jej podpoří, když angažují jeho přítelkyni do jedné z rolí.\n\nO další roli soupeří dvě zpěvačky a každá z nich se pokládá za tu nejlepší. Dalším problémem je výše platu, o kterou se herci s ředitelem hádají, a tak se ředitel chce vzdát svého plánu na novou hru a rezignovat na svůj post, ale v tu chvíli divadelníkům dojde, že můžou něco dokázat, když budou držet pospolu.\n\n"}
{"id": "415627", "url": "https://cs.wikipedia.org/wiki?curid=415627", "title": "Akrotiri a Dhekelia", "text": "Akrotiri a Dhekelia\n\nAkrotiri a Dhekelia, oficiálně Suverénní vojenské základny Akrotiri a Dhekelia (: \"Ακρωτήρι και Δεκέλεια, Akrotiri kai Dekeleia\"; : \"Ağrotur ve Dikelya\") je zámořské území Spojeného království na ostrově Kypr. Akrotiri je západní a Dhekelia východní částí zámořského území Spojeného království. Obě území byla zřízena během transformace Kypru z britské kolonie na nezávislý stát. Spojené království si tyto vojenské základny nadále udržuje, zejména kvůli jejich strategické pozici ve Středozemním moři.\n\n"}
{"id": "415628", "url": "https://cs.wikipedia.org/wiki?curid=415628", "title": "Zaide", "text": "Zaide\n\nZaide (někdy též psáno \"Zaïde\") je nedokončená opera o dvou jednáních, kterou psal Wolfgang Amadeus Mozart v letech 1779-1780.\n\nV Salcburku 1779 začal Mozart na opeře nově pracovat, aby ji dokončil, ale práci přerušil kvůli opeře Idomeneo a k Zaïdě se už nikdy nevrátil. Práce byla ztracena až do doby po jeho smrti, kdy ji našla jeho manželka Constanze. Fragmenty byly vydány v roce 1838 a první představení se konalo 27. ledna 1866. Kritikové byli operou nadšeni a říkali, že by to bylo mistrovské dílo.\n\nMezi otroky je jistý Gomatz, který vykonává tu nejtěžší práci. Celý strhaný a unavený usne v zahradě, kde jej najde Zaida, která se do něj zamiluje. Nechce ho budit, a tak vedle něj položí svůj obrázek. Když se Gomatz vzbudí a uvidí její podobiznu zamiluje se. Allazim, jeho přítel, mu sežene převlečení, ve kterém se Zaïdou mohou utéct.\n\nJejich útěk sultána rozzlobí, protože je do Zaïdy zamilovaný. Velitel stráže mu slibuje, že uprchlíky najde. Oba jsou dostiženi a v poutech předvedeni před sultána, který je chce odsoudit k smrti. Nevíme, jestli se nechal sultán ovlivnit hněvem a jak nakonec rozhodl.\n\n\n\n\"Ruhe sanft\" nebo též \"Ruhe sanft, mein holdest Leben\" (volně přeloženo \"něžně odpočívej, (můj milý)\") je árie z této opery, kterou zpívá Zaïde Gomatzovi. Vyznačuje se nádhernou melodičností a nechává vyniknout soprán hlavní hrdinky. Text je relativně krátký, ale árie přesto trvá kolem 5 minut, neboť Zaïde mnohé části opakuje.\n"}
{"id": "415632", "url": "https://cs.wikipedia.org/wiki?curid=415632", "title": "Albrecht Mertz von Quirnheim", "text": "Albrecht Mertz von Quirnheim\n\nAlbrecht rytíř Mertz von Quirnheim (25. březen 1905 Mnichov – 21. červenec 1944 Berlín) byl německý důstojník a účastník odboje v nacistickém Německu, účastník spiknutí Operace Valkýra proti Adolfu Hitlerovi.\n\n"}
{"id": "415636", "url": "https://cs.wikipedia.org/wiki?curid=415636", "title": "Deteriorace", "text": "Deteriorace\n\nDeteriorace (z lat. \"deterior\", horší, slabší) znamená obecně zhoršování. \n\nV medicíně zhoršování všech funkcí organismu i osobnosti bez zjevné příčiny. Mnoho slovníků cizích slov uvádí deterioraci také jako \"dočasné, krátkodobé snížení rozumových schopností\". Vzniká na bázi organických procesů a dominantní je postižení intelektu. Příčinou bývá dlouhodobé užívání alkoholu, což vede k poškození mozku, ale také úrazy hlavy nebo encefalitida. To vše způsobí, že se inteligentní člověk začne chovat jako primitiv, tzn. že degraduje v intelektuální oblasti.\n\nIndex deteriorace udává zhoršení intelektových schopností při demenci, vyjádřené v procentech v porovnání s premorbidním (z lat. \"morbus\" - nemoc) intelektem.\n\n"}
{"id": "415640", "url": "https://cs.wikipedia.org/wiki?curid=415640", "title": "Pavel Göbl", "text": "Pavel Göbl\n\nPavel Göbl (* 7. dubna 1967, Uherské Hradiště) je český filmový režisér, scenárista a spisovatel.\n\nVyrůstal v Uherském Brodě, zde maturoval na gymnáziu. Studoval slévárenskou technologii na Vysokém učení technickém v Brně, studium však nedokončil, během náhradní vojenské služby pracoval jako redaktor regionálních novin v Uherském Brodě a pak prošel celou řadou zaměstnání (kulisák v Mahenově divadle, manipulační dělník na železnici, chemik-litec ve filmových laboratořích ve Zlíně, pomocník v pizzerii v Kolíně nad Rýnem). Poté studoval Zlínskou filmovou školu a v letech 1995–2002 FAMU, kde vystudoval obor \"filmová a televizní režie\".\n\nNatáčel klip k písni Tomáše Kluse \"Pocity\".\n\nŽije ve Valašském Meziříčí, Varnsdorfu, Uherském Brodě a Praze.\n\n\n\n\n"}
{"id": "415646", "url": "https://cs.wikipedia.org/wiki?curid=415646", "title": "AIK Ishockey", "text": "AIK Ishockey\n\nAIK Ishockey je profesionální švédský hokejový tým. Byl založen v roce 1891 v Solně. Mužský tým hraje Elitserien a ženy v Riksserien a obě družstva patří mezi ty nejúspěšnější ve svých soutěžích.\nV celé klubové historii mužstvo odehrálo v nejvyšší lize 66 sezon, z toho sedmkrát se radovali ze zisku titulu Le Matova poháru (1934, 1935, 1938, 1946, 1947, 1982 a 1984) a šestkrát prohráli až ve finále (1930, 1936, 1940, 1968, 1978, a 1981).\n\nDomácím stadionem AIK je tzv. Hovet Arena pro něco málo přes 8 tisíc diváků. Při některých významných utkáních, jako je místní derby proti Djurgårdens IF Hockey, se zápas občas stěhuje do Ericsson Globe, kam se vejde až 13 850 lidí.\n\nPrvní hokejové družstvo složil roku 1921 Anton Johansson. Prvními soutěžemi týmu byly zprvu bezejmenné turnaje, které ale vyhrávali. Na krátký čas se mužstvo rozpadlo v roce 1923, ale o dva roky později bylo znovu obnoveno.\nAIK odehrálo svojí první sezonu v letech 1930/31. Skončili na pátém místě a kvalifikovali se do bojů playoff, kde až v semifinále podlehli týmu Södertälje SK. Se stejným protivníkem prohráli i v následujícím ročníku, přestože se na konci základní části pohybovali na těch nejvyšších místech.\nV roce 1934 na cestě za titulem porazili i svého rivala Djurgårdens IF, ve finále pak 1:0 zvítězili nad Hammarby IF.\nV budoucnosti pak proti tomuto soupeři hrálo v mistrovských bojích AIK mnohokrát. V roce 1935 totiž proti tomuto týmu obhájili první místo, když vyhráli 2:1. O rok později, ale už o prvenství s Hammarby přišli, když v prvním zápase remizovali 1:1 a v druhém utkání prohráli 1:5.\nStejný soupeře AIK čekal i při jejich vítězství v lize v roce 1938, tehdy jim k tomu stačila výhra 2:0.\nV roce 1940 se na úkor Hammarby dostalo do finále IK Göta a porazilo AIK 4:1. Čtyři sezony potom trvalo než se tým dostal alespoň do finále, pak ale vyhrálo titul dvakrát za sebou.\nPo těchto úspěšných letech se ale AIK propadlo až do Divize I. a dokonce i o soutěž níže do Divize II. V Elitserien se objevilo znovu až v ročníku 1975/76.\n\nV roce 1978 se AIK dostalo do semifinále, kde se mělo utkat s Brynäs IF. V Gävle se radovali z výhry 3:2 domácí, ale v odvetě ve Stockoholmu už 9155 diváků v Hovet Aréně sledovalo drtivé vítězství AIK 8:0. A když znovu vyhráli i v dalším utkání (3:2), které se muselo konat na neutrální půdě, mohli se radovat z postupu do finále. Tam v boji o titul prohráli s Skellefteå AIK a jim zbylo stříbro.\nPo dalších dvou nepovedených sezonách začala zlatá doba AIK. Tým se v ročníku 1980/81 umístil na druhém místě po skončení základní části a kvalifikoval se tak do bojů playoff. Jejich soupeřem v semifinále byl tým Västra Frölunda IF, který ale lehce porazili 6:3 a 6:1. Vypadalo to, že se do finále k AIK dostane znovu Skellefteå AIK, ale plány jim pokazil Färjestads BK, když vyhrál dva semifinálové zápasy ze tří. Nezastavili se ani ve finále a porazili v něm AIK, stockholmský klub tak znovu obsadil druhé místo.\nV následující sezoně skončilo mužstvo v základní části na třetím místě s osmibodovou ytrátou na první Färjestads. AIK tak muselo tomuto soupeři čelit už v semifinále. V Karlstadu dokonce vyhráli 5:4 a přivezli si do domácího zápasu slušnou naději na finále. Tu potvrdili výhrou 4:0, a dostali se tak do finále proti IF Björklöven, které v základní části skončilo na druhém místě. Odehrály se čtyři zápasy, aniž by Švédsko znalo svého šampiona. V prvním utkání totiž AIK prohrálo 0:2, v dalších dvou zase přetlačilo soupeře 3:2 a 4:3 a v posledním zápase Björklöven srovnal výhrou 4:2 v Hovet Aréně. Musel se tedy odehrát pátý rozhodující souboj na neutrální půdě. Tou se stala aréna ve městě Gothenburg. AIK tu vyhrálo 3:2 a po více než 30 letech se stalo švédským hokejovým mistrem. V následující sezoně se Färjestad pomstil za vyřazení v semifinále stejným dílem, když po dvou vítězstvích a jedné porážce postoupil přes AIK do finále.\nNetrvalo ale dlouho a fanoušci tohoto klubu se radovali znovu z vítězství v Elitserien, tentokrát v ročníku 1983/84. Na cestě do finále porazili Södertälje 5:3 a 4:3. V souboji o zlato je čekal největší rival Djurgården. AIK vyhrálo 5:2, 2:0 a nakonec 4:1 a slavilo svůj další mistrovský titul.\n\nNásledující sezonu se AIK nedostalo do playoff, a o rok později dokonce sestoupilo z Elitserien. Divizi I ale zůstalo jen jednu sezonu a v roce 1988 se dostalo v nejvyšší soutěži až do semifinále playoff, kde je ale porazil Färjestad.\nV roce 1993 ale tým skončil až na posledním místě v základní části a musel bojovat o svou záchranu v baráži. Tam ovšem podlehli dvakrát mužstvu Hammarby a znovu spadlo o soutěž níže.\nTam ale opět vydrželi jen rok, když vyhráli východní část Divize a v playoff skončili třetí a kvalifikovali se tak do bitvy o Elitserien. V posledním utkáni čelili Bodens IK a museli vyhrát o tři góly, aby postoupili. V nezapomenutelném utkání vyhrálo AIK 3:0, když ještě pár minut před koncem vychytal brankář stockholmského týmu Rolf Ridderwall trestné střílení. Tým se tak vrátil do nejvyšší ligové soutěže.\n\nAIK ale poté nehrálo playoff ani v sezoně 1994/95 ani 1995/96. Následující sezonu se sice dostali až do semifinále, když ve čtvrtfinále porazili své rivaly Djurgården, ale potom Luleå HF vyhrálo tři utkání z pěti a AIK vyřadilo. V roce 1998 musel tým opět hrát o udržení v Elitserien. Ukázal ale své kvality a pěti vítěznými zápasy se v soutěži udržel. Další dvě sezony se ale do playoff nedostal.\nV sezoně 2000/01 hralo AIK své poslední play off v lize. Mužstvo bylo ale už ve čtvrtfinále po čtyřech prohrách a jednou vítězství vyřazeno hráči z Djurgården. Následující sezónu skončili na devátém místě a museli hrát o udržení. To se ale nepodařilo a tým znovu sestoupil.\nDalší dvě sezony se mužstvo snažilo o návrat do Eltserien a přesto, že se do závěrečných bojů zvládali probojovávat, nakonec to stejně nevyšlo.\nPřed začátkem sezony 2004/05 postihly klub ekonomické potíže a proto musel hrát pouze Divizi. Ve stejné sezoně ale probíhala stávka v NHL a do AIK se tak vrátili hráči jako Mattias Norström nebo Georges Laraque a i díky nim se probojovali na špičku druhé nejvyšší soutěže.\n\nV sezoně 2008/09 začalo AIK enormně usilovat o návrat do Elitserien. Tým převzal bývalý trenér švédské reprezentace Roger Melin, z NHL přišel Dick Tärnström a připojili se i prvoligoví hráči Christopher Heino-Lindberg a Per Savilahti-Nagander. V následujícím ročníku se tým umístil na druhém místě druhé ligy a kvalifikovalo se do baráže, kde se o tři body nevešlo mezi postupující týmy. Další rok si ale boj o postup zopakovali, a když porazili v rozhodujícím zápase Rögle BK 2:0, dostali se po osmi letech znovu do Elitserien.\n\n"}
{"id": "415659", "url": "https://cs.wikipedia.org/wiki?curid=415659", "title": "Heilóti", "text": "Heilóti\n\nJako Heilóti byla v období starověkého Řecka nazývána skupina nesvobodných obyvatel z Lakónie a Messénie (části Sparty). Jejich přesný status je předmětem jistých sporů. Šlo o jakýsi zvláštní druh otroků sloužících spartskému městskému státu na těžké práce především v zemědělství jako rolníci a zásobovači potravin. Někdy se jejich postavení přirovnává k statusu nevolníků. Početně daleko převyšovali populaci svobodných Sparťanů. Sparťani je rituálně ponižovali, někdy zabíjeli a dokonce jsou zaznamenány velké masakry heilotů (např. roku 425 př. n. l. bylo pobito 2000 heilótů, když jim byla předtím naoko udělena svoboda). Téměř každý podzim docházelo k rituálu zvaného krypteia, kdy byla heilótům oficiálně vypovězena válka. Zvláštní oddíly jen minimálně ozbrojených mladých spartských mužů se ve dne ukrývaly poblíž heliótských osad a v noci pak Sparťané osady přepadali a zabíjeli obyvatele. Heilóti sloužili Sparťanům i jako pomocné sbory ve vojsku (často nosiči výstroje a zásob) a pravděpodobně tvořili i doprovod legendárních 300 Sparťanů v bitvě u Thermopyl (480 př. n. l.).\n"}
{"id": "415660", "url": "https://cs.wikipedia.org/wiki?curid=415660", "title": "Raoul Le Mat", "text": "Raoul Le Mat\n\nRaoul Le Mat (3. září 1875 - 15. únor 1947) byl americký filmový režisér a hokejový trenér ve Švédsku. Byl tím, kdo přivedl hokej do Švédska.\n\nByl trenérem švédské hokejové reprezentace na letních olympijských hrách v roce 1920. Jeho asistenty byli Ernest Viberg a Thomas Cahill.\n\nJedna trofej ve švédské Elitserien je pojmenována po něm jménem Le Matův pohár (pro vítěze Elitserien).\n"}
{"id": "415668", "url": "https://cs.wikipedia.org/wiki?curid=415668", "title": "HAG Modelleisenbahnen", "text": "HAG Modelleisenbahnen\n\nHAG-Modelleisenbahnen AG je výrobce železničních modelů z Mörschwilu ve Švýcarsku. Společnost založili Hugo a Alwin Gahlerovi roku 1944 (odtud také název společnosti).\n\nZprvu HAG vyráběla modelovou železnici v měřítku 0. Když však počátkem 50. let poptávka po tomto měřítku postupně klesala, kvůli stoupajícímu zájmu o velikost H0, začala společnost počínaje rokem 1954 rovněž vyrábět modely v tomto měřítku. Roku 1957 pak produkci ve velikosti 0 úplně zastavila.\n\nSoučasná nabídka HAG zahrnuje lokomotivy, řídící vozy, osobní a nákladní vozy skoro ze všech konců Švýcarska. Modely jsou vyráběné jak pro stejnosměrné napětí, tak pro střídavé (pro odběr z třetí kolejnice), a technicky úzce spojené s výrobky značky Märklin.\n\n"}
{"id": "415680", "url": "https://cs.wikipedia.org/wiki?curid=415680", "title": "Tichý společník (novela)", "text": "Tichý společník (novela)\n\nTichý společník (2008) je novela režiséra a scenáristy Pavla Göbla, jeho literární debut. Vypravuje jeden týden v životě jedné moravské vesnice. Fotka \"Krajina s automobilem Škoda 100\" na obálce je dílem Jana Horáčka.\n\nKniha rozdělená do pěti kapitol (První, Druhý, Třetí, Čtvrtý a Sedmý den) popisuje jeden týden v životě nejmenované moravské vesnice. Hlavními postavami jsou Lenka, která se po rozvodu přistěhovala zpět z Prahy ke svému Otci a téměř nevychází z domu, Otec se svým bývalým zetěm plánuje ponořit se na dno nedaleké přehrady, kde ještě stojí zaplavená vesnice a v ní jeho rodný dům, a Mira Malina, obecní blázen, který však před tím, než začal hodně pít, úspěšně studoval. U vesnice probíhá stavba nové dálnice, kvůli které je jednak potřeba zbourat dům Fandy a jeho sestry Mařeny a jednak není možné zvětšit vesnický hřbitov. Mira Malina, který s kamarádem Fandou čas od času pracuje jako hrobník a přespává v márnici navrhne pohřbívání ve vertikální poloze a na obecním úřadě se kvůli tomu vedou boje mezi starostou a zastupiteli. V příběhu mají prostor i další postavy, např. Petra Křenková a její dcera Helenka, další vesničané či agroturisté z Prahy, které na svých pozemcích hostí Lenčin Otec. Ke konci knihy ale Otec zemře, když si cestou od přehrady nestihne vzít lék a krátce poté podlehne svým zraněním i Mira, na kterého spadl strom při příležitostné práci v lese. Ten má poslední přání být pohřben vertikálně, jeho pohřeb se tak změní v mírnou frašku. Lenka se seznámí s Fandou a plánují odejít pryč z vesnice.\n\nKapitoly jsou dělené na jednotlivé krátké obrazy, styl vyprávění je do určité míry \"filmový\". Postavy z vesnice mluví zásadně nářečím a jsou životné. \n\n\n\n"}
{"id": "415681", "url": "https://cs.wikipedia.org/wiki?curid=415681", "title": "Randverský záliv", "text": "Randverský záliv\n\nRandverský záliv (estonsky Randvere laht či Muuga laht) je záliv Baltského moře na severu Estonska mezi Viimským a Ülgaským poloostrovem. Poloostrov Viimsi odděluje záliv od Talinnského zálivu. Na pobřeží leží město Maardu a obce Randvere, Muuga a Uusküla.\n\nPětimetrová mělčina se táhne 900–1100 metrů od pobřeží. Průměrná hloubka zálivu je 20 metrů, maximální 30 metrů. Do zálivu vtéká řeka Kroodi.\n\nV obci Muuga byl postaven v roce 1986 přístav. V blízkosti města Maardu se nacházela chemická továrna, která znečišťovala záliv. Po jejím uzavření se kvalita vody zlepšila.\n"}
{"id": "415693", "url": "https://cs.wikipedia.org/wiki?curid=415693", "title": "John Backus", "text": "John Backus\n\nJohn Warner Backus (3. prosince 1924 - 17. března 2007) byl americký počítačový vědec. Vedl tým, jenž vynalezl první široce používaný vyšší programovací jazyk (Fortran) a byl vynálezcem Backus-Naurovy formy (BNF), což je téměř univerzálně používaná notace pro definování syntaxe formálních jazyků. Také zkoumal a pomohl popularizovat tzv. function-level programování.\n\nInstitut pro elektrotechnické a elektronické inženýrství (IEEE) udělil Backusovi v roce 1967 cenu W.W. McDowella (W.W. McDowell Award) za vývoj Fortranu. V roce 1975 obdržel Národní medaili za vědu (National Medal of Science) a v roce 1977 Turingovu cenu (ACM Turing Award) \"za hluboký, významný, a trvalý přínos pro návrhu účelných vyšších programovacích systémů, zejména pak skrze práci na Fortranu, a za vysoce významnou publikaci formálních procedur pro specifikaci programovacích jazyků\".\n\nBackus se narodil ve Filadelfii, stát Pensylvánie, a vyrůstal v nedalekém Wilmingtonu, stát Delaware. Studoval na Hill School v Pottstownu, stát Pensylvánie, a prý nebyl pilný student. Poté co vstoupil na Virginskou univerzitu, aby studoval chemii, svá studia ukončil, a v roce 1942 byl odveden do Armády Spojených států. Začal studovat medicínu, načež mu byl, během stáže v nemocnici, na mozku diagnostikován nádor, ten byl později úspěšně odstraněn a do hlavy mu byla instalována metalická destička. Po devíti měsících však svá studia medicíny ukončil. V roce 1946 podstoupil druhou operaci hlavy, při níž mu byla stará destička v hlavě nahrazena novou, tuto novou destičku sám navrhl.\n\nPoté, co se přesunul do New Yorku, začal studovat na škole pro radiotechniky, tam později také nalezl zálibu v matematice. V roce 1949 dostudoval Kolumbijskou univerzitu a získal magisterský titul, v roce 1950 získal práci v IBM. Během prvních třech let pracoval na počítači SSEC (Selective Sequence Electronic Calculator), jeho první velký projekt bylo napsání programu pro výpočet pozic Měsíce. V roce 1953 John Backus také vyvinul jazyk Speedcoding, první jazyk vyššího řádu pro počítač IBM.\n\nV roce 1954 sestavil Backus tým vývojářů, jež měl za úkol definovat a vyvinout programovací jazyk pro nový počítač IBM 704, tímto jazykem byl Fortran. Ačkoli se vedou debaty, zdali byl Fortran prvním jazykem vyššího řádu, byl to zcela jistě první takový jazyk, jež dosáhl širokého využití.\n\nBackus však významně přispěl do oblasti prvních počítačů i jinak. Během druhé poloviny 50.let 20.století byl Backus členem mezinárodních komisí, jež vyvinuly ALGOL 58 a velmi významný ALGOL 60, který se velmi rychle stal de facto celosvětovým standardem pro publikování algoritmů. Backus také vyvinul tzv. \"Backus-Naurovu formu\", což byla formální notace, díky které bylo možné popsat jakýkoli bezkontextový programovací jazyk. Backus-Naurova forma byla velmi důležitá pro vývoj překladačů. Toto všechno pomohlo Backusovi k získání Turingovy ceny.\n\nPozději pracoval na tzv. \"function-level\" programovacím jazyce zvaném FP, který byl popsán během jeho přednášky při příležitosti udělení jeho Turingovy ceny, \"Může být programování osvobozeno od von Neumannova stylu?\". Fakt, že tento dokument neudělal ani tak mnoho pro zvýšení zájmu o jazyk FP, jako spíš roznícení výzkumu funkcionálního programování, je občas viděno jako Backusova omluva za vytvoření Fortranu. Interpret jazyka FP byl distribuován s operačním systémem 4.2 BSD Unix. Jazyk FP byl silně inspirován jazykem APL Kennetha E. Iversona, dokonce používal nestandardní znakovou sadu. Backus strávil zbytek své kariéry vývojem jazyka FL (odvozeno od \"Function Level\"), nástupce jazyka FP. FL byl interním výzkumným projektem IBM, jeho vývoj se v podstatě zastavil poté, co byl projekt dokončen (dnes o něm zůstává pouze pár stránek dokumentace). Spousta inovativních myšlenek tohoto jazyka však bylo implementováno do Iversonova programovacího jazyka J.\n\nV roce 1963 byl Backusovi udělen titul IBM Fellow, což je nejvyšší ocenění jaké může vědec, inženýr či programátor v IBM získat. Krom toho mu byl v roce 1989 udělen titul Čestný doktorát Univerzitou Henriho Poincarého ve Francii, a cena Charlese Starka Drapera (Charles Stark Draper Prize), v roce 1993. John W. Backus odešel do důchodu v roce 1991 a 17. března 2007 zemřel ve svém domě ve městě Ashland, stát Oregon.\n\n\n"}
{"id": "415695", "url": "https://cs.wikipedia.org/wiki?curid=415695", "title": "Alfredo Catalani", "text": "Alfredo Catalani\n\nAlfredo Catalani (19. června 1854, Lucca – 7. srpna 1893, Milán) byl italský operní skladatel.\n\nCatalani se narodil v Lucce, stejně jako o čtyři roky mladší Giacomo Puccini. Oba studovali u Pucciniho strýce Fortunata Magi. Catalani pak pokračoval ve studiu v Paříži. V roce 1873 se vrátil do do Luccy, aby se přihlásil k vojenské službě, ale vzhledem k onemocnění tuberkulózou nebyl odveden. Odešel proto do Neapole, kde studoval u Antonia Bazziniho. Bazzini jej uvedl do salónu Clary Maffei, kde se scházeli mladí neapolští umělci, hudebníci a spisovatelé. Zde se mimo jiné seznámil Arrigem Boitem a Francem Facciem. Zde také poznal hudbu Richarda Wagnera, která na něj učinila velký dojem. Veristická opera, která v té době ovládla Itálii, ho nijak nenadchla a začal komponovat ve stylu R. Wagnera. Od nakladatele Giovannina Luccy obdržel zálohu na zkomponování opery a výsledkem byla opera \"Elda\". Děj opery je založen na legendě o Lorelei. Premiéra se konala v roce 1876 v Turíně, opera však neměla velký úspěch. Ještě hůře dopadla Catalaniho další opera \"Dajanice\" z roku 1883.\n\nZhoršující se zdraví vedlo k úpadku jeho skladatelské činnosti. Navíc trpěl depresemi z aféry se ženou svého nejlepšího přítele. Když deprese překonal, zkomponoval symfonickou báseň na téma řecké báje \"Héra a Leander\". Její úspěch v roce 1885 mu dodal sebedůvěru a výsledkem byla o rok později velmi úspěšná premiéra opery \"Edmea\" v milánské opeře La Scala. Její úspěch přispěl i k tomu, že byl v témže roce jmenován profesorem skladby na milánské konzervatoři po zemřelém skladateli Amilcare Ponchiellim.\n\nV následujících letech skladatel zcela přepracoval operu \"Elda\", která pod novým názvem \"Loreley\" měla při premiéře 16. února 1890 v Turíně jednoznačný úspěch. Přes ubývající síly zkomponoval ještě další operu \"La Wally\" podle německé romance. Nastudování se ujal světoznámý dirigent Arturo Toscanini, který byl operou tak nadšen, že podle ní pojmenoval i svou dceru. Opera se dočkala mimořádného úspěchu a je prakticky jedinou Catalaniho operou, která se stala trvalou součástí světového operního repertoáru. Toscanini pak předehru ke 4. jednání opery přepracoval a pod názvem \"Tanec vodní víly\" jí uvedl na koncertě v Carnegie Hall v srpnu 1952.\n\nSkladatel začal komponovat ještě další operu na téma podle námětu Lva Nikolajeviče Tolstého, avšak na začátku srpna 1893 utrpěl krvácení a o několik dní později zemřel.\n\n\n\n\nKromě toho zkoponoval řadu písní a klavírních skladeb\n\n\n"}
{"id": "415698", "url": "https://cs.wikipedia.org/wiki?curid=415698", "title": "Ermanno Wolf-Ferrari", "text": "Ermanno Wolf-Ferrari\n\nErmanno Wolf-Ferrari (narozen jako Ermanno Wolf, 12. ledna 1876, Benátky – 21. ledna 1948, tamtéž) byl italský hudební skladatel a pedagog. Je znám především svými komickými operami jako je např. \"Il segreto di Susanna\" (1909). Velké množství svých oper psal na náměty divadelních her Carla Goldoniho.\n\nNarodil se v Benátkách roku 1876 jako syn italské matky a německého otce. Ferrari bylo matčino dívčí jméno a skladatel si jej přidal ke svému příjmení v roce 1895. Ačkoliv hrál na klavír již v raném věku, hudba pro něj v mládí nebyla to nejdůležitější. Chtěl se stát malířem jako jeho otec. Studoval malířství v Římě a poté pokračoval ještě v Mnichově. Právě v Mnichově se však rozhodl, že se bude intensivněji věnovat hudbě a stal se žákem Josefa Rheinbergera. Zapsal se na mnichovskou konzervatoř a studoval zde kompozici a kontrapunkt. Své první skladby napsal v devadesátých letech 19. století.\n\nV 19 letech odešel z konzervatoře a vrátil se do Benátek. Přijal místo sbormistra, oženil se a měl syna Federica. Spřátelil se s Verdim a Arrigo Boitou a pilně komponoval. Po dvou neúspěšných pokusech byla konečně v roce 1900 uvedena v Benátkách jeho opera \"Cenerentola\", založená na příběhu pohádky \"O popelce\". Nebyla však příznivě přijata, zato její uvedení v Brémách o dva roky později bylo velmi úspěšné. Skladatel pak raději uváděl své opery nejprve v Německu, aby se pak jako s díly úspěšnými ucházel o přízeň i v Itálii. Mezinárodní slávu mu pak přinesla kantáta \"La vita nuova\". V roce 1902 se stal profesorem skladby a později i ředitelem benátské konzervatoře (\"Conservatorio di Musica Benedetto Marcello di Venezia\").\n\nZa předlohu svých dalších oper si Wolf-Ferrari zvolil divoké a vtipné veselohry benátského dramatika 18. století Carla Goldoniho. Komponoval hudbu sice nikterak objevnou, spíše eklektickou, ale melodickou a veselou, takže každá premiéra se setkávala s mezinárodním úspěchem. Až do vypuknutí 1. světové války patřily Wolf-Ferrariho opery mezi nejhranější ve světovém měřítku.\n\nV roce 1911 vyzkoušel své umění na plnokrevném veristickém příběhu vášně, svatokrádeže a šílenství \"I gioielli della Madonna\". Opera se stala velmi populární a slavila velké úspěchy v Chicagu i v Metropolitní opeře v New Yorku v roce 1926.\n\n1. světová válka byla pro skladatele noční můrou. Do té doby cestoval mezi Benátkami a Mnichovem a nyní byly tyto země ve válce. Uchýlil se do Curychu ve Švýcarsku a komponoval mnohem méně, i když v té době vznikly další komedie jako např. \"Gli amanti sposi\" (1916). V poválečné době se u něj objevila jistá melancholie. Jeho opery se stávaly mnohem temnější a citovější. Mezi tyto opery patří např. opera \"Sly\" na motiv z \"Prologu\" k Shakespearově hře \"Zkrocení zlé ženy\" o komickém klaunovi a jeho mučících emocích, které vedou až k sebevraždě.\n\nV roce 1939 se stal profesorem kompozice na Mozarteu v Salzburgu. V roce 1946 žil krátkou dobu v Curychu a v posledním období svého života se vrátil do rodných Benátek. Zemřel v Benátkách a je pohřben na benátském ostrově Isola di San Michele.\n\nPřestože patřil mezi nejlepší skladatele komických oper své doby, jsou jeho opery dnes uváděny jen sporadicky. Úspěch inscenace opery \"Sly\" ve Washington National Opera v roce 1999 naznačil obnovení zájmu o jeho dílo.\n\n\n\n\n\n\n"}
{"id": "415700", "url": "https://cs.wikipedia.org/wiki?curid=415700", "title": "Martin Ryšavý", "text": "Martin Ryšavý\n\nMartin Ryšavý (* 5. dubna 1967 Praha) je český spisovatel, scenárista a režisér.\n\nVystudoval biologii na Přírodovědecké fakultě Univerzity Karlovy a scenáristiku na FAMU. Pracuje jako odborný asistent na Katedře scenáristiky a dramaturgie FAMU. Natočil několik dokumentárních etnografických filmů, je autorem námětu a scénáře povídky \"Cesta\" v povídkovém filmu Romana Vávry \"Co chytneš v žitě\" (1998), scénáře filmu Ivana Vojnára \"Lesní chodci\" (2003), který později přepracoval do knižní podoby, či scénáře k televiznímu filmu \"Aljona\" (2008). Nejvíce na sebe ale upozornil dvoudílnou knihou \"Cesty na Sibiř\" (2008), která získala Magnesii Literu za prózu. V roce 2011 pak získal druhou Magnesii Literu ve stejné kategorii za knihu \"Vrač\". Tato kniha byla oceněna i Cenou Josefa Škvoreckého a cenou Bank Austria Literaris na knižním veletrhu v Lipsku.\n\nRomán \"Cesty na Sibiř\" se stal námětem inscenace divadla Buchty a loutky \"Cesta na Sibiř\".\n\n\n\n\n"}
{"id": "415704", "url": "https://cs.wikipedia.org/wiki?curid=415704", "title": "Marketa (Písečné)", "text": "Marketa (Písečné)\n\nVesnice Marketa () byla dříve samostatnou obcí 2 km severovýchodně od Písečného v nadmořské výšce 507 m. Leží na jižním úpatí Dlouhé hory (626 m n. m.), která je součástí Mutenského hřbetu v jižní části Brtnické vrchoviny. Malá obec dříve s německým obyvatelstvem, po roce 1918 se silnou českou menšinou, po r. 1945 české obyvatelstvo. V roce 1843 žilo v obci podle Vlastivědy moravské (vydání 2005) 264 obyvatel ve 44 domech a 72 domácnostech. V roce 2011 zde trvale žilo 38 obyvatel. Od roku 1972 je vesnice místní částí obce Písečné a je v ní 31 obytných domů.\n\nVes vznikla v letech 1702 až 1704 na panství Staré Hobzí parcelací Nového Dvora. První písemná zmínka o vesnici pochází z roku 1702. Do roku 1849 byla součástí starohobezského panství. Na katastru vsi byl vrchnostenský dvůr. Desátky byly odváděny faře v Nových Sadech a panství Staré Hobzí. Na týdenní pondělní trhy se jezdilo z Markety do Slavonic. Elektrifikována byla ves v roce 1938 připojením na síť ZME Brno. Ve vesnici nikdy nebyla škola, děti chodily do školy v Nových Sadech, resp. Písečném, později do Slavonic nebo Starého Hobzí.\n\nDo roku 1849 byla Marketa součástí panství Staré Hobzí ve Znojemském kraji. V letech 1850 až 1855 podléhala politické pravomoci Podkrajského úřadu v Dačicích a v rámci soudní správy okresnímu soudu tamtéž. Po vzniku smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Když byly roku 1868 veřejná správa a soudnictví opět odděleny, vrátila se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Po okupaci pohraničí nacistickým Německem v říjnu 1938 náležela do konce války pod Landrat Waidhofen a. d. T., říšská župa Dolní Dunaj a Amtsgericht ve Slavonicích. Po osvobození v květnu 1945 náležela pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byla Urbaneč s moravským Dačickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1972 se Marketa stala v rámci integrace obcí součástí obce Písečné. Od roku 2003 spadá pod pověřený Městský úřad v Dačicích v samosprávném Jihočeském kraji.\n"}
{"id": "415705", "url": "https://cs.wikipedia.org/wiki?curid=415705", "title": "Ferruccio Busoni", "text": "Ferruccio Busoni\n\nFerruccio Dante Michelangiolo Benvenuto Busoni (1. dubna 1866, Empoli – 27. července 1924, Berlín) byl italský hudební skladatel.\n\nFerruccio Busoni se narodil v toskánském městě Empoli jako jediné dítě dvou profesionálních hudebníků. Jeho otec, Ferdinando, byl klarinetista a matka, Anna, byla klavíristka pocházející z tehdy rakouského Terstu. Rodiče byli často na koncertních cestách, takže syn většinu svého dětství prožil v Terstu u rodičů své matky. Ovládal jak italštinu, tak němčinu.\n\nBusoni byl zázračným dítětem. První veřejné vystoupení absolvoval jako klavírista společně se svými rodiči ve věku sedmi let. V devíti letech vystoupil s orchestrem s koncertem c-moll W.A. Mozarta. V roce 1876 hrál již své vlastní skladby ve Vídni. Mezi návštěvníky tohoto koncertu byl i Franz Liszt a seznámil se zde s dalšími předními hudebníky té doby Johannesem Brahmsem a Antonem Rubinsteinem.\n\nVe Vídni trpěl zdravotními potížemi a tak rodina na radu lékaře přesídlila do Štýrského Hradce. Zde studoval u skladatele a pedagoga Wilhelma Mayera (který své skladby publikoval pod pseudonymem W.A. Rémy). Jeho dvouroční kurz kompozice absolvoval během patnácti měsíců. Kromě toho byl podporován dalším skladatelem Wilhelmem Kienzlem, který mu dokonce svěřil řízení vlastní skladby \"Stabat Mater\". V roce 1886 odešel do Lipska, kde byl žákem Carla Reineckeho.\n\nV roce 1888 se stal učitelem hudby v Helsinkách. V Helsinkách se i oženil s Gerdou Sjöstrand, dcerou švédského sochaře Carla Sjöstranda, a získal i celoživotní přátelství se skladatelem Jeanem Sibeliem. V roce 1890 zvítězil v soutěži Antona Rubinsteina se svým \"Koncertním kusem pro klavír a orchestr op. 31a\". V témže roce vyučoval na konzervatoři v Moskvě a v letech 1891–1894 ve Spojených státech, kde kromě toho podnikal koncertní turné.\n\nV roce 1894 se usadil v Berlíně, kde vystupoval na koncertech jako klavírista i jako dirigent. Na svých koncertech propagoval zejména soudobou hudbu. Kromě toho vyučoval v mistrovských kurzech vysokých hudebních škol ve Výmaru, Vídni a Basileji. Mezi jeho žáky byli např. Egon Petri a Stanley Gardner.\n\nV roce 1907 publikoval své stěžejní teoretické dílo: \"Entwurf einer neuen Ästhetik der Tonkunst\" (Náčrt nové hudební estetiky), ve kterém kritizuje přílišnou vázanost dosavadní hudby a předvídá, že hudba budoucnosti bude založena na rozdělení oktávy na více než dvanáct tónů. Jeho filosofie, že „Hudba se zrodila svobodná a získání svobody je jejím osudem“, hluboce ovlivnila jeho studenty, zejména pak Percy Graingera a Edgarda Varèse, kteří později sehráli významnou roli v rozvoji hudby 20. století.\n\nBěhem první světové války žil nejprve v Bologni, kde byl ředitelem konzervatoře, a později v Curych|u. Jako hluboce přesvědčený pacifista odmítal vystupovat v jakékoliv zemi, která se účastnila války. Do Berlína se vrátil až v roce 1920, aby vyučoval v mistrovských kurzech skladby. Mezi jeho žáky té doby, kteří se později zvláště proslavili, patří např. Kurt Weill, Edgard Varèse, Friedrich Löwe, Aurelio Giorni a Stefan Wolpe.\n\nZemřel v Berlíně na onemocnění ledvin. Je pohřben na III. městském hřbitově na Stubenrauchstraße. Jeho vlastní skladby upadly na čas v zapomenutí a byl připomínán hlavně jako vynikající klavírní virtuóz a autor klavírních úprav skladeb Johanna Sebastiana Bacha. Kolem roku 1980 však došlo k výraznému oživení zájmu o jeho vlastní dílo.\n\nBusoniho připomíná pamětní deska na domě, kde naposledy žil (Berlin-Schöneberg, Viktoria-Luise-Platz 11), a je po něm pojmenována mezinárodní klavírní soutěž, která se koná každoročně v Bolzanu v Itálii.\n\nBusoni zkomponoval na 300 vlastních skladeb a dalších více než 100 děl jsou klavírní úpravy skladeb jiných skladatelů, mezi nimiž vynikají zejména klavírní nebo varhanní úpravy děl Johanna Sebastiana Bacha. Více než 200 skladeb komponoval ještě před 20 rokem svého života.\n\nÚplný seznam děl Ferruccia Busoniho lze nalézt ZDE\n\nVětšina Busoniho skladeb je určena klavíru. Jeho hudba je typicky kontrapunktická s několika současně se odvíjejícími melodickými linkami. Ačkoliv hudba není nikdy zcela atonální v Schoenbergově smyslu, jsou jeho vyspělá díla počínaje \"Elegiemi\" (BV 249) často tonálně neurčitá.\n\nVe svých skladbách často používal témata skladeb jiných skladatelů. Např. 4. věta klavírního cyklu \"An die Jugend\" používá dvě témata z \"24 Capricií\" Niccolò Paganiniho, či klavírní sonatina č. 6 z roku 1920 je postavena na tématech z Bizetovy opery \"Carmen\".\n\nK dalším inspiračním zdrojům patří i prvky neevropské hudby. \"Indiánská fantasie pro klavír a orchestr\" z roku 1913 vychází z indiánských melodií, které zaznamenala etnografka Natalie Curtis Burlin.\n\nPatrně nejznámější orchestrální skladbou Busoniho je suita \"Turandot\" z roku 1905, která se v roce 1917 stala základem pro stejnojmennou operu. Busoni dokončil ještě další dvě opery. \"Die Brautwahl\" (1911) a \"Arlecchino\" (1917). Čtvrtá opera, \"Doktor Faust\", zůstala nedokončena. Dokončil ji jeho žák Philipp Jarnach. V roce 1980 se dočkala další verze z dílny Busoniho životopisce a znalce jeho díla Antony Beaumonta na základě poznámek z pozůstalosti, ke kterým Jarmach neměl přístup.\n\n\n"}
{"id": "415706", "url": "https://cs.wikipedia.org/wiki?curid=415706", "title": "Brawa", "text": "Brawa\n\nBRAWA Artur Braun Modellspielwarenfabrik GmbH + Co. (zkráceně BRAWA) je výrobce modelůů železničních vozidel a příslušenství z Remshaldenu v Německu. V roce 1948 byl závod založen Arturem Braunem ve Waiblingenu (tehdy ještě s názvem „Artur Braun aus Waiblingen“). Podnik se nejdříve specializoval na příslušenství pro modelovou železnici. V roce 1963 byla společnost přejmenována na současný název BRAWA (BRAWA Artur Braun Modellspielwarenfabrik).\n\nRoku 1970 se výroba přesunula do Remshaldenu v Bádensku-Württembersku. Ve výrobním sortimentu jsou zastoupeny lokomotivy, vagony a příslušenství v měřítku 0, H0, TT a N. Modely jsou vyráběny jako analogové i digitální a na proud stejnosměrný i střídavý.\n\n"}
{"id": "415709", "url": "https://cs.wikipedia.org/wiki?curid=415709", "title": "Operace Spelter", "text": "Operace Spelter\n\nOperace Spelter byl krycí název pro paradesantní výsadek vyslaný během druhé světové války z Anglie na území Protektorátu Čechy a Morava. Byl organizován zpravodajským odborem exilového Ministerstva národní obrany a řazen byl do třetí vlny výsadků.\n\nDesant tvořili št. kpt. Břetislav Chrastina, rtn. Jaroslav Kotásek a radisté rtn. Rudolf Novotný a čet. Jan Vavrda. Jejich úkolem byla podpora a rozšiřování odbojové činnosti a dále sběr zpravodajského materiálu a udržování radiového spojení s Londýnem. Pro tento úkol byli vybaveni radiostanicí s krycím názvem \"Lenka\".\n\nDesant byl vysazen ze 4. na 5. května 1944 poblíž Kramolína (společně s výsadkem Potash). Po seskoku došlo ke komplikacím; Kotásek zůstal uvězněn v padákovém postroji na stromě, následně nemohly být padáky zamotané v korunách stromů ukryty. Během přesunu ztratil Chrastina při brodění potokem boty a se sdělením, že si sám opatří jiné skupinu opustil, ale znovu se s ním ostatní členové výsadku neshledali. Mezitím gestapo začalo po výsadku pátrat.\n\nPoblíž Boňova se zbývající členové desantu setkali s tzv. \"noční hlídkou\". S její pomocí získali přechodný úkryt. K dalším obtížím došlo i při pozdějším přesunu; na kontaktní adrese nebyli přijati. Velitel skupiny kpt. Chrastina se neobjevil (podařilo se mu dostat na Slovensko a přidat se k partyzánům, v jejichž řadách se účastnil SNP) a velení převzal Kotásek. Z bezpečnostních důvodů zůstával v úkrytu i materiál a skupina nemohla plnit naplánované úkoly. Brzy došlo s pomocí místních k přesunu do hájovny v lesích na Ostrém nedaleko Myslibořic. Kromě navázání spojení s místním odbojem bylo navázáno spojení s Londýnem a to v noci z 5. na 6. června.\n\nO pobytu výsadkářů vědělo čím dál více lidí. Nakonec se o nich přes své konfidenty dozvědělo i gestapo. Díky tomu byli výsadkářům při jednání nastrčeni místo zástupců brněnské odbojové organizace gestapáci. Část příslušníků gestapa chtěla využít výsadkáře k radiové hře proti Londýnu a k akci proti Carbonu. Další část navrhovala likvidaci skupiny. Nastrčení spolupracovníci gestapa byli ale odhaleni jiným konfidentem a příslušníci Spelteru byli přes Londýn varováni, že jednají se zrádci.\n\nGestapo se rozhodlo pro likvidaci skupiny a zatklo jednoho ze spolupracovníků Spelteru Ladislava Papulu. Od něj se snažili získat informace o pobytu výsadkářů. V noci z 15. na 16. června došlo při pokusu o zatčení výsadkářů k boji mezi nimi a gestapem; Novotnému a Vavrdovi se podařilo uprchnout, Kotásek padl. Mnoho jejich pomocníků se ale dostalo do rukou gestapa.\n\nDíky kontaktům z doby před zatýkáním se oběma zbývajícím členům Spelteru podařilo ukrýt v Šašovicích a poté v Želetavě. Získali nové falešné doklady a díky provizorně sestavené vysílačce znovu navázali spojení s Londýnem. Oba výsadkáři navíc dokázali sjednotit 12 různých odbojových skupin s přibližně 200 členy. Vzniklá odbojová organizace, která po válce dostala název Lenka - Jih (Lenka byl krycí název nově sestavené vysílačky, Jih bylo odvozeno od slova Jihlavsko). Skupina působila od Brtnice až Moravské Budějovice a zaměřovala se zejména na zpravodajskou a sabotážní činnost. Zároveň zorganizovala a přijala dva shozy materiálu, vykorespondovala dodání celkem 9 tun materiálu.\n\nČinnost skupiny byla oficiálně ukončena 31. května 1945.\n\nDne 3. května 2019 bylo připomenuto výročí 75 let od výsadku. Konalo se pietní setkání u Kramolína za účasti vojáků z Náměště nad Oslavou a žáků základních škol v Myslibořicích a Jaroměřicích nad Rokytnou. V říjnu roku 2019 byla v zámecké konírně v Moravských Budějovicích uvedena výstava o operaci Spelter.\n\n\n\n"}
{"id": "415712", "url": "https://cs.wikipedia.org/wiki?curid=415712", "title": "Asiatosaurus", "text": "Asiatosaurus\n\nAsiatosaurus (\"asijský ještěr\") byl rodem býložravého sauropodního dinosaura, žijícího v období spodní křídy na území dnešní Číny a Mongolska. V současnosti jsou z tohoto rodu známy pouze fosilní zuby, které neposkytují dostatečně přesnou představu o klasifikaci nebo velikosti tohoto sauropoda.\n\nTypový druh \"A. mongolensis\" byl popsán paleontologem H. F. Osbornem v roce 1924. V roce 1975 byl pak čínskými paleontology Houem, Yehem a Zhaem popsán další druh \"A. kwangshiensis\". Oba druhy jsou dnes obecně považovány za nomina dubia. Ve skutečnosti se může jednat o zástupce rodu \"Euhelopus\".\n\n"}
{"id": "415723", "url": "https://cs.wikipedia.org/wiki?curid=415723", "title": "Jozef Hrušovský", "text": "Jozef Hrušovský\n\nJozef Hrušovský (* 1956 Spišská Nová Ves) je slovenský hudební pedagog, etnomuzikolog, hudební skladatel a upravovatel zejména lidových písní a tanců východního Slovenska.\n\n\n\nUmělecká spolupráce a autorství folklórní hudby amatérských i profesionálních uměleckých těles (Slovenský rozhlas Bratislava – OĽUN, Košice – Lidová hudba Karička, Prešov – Redakce národnostně-etnického vysílání, folklórní soubor Klnka z Bratislavy, Ponitran z Nitry, Mladost z Banské Bystrice, Marína ze Zvolena, Jahodná z Košic, Haviar z Rožňavy, Čerhovčan z Bardejova, Kalina a Chemlon z Humenného, Špitaľska ľudovka, Dúbrava, Šarišanček, Rozmarija, Šarišan, Torysa a PUĽS z Prešova, Kapušanske richtaroše z Kapušan.\n\nOd roku 1992 - hudebně-režijní a dramaturgická spolupráce se Slovenským rozhlasem NEV Prešov a Košice (realizace více, než 300 hudebních režií, rozhlasových studiových i terénních audiosnímek),\n\n\n\n"}
{"id": "415724", "url": "https://cs.wikipedia.org/wiki?curid=415724", "title": "Minamata", "text": "Minamata\n\nMinamata (: 水俣市, \"Minamata-ši\") je město v prefektuře Kumamoto na západním pobřeží ostrova Kjúšú v Japonsku. Jeho rozloha je 162,88 km², odhadovaný počet obyvatel v roce 2008 byl 27 856.\n\nMěsto je nechvalně známé v souvislosti s průmyslovým znečištěním přilehlého zálivu rtutí z chemické továrny Chisso Corporation a jeho následky na zdraví obyvatel, které dostal po povědomí světové veřejnosti William Eugene Smith.\n\nV okolí města se nachází několik termálních pramenů, využívaných ke koupelím.\n\n\n"}
{"id": "415725", "url": "https://cs.wikipedia.org/wiki?curid=415725", "title": "Martial Industrial", "text": "Martial Industrial\n\nMartial Industrial (známý také jako Military Pop, Martial Music nebop Militant Music) je hudební žánr pocházejí z konce 20. století. Často čerpá z klasické hudby, neofolku, neoclassicalu, tradičních evropských pochodů a obsahuje prvky industrialu a dark ambientu.\n\nTermín \"military pop\" byl vytvořen rakouským hudebníkem Gerhardem Petakem, zakladatelem \"Allerseelen\", k popisu hudby oddalující se od ambientu blíže k militarismu. Od té doby tento termín používali k popisu své hudby např. interpreti jako \"Dernière Volonté\". Pojem military pop je často používaný namísto \"martial industrial\".\n\nZákladními motivy martial industrialu je bušení perkusí (podobnost k soundtracku pro temnou přehlídku) a atmosféra truchlivého pochodu. V podstatě cokoli, co je tvořeno tradiční evropskými vojenskými hudebními nástroji můžeme považovat za součást tohoto hudebního hnutí.\n\nFanoušci martial industrialu velmi často nosí fetišistické uniformy. Interpreti můžu být jak levicoví (např. \"Militia\" a \"Test Dept.\"), pravicoví (např. \"Von Thronstahl\"), tak i apolitičtí.\n\n\n"}
{"id": "415726", "url": "https://cs.wikipedia.org/wiki?curid=415726", "title": "David Zbíral", "text": "David Zbíral\n\nDavid Zbíral (* 23. července 1980, Brno) je český religionista, působící na Ústavu religionistiky Filozofické fakulty Masarykovy univerzity v Brně.\n\nVystudoval religionistiku a francouzský jazyk a literaturu na Filozofické fakultě Masarykovy univerzity. Zaměřuje se na teorii a metodologii religionistiky, středověké křesťanství, hnutí katarů, ortodoxii a herezi ve středověku a na regulaci sexuality v dějinách křesťanství. Pro funkční období 2008–2011 a znovu pro léta 2011–2014 byl zvolen tajemníkem České společnosti pro religionistiku. Od roku 2009 zastává funkci výkonného redaktora odborného religionistického časopisu . Pracuje jako odborný asistent na Ústavu religionistiky FF MU v Brně.\n\n"}
{"id": "415735", "url": "https://cs.wikipedia.org/wiki?curid=415735", "title": "Tercína", "text": "Tercína\n\nTercína je druh strofy (neboli sloky) sestávající ze tří deseti-, v případě tzv. ženského zakončení jedenáctislabičných veršů, pocházející z Itálie (poprvé se objevuje v Dantově Božské komedii) s důmyslným rýmovým schématem \"aba-bcb-cdc-ded\". Triadická struktura umožňuje výstavbu děje ve schématu teze - antiteze - synteze. Je možné, že trojveršové schéma vzniklo po vzoru Nejsvětější trojice. Po Dantově vzoru jí začali užívat i Petrarca a Boccaccio. Navazuje na provensálský sirventés.\n\nV české poezii není použití tercíny časté; mezi nemnoho básníků, kteří ji, stejně jako jiné pro českou literaturu netypické básnické útvary, používali, patří Jaroslav Vrchlický.\nJiným příkladem trojveršové strofy (trojverší, tristicha) je tercet (neboli \"terceto\", hovorově i \"terčet\", \"terčeto\"), součást sonetu (znělky).\n\nPrvní verše \"Božské komedie\":\n\nRobert Frost: \"Acquainted With the Night\"\n\nJohann Wolfgang von Goethe: \"Im ernsten Beinhaus war's\":\n"}
{"id": "415737", "url": "https://cs.wikipedia.org/wiki?curid=415737", "title": "Chvaletín", "text": "Chvaletín\n\nVesnice Chvaletín (, v letech 1939-1945 \"Kalkwiesen\") byla dříve samostatná obec 4 km východně od Slavonic v nadmořské výšce 510 m. Od roku 1976 je vesnice místní částí obce Písečné, když ještě před tím, v roce 1960, byla k obci v rámci integrace připojena obec Václavov. Leží v jižní části Brtnické vrchoviny v sevřené poloze mezi Mutenským hřbetem a dominantním kopcem Čtrnáctkou (599 m n. m.) a Šibeničním vrchem (504 m n. m.). Malá obec dříve s německým obyvatelstvem, po roce 1918 s českou menšinou, po r. 1945 české obyvatelstvo. V roce 1843 žilo v obci podle Vlastivědy moravské (vydání 2005) 250 obyvatel ve 46 domech a 59 domácnostech. Nyní je ve vesnici 37 obytných domů pouze z menší části obydlených trvale žijícími obyvateli. V roce 2011 zde trvale žilo 47 obyvatel. Ve vesnici není evidována žádná ulice. Adresy v části obce mají PSČ v rozsahu 378 72 až 378 81.\n\nZákladem Chvaletína byla slovanská osada. První písemná zmínka o vesnici pochází z roku 1351, potom byla krátce součástí hobezského statku. Od roku 1569 patřila ves k telčskému panství až do roku 1849. Desátky byly odváděny faře v Telči a telčskému panství. Na tydenní pondělní trhy se jezdilo z Chvaletína do Slavonic. Elektrifikována byla ves v roce 1932 připojením na síť ZME Brno.\n\nDo roku 1849 byl Chvaletín součástí panství Písečné ve Znojemském kraji. V letech 1850 až 1855 byl podřízen politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Když byly roku 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích. Po okupaci pohraničí nacistickým Německem byl podřízen od října 1938 do května 1945 Landratu ve Waidhofenu a. d. T., říšská župa Dolní Dunaj a v soudnictví Amtsgerichtu ve Slavonicích. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy po územní reorganizaci byl Chvaletín s moravským Slavonickem přidělen pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1960 byla v rámci integrace obcí pod Chvaletín připojena obec Václavov a roku 1976 byl Chvaletín připojen k Písečnému. Od roku 2003 spadá pod pověřený Městský úřad v Dačicích v samosprávném Jihočeském kraji.\n\nObec měla od roku 1812 vlastní jednotřídní školu, přestože byl Chvaletín přifařen do Slavonic. Tuto školu navštěvovaly děti i z Václavova. Do roku 1945 se vyučovalo německy, poté české vyučování až do jejího zrušení v roce 1970, kdy bylo žactvo převedeno do Slavětína.\n\n"}
{"id": "415738", "url": "https://cs.wikipedia.org/wiki?curid=415738", "title": "John Phillips (astronaut)", "text": "John Phillips (astronaut)\n\nJohn Lynch Phillips (* 15. dubna 1951, Fort Belvoir, Virginie, Spojené státy americké) je od roku 1996 astronaut NASA.\n\nDo týmu NASA byl vybrán v roce 1996.\n\n\nJohn Phillips je ženatý s Laurou Jean Doellovou. Mají dvě děti. Mezi jeho oblíbené sporty patří lyžování, plavání, kanoistika a turistika.\n\n"}
{"id": "415745", "url": "https://cs.wikipedia.org/wiki?curid=415745", "title": "Matsja", "text": "Matsja\n\nMatsja je název starověkého kmene a státního útvaru, který se nacházel v oblasti indického státu Rádžasthán v období véd. Matsja ležela jižně od království Kuruů a západně od řeky Jamuny, která zároveň oddělovala Matjsu od Paňčály. V páli literatuře je Matsja obvykle spojována s královstvím Šúraséna.\n\nV době kolem 6. století př. n. l. patřila Matsja mezi šestnáct mahádžanapad, čili malých, ale důležitých státních útvarů. Poměrně rozsáhlé zmínky o Matsje lze nalézt v \"Mahábháratě\", ve které je spojována s královstvím Čédiů.\n"}
{"id": "415747", "url": "https://cs.wikipedia.org/wiki?curid=415747", "title": "Jan Tenora", "text": "Jan Tenora\n\nMons. Jan Tenora (7. února 1863, Kunštát – 1. prosince 1936, Brno) byl český římskokatolický kněz a církevní historik.\n\nKněžími byli i jeho dva bratři. Po maturitě roku 1881 vstoupil do brněnského alumnátu. Na kněze byl vysvěcen 26. července 1885 biskupem Františkem Saleským Bauerem. Dlouhodobě působil jako farář ve Chvalkovicích u Bučovic, stal se auditorem a radou biskupské konzistoře a čestným kanovníkem kolegiátní kapituly u sv. Václava v Mikulově. Vyučoval církevní dějiny v brněnském semináři i na teologické fakultě v Olomouci. Od roku 1924 odešel na odpočinek a žil u svého bratra Adolfa Tenory v Brně a působil jako starosta Dědictví sv. Cyrila a Metoděje.\n\n\n\n"}
{"id": "415751", "url": "https://cs.wikipedia.org/wiki?curid=415751", "title": "Hedvika Přemyslovna (1211)", "text": "Hedvika Přemyslovna (1211)\n\nHedvika Přemyslovna (1154–1162 – 19. února 1210/1211) byla hraběnka z Brehny z rodu Děpolticů, dcera Děpolta I. a Gertrudy Braniborské, dcery Albrechta Medvěda.\n\nMezi lety 1165–1175 se provdala za hraběte Fridricha z Brehny z dynastie Wettinů, šestého a nejmladšího syna míšeňského markraběte Konráda Velikého. Svému muži porodila Hedvika dva syny, budoucí hrabata z Brehny a dceru Žofii, jež se stala abatyší v Quedlinburgu.\n\nSnad roku 1201 Hedvika společně se syny založila ženský augustiniánský klášter v Brehně. Svého muže přežila o devatenáct let a byla pohřbena ve svém klášteře.\n\n"}
{"id": "415753", "url": "https://cs.wikipedia.org/wiki?curid=415753", "title": "Tichý společník (rozcestník)", "text": "Tichý společník (rozcestník)\n\nTichý společník může být:\n\n\n\n"}
{"id": "415756", "url": "https://cs.wikipedia.org/wiki?curid=415756", "title": "Slavětín (Písečné)", "text": "Slavětín (Písečné)\n\nSlavětín (, \"Slawathen\" či \"Slawaten\", v letech 1939-45 \"Mittelfeld\") je společně s obcemi Václavov, Nové Sady, Modletice, Chvaletín a Marketa místní částí obce Písečné, rozkládající se na území jihozápadní Moravy, 4 km jihovýchodně od Slavonic v nadmořské výšce 499 m. Správně je obec Písečné začleněna pod Jihočeský kraj, okres Jindřichův Hradec, obec s rozšířenou působností Dačice a obec s přenesenou působností Slavonice.\n\nLeží v jihozápadním předpolí Mutenského hřbetu jižní části Brtnické vrchoviny. Obcí protéká jeden z přítoků Slavětínského potoka, který nad Modleticemi ústí zprava do Moravské Dyje. V roce 1843 žilo ve vsi 275 obyvatel ve 48 domech a 61 domácnostech. Slavětín býval až do odsunu německého obyvatelstva německou obcí s malou českou, do roku 1938 taktéž s malou židovskou menšinou a až do roku 1976 samostatnou obcí.\n\nZa dosídlovacího období v letech 1945–1948 obec již nikdy nedosáhla původního počtu obyvatelstva. Tento už tak nízký osídlovací trend navíc zabrzdilo zřízení železné opony, v jejíž těsné blízkosti se Slavětín nacházel. Nyní je ve vsi evidováno 43 obytných domů, které jsou jen z menší části trvale obydleny. V roce 2011 zde trvale žilo 64 obyvatel.\n\nPolní tratě (Flurnamen): Aue, Stockmeissl, Steinacker (Steinäcker), Kohlstadt, Gemeindl, Grosser Luss, Lächeln, Sauermais, Kleiner Kirchluss, Grosser Kirchluss, Hangerberg (Hangenberg), Hintausluss, Hofacker, Gairingluss (Geiringluß), Holzluss, Tannholzberg, Scheiben, Gartel, Vogelthön, Langföhreyt (Langfährut), Bergacker, Brunnader, Winterluss, Schmalzberg, Wolfberg, Wolfluss, Lechel. Hojný počet polních tratí s německým základem -luss (také Lüss, Lose, Losi, Lose, Losy, lôsi, atd.) připomíná založení vsi podle německého práva, kdy byla půda mezi osadníky rozdělována losem. Lánová ves Slabathen / Slavětín je poprvé zmíněna v roce 1298 a byla pojmenována snad podle lokátora slovanského původu.\n\nRod vladyků ze Slavětic (Slavětína) měl v erbu mezi rohy písmeno „S“ a nepatřil, jak uvádí J. Pilnáček, k rodu Pilungů ze Sankt Gilgenberka. Roku 1350 se po vsi psal Štěpán a jeho otcovský strýc Pillung ze Slavětína, kteří tehdy utvořili vzájemně spolek na svém majetku. V roce 1364 se Štěpán spolčil se svým bratrem Filipem, přičemž Štěpán je uváděn i v roce 1366, kdy pečetil lenní slib Tomáše z Myslůvky pánům z Hradce. Štěpán Weisbeck ze Slavětic / Steffel Weysspek de Slawieticz, snad syn výše jmenovaného Štěpána, je s manželkou Radoslavou zmíněn v roce 1371. V roce 1381 vzal Štěpán W. Pavla z Ayzenreichu na spolek a v roce 1385 se spolčil s Henslinem z Baumgarten.\n\nV roce 1405 se z pramenů dozvídáme o majetkovém vypořádání mezi bratry Janem a Petrem z Nové Vsi (Neudorf, nyní Nové Sady) a jejich matkou Dorotou z Dochpachu / Dorothea von Dochpach (Dachbach). Bratrům Janovi a Petrovi zůstaly vsi Nová Ves a Krokvice. Otcem Jana a Petra byl pravděpodobně Petr z Nové Vsi, který s Hynkem z Cerekvice v roce 1390 zakoupil od Jindřicha z Hradce (Jindřich III. z Hradce) ves Krokvice s tvrzí a dvorem. Pelhřim / Pilgrim z Rataj, za kterého se Dorota z rakouského Dochpachu znovu provdala, získal po majetkovém vyrovnání Slavětín s tvrzí a matce zůstalo její zboží v Dochpachu. Následně se psal Pelhřim Rataj na Slavětíně. V erbu měl štít křížem rozdělený a nad helmou rohy. V roce 1407 Pelhřim Rataj na Slavětíně ručil Svichovi z Peče, slavonickému rychtáři, a jeho ženě Kateřině při prodeji jednoho lánu v Peči Hannsovi z Messenpachu a jeho manželce Dorotě.\n\nZdejší rodová větev zřejmě vymřela po meči a Eliška ze Slavětína prodala v roce 1464 slavětínskou tvrz, dvůr a ves Slavětín a díl\nSvojkovic Marešovi a Janovi Házlovým z Nové Vsi. Rod Házlů seděl na tvrzi ve Slavětíně a snad i v Nové Vsi. Druhá větev rodu (Krokvicarové / Krokwitzer), která se psala podle vsi Krokvice, sídlila na tvrzi v Písečném. Obě rodové větve nosily v erbu ptáka krkavce či havrana, který držel v zobáku prsten. V roce 1493 pohnal Václav Házl / Wenzel Hasel, bratr Mareše, svého bratrance Volfa z Nové Vsi (Krokvicara) za neprávem držený Slavětín. V roce 1498 seděl na zdejší tvrzi Volf Házl s chotí Alžbětou z Kozího, v roce 1523 s druhou chotí Kateřinou z Lichtenburka. K slavětínskému zboží přikoupil ještě Bolíkov / Wölking. Po smrti otce držel ves Jan Házl. Ten v roce 1552 majetkovou državu rozšířil o Chvalkovice.\n\nJanem Házlem zdejší rodová větev vymřela. Polovinu dědictví získala po svém strýci Anna Černohorská z Boskovic, která jej zapsala své tetě Anně Kořenské z Terešova (Korzensky von Tereschau) na Nové Vsi a druhou získal Volf Koňas z Vydří a na Bolíkově. Jeho otec Jindřich Koňas z Vydří měl za manželku Annu Krokvicer z Nové Vsi a Mikuláš Kořenský z Terešova na Slavětíně Anninu sestru. V roce 1578 se jmenuje manželka Volfa Koňase z Vydří Johanka Stráncová ze Stránec a v roce 1589 jeho druhá choť Markéta, rozená Hostokovská z Arklebic. Sezením byl Volf Koňas z Vydří a na Bolíkově též na Budči, Krasonicích a Bohuslavicích. Jan Kořenský mladší z Terešova a na Slavětíně, dědic po Anně Kořenské, zapsal své choti Sáře Žejdlic z Schönfeldu (Žejdlic ze Šenfeldu) v roce 1580 věno na polovici vsi, tvrzi a dvoře ve Slavětíně, na pusté vsi Krokvicích a pěti lidech v Maříži.\n\nV roce 1600 svůj díl odprodal Hanuši Ludvíkovi Krokvicarovi, který rodové panství nakonec sjednotil s Písečnou. V roce 1605 držel Hanuš Ludvík na rakouské straně Kirchberg a psal se „Hanß Ludwig Krokwiezar auf Pyseczny (Pießling) und Slawietin” (Slawaten, Sablaten) a někdy v počeštěné formě „Hons Ludwik Krokwiezer z Naive Wsy, na Pyseeznym a Slawesinie”. Jeho chotí byla Anna Zahrádecká ze Zahrádek. Za účast na stavovském povstání měl být nejprve popraven, leč císař mu trest smrti prominul a byl potrestán ztrátou majetku. Z vězení byl propuštěn pod podmínku, že se nevzdálí z Moravy, na předvolání se dostaví a nebude provádět písemnou korespondenci. Zboží v Písečné a Slavětíně mu bylo odhadnuto na 30 000 zlatých. Na majetku ale vázl dluh 13 000 zlatých a byl zatížen věnem manželky Anny Zahrádecké 5 000 zlatých a dědictvím jeho syna Zikmunda / Sigmunda Krokvicara 7 000 zlatých.\n\nTaké jeho syn Zikmund, který se účastnil povstání byl uvězněn, později propuštěn a potrestán ztrátou čtvrtiny svého majetku, k pokutě 2 000 zlatých a 7 000 zlatých bylo převedeno hraběti Jiřímu Březnickému, hraběti z Náchoda a Lichtenburka na Myslibořice, které podle protokolu po jeho smrti měly obdržet jeho dcery. Jeho otec Hanuš Ludvík Krokvicer je uváděn se svou ženou Annou v roce 1631 jako exulant na Skalici v Uhersku. V roce 1626 byl slavětínský majetek odprodán Hanibalovi ze Schaumburgu, jehož synové postoupili zboží Slavětín a Písečné v roce 1635 Euchariovi Horstovi z Beranova / Eucharius Horst von Baranow, později také auf Pießling und Slawaten. Po jeho smrti držela panství ovdovělá Kateřina / Katharina, znovu provdaná za Georga Wilhelma von Motschlitz, který panství odprodal v roce 1696 Donátu Heisslerovi, hraběti z Heitersheimu. V roce 1733 se dostalo zboží, sestávající z Písečné, Slavětína a Nových Sadů do rukou svobodného pána Antona von Hartig a v roce 1769 Johann Heinrich von Nimptsch vše odprodal Vinciguerovi Tomasu hraběti Collalto.\n\nPísečné se Slavětínem tak sdílelo nadále dějinné události collaltovského panství. Ředitelství velkostatku v Brtnici nabídlo statek Písečné se Slavětínem od 1. dubna 1866 k pronájmu, dále pak na další období od 1. dubna 1875. Definování obecních pravomocí přinesl provizorní obecní zákon ze dne 17. března 1849, jehož základní zásady se pak objevily i v říšském obecním zákonu (Reichsgemeindegesetz) z 5. března 1862. V úřadu starosty obce jsou zmíněni Franz Grun (1902), p. Strobl (1906), Josef Baumann. Slavětín ležel na staré poštovní trati z Vídně do Prahy, která na jihozápadní Moravě vedla z Vratěnína do Slavonic a v 19. století se stala okresní silnicí II. třídy. V letech 1895–1896 vybudoval silniční výbor v Jemnici silniční spojení mezi Slavětínem a dolnorakouskou vsí Rappolz. Od Moravského zemského výboru obdržel Slavětín v roce 1900 půjčku 7 000 zlatých a v roce 1901 2 000 zlatých. Po zřízení vlastní školy v obci působili podpůrní členové Německého školského spolku / Deutscher Schulverein.\nV roce 1854 byla Morava rozdělena do krajů a okresů. Slavětín spadal společně s obcemi Staré Hobzí, Bačkovice, Báňovice, Budkov, Dančovice, Dešná, Lhotice, Vratěnín, Panenská, Kdousov, Kostníky, Lubnice, Jemnice, Jiratice, Mladoňovice, Louka, Loukovice, Lomy, Lovčovice, Markéta, Menhartice, Modletice, Mešovice, Nové Hobzí, Nové Sady, Oponešice, Pavlovice, Písečné, Plačovice, Podolí, Police, Chvaletín, Radotice, Rancířov, Hluboká, Třebelovice, Třebětice, Uherčice, Vnorovice, Václavov, Bělčovice, Ostojkovice, Županovice pod kraj Znojmo, okres Jemnice.\n\nV roce 1850 byl zřízen v Dačicích Podkrajský úřad (okresní hejtmanství) a v Jemnici Okresní soud. V letech 1850–1855 spadala obec pod soudní okres Jemnice a Podkrajský úřad v Dačicích (společně se soudními okresy Dačice a Telč). Po zřízení smíšených úřadů s politickou a soudní pravomocí se stala Jemnice v letech 1855–1868 sídlem okresního úřadu, kam správně Slavětín náležel až do roku 1868. V roce 1868 byla veřejná zpráva a soudnictví odděleny, Jemnice (a tedy i obec Slavětín) připadla zpět pod politickou pravomoc Okresního hejtmanství v Dačicích, ale v Jemnici zůstal Okresní soud a byl zde nově zřízen berní úřad. V letech 1896–1911 obec správně přináležela novému Okresní hejtmanství v Moravských Budějovicích, jehož působnost byla rozšířena na soudní okres Jemnice.\n\nV roce 1908 zřídilo c. k. ministerstvo spravedlnosti na základě § 2. zákona ze dne 11. června 1868, ř. z. č. 59 v obvodu krajského soudu v Jihlavě pro obce Holešice, Hostkovice, Laskovec (Vlastkovec), Lidéřovice, Lipolec, Maříž, Matějovec s Růženou, Mutnou, Peč, Chvalice (Qualitzen, Chvaletín), Dolní Radíkov, Rudolec (Český Rudolec), Cizkrajov, Stálkov, Stoječín, Bolíkov s Novou Vsí, Norovice (Vnorovice), Mutišov a Slavonice soudního okresu Dačice, Staré Hobzí, Margaretu, Modlavu (Modletice), Novosady, Písečné (obec křesaťnská a židovská), Slavětín a Václavov soudního okresu Jemnice okresní soud s úředním sídlem ve Slavonicích.\n\nNa základě Nejvyššího rozhodnutí ze dne 26. dubna 1908 byl ve Slavonicích na základě nařízení c. k. ministerstva spravedlnosti ze dne 29. dubna 1908 (viz výše) zřízen berní a soudní depositní úřad. Oba tyto úřady započaly svou činnost zároveň s okresním soudem dnem 1. května 1911. Obce z berního okresu dačického (Hostkovice. Holešice, Laskovec, Lidéřovice, Lipolec, Maříž, Matějovec s Růženou, Mutná, Peč, Chvaletín, Dolní Radíkov, Rudolec, Cizkrajov, Stálkov, Stojčín, Bolíkov s Novou Vsí, Norovice, Mutišov a Slavonice) a z berního okresu jemnického (Staré Hobzí, Margareta, Modlava, Novosady, Písečná, Slavětín a Václavov) tak byly od května přiděleny soudnímu a bernímu úřadu slavonickému, kam Slavětín náležel až do rozpadu Rakouska-Uherska.\n\nPoštovní sběrnu v Jemnici zřídila c. k. vrchní dvorská poštovní správa 1. ledna 1840. V roce 1848 byl zaveden poštovní úřad ve Slavonicích s povozní poštou do dolnorakouského Waidhofenu, Dačic a Vratěnína. Pěší poštovní pochůzka mezi Písečným a Slavonicemi vstoupila v platnost od 1. ledna 1870. Poštovní obvod Písečné sestával z Písečného, Krokovic (statek a myslivna), Margarety (Marketa), Modlavy (Modletice), Nového Hobzí, Starého Hobzí, Nových Sadů, Chvalkovic, Červeného mlýna (Rothmühle), Bělčovic. V roce 1871 byla zavedena jednodenní povozní pošta mezi c. k. poštovními úřady v Písečném a Vratěnínem, zároveň dosavadní povozní pošta mezi poštovním úřadem v Písečném a poštovním úřadem v Jemnici upravena na pěší poštovní pochůzku. Od 1. března 1892 zavedlo c. k. ředitelství pošt a telegrafů na Moravě a Slezsku u c. k. poštovního a telegrafního úřadu ve Slavonicích venkovského poštovního doručovatele pro obvod: Slavětín, Chvaletín, Mutišov, Vlastkovec, Rubašov a Maříž.\n\nPoštovní doručovatel vycházel ze Slavonic v 7 hodin ráno, ve Slavětíně byl 8.15 h, ve Chvaletíně v 9.00 h, v Mutišově v 10.00 h, v Rubašově v 10.55 h, ve Vlastkovci v 11.30 h. Ve 12.15 h následoval návrat do Slavonic a odpoledne ve 14.15 h odchod ze Slavonic do Maříže. Z Maříže se poštovní doručovatel vracel v 15.30 h a poštovní obchůzku ukončoval na poštovním úřadě ve Slavonicích v 16.15 h. Až na Rubašov se nacházely ve všech obcích poštovní schránky. Kromě běžné pošty obstarával venkovský pošťák také poštovní ceniny (úspory, platby, složenky). Pošťák měl povoleno si za vyřizování soukromých služeb účtovat přiměřenou provizi. Od 1. srpna 1907 byl poštovní obvod rozšířen na dva rajony: 1. Slavětín, Chvaletín, Mutná, Mutišov a Rubašov, 2. Fratres, Maříž, Léštnice, hájovna v Maříži a Kadolec. Poštovní sběrna v obci Fratres byla tímto zrušena. Venkovský pošťák vykonával pochůzku každý den mimo neděle.\n\nFarnost Slavonice spadala (od r. 1789) pod děkanát v Dačicích. Slavonická fara spravovala vsi Laskovec s kaplí a školou, Maříž s kaplí a školou, Chvalice (Chvaletín) se školou, Slavětín, Stálkov se školou a osadu Rubašov. V roce 1804 obdržel Chvaletín a Stálkov novou školní budovu. Slavětín jako jediný ležel v kraji Znojmo, ostatní v kraji Jihlava. Do Chvaletína byly od roku 1784 přiškoleny obce Slavětín a Václavov. V roce 1898 vyhověl zemský moravský výbor obecní žádosti o zřízení vlastní školní budovy. Nejprve jako chvaletínské expozitury a v roce 1899 z důvodu různého správního začlenění obou obcí (Chvaletín ve školním okrese Dačice, Slavětín ve školním okrese Moravské Budějovice) povolil zemský moravský výbor Slavětínu vyškolení z dačického školního okresu a zrušil chvaletínskou expozituru. Školní vyučování ve vlastní obecní jednotřídní škole s německým vyučovacím jazykem započalo 1. září roku 1900. Prvním učitelem byl až do roku 1924 Leopold Lehner, kterého pak vystřídal Franz Frank. Na stavbu školy přispěl Deutscher Schulverein částkou 2 000 korun a hrabě Collalto částkou 500 korun.\n\nŽidovské obyvatelstvo Slavětína a Nových Sadů bylo součástí židovské náboženské obce v Písečném, kde fungovala také až do roku 1902 židovská škola. Od roku 1849 byla Židům zaručena právní rovnost, v roce 1852 mohli nabývat domovního majetku a od roku 1859 také vlastnit půdu, což sebou přineslo podnikání židovského obyvatelstva. Ústava z roku 1867 zaručovala židovskému obyvatelstvu všeobecnou občanskou rovnost. V roce 1888 bylo ve Slavětíně evidováno 12 obyvatel židovského vyznání. Židovští obchodníci obchodovali hlavně s galanterním a manufakturním zbožím, obilím, vínem, uhlím a hadry, zabývali se výrobou a prodejem lihu, likérů, octa, ale také zasílatelstvím a komisním obchodem. Ve Slavětíně je v první polovině 19. století doložen židovský poplatek za palírnu. Johann Spitz ze Slavětína se oženil s Rosa Hermann († 23. července 1899), s kterou počal syny Jakoba, Maxe, Hermanna, Josefa, Karla, Adolfa a nejmladšího Aloise.\nObchodní společnost na výrobu octa „Emanuel & Johann Spitz” se sídlem ve Slavětíně byla u c. k. krajské hospodářské komory ve Znojmě zapsána dne 29. října 1888. Společníky firmy se stali Emanuel Spitz, nájemce dvora v Gilgenbergu, v soudním okrese Dobesberg v Dolním Rakousku, a jednatel firmy Johann Spitz, majitel hospodářství ve Slavětíně. Dne 23. srpna 1893 došlo k výmazu společné firmy a k zapsání firmy „Johann Spitz”, který se stal jejím jediným majitelem. K další změně došlo z důvodu dědictví po Johannu Spitzovi, kdy byla firma 15. dubna 1911 převedena na Hermanna Spitze a Jakoba Spitze, majitele hospodářství ve Slavětíně. Jednateli firmy se stali oba společníci. Kvůli dluhu 15 000 korun povolil 31. července 1913 c. k. okresní soud ve Slavonicích Centrální bance německých Spořitelen uvalit na firmu „Hermann & Jakob Spitz” vnucenou správu. Vnuceným správcem firmy byl určen Hugo Pollatschek, nájemce velkostatku v Praze, Václavské náměstí č. 47. Zároveň c. k. okresní soud ve Slavonicích vyhlásil 17. července 1913 veřejnou dražbu na pronájem slavětínského hostince čp. 40 (i s koncesí).\n\nDne 20. srpna 1904 byla u c. k. krajského soudu ve Znojmě zapsána do rejstříku společenstev firma „Landwirtschaftliche Brennerei in Slawathen, registrierte Genossenschaft mit beschränkter Haftung” / Zemědělský lihovar ve Slavětíně, registrované družstvo s omezeným ručením. Družstvo mělo své sídlo ve Slavětíně a podle schválených stanov vzniklo za účelem společného provozování pálení kořalky a lepšího zužitkování hospodářských produktů svých členů. Družstvo vyrábělo z hospodářských produktů členů společenstva kořalku, prodávalo ji a zužitkovávalo odpadky, které při výrobě kořalky vznikly. Podíl jednotlivých členů družstva činil 200 korun. Do představenstva družstva byli zvoleni: 1. přednosta družstva Johann Spitz, rolník ve Slavětíně, 2. náměstek přednosty Hermann Spitz, rolník ve Slavětíně, 3. člen představenstva Max Spitz, rolník v Mutné. V roce 1911 byl zvolen přednostou družstva Hermann Spitz, hospodář ve Slavětíně, náměstkem přednosty Jakob Spitz, hospodář ve Slavětíně a členem představenstva Max Spitz, rolník v Mutné.\n\nNa žádost Centrální banky německých spořitelen v Praze, zastoupené Dr. Ludwíkem Kriegem, obhájcem v Praze, Lazarova ulice čp. 4, byl majetek dotčených osob: Hermanna Spitze, hospodáře, toho času bytem ve Vídni, Negerlegasse čp. 8, Josefa Spitze, hospodáře, Jakoba Spitze, hospodáře ve Slavětíně a Maxe Spitze, hospodáře v Mutné, nacházející se ve Slavětíně (domek čp. 42, lihovar s pozemky, celý lán čp. 12, čp. 28, čp. 9, ½lán čp. 6, ¾lán čp. 19, k tomu pole, lesy, louky a pozemky), Chvaletíně (pozemky), Mutné (¾lán čp. 27, pozemky, louky, pole) Cizkrajově (mlýn s pozemky), Holešicích (½lán čp. 24), Václavově (pole a louky), Novém Hobzí (mlýn čp. 2), Písečném (pozemky a pole) a Slavonicích (dům čp. 87), dále pak příslušenství sestávající z 16 krav, 5 povozů, 2 nákladních saní, 2 párů koní, 1 secího stroje, 1 secího stroje na jetel, 2 válců, 1 vyorávač brambor, 1 žacího stroje, 4 žebříků na povozy, 1 řetězu na vozy, 1 řetězu na led, 1 bedny na šrot a oves, 5 vidlí na hnůj, dne 19. ledna 1915 u c. k. okresního soudu ve Slavonicích veřejně vydražen. Na základě valné hromady ze dne 28. prosince 1917 byla firma „Landwirtschaftliche Brennerei in Slawathen, registrierte Genossenschaft mit beschränkter Haftung\" 27. března 1918 vymazána z registru a jejími likvidátory určeni Hermann Spitz, toho času obchodník ve Vídni, Negerlegasse čp. 6, a Jakob Spitz, hospodář ve Slavětíně. Likvidace firmy trvala až do roku 1920.\n\nZa první světové války padlo 6 zdejších mužů. Ve čtvrtek 31. října 1918 se vyslovili ve Slavonicích zástupci německých obcí dačického politického okresu a soudního okresu Jemnice pro příslušnost k státnímu útvaru „Deutsch-Österreich“. V neděli 3. listopadu 1918 se shromáždili říšští a zemští poslanci německé jižní Moravy ke krajskému shromáždění ve Znojmě a dohodli se na vytvoření provincie Německá jižní Morava (německy Deutschsüdmähren), kam spadaly také německé obce z okresu Moravské Budějovice. Po vojenském zásahu byly tyto obce připojeny k československému státu.\n\nVe vsi působil od roku 1922 Deutscher Turnverband, který si v roce 1923 postavil tělocvičnu a v roce 1930 ji stavebně rozšířil. Ves byla kvůli první světové válce a později vzniku nové čsl. republiky elektrifikována až v roce 1932. Už před válkou se ale německé obce jihozápadní Moravy staly členy akciové společnosti „Podyjské závody” / Thayawerke (1910). Ing. Ferdinand Schmidt se švýcarským společníkem Ing. Heinrich Friedländerem založili „Jihomoravskou elektrickou společnost s obmezeným ručením” / Südmährische Elektrizitätsgesellschaft mit beschränkter Haftung se sídlem ve Znojmě. Rakouská úvěrová společnost na dodávání elektřiny (OELAG) za Rakouska-Uherska založila „Rosické elektrárny“, které po válce koupil Zemský výbor moravský a založil novou společnost „Západomoravské elektrárny“ (ZME Brno), na jejichž síť byla ves po dostavění Vranovské přehrady v roce 1932 připojena.\n\nJeště před schválením úmluvy o vedení rakousko-československé hranice mezi republikou Československou a republikou Rakouskou vydalo na základě rozhodnutí Zemského finančního úřadu finanční ředitelství v Jihlavě 29. února 1920 pokyny pro usnadnění užšího pohraničního styku do hloubky pěti km od státní hranice pro obyvatele pohraničních obcí. Úmluva mezi republikou Československou a republikou Rakouskou o vedení rakousko-československé hranice byla přijata v Praze 10. března 1921. Mimo celního úřadu ve Slavonicích čsl. stát dobudoval ještě celnici v Písečném. Dohoda o malém pohraničním styku mezi Československem a Rakouskem z roku 1929 rozšířila pohraniční pásmo do hloubky 15 km.\n\nFideikomis Písečné a Slavětín s velkostatkem a dvěma lesními revíry (slavětinský a krokvický) zdědil Emanuel Collalto a po něm Manfred Eduard Collalto. Na velkostatku se chovalo 1 051 ovcí, 7 koní a 51 kusů hovězího dobytka. K fideikomisu patřily tři hospodářské dvory (Písečné, Krokvice, Slavětín), mlýn s pilou (tzv. „Rothmühle” v pronájmu Franz Hladowetz) a panský lihovar (Kärtoffel-Spiritusbrennerei) v Písečném, provozovaný ve vlastní režii. Ke dvorům náleželo 283,27 ha polí, 49,88 ha luk, 1,15 ha zahrad, 26,92 ha pastvin, 269,1 ha lesa, 1,53 ha rybníků, 2,43 ha stavební plochy a 4,86 ha neplodné půdy (celkem 639,23 ha).\n\nPo zahájení pozemkové reformy na uherčickém velkostatku došlo v roce 1924 ke zrušení fideikomisu. Kromě rozsáhlých lesních pozemků při hranici (160 ha) a dvorů v Písečném, Slavětíně a Krokvicích (638 ha půdy, z toho 335 ha zemědělské půdy) byl hraběti Manfredovi Eduardovi Collaltovi zkonfiskován také lihovar v Písečném, který Státní pozemkový úřad přidělil nově vzniklému českému lihovarskému družstvu. Zbytkový statek ve Slavětíně (90 ha) pozemkový úřad nejprve pronajímal a nakonec odprodal předsedovi slavětínské odbočky Národní jednoty. V záboru zůstal od roku 1926 také dvůr v Krokvicích (110 ha) a u dvora v Písečném si stát ponechal 12 ha půdy.\n\nPodle sčítání obyvatelstva v roce 1921 žilo ve vsi 279 obyvatel, z toho 202 Němců, 52 Čechů, 25 jiné národnosti (z toho 7 Židů), v roce 1930 251 obyvatel, z toho 189 Němců, 50 Čechů a 12 jiné národnosti (z toho 3 Židé). Příliv českého obyvatelstva nastal už po zřízení mezistátní hranice (vojsko, pohraniční stráž, četnictvo) a zejména po ukončení pozemkové reformy. České obyvatelstvo v obci tvořili příslušníci finanční pohraniční stráže, 2 chalupníci, lesní dělníci (Správa státních lesů a statků v Uherčicích, Českém Rudolci a Janově) a zemědělští dělníci, zaměstnaní na statku (120 ha) s lihovarem v majetku Aloise Spitze a druhém statku (původně v majetku hraběte Collalta), který byl nejprve v roce 1923 po konfiskaci pronajat českému nájemci a později odprodán jako zbytkový statek (p. Navrátil). Místní odbor Národní jednoty pro jihozápadní Moravu vznikl pro zdejší hraničáře v roce 1924 v Písečném a v roce 1926 také ve Slavětíně.\n\nUž od ledna roku 1935 se počítalo s odkloněním autobusové a automobilové dopravy z původního příhraničního tahu Vranov - Šafov - Frejštýn (nyní Podhradí nad Dyjí) - Uherčice - Vratěnín - Písečné - Slavonice na nově budovanou silnici kolem Vranovské přehrady. Od května 1936 začaly autobusy ČSAD jezdit na lince Znojmo - Štítary - Nový Bítov, z Bítova pak pokračovaly přes přehradní mosty do Vysočan, Korolup, Lubnice, Dešné, Písečného a Slavonic. Nejbližší železniční stanice se nacházela ve Slavonicích (na trati Kostelec u Jihlavy – Slavonice) a v Jemnici (na trati Jemnice - Moravské Budějovice).\n\nV roce 1936 započalo Zemské vojenské velitelství Brno na úseku III. sboru čsl. armády pod velením div. gen. Antonína Hasala se stavbou opevnění na jižní Moravě. Obranné pásmo se táhlo od osady Kadolec v blízkosti Slavonic až po řeku Kyjovku na východě, kde se v prostoru Jemnice, Znojma, Hrušovan nad Jevišovkou, Mikulova a Břeclavi započalo s výstavbou 178 pevnůstek lehkého opevnění vzoru 36. V průběhu dubna roku 1937 se rozběhly práce na nové obranné linii Slavonice - Písečné - Vratěnín - Vranov - Šatov - Strachotice - Hevlín - Novosedly - Mikulov - Hlohovec - Břeclav z lehkých objektů (LO) vzoru 37, nazývaných řopíky. Obec Slavětín ležela před opevněnou linií, která se táhla za vsí ve směru od Slavonic a pokračovala na Chvaletín, Janov, Nové Hobzí, Modletice, Nové Sady a znovu se přibližovala ke státní hranici u Písečné.\n\nPo odstoupení pohraničí Německé říši příslušela ves až do 9. května 1945 pod říšskou župa Dolní Podunají. Krajské vedení se nacházelo (Kreislandrat) ve Waidhofenu an der Thaya, soud, pošta a matrika ve Slavonicích. V roce 1939 byla ves kvůli svému slovanskému názvu přejmenována na „Mittelfeld” (podle své polohy uprostřed polí). V obci se nacházel hostinec, škola, kovář, krejčí a pekař. Podle sčítání obyvatelstva roce 1939 a v roce 1942 zde žilo 228 obyvatel (z toho 111 mužů) v 64 domácnostech. V obci se nacházela místní organizace NSDAP, spadající pod 23. okres Waidhofen a. d. T. Za druhé světové války padlo 5 zdejších mužů. K vyhnání 212 německých obyvatel došlo pod velením plukovníka Vladimíra Hobzy, který byl Ministerstvem národní obrany (MNO) pověřen v jihočeském a jihomoravském pohraničí „čistkou Němců”.\n\nPo ukončení druhé světové války zřídila obec v budově školy českou národní školu, kterou navštěvovaly až do odsunu i děti německého obyvatelstva. Vládním usnesením o rušení malotřídních škol, schváleným ÚV KSČ, byla Základní devítiletá škola (ZDŠ) ve Slavětíně v roce 1977 zrušena, žáci nadále dojížděli do ZDŠ ve Slavonicích.\n\nOd května 1945 náležela obec pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy po územní reorganizaci byl Slavětín s moravským Slavonickem přidělen pod správní okres Jindřichův Hradec a Jihočeský kraj. V roce 1976 se stal Slavětín v rámci integrace součástí střediskové obce Písečné.\n\nV dubnu roku 1950 se obec dostala do nově zřízeného „Hraničního pásma” (HP), které bylo označeno výstražnými cedulemi „POZOR Hraniční pásmo! Vstup jen na povolení!” Od setmění do svítání se místní obyvatelstvo nemohlo volně pohybovat. Tzv. „nespolehlivé osoby” byly z obce vystěhovány. Až do výstavby areálu roty využívala PS místní objekty na jih od obecní komunikace, které byly po devastaci strženy. V blízkosti hranice musely být odstraněny orientační a turistické cedule či značky, rozcestníky, ukazatele směru a vzdálenosti. Cesty a silnice k státní hranici PS zahradila závorou a značkou „Zákaz vjezdu všech vozidel.“ V pásmu se nemohlo fotit ani filmovat.\n\nBez souhlasu PS obec nemohla činit jakékoliv úpravy v krajině, územní rozvoj byl zaražen. Návštěvníci HP potřebovali zvláštní propustku vydávanou příslušnými odděleními Veřejné bezpečnosti (VB). Po odsunu nespolehlivého obyvatelstva bylo v obci v roce 1956 založeno JZD Slavětín, které využívalo areál bývalého panského dvorce a jako JZD Slavětín fungovalo až do roku 1963.\n\nZ rozkazu velitele Pohraniční stráže z 30. 12. 1950 došlo na úseku moravské státní hranice s Rakouskem ke zřízení znojemského oddílu (od 15. 1. 1952 4. brigáda PS Znojmo) se 4 prapory (Jemnice, Znojmo, Hrušovany nad Jevišovkou a Břeclav). V letech 1951-55 se ve Slavětíně nacházela četa PS podřízená 1. rotě PS Slavonice. Četě velel štábní kapitán Krištof. Po odchodu sovětské armády z dosud okupovaného rakouského území přibyla od 1. 7. 1955 rota ve Slavětíně (1. rota Slavonice, 2. rota Slavětín, 3. rota Písečné, 4. rota Rancířov, 5. rota Uherčice), která spadala až do 15. listopadu 1978 pod 4. brigádu PS Znojmo, po reorganizaci pod 15. brigádu PS České Budějovice a 3. prapor PS Nová Bystřice, kde byla vedena až do zrušení jako 19. rota PS - Slavětín. Rotě PS Slavětín velel pplk. Bohumír Cyprián, po něm mjr. Josef Baklík, mjr. Ladislav Stružka (po 14 dnech převelen na 4. brigádu do Znojma. V letech 1970–1978 velel rotě mjr. Bohumil Koupil, po něm převzal velení por. Jiří Juga, pplk. Dušan Dlužanský a posledním velitelem byl jmenován mjr. Jiří Hájek.\n\nS budováním ženijně-technické obrany (ŽTO) státní hranice započaly roty PS už v roce 1951. Takto zbudovaná ŽTO s elektrifikovaným drátěným zátarasem se stala po roce 1965 (ukončení elektrifikace zátarasů) základem pro modifikovanou železnou oponu doplněnou výstavbou signálních stěn (tzv. signálka, zkratka SiS), které byly posunuty více do vnitrozemí a vedly po vnitřní hranici zakázaného pásma.\n\nSignální stěna na úseku 19. roty Slavětín (střeženo 5 540 m) začínala na křižovatce u Modletic, kde navazovala na úsek 20. roty PS Písečné. Od křižovatky směrem na Slavětín kopírovala levou stranu silnice 2. třídy 409. Na Václavovském kopci nad bývalou pískovnou stávala pozorovatelna (nyní posed). Před křižovatkou k Václavovu se po levé straně v „signálce” nacházela vrata k propouštění. Za mostkem přes potok se signálka odpojovala od silnice a z jižní strany obcházela ves. U areálu JZD (bývalý slavětínský dvorec) stála na křižovatce cest pozorovatelna s okopem proti vjezdu dopravních prostředků a směrem ke státní hranici další vrata ve stěně, která sloužila k propuštění do Krokovického lesa.\n\nZa poslední zatáčkou následovala po pravé straně příjezdová cesta a vrata do areálu roty PS (v 80. letech 70 příslušníků PS). Nedaleko budovou školy se signálka znovu stočila k silnici, kterou z levé strany kopírovala až k úseku samoty „U Pajdalů”, kde byla další propouštěcí vrata ve stěně, piket (odloučené strážní stanoviště zapuštěné v zemi) a kovová pozorovatelna. Zde se napojoval úsek střežení 18. roty PS Slavonice. Těsně pod vrcholem Šibeničního vrchu (604 m n. m.) byla umístěna pozorovací hláska PVOS (Protivzdušné obrany státu), která spadala pod 61. radiotechnický prapor Sokolnice (VÚ 5948) a rotu 5948/C Krnčice (Mor. Budějovice).\n\n\n\n"}
{"id": "415757", "url": "https://cs.wikipedia.org/wiki?curid=415757", "title": "Daniel Ben Simon", "text": "Daniel Ben Simon\n\nDaniel Ben Simon (hebrejsky: דניאל בן סימון, * 29. dubna 1954, Meknes, Maroko) je izraelský novinář, politik a bývalý poslanec Knesetu za Stranu práce.\n\nBen Simon se narodil v marockém městě Meknes a aliju do Izraele podnikl v roce 1969. V letech 1972 až 1976 sloužil v rámci povinné vojenské služby v brigádě Golani Izraelských obranných sil. Poté studoval na Haifské univerzitě, kde získal titul bakalář ze sociologie a politologie, a na Bostonské univerzitě, kde získal titul magistr v oboru žurnalistiky. Více než deset let pracoval pro deník Davar a později pro Haaretz. Vyučoval žurnalistiku na Sapir College a Rupin College, napsal čtyři knihy a podílel se na natáčení dokumentárních filmů založených na dvou z jeho knih. Je držitelem Sokolovovy ceny.\n\nPřed volbami do Knesetu v roce 2009 vstoupil do Strany práce. Prohlásil tehdy: „Cítil jsem, že jsem dosáhl maxima svých schopností a vlivu jako novinář. Dospěl jsem k závěru, že góly můžete dát pouze na hřišti a ne v boxu pro reportéry.“ Na stranické kandidátní listině pro parlamentní volby se umístil na jedenáctém místě a díky zisku třinácti poslaneckých mandátů pro Stranu práce se stal poslancem Knesetu.\n\n"}
{"id": "415762", "url": "https://cs.wikipedia.org/wiki?curid=415762", "title": "Renata Voráčová", "text": "Renata Voráčová\n\nRenata Voráčová (* 6. října 1983 Gottwaldov) je česká profesionální tenistka. Ve své dosavadní kariéře vyhrála na okruhu WTA Tour jedenáct turnajů ve čtyřhře a dvě deblové události v rámci série WTA 125s. V rámci okruhu ITF získala patnáct titulů ve dvouhře a padesát čtyři ve čtyřhře. V roce 2010 se stala halovou mistryní České republiky ve dvouhře žen. Domovským klubem je TK Precolor Plus Přerov.\n\nNa žebříčku WTA byla ve dvouhře nejvýše klasifikována v říjnu 2010 na 74. místě a ve čtyřhře pak v srpnu 2017 na 29. místě. Trénuje ji Libor Šubert.\n\nNa světovém juniorském žebříčku ITF byla nejvýše hodnocena na 4. místě ve dvouhře a 3. příčce ve čtyřhře. Spolu s Petrou Cetkovskou dokázaly vyhrát juniorskou čtyřhru na pařížském grandslamu French Open 2001.\n\nS tenisem začínala v sedmi letech. Do poloviny sezóny 2012 dosáhla v rámci okruhu ITF na čtyřicet jedna titulů ve čtyřhře a jedenáct ve dvouhře. Nejvýznamnější vítězný turnaj ve dvouhře představuje italský Biella Challenger s dotací 100 000 dolarů, konaný v sezóně 2010, kde ve finále porazila Češku Zuzanu Ondráškovou.\n\nPremiérový titul na okruhu WTA Tour přišel na thajském Pattaya Women's Open, kde byla její spoluhráčkou Irka Kelly Ligganová. Další výhry již získala s českými partnerkami. Čtyři tituly zaznamenala ve dvojici s Lucii Hradeckou, když triumfovaly na portorožském Banka Koper Slovenia Open dvakrát za sebou v letech 2006 a 2007, podruhé po finálové výhře nad Jelenou Lichovcevovou a Andrejou Klepačovou. Spolu se také probojovaly v roce 2006 do finále Budapest Grand Prix, kde nestačily na nizozemsko-slovenskou dvojici Michaëlla Krajiceková a Janette Husárová ve třech setech. Další titul přišel v červenci 2007 na alpském Gastein Ladies hraném v Bad Gasteinu. V boji o titul zde přehrály pár Vladimíra Uhlířová a Ágnes Szávayová.\n\nNa [[Istanbul Cup 2009|Istanbul Cupu 2009 si s Hradeckou připsaly finálovou výhru nad německo-rakouskou dvojicí [[Julia Görgesová]] a [[Patty Schnyderová]]. Další rakouský titul zaznamenala s krajankou [[Barbora Strýcová|Barborou Záhlavovou-Strýcovou]], když triumfovaly na [[Generali Ladies Linz 2010. V posledním utkání turnaje na jejich raketách skončil favorizovaný česko-slovinský pár [[Květa Peschkeová]] a [[Katarina Srebotniková]], který se v následujícím roce stal nejlepší ženskou dvojicí světa.\n\nSe Záhlavovou-Strýcovou vyhrála opět v červenci 2012, tentokrát na [[Palermo|palermském]] [[Internazionali Femminili di Palermo 2012|Internazionali Femminili di Palermo]] poté, co v boji o titul zdolaly chorvatsko-maďarský pár [[Darija Juraková]] a [[Katalin Marosiová]]. Ještě předtím v dubnu 2011 přivezla vítězný pohár z [[Maroko|marockého]] [[Fes]]u, kde se odehrával jediný ženský turnaj [[WTA Tour 2011|sezóny WTA Tour]] na [[Afrika|africkém]] kontinentu nazvaný [[Grand Prix de SAR La Princesse Lalla Meryem 2011|Grand Prix de SAR La Princesse Lalla Meryem]]. Spoluhráčkou jí byla opět krajanka [[Andrea Sestini Hlaváčková|Andrea Hlaváčková]]. Ve finále předchozího [[Grand Prix de SAR La Princesse Lalla Meryem 2010|ročníku 2010 marockého turnaje]] s Hradeckou podlehla česko-španělské dvojici [[Iveta Melzerová|Iveta Benešová]] a [[Anabel Medinaová Garriguesová]].\n\nV červenci 2019 vyhrála obnovený turnaj WTA Tour [[Palermo Ladies Open 2019 – ženská čtyřhra|Palermo Ladies Open]] ve dvojici s Cornelií Listerovou ze Švédska.\n\nNa turnajích [[Grand Slam (tenis)|Grand Slamu]] došla ve dvouhře nejdále do druhého kola [[Australian Open 2007 – ženská dvouhra|Australian Open 2007]], kde jako kvalifikantka přehrála Rusku [[Anastasia Rodionovová|Anastasii Rodionovovou]], ale poté nestačila na italskou nasazenou třicítku [[Tathiana Garbinová|Tathianu Garbinovou]].\n\nV ženské čtyřhře se probojovala do semifinále [[Wimbledon 2017 – ženská čtyřhra|Wimbledonu 2017]], kde se její spoluhráčkou stala Japonka [[Makoto Ninomijová]]. Ve třetím kole vyřadily pátou nasazenou dvojici [[Lucie Hradecká]] a [[Kateřina Siniaková]] a ve čtvrtfinále přešly přes francouzsko-ruský pár [[Kristina Mladenovicová]] a [[Světlana Kuzněcovová]]. V dramatickém třísetovém boji pak podlehly turnajovým devítkám [[Čan Chao-čching]] s [[Monica Niculescuová|Monicou Niculescuovou]] až v závěru třetí sady poměrem gamů 7–9. Třetí kola si zahrála nejprve s [[Dája Bedáňová|Dájou Bedáňovou]] ve [[Wimbledon 2003 - ženská čtyřhra|Wimbledonu 2003]], když ve druhé fázi vyřadily turnajové devítky [[Daniela Hantuchová|Danielu Hantuchovou]] a [[Chanda Rubinová|Chandu Rubinovou]], aby skončily na raketách osmého nasazeného páru [[Světlana Kuzněcovová]] a [[Martina Navrátilová]]. Podruhé se do třetího kola probojovala s [[Klára Koukalová|Klárou Zakopalovou]] na [[French Open 2012 – ženská čtyřhra|French Open 2012]], kde podlehly turnajovým dvojkám Peschkeové se Srebotnikovou ve dvou sadách.\n\n\n[[Kategorie:České tenistky]]\n[[Kategorie:Narození 1983]]\n[[Kategorie:Žijící lidé]]\n[[Kategorie:Ženy]]\n[[Kategorie:Narození ve Zlíně]]\n[[Kategorie:Narození 6. října]]"}
{"id": "415771", "url": "https://cs.wikipedia.org/wiki?curid=415771", "title": "Pohyb v centrálním gravitačním poli", "text": "Pohyb v centrálním gravitačním poli\n\nPohyb v radiálním gravitačním poli je určován dvěma rychlostmi, první kosmickou rychlostí (kruhová rychlost), což je rychlost pohybu po kruhové dráze kolem zdroje gravitační síly a druhou kosmickou rychlostí (úniková rychlost), což je rychlost potřebná k úniku z gravitačního pole daného tělesa.\n\nPříkladem pohybu v centrálním gravitačním poli je pohyb kolem nebeských těles.\n\nPohyb v gravitačním poli Země je pohyb, kdy se těleso pohybuje v centrálním gravitačním poli Země. Při pohybu tělesa kolem Země působí na těleso gravitační síla směrem do středu Země, jejíž velikost závisí na hmotnosti tělesa a vzdálenosti od středu Země. Tato síla způsobí zakřivení trajektorie tělesa, jejímž důsledkem je vznik odstředivé síly.\n\nJe-li velikost gravitační síly větší než velikost odstředivé síly, pak těleso dopadne na Zemi. Je-li velikost gravitační síly a odstředivé síly stejná, pak se těleso pohybuje po kruhové trajektorii. Je-li velikost gravitační síly menší než odstředivé síly, pak se těleso pohybuje po eliptické trajektorii (perigeum, apogeum) nebo může uniknout z dosahu zemské gravitace.\n\nPři křivočarém pohybu vzniká odstředivá síla jako reakce na dostředivou gravitační sílu, která závisí na hmotnosti tělesa, poloměru zakřivení a na rychlosti tělesa.\n\n\n\n\n\nProtože Země rotuje kolem své osy, jedná se v podstatě o rotující neinerciální soustavu a při popisu pozorovatele stojícího na Zemi započítáváme i setrvačnost. Tedy na volně padající těleso působí celková síla\n\nFg - gravitační síla, Fo - odstředivá síla, Fc - Coriolisova síla.\n\n\n\"g\" je přibližně 10 m/s. Z toho spočteme odstředivé zrychlení. Pokud se Země otočí za hvězdný den \"T\" (o 4 min kratší než normální), je úhlová rychlost rovna\n\nto je asi 7,3krát 10 s, může se zdát, že se jedná o malou rychlost, ale rotaci Země odpovídá na rovníku obvodová rychlost\n\nasi 460m/s (1700km/h), což je o 40 procent víc než je rychlost zvuku v atmosféře při povrchu Země, takže odstředivé zrychlení (na rovníku) je\n\nasi 3,4krát 10 m/s. Odstředivé zrychlení tvoří 3 promile z tíhového zrychlení.\n\ng = 9,78032 m/s tíhové zrychlení na rovníku, ο - zeměpisná šířka, ϒ = 0,005278 a ϒ = 0,000023\njsou korekční koeficienty g=9,78 m/s na rovníku a na pólech g=9,81 m/s.\n\nPokud bychom Zemi pokládali za nehybnou kouli, měla by tíže směřovat do středu Země. Díky otáčení Země se směr tohoto vektoru tíha odklání od středu Země. Měla by být rovna\nvýsledek je matematicky 6 obloukových vteřin, ale experimentálně je zjištěno 11 – důvodem je, že střed Země je tekutý. Díky deformaci odstředivých sil nemá Země tvar koule, ale spíše rotačního elipsoidu.\n\nPohyb těles ve vertikální rovině je řízen gravitací, ale v horizontální rovině se gravitace těles neuplatní, takže tělesa by se měla pohybovat podle zákona setrvačnosti. Pokud uvážíme Coriolisovu sílu, pak zjistíme, že zákon setrvačnosti neplatí ani pro horizontální pohyby. Pokud omezíme obecný vzorec pro Coriolisovu sílu pouze na horizontální rovinu, vyplývá, že Coriolisova síla je kolmá na rychlost pohybu a proto na severní polokouli směřuje vždy napravo od směru pohybu, na jižní opačně a na rovníku se tato síla neprojeví vůbec. Proto jdou víry na severní polokouli proti směru hodinových ručiček a na jižní opačně. Podobně platí, že díky Coriolisově síle je na severní polokouli víc podemletý a strmější pravý břeh řeky. Na jižní naopak.\n\n\nPohyb tělesa kolem Slunce je pohyb, kdy se těleso pohybuje v centrálním gravitačním poli Slunce. Nejčastěji se jedná o pohyb planet, komet a jiných objektů ve Sluneční soustavě.\n\nPohyb tělesa ovlivňuje především gravitační síla Slunce, která míří do středu Slunce.\n\n\"Planety\" se kolem Slunce pohybují většinou po \"eliptických\" trajektoriích, pro jejich pohyb platí Keplerovy zákony.\n\nTrajektorie \"komet\" mají tvar velmi \"výstředné elipsy\" blížící se \"parabole\". Jejich rychlost se \"zvyšuje\", když se \"blíží\" ke Slunci, a \"zmenšuje\", když se od Slunce \"vzdalují\".\n\nÚniková rychlost z dosahu gravitace Slunce je při \"povrchu\" Slunce 620 km.s, dál od Slunce je tato rychlost menší, ve vzdálenosti 1 AU (ve vzdálenosti Země od Slunce) je úniková rychlost 16,3 km.s.\n\nNejbližší místo ke Slunci, kterým těleso při svém pohybu prochází, se nazývá perihelium (\"přísluní\"), nejvzdálenější místo od Slunce se nazývá afélium (\"odsluní\").\n\n\n"}
{"id": "415789", "url": "https://cs.wikipedia.org/wiki?curid=415789", "title": "Seznam představitelů Vyškova", "text": "Seznam představitelů Vyškova\n\nToto je seznam představitelů města Vyškova. \n\n"}
{"id": "415792", "url": "https://cs.wikipedia.org/wiki?curid=415792", "title": "Publius Vitellius mladší", "text": "Publius Vitellius mladší\n\nPublius Vitellius byl členem rodu Vitelliů vlivného v období raného císařství. Jeho otcem byl jezdec Publius Vitellius, správce majetku císaře Augusta.\n\nÚčastnil se Germanicova tažení proti Arminiovi v roce 15 n.l. Vlivem neustávajících útoků Germánů se Germanicus rozhodl s vojskem stáhnout zpět do Galie a svěřil Vitelliovi velení nad II. a XIV. Legií, aby táhl po souši k ústí řeky Vesery, zatímco on s ostatními legiemi plul na lodích podél pobřeží. Na cestě však byli zaskočeni prudkou bouří a vlivem vzedmutého přílivu řada vojáků utonula. V dalším roce, když Germanicus připravoval další tažení proti Cheruskům, byl Vitellius vyslán do Galie provést census. \n\nPo Germanikově smrti byl jedním z jeho obhájců a podílel se na přípravě žaloby proti jeho údajnému vrahovi Gnaeu Calpurniu Pisonovi. Obvinil jej z nenávisti ke Germanikovi a pokusu o převrat. Krátce po skončení soudu jej císař Tiberius doporučil jmenovat do kněžské hodnosti \n\nV dalších letech dále postupoval v úředním žebříčku. Roku 31 n.l. se stal prétorem, zapletl se však do Seianova spiknutí a jen přispěním svého bratra byl odsouzen pouze k domácímu vězení. Následně se pokusil, ovšem neúspěšně, o sebevraždu. Později zemřel na nemoc. Jeho někdejší manželka Acutia byla o šest let později rovněž odsouzena, za urážku majestátu.\n\n"}
{"id": "415794", "url": "https://cs.wikipedia.org/wiki?curid=415794", "title": "Zlatice převislá", "text": "Zlatice převislá\n\nZlatice převislá (\"Forsythia suspensa\") je opadavý keř z čeledi olivovníkovitých. Má jednoduché nebo trojčetné vstřícné listy a žluté čtyřčetné květy, které rozkvétají na jaře před olistěním. Zlatice převislá pochází z Číny a v České republice je pěstována v různých kultivarech jako okrasná rostlina.\n\nZlatice převislá je opadavý keř s převislými nebo vzpřímenými větvemi, dorůstající výšky okolo 2 až 4 metrů. Větévky jsou žlutohnědé až šedohnědé, duté, pouze v uzlinách s plnou dření. Listy jsou převážně jednoduché, na bujných výhonech však vyrůstají i listy trojklané až trojčetné. Listy jsou 5 až 10 cm dlouhé, na okraji hrubě pilovité, poněkud tužší. Čepel listů je vejčitá, široce vejčitá až elipticky vejčitá, na bázi klínovitá až zaokrouhlená, na vrcholu špičatá. Listy jsou lysé nebo chlupaté, zejména podél žilek. Řapík je lysý nebo někdy chlupatý, 0,8 až 1,5 cm dlouhý. Květy jsou zlatožluté, 2,5 až 3 cm široké. Vyrůstají po 1 až 3 nebo až po 6 v úžlabí listů. Kalich je 6 až 7 mm dlouhý, s podlouhlými laloky. Korunní cípy jsou 1,2 až 2 cm dlouhé a asi tak dlouhé jako korunní trubka. Rostlina má 2 typy květů. Čnělka v krátkočnělečných květech měří asi 3 mm a tyčinky 6 až 7 mm, zatímco v dlouhočnělečných květech je čnělka delší (5 až 7 mm) než tyčinky (3 až 5 mm). Tobolka je vejcovitá až dlouze eliptická, 1,2 až 2,5 cm dlouhá a 0,6 až 1,2 cm široká.\n\nZlatice převislá pochází z Číny. Roste na rozsáhlém území ve střední a východní Číně v nadmořských výškách 300 až 2200 metrů, zejména v křovinách a na travnatých pláních na svazích, v údolích a roklinách.\n\nKvěty zlatice převislé jsou opylovány hmyzem a nejsou samosprašné. Křídlatá semena jsou šířena vzduchem.\n\nZlatice převislá byla v Evropě poprvé vysazena v roce 1833 v Holandsku. Od té doby je pěstována jako okrasný keř, ceněný podobně jako jiné zlatice zejména pro jarní kvetení. Byla vyšlechtěna řada kultivarů.\n\nVětšina zahradních kultivarů zlatice převislé jsou velké, rozložité keře s obloukovitě, až k zemi převisajícími větvemi. Barva květů je světle žlutá nebo u některých kultivarů tmavěji žlutá. Kvetou v dubnu a poněkud méně bohatě než jiné zlatice. Nejpůsobivější jsou při výsadbě na svazích a terasách při pohledu z boku nebo zespodu. Velmi světle žlutými květy se vyznačuje kultivar 'Pallida', tmavé větévky mají kultivary 'Atrocarpa' a 'Atrocaulis', žluté listy má kultivar 'Aurea', žlutopestré 'Variegata'. Kultivar 'Nymans' již v mládí dobře kvete a vyznačuje se velkými květy.\n\nKřížením zlatice převislé se zlaticí zelenou (\"Forsythia viridissima\") byl získán kříženec zlatice prostřední (\"F. intermedia\"), který je nejčastěji vysazovaným druhem zlatice a je považován za nejhezčí. Zpětným křížením s rodičovskými druhy bylo vypěstováno množství různých kultivarů tohoto křížence.\n\nPlody se sbírají na podzim před dozráním; používají se pro svoje antiseptické a protizánětlivé účinky. Patří k padesáti základním bylinám používaným v tradičním čínském léčitelství.\n\nZlatice převislá a její kultivary milují podobně jako jiné zlatice výslunnou polohu. Na zastíněném stanovišti málo kvetou. Na jakost půdy nejsou nijak náročné a snášejí i půdy silně vápenaté. Půda by neměla být příliš suchá ani přemokřená či podmáčená.\n\nMnoží se zejména vrcholkovými zelenými řízky, které se sbírají od druhé půlky května do začátku července a bez prodlení píchají na množárnu pod fólii nebo pod mlhovky. V příštím roce mohou rostliny dorůst výšky až 80 cm. Množení dřevitými řízky se u tohoto druhu nedoporučuje, snadno se však rozmnožuje hřížením.\n\n"}
{"id": "415797", "url": "https://cs.wikipedia.org/wiki?curid=415797", "title": "Vojtech Adamec", "text": "Vojtech Adamec\n\nVojtech Adamec (12. srpna 1926 Špania Dolina – 27. dubna 1973 Košice) byl slovenský dirigent, sbormistr a hudební skladatel.\n\nStudoval na Učitelské akademii v Banské Bystrici a v letech 1947–1950 dálkově na Pedagogické fakultě Univerzity Komenského v Bratislavě (odbor hudební výchova), 1950–1954 dirigování u J. Střelce a Václava Talicha na VŠMU v Bratislavě. Působil jako hudební pedagog, 1949–1955 sbormistr sboru SLUK. V letech 1955–1972 byl dirigentem a sbormistrem Československého rozhlasu v Košicích, v období 1964–1972 Košického sboru učitelů, 1958–1972 Spišského učitelského zpěváckého sboru. Od roku 1966 byl profesorem dirigování na Státní konzervatoři v Košicích. Intenzivně se věnoval slovenskému sborovému zpěvu. Pod jeho vedením absolvovaly pěvecké sbory koncerty na Slovensku i v zahraničí. Jako sbormistr SLUKu se zúčastnil na natáčení folkloristických filmů. Komponoval skladby pro rozhlasové, televizní a divadelní potřeby; byl organizátorem hudebního života.\n"}
{"id": "415813", "url": "https://cs.wikipedia.org/wiki?curid=415813", "title": "Hřbitov Père-Lachaise", "text": "Hřbitov Père-Lachaise\n\nPère Lachaise (česky doslova znamená „otec (páter) Lachaise“) je největší pařížský hřbitov (43,93 ha) nacházející se ve východní části města ve 20. obvodu, který je zároveň jedním z nejznámějších hřbitovů světa. Jméno hřbitova vzniklo ze jména pátera Françoise d’Aix de Lachaise, z jehož zahrady byl hřbitov zřízen. Hřbitov byl dne 26. června 1993 vyhlášen národní památkou. Nachází se zde zhruba 70 000 hrobů a roste zde asi 5300 stromů.\n\nPozemek na kraji Paříže zakoupili v roce 1626 jezuité. V letech 1674–1709 měl v těchto místech dům s rozsáhlou zahradou jezuitský kněz a zpovědník francouzského krále Ludvíka XIV. François d’Aix de Lachaise. Když byli v roce 1763 jezuité z Francie vypuzeni, připadl pozemek státu. Hřbitov zde založil generál Napoleon Bonaparte roku 1804, první pohřeb se zde uskutečnil 21. května 1804. Správou hřbitova byl pověřen prefekt Nicolas Frochot, který se zasloužil o to, že se hřbitov stal posledním odpočinkem obyvatel vyšších kruhů. Na tehdy ještě prázdném hřbitově nechal rozestavět pomníky, sochy a náhrobky, které byly šlechtě a církvi zkonfiskovány během Velké francouzské revoluce. V prvním roce zde bylo zřízeno 13 hrobů, o rok později (1805) jich zde bylo 44, v roce 1806 49, roku 1807 62 a v roce 1812 833.\nV roce 1806 nechal prefekt Frochot přenést na hřbitov rakev s ostatky královny Marie Louisy, manželky Jindřicha III., objevenou při bourání starého kláštera poblíž náměstí Vendôme. V roce 1817 se mu podařilo rovněž pro hřbitov získat ostatky filozofa Abélarda a jeho milenky Heloisy a údajné ostatky Molièra a La Fontaina. Ačkoliv se o několik let později ukázalo, že ostatky obou spisovatelů nebyly pravé, hřbitov mezitím získal proslulost. Tím se v 19. století stalo jistou módou pro vyšší kruhy, pořídit si hrobku právě na tomto hřbitově. Také Napoleon během svého vyhnanství na Ostrově sv. Heleny vyjádřil přání být pohřben na Père Lachaise. Napoleon je ovšem pohřben v pařížské Invalidovně. V roce 1830 čítal hřbitov již zhruba 33 000 hrobů. Během první poloviny 19. století byl hřbitov v pěti etapách (1824, 1829, 1832, 1842 a 1850) rozšířen na dnešní rozlohu 43,93 ha a rozčleněn na 97 oddělení.\n\nVzhledem k tomu, že hřbitov se nachází na strategicky vyvýšeném pahorku, byly zde v 19. století svedeny dvě bitvy. V roce 1814 se na hřbitově odehrála bitva mezi ruskými vojsky a kadety francouzských vojenských škol. Francouzi byli poraženi a Rusové si zde zřídili vojenský tábor. Další bitva se zde odehrála v roce 1871. Na hřbitově se opevnili komunardi a po čtyři dny vzdorovali vládnímu vojsku. Po pádu Pařížské komuny bylo u zdi v severovýchodním cípu hřbitova dne 28. května 1871 postříleno 147 přeživších zajatců. Zeď se nachází v 97. oddělení a v její blízkosti se nachází rovněž řada památníků obětí nacistických koncentračních táborů. Dalším z mnoha památníků je pomník maďarského politika Imre Nagye, který zde byl odhalen v roce 1988 u příležitosti 30. výročí jeho popravy.\n\nNa hřbitově jsou pochovány desítky významných osobností z mnoha oblastí lidské činnosti. Proto hřbitov přitahuje velkou pozornost návštěvníků a je svým způsobem turistickou atrakcí.\n\n\nNa hřbitově je na 300 významných uměleckých památek, buď v podobě skupinových památníků (například obětem pařížské komuny nebo koncentračních táborů 2.světové války), celých hrobek, samotných soch nebo náhrobních reliéfů.\n\nNapříklad:\n\n\nV současnosti je na území města Paříže funkčních 14 hřbitovů, z nichž čtyři hřbitovy mají více než 10 000 hřbitovních míst:\nDalších šest hřbitovů určených k pohřbívání Pařížanů leží mimo území hlavního města, z nichž pět je velmi rozsáhlých. Jejich názvy jsou odvozeny od měst, ve kterých se nacházejí:\n\n\n"}
{"id": "415824", "url": "https://cs.wikipedia.org/wiki?curid=415824", "title": "Plavnik", "text": "Plavnik\n\nPlavnik (italsky \"Plauno\") je chorvatský ostrov v Kvarnerském zálivu Jaderského moře.\n\nOstrov se se svou rozlohou 8,63 km² řadí na 34. místo mezi chorvatskými ostrovy. Nachází se mezi dvěma největšími ostrovy Chorvatska, Cresem (vzdálenost 1 km) a Krkem (vzdálenost 5 km).\n\nPobřeží ostrova má délku 18,477 km. Největší délka ostrova je 6,3 km (ve směru severozápad-jihovýchod).\n\nNejsevernějším bodem ostrova je mys \"Mali Pin\", nejvýchodnějším mys \"Tenka punta\", nejjižnějším mys \"Madona\" a nejzápadnějším mys \"Veli Pin\" s majákem.\n\nNejvyšším místem ostrova je vrchol bezejmenného kopce o nadmořské výšce 194 m.\n\nNejblíže ostrova se nachází Mali Plavnik, ostrůvek ležící asi 200 m při severozápadním pobřeží Plavniku. Blízko je také skupina ostrůvků Kormati přibližně 1 km jihovýchodně od mysu \"Tenka punta\".\n\nOstrov není trvale obydlen, sezónně zde pobývají turisté. Dříve byl ostrov využíván pro pastvu ovcí, nyní je jeho část loveckým revírem. Turistické ubikace se nacházejí ve středu ostrova.\n\nNa ostrově se nachází malé letiště, kde mohou přistávat vrtulníky a malá letadla. Ostrov nemá trajektové spojení s jinými chorvatskými ostrovy či pevninou, příležitostně k němu připlouvají pouze turistické lodě.\n\nOstrov leží v blízkosti trajektových linek Valbiska-Merag a Rijeka-Zadar.\n"}
{"id": "415825", "url": "https://cs.wikipedia.org/wiki?curid=415825", "title": "Adéla Zbyslava Slezská", "text": "Adéla Zbyslava Slezská\n\nAdéla Zbyslava Slezská (1157/66 – po roce 1223) byla dcera slezského knížete Boleslava Vysokého a jeho druhé manželky Kristýny, manželka Děpolta III. z rodu Děpolticů (Přemyslovců). Své druhé jméno získala po prababičce Zbyslavě, první manželce Boleslava III. Křivoústého.\n\nZ manželství s Děpoltem III., uzavřeného před rokem 1190, se Adéle narodilo pět synů. Její bratr Jindřich I. Bradatý společně s Děpoltem III. udržoval styky s míšeňskými Wettiny a Štaufy. Český král Přemysl Otakar I. se rozváděl s Adlétou z rodu Wettinů, když opustil stranu Filipa Švábského (Štaufského) v jeho zápase o německý trůn a kterého podporovali Wettinové. Roku 1202 Děpolta zřejmě vyhnal ze země. V dubnu 1203 Filip Švábský na žádost Wettina Dětricha udělil Čechy v léno Děpoltovi, jednalo se ale jen o formalitu. Roku 1204 Přemysl Otakar I. dal opět přednost Filipu Švábskému a Děpolt s rodinou se mohl vrátit.\n\nPo smrti moravského markraběte Vladislava Jindřicha v roce 1222 polské prameny jako dalšího markraběte (a Adélu jako markraběnku) uvádějí právě Děpolta. \"Chronica Polonorum\", kde se toto dozvídáme, byla ale zřejmě sepsána v Lubušském klášteře, který byl Děpolticům díky jejich darům velmi dobře nakloněn. Někteří z Děpolticů jsou v tomto klášteře i pohřbeni. Děpolt III. ve skutečnosti moc spíše ztrácel. Podle Dalimila zemřel někdy v roce 1223 při obraně Kouřimi.\n\nAdéla se syny se uchýlila na dvůr svého bratra Jindřicha I. Bradatého a do Čech se už nevrátili. Její synové svůj vliv nezískali: Ota Magdeburský (1191 - 1226), probošt v Magdeburku, se snažil naklonil si císaře Fridricha II. Děpolt IV. Bořivoj získal roku 1234 hrad Śrem, ale zemřel při jeho obraně o rok později. Soběslav, správce hradu Lubuš, zemřel před rokem 1247. Boleslav zemřel ve slezském vojsku v bitvě u Lehnice.\n\nAdéla společně s nejmladším synem Přemyslem byla pohřbena v klášteře v Třebnici. \n\n"}
{"id": "415826", "url": "https://cs.wikipedia.org/wiki?curid=415826", "title": "Šešma", "text": "Šešma\n\nŠešma ( , nebo ) je řeka v Tatarstánu s horním tokem v Samarské oblasti v Rusku. Je dlouhá 259 km. Povodí řeky je 6040 km².\n\nPramení na Bugulmsko-belebejské vrchovině. Je levým přítokem Kamy. Ústí do Kamského zálivu Kujbyševské přehrady.\n\nZdrojem vody jsou převážně sněhové srážky. Průměrný roční průtok vody ve vzdálenosti 86 km od ústí činí 11,1 m³/s. Zamrzá v listopadu až na začátku prosince a rozmrzá v dubnu, kdy také dosahuje nejvyšších vodních stavů.\n\nVyužívá se pro zásobování vodou.\n"}
{"id": "415828", "url": "https://cs.wikipedia.org/wiki?curid=415828", "title": "Mistrovství Evropy v orientačním běhu 1964", "text": "Mistrovství Evropy v orientačním běhu 1964\n\n2. Mistrovství Evropy v orientačním běhu proběhlo ve Švýcarsku s centrem v provincii Vallée de Joux a obci Le Brassus. Termín závodů byl 26. -27. srpen 1964. Na tomto druhém oficiálním mistrovství se běžel závod v klasice a štafetách. V mužích startovalo 62 závodníků a v ženách 32 závodnic. Ve štafetách 8 mužských a 8 ženských štafet. Československo reprezentovali: Svatoslav Galík, Jindřich Novotný, Miroslav Stržínek, Bohumil Zemánek, Eva Hohausová, Ludmila Kumbárová, Jana Novotná.\n\n"}
{"id": "415830", "url": "https://cs.wikipedia.org/wiki?curid=415830", "title": "Wiggersův diagram", "text": "Wiggersův diagram\n\nWiggersův diagram je grafické zobrazení časového průběhu důležitých měřitelných veličin fungování lidského srdce. \n\nPod sebou jsou zobrazeny tři důležité hodnoty tlaku (v milimetrech rtuti, červeně v aortě, modře v levé komoře a žlutě v levé předsíni), pod nimi průběh elektrických potenciálů (EKG) a dole průběh depolarizace membrány, tak zvané \"plató\", během něhož membrána nepřijímá další impulzy. V diagramu mohou být vyneseny i další signály, například zvukové (ozvy) nebo tepenné proudění.\n\nNa vodorovné ose je vynesen čas jednoho srdečního cyklu (v sekundách), který je rozdělen na sedm fází: \n\n\n"}
{"id": "415838", "url": "https://cs.wikipedia.org/wiki?curid=415838", "title": "RIA", "text": "RIA\n\nZkratka RIA může znamenat:\n\n"}
{"id": "415841", "url": "https://cs.wikipedia.org/wiki?curid=415841", "title": "Popelník (spalovací zařízení)", "text": "Popelník (spalovací zařízení)\n\nPopelník je nedílnou součástí všech zařízení se spalováním pevných paliv. Slouží k hromadění popela, který do popelníku propadává roštem. \n\nMalé popelníky - například u kamen - bývají vyjímatelné. Jsou umístěny pod roštem tak, aby jejich půdorys zaujímal nejméně celý půdorys roštu a nedocházelo k propadávání popela mimo popelník. \n\nV případě parních kotlů bývá popelník neodnímatelně spojen s konstrukcí topeniště. Součástí takového popelníku jsou i klapky k regulaci proudění vzduchu skrz topeniště.\n\nVyprazdňování probíhá zpravidla otevřením otvoru ve dně popelníku. U lokomotiv se odpopelování provádělo na popelových jámách, které bývaly umístěny nejen ve výtopnách, ale i na nádražích v místech pravidelného zastavování vlaků, zpravidla společně s vodním jeřábem. Lokomotivní četa využívala pobyt vlaku k doplnění vody, promazání ložisek a odpopelování. \n\n"}
{"id": "415848", "url": "https://cs.wikipedia.org/wiki?curid=415848", "title": "Seznam členů osmnáctého Knesetu", "text": "Seznam členů osmnáctého Knesetu\n\nTento článek je seznam členů 18. Knesetu, který byl zvolen ve volbách 10. února 2009.\n\nVčetně náhradníků, kteří na poslanecký post nastoupili až dodatečně, v průběhu funkčního období Knesetu.\n"}
{"id": "415853", "url": "https://cs.wikipedia.org/wiki?curid=415853", "title": "Kuru (Indie)", "text": "Kuru (Indie)\n\nKuru (v sanskrtu कुरु) je název indoárijského kmene a zároveň jeho království, které se nacházelo v oblasti severozápadní Indie v období véd. Království leželo v oblasti dnešní Harijány a bylo to právě zde, kde bylo započato s redakcí védských textů.\n\nZ archeologického hlediska království Kuru korespondovalo s kulturou černě a červeně malované keramiky. V době kolem 6. století př. n. l. patřilo Kuru mezi šestnáct mahádžanapad, čili malých, ale důležitých státním útvarů.\n\n\n"}
{"id": "415855", "url": "https://cs.wikipedia.org/wiki?curid=415855", "title": "Břečťan", "text": "Břečťan\n\nBřečťan (\"Hedera\") je rod obsahující 12–15 druhů popínavých stálezelených rostlin a dřevin z čeledi aralkovitých, které se vyskytují v západní, střední a jižní Evropě, Makaronézii, severozápadní Africe a napříč středo-jižní Asií na východ od Japonska a Tchaj-wanu.\n\nRostliny zůstávají na zemi plazivé a nepřekračují výšku 5–20 cm. Na povrchu vhodném pro šplhání, nevyjímaje stromy, přírodní skalky nebo člověkem vytvořené stavby, ať už dřevěné či kamenné, se mohou vyšplhat až 30 metrů nad zem.\n\nBřečťany mají dva typy listů, dlanitě laločnaté určené k plazení nebo šplhání a srdčité listy na stoncích s květy, které mají volný přístup k slunečnímu záření, často vysoko v korunách stromů nebo na povrchu skalek 2 a více metrů nad zemí. Mladé a již dospělé výhonky se také liší, mladší jsou mnohdy užší, ohebné, popínající se menšími vzdušnými kořeny k povrchu, aby upevnily výhonek k podkladu (ať už ke kůře stromů nebo kameni), pozdější výhonky jsou již schopné se udržet samy a proto nepotřebují pomocné kořeny.\n\nSamotné na nektar velmi bohaté květy jsou zeleno-žluté s pěti malými okvětními lístky, vyrůstají v okolíku od podzimu do zimy. Plody, které dozrávají obvykle mezi koncem zimy a počátkem jara, bývají zelené až černé, tmavě fialové nebo (vzácně) žluté bobule o průměru 5-10 milimetrů s jedním až pěti semeny. Bobule pak slouží jako potrava pro ptactvo, které roznáší do okolí semínka společně s trusem.\n\nJednotlivé druhy se liší především tvary listů, velikostí (hlavně u mladých lístků) i strukturou trichomů a v neposlední řadě nuancemi v barvě květů a plodů. Počet chromozomů se také liší mezi jednotlivými druhy, základní diploidní počet je 48, zatímco některé jsou tetraploidní s 96 a další hexaploidní se 144 a někdy až oktaploidní se 192 chromozomy.\n\nBřečťany se přirozeně vyskytují v oblasti Eurasie a severní Africe, některé druhy byly ale dovlečeny i do severní Ameriky, kde jsou řazeny mezi invazivní druhy. Speciace břečťanu začala pravděpodobně u Středozemního moře. Šíří se převážně pomocí ornitochorii.\nHlavní ekologický význam břečťanů spočívá v produkci nektaru a plodů, přičemž oboje produkuje v době, kdy ostatních zdrojů plodů, či nektaru nedostatek. Kupříkladu včela druhu \"Colletes hederae\" je kompletně závislá na břečťanech a celý její životní cyklus je s nimi provázán. Plody břečťanu slouží jako potrava pro mnoho ptáků, mezi ně například patří drozdovití,pěnicovití a měkkozobí, naopak listy slouží jako potrava pro larvy některých druhů motýlů, kupříkladu blýskavce mramorované, blýskavce ostružníkové,osenici černolemé, žlutokřídleci střemchovému (který se živí výhradně na břečťanech), zejkovci dvojzubému, zejkovci bezovému a různorožci trnkovému.\n\nNásledovné druhy jsou široce uznávané a rozděleny do dvou skupin v závislosti na tvaru trichomů nacházejících se na spodní straně listů.\n\nJednotlivé druhy břečťanu jsou často alopatrické a sobě blízko příbuzné a mnoho z nich je občasně považované jako pouhé varianty nebo poddruhy břečťanu popínavého (Hedera helix), který byl popsán jako první. Několik dalších druhů bylo popsáno v jižních oblastech původního Sovětského svazu, není na ně ovšem většinou botaniků brán zřetel.\n\nJediný potvrzený hybrid týkající se břečťanů je mezirodový hybrid \"Fatshedera lizei\", kříženec mezi prodarou japonskou (aralkovité) a břečťanem irským (Hedera hibernica). Tento kříženec byl poprvé představen ve francouzských zahradách v roce 1910 a nebyl již nikdy znovu vyšlechtěn. Jeho existence je udržována vegetativním rozmnožováním. Navzdory blízké příbuznosti mezi \"Hedera helix\" a \"Hedera hibernica\" (donedávna považováni za stejný druh), žádní kříženci těchto dvou druhů nebyli dosud nalezeni. Hybridizace ovšem mohla hrát roli při evoluci některých druhů tohoto rodu.\n\nPěstování břečťanu je populární díky jejich schopnosti se přizpůsobit široké škále podnebných podmínek, stálezeleným listům, či univerzálnosti díky nízkému vrůstu a schopnosti upínat se na fasády, ploty a pařezy stromů. Mnoho kultivarů se pro pestré žíhání a neobvyklé tvary listů využívá v zahradnictví jako dekorace. Frank Lloyd Wright je často spojován s příslovím \"Doktoři své omyly pohřbívají, architekti pokrývají břečťanem\".\n\nČasto se diskutuje na téma, zdali břečťany poškozují stromy, na které se pnou. V Evropě je poškozování zanedbatelné, ačkoliv může docházet ke konkurenci co se týče vody a živin v okolní půdě. Zároveň jsou stromy obtěžkané břečťanovým porostem více náchylné k vývratům. Škody a problémy jsou mnohem znatelnější v Severní Americe, kde je břečťan bez přirozených škůdců a chorob, který jinak brzdí jeho expanzivní růst. Mohutný nárůst na stromě může ohrozit jak jeho strukturální pevnost, tak i schopnost fotosyntézy, což povede buď přímo k úhynu nebo k dostatečnému oslabení, které využije případná choroba, či škůdce.\n\nExistují obavy ohledně poškození skládaného kamene, cihel, kamenům s maltou a štukovaných omítek vzdušnými kořeny a přirůstáním kmínku k podkladu. Kamenná zeď, pokud je ponechána napospas břečťanu, může být vážně poškozena, či zničena není-li nijak udržována, na druhou stranu cihlová, maltovaná, či zeď s štukovanou omítkou jsou nejen v bezpečí před vzdušnými kořeny břečťanu, ale jsou i chráněny samotným břečťanem před nepříznivým počasím. Přesto, nachází-li se v fasádě trhlina či jiná nedokonalost, vzdušné kořeny mohou omítkou prorůst a zeď poškodit, následovné odstranění břečťanu je nejen obtížné, může i ještě více poškodit již tak narušenou vrstvu. Moderní malty často obsahují portlandský cement s malým obsahem vápna a jsou silnější než dříve používané malty složené pouze z písku a vápna. Štukované omítky a fasády mohou být poškozeny nejen po estetické stránce odstraněním břečťanu, ale mohou nastat i problémy s těsněním. Břečťan také způsobuje řadu problémů pro dřevěné budovy, kde pak škodu působí přímo, rozšiřováním škvír a puklin mezi prkny, čímž dochází k destabilizaci stavby nebo napomáhá dalšímu poškozovaní, kdy vzdušné kořeny narušují povrch dřeva a usnadňují pronikání vzdušné vlhkosti a hub, což má za následek urychlení procesu hniloby a následný rozpad.\n\nNěkteré druhy břečťanu se staly jak velmi invazivními rostlinami, které ohrožují přirozeně se vyskytující se druhy, tak i plevelem v zahradách západních a jižních koutů Severní Ameriky s mírnější zimou. Břečťan totiž vytváří hustý, dusivý, stín snášející, stálezelený pokryv země, který se může rozšířit velmi rychle přes velké prostranství a vytlačit původní vegetaci díky podzemním kořenům i nadzemním výhonkům. V Kalifornii se běžně břečťan využívá jako okrasná rostlina, v ostatních státech USA jsou obyvatelé spíše odrazováni od jeho pěstování, a v některých oblastech je přímo zakázáno. Podobné problémy existují i v Austrálii. V obou zemích se vůči suchu odolné severoafrické druhy \"H. canariensis\",\"H. algeriensis\" a \"H. helix\" původně pěstovaly pouze v parcích, zahradách a okolo dálnic, následně se však staly vážným problémem v lesích u pobřeží. Na likvidaci invazivního břečťanu a obnovu původního ekosystému jsou spouštěny nákladné programy.\n\nBobule břečťanu jsou pro lidi mírně jedovaté, vzhledem k jejich velmi hořké chuti však k otravám dochází jen velmi výjimečně. Listy obsahují terpen, saponin, a falcarinol, který může některým lidem způsobit alergickou reakci (kontaktní dermatitidu). Osoby, které trpí touto alergií, budou pravděpodobně také podobně reagovat na mrkev a další členy čeledi miříkovitých, protože také obsahují falcarinol. Došlo i k případu, kdy byl schopen zahubit rakovinné buňky\n\nJméno břečťan se také často používá jako obecné označení pro některé nepříbuzné rostliny jako například psí víno (loubinec trojlaločný z čeledi révovitých) nebo jedovatý břečťan (\"jedovatec kořenující\" z čeledi ledvinovníkovitých),\n\nKromě dnešních parků a zahrad našel břečťan své místo i v mnoha mýtech a lidových příbězích. Asi nejznámějším příkladem je spojení břečťanu s římským bohem vína Bacchem, který je často zobrazován vínem a věncem břečťanu, jenž sloužil jako protiváha k alkoholu, protože při svaření s vínem údajně vznikal odvar schopný zmírnit opilost návštěvníků oslav na počest právě boha vína. Toto spojení se zachovalo po dlouhou dobu neboť mnoho hostinců ve středověku mělo okolo vchodů ať už živý břečťan nebo alespoň jeho vyobrazení, jako symbol dobrého vína.\n\nBřečťan se také často objevuje ve folklóru na Britských ostrovech, kde má ovšem poněkud rozpolcené postavení. Mnohdy břečťan obrůstající obydlí znamenal předpověď zničení obydlí a ztrátu dalšího majetku obyvatele onoho stavení. Na druhou stranu, a to tedy především v oblasti Skotské vysočiny, byly břečťanu přisuzovány ochranné schopnosti, hlavně proti čarodějnicím a různým uhranutím. Obyvatelé si pak nechali záměrně obrůstat obydlí břečťanovým porostem nebo alespoň symbolicky připevnili břečťanový výhon nade dveře.\n\nNa Balkánském poloostrově měl břečťan podobnou funkci, kde byl používán k vyhledávání čarodějnic. Z něj se zde dokonce vyráběly nádoby na pití a pokud se žena odmítala z něj napít, byla prohlášena za čarodějnici.\n\n\n\n \n"}
{"id": "415875", "url": "https://cs.wikipedia.org/wiki?curid=415875", "title": "Ibogain", "text": "Ibogain\n\nIbogain je indolový alkaloid s halucinogenními účinky přirozeně se vyskytující v mnoha rostlinách, především v rostlině známé jako iboga. Preparáty obsahující ibogain jsou užívány k medicínským a rituálním účelům stoupenci afrického náboženství Bwiti jako entheogen. V současné době je spojován především se svými účinky na léčbu závislostí. Byl objeven v roce 1901, od roku 1957 je známa jeho přesná struktura a až v roce 1975 byl syntetizován z nikotinamidu. Je získáván buď extrakcí z ibogy nebo semisynteticky z voacaginu, jiného rostlinného alkaloidu. Plně syntetická výroba je považována za příliš nákladnou.\n\nV raných 60. letech 20. století bylo náhodně objeveno, že vede k přerušení závislosti na heroinu. První pokusy s ním prováděl Howard Lotsof, ten si pak v letech 1985–1992 patentoval léčbu závislostí na různých látkách ibogainem během svých výzkumů v Nizozemsku. Po smrti jedné z pacientek (způsobené nejspíše tajným požíváním heroinu) se výzkum vrátil na experimentální úroveň.\n\nPři léčbě drogových závislostí se užívá perorálně v kapslích v množství 10 – 20 mg/kg. Působí přibližně 6 hodin, přibližně polovina lidí zažívá po požití zmatenost, nevolnost a zvracení. Projevuje se také ospalost, nechuť ke komunikaci a citlivost na světlo a hluk. Stav intoxikovaného je podobný spánku, ale vědomí je zachováno a objevují se fantazijní obrazy v rychlém sledu. Ve vyšších dávkách se objevují halucinace, často doprovázené pocitem strachu. Ibogain bývá uživateli většinou dobře tolerován a nezpůsobuje psychické ani fyzické problémy. Návykovost nebyla zjištěna.\n"}
{"id": "415879", "url": "https://cs.wikipedia.org/wiki?curid=415879", "title": "Masticha", "text": "Masticha\n\nMasticha nebo mastix je pryskyřice, která se získává z keře řečíku lentišku (\"Pistacia lentiscus\") výhradně na řeckém ostrově Chios.\n\nTurecký název ostrova Chios zní \"Sakız Adası\" a znamená „ostrov lepidla“. V době osmanské nadvlády na Chiosu se cena mastichy rovnala ceně zlata. Za krádež mastichy, ať už z přírodních zdrojů, byl viník na příkaz sultána popraven. Během masakru na Chiosu v roce 1822 ušetřil sultán obyvatele oblasti Mastichochoria, kteří pak měli pro něj i jeho harém zajišťovat dodávku této zázračné hmoty.\n\nV jižní části tohoto ostrova se nachází 24 vesniček, kde mastichu sklízejí a zabývají se jejím zpracováním. Přestože řečík lentišek roste i jinde ve Středomoří a na světě, nikde jinde nemá tak jedinečné účinky. Proto je označení Masticha Chiu uznáno jako Chráněné označení původu Evropské unie (PDO).\n\nProdukce mastichy utrpěla značnou újmu v roce 2012, kdy byly lesy zasaženy rozsáhlými požáry.\n\nMasticha byla v mnoha směrech využívána již ve starověku, zejména pro vonný dech a bělící účinky na zuby.\n\nV současnosti má masticha široké využití v potravinářském průmyslu, v lékařství a kosmetice. Používá se při přípravě mastí na ekzémy, popáleniny, omrzliny. Bylo prokázáno, že masticha dokáže absorbovat cholesterol a snižovat krevní tlak. Je vynikající pro ústní hygienu, působí antisepticky a vede k redukci zubního plaku. Při dlouhodobém užívání zabíjí bakterii \"Helicobacter pylori\", která způsobuje peptické vředy, gastritidu a duodentidu (zánět dvanáctníku).\n\nV potravinářství se masticha používá k ochucení masa, mořských plodů, jako přísada do koláčů a cukrovinek. Populárními produkty z mastichy nebo s přísadou mastichy jsou žvýkačky, olej, voda, likéry, mýdla, zubní pasty...\n\n"}
{"id": "415885", "url": "https://cs.wikipedia.org/wiki?curid=415885", "title": "Switchfoot", "text": "Switchfoot\n\nSwitchfoot je americká alternativní rocková kapela ze San Diega v Kalifornii. Mají na svém kontě již jedenáct řadových alb. \n\nSwitchfoot, multi-platinoví rockeři ze San Diega, nikdy neplánovali být slavní.\nPo pravdě, když skupina v roce 1996 vznikla, zakládající členové Jon Foreman, Tim Foreman a Chad Butler brali hudbu spíše jako koníček než co jiného. Nikdy neměli v úmyslu se jí živit a určitě je nikdy nenapadlo, jak slavní budou dnes.\nSwitchfoot vlastně začínali jako dvě samostatné kapely. Bubeník Chad Butler hrál v jedné (Half Together) a bratři kytarista Jon Foreman a baskytarista Tim Foreman ve druhé (Etc.). Jejich skupiny hrály často společně a také si často navzájem dělali předskokany. Potom se obě kapely rozpadly, což vedlo k tomu, že Jon, Tim a Chad založili novou s názvem Chin Up (pojmenovanou po jednom dobrém kamarádovi Willu Chinovi.) V Jonově pokoji nahráli své demo a začali vystupovat v místních klubech a kavárnách. Mezitím si jejich nahrávka našla cestu do rukou producenta Charlieho Peacocka. I přes velmi nízkou kvalitu zvuku („Je vážně utrpení to poslouchat, činely jsou tam tak hlasité!“ řekl Tim) ho okamžitě zaujaly hluboce upřímné texty. Nechal Jonovi na záznamníku vzkaz, ve kterém vylíčil svůj zájem o jejich kapelu. O pár týdnů později měla Chin Up nahrávací smlouvu. Během zimnícho volna začali okamžitě nahrávat a mezitím si změnili jméno z Chin Up na Switchfoot, protože nechtěli mít na své nahrávce píseň se stejným jménem, jako byl název jejich kapely. Switchfoot je surfařský pojem, kterým se označuje, když surfař změní pozici nohou na prkně a jede na opačnou stranu přímo proti vlně. Také může znamenat získání nové perspektivy či náhledu.\n\nTim maturoval jen pár dní před vydáním jejich CD „The Legend of Chin“ a poté kluci natočili klip k písni \"Chem 6A\". CD se setkalo s velkým úspěchem a provázely jej nadšené recenze. Switchfoot vyhráli ocenění \"San Diego Music Award\" a \"ASCAP Award\" za „Nejlepšího nového umělce“.\n\nThe Legend of Chin se prodávalo dobře kapela se v roce 1999 vydala do studia, aby nahrála své druhé album „New Way to Be Human“. Nahrávání tohoto alba nebylo lehké, kluci si uvědomovali vysoká očekávání fanoušků a nahrávací společnosti, nemluvě o vysokých nárocích, jež kladly na sebe samé, aby odvedli opravdu tu nejlepší práci. Také bylo složité vše stihnout, když Chad se ženil a Tim byl zaneprázdněn hodinami na San Diegské univerzitě. Switchfoot ale nakonec všechno zvládli a jejich album bylo opět přijato velmi příznivě.\nZačali být známí v hudební branži a v roce 1999 získali ocenění Dove Award za „\"Moderní Rockovou píseň roku\"“ (New Way to Be Human).\n\nSwitchfoot teď často koncertovali, předskakovali pro kapely jako Five Iron Frenzy nebo OC Supertons, což tuto talentovanou San Diegskou skupinu představilo ještě více lidem.\n\nRok 2000 se nesl ve znamení nového CD, v budoucnu zlatého „Learning to Breathe“. Brzy po jeho vydání se ke skupině připojil klávesista Jerome Fontamillas (původně ze skupin Mortal a Fold Zandura) a začal s nimi koncertovat. Learning to Breathe také přineslo skupině San Diegskou hudební cenu za „\"Nejlepší popové album\"“, „\"Nejlepší dospělé alternative umělce\"“ a „\"Nejlepšího popového umělce\"“. Také měli jednu nominaci na Grammy. Skupina se pomalu začínala svým hudebním stylem i vystupováním přibližovat mainstreamu.\n\nPoté v roce 2002 vyšel populární film s \"Mandy Moore\", A Walk to Remember (Dlouhá cesta). Switchfoot, coby Mandyina oblíbená skupina měli několik písní na soundtracku k filmu a zpěvák Jon Foreman si zazpíval s Mandy Moore duet.\n\nUvedení tohoto filmu přineslo Switchfoot ještě více pozornosti. Někdy v té době také zkrachovala jejich nahrávací společnost \"Re: think\" a Switchfoot podepsali smlouvu na pět alb s Red Ink and Columbia.\nPoté v roce 2003 vydali svůj obrovský hit, The Beatiful Letdown, s nímž zazářili na hudební scéně; všude vyprodávali koncerty a jejich alba byla na mnoha místech k nedostání. Album se prodávalo velmi dobře a překročilo 2 000 000 prodaných kopií, v čele s hity \"Dare You to Move\" a \"Meant to Live\".\nMezi lety 2003 a 2005 za něj také Switchfoot obdrželi několik cen, například vyhráli \"Dove Award\"s v kategorii \"Rocková nahrávka roku\" (Ammunition), \"Současné rockové album roku\", \"Současná rocková nahrávka roku\" (Meant to Live), \"Umělec roku\", \"Krátké hudební video roku\" (Dare You to Move) a \"Současná rocková nahrávka roku\" (Dare You to Move). Skupina také vyhrála \"San Diego Awards\" za \"Nejlepší popové album roku\" a \"Píseň roku\" (Dare You to Move).\nV roce 2004 Switchfoot vydali dlouho očekávané DVD shrnující všech osm let jejich existence, Switchfootage. Switchfootage obsahovalo krátký film, scény ze zákulisí a exkluzivní interview. Po tomto DVD vydali Switchfoot další, své první live DVD jménem Live in San Diego. Toto DVD nahráli ve svém rodném městě a slavili s ním velký úspěch; stalo se platinovým a vyhrálo \"Dove Award\" za \"Dlouhostopážní hudební video roku\".\nThe Beautiful Letdown se dostalo na 16. místo v Billboardu a Top Internet Album žebříčcích a na první místo v křesťanských \"Top Christian Album\" žebříčcích. V roce 2003 se také Switchfoot objevili v několika večerních televizních pořadech, jako například u Jaye Lena a Davida Lettermana a také několikrát na MTV.\nS vydáním alba Beatiful Letdown začala skupina projevovat snahu se „neškatulkovat“ a chtěli se zbavit nálepky „křesťanská rocková kapela“. “Jsme křesťany, co se týče víry, ale ne žánru,“ říká baskytarista Tim Foreman. „Jako skupina,“ vysvětluje, „se snažíme o Sokratovský přístup, kdy pokládáme hodně otázek. Myslím, že spousta lidí velmi rychle odpovídá, aniž by se někdo na cokoliv ptal.“\nNe všichni tento postoj kapely schvalovali a hodně lidí se bálo, že se snaží pouze více zalíbit. Switchfoot byli nicméně s tímto krokem úspěšní a podařilo se jim neodehnat své křesťanské fanoušky a přiblížit se těm ostatním.\n\n„Jako hudebník bych od posluchače chtěl jedinou věc, a to aby si pustil CDčko, zavřel oči a a zapomněl na všechno ostatní,“ říká Jon Foreman. „Nejspíš se mi tenhle sen nesplní, ale já poslouchám hudbu od spousty různých lidí a myslím, že existuje někdo s otevřenou myslí, kdo může poslouchat jakýkoliv druh hudby.“\n\nV roce 2003 začal se skupinou koncertovat kytarista Drew Shirley (původně ze skupiny All Together Separate). Díky nabitému koncertnímu programu byli Switchfoot prakticky stále na cestách a kluci si uvědomili, že pokud se chtějí posunout blíže novému albu, musí to udělat prostě „cestou“. Začali tedy psát a nahrávat nové kusy za jízdy a někdy hráli právě napsané písně pro živé posluchače na koncertech.\n„Na téhle nahrávce to byli nejvíce právě fanoušci, kdo si vybíral, jaké tam budou písně,“ vysvětluje Jon Foreman. Skupina využila této příležitosti, aby si vyzkoušela nové kusy naživo a zjistila tak reakci publika. „Už podle nějakého druhého refrénu jste mohli celkem s přesností vidět, jak to s písní vypadá. Pokud se na vás lidi dívají s takovým tím zvláštním nechápavým výrazem, je na čase zasednout zpátky k psacímu stolu,“ směje se Jon.\n\nReklamní kampaň nového alba byla obrovská a Switchfoot v roce 2005 vytvořili DVD názvem \"Feet Don´t Fail Me Now\", které obsahuje vtipný záznam členů kapely a spekulace o tom, jak by mělo vypadat jejich nové album.\n\nRok 2005 byl opravdu nabitý. Do skupiny byl oficiálně přijat Drew Shirley, Switchfoot také poprvé uspořádali Bro-Am, dobročinný surfařský závod (kde musí každý během svého zahřívacího kola udělat alespoň jeden trik switchfoot – tj. změnit směr a jít proti vlně) spojený s koncertem skupiny. Výtěžek z této akce byl věnován místním charitativním organizacím.\n\nDíky prvnímu z dnes již každoročně konaných Bro-Amů, který se konal v červenci 2005, byly získány peníze pro skupinu s názvem \"Care Home\", neziskovou organizaci, která poskytuje pomoc teenagerům v problémech nebo bez domova po celém státě San Diego. Akce měla obrovský úspěch a „přesáhla všechna naše očekávání,“ řekl Jon Foreman.“Byl jsem neustále šokován úrovní surfování. Přišly i takové legendy jako Tom Curren nebo mladé hvězdy jako Derek Blockleman. Děti z \"Care House\" se učily surfovat a hrát na kytaru oni mě zase učili tančit. Ještě jednou díky všem, kteří pomohli uskutečnit tento náš sen.\"\n\nPo akci se konala after party v v místním klubu. Během party se rozdávaly dárky na rozloučenou a proběhl koncert Swtchfoot.\n\nV roce 2005 založili kluci \"lowercasepeople.com\", webové stránky a časopis o hudbě, umění a sociální spravedlnosti. Lowercase people byl inspirován návštěvou skupiny v jihoafrických vesnicích (ta byla také inspirací pro píseň The Shadows Proves the Sunshine). To, že viděli sirotčince plné kojenců, jejichž rodiče zemřeli na AIDS, že se setkávali se sirotky na ulicích a že se setkali s dětským sborem Kuyasa Kids přivedlo Switchfoot k založení této ambiciózní organizace. Vydali CD sboru Kuyasa Kids (k dispozici na stránkách časopisu i skupiny www.switchfoot.com) Děti tak mohou pomoci získat peníze pro své komunity. Lowercase people se pyšní i úspěšnou kolekcí oblečení.\n\nPřes velmi naplněné léto vydali Switchfoot v září 2005 své páté album, Nothing Is Sound (stále k dostání na dvou discích) a tak prudce stoupla jejich úspěšnost v hitparádách (poprvé dosáhli třetí příčky) a jejich popularita rychle vzrostla. Nothing Is Sound se dostalo na první místo v hlavní křesťanské a internetové hitparádě.\n\nPrvní skladba alba \"Stars\" (píseň \"Happy Is A Yuppie Word\" byla původně zařazena jako první skladba, ale byla zaměněna když ji vydavatel označil za příliš temnou) získala obrovskou popularitu a šestnácté místo v americké moderní rockové hitparádě. Jejich klip byl nesmírně populární, objevovali se v něm členové kapely hrající pod vodou. „Potopili jsme bicí. Vypadalo to surrealisticky.“\n\nAlbum se setkalo s potížemi, po intenzivním nárůstu prodeje (Zlatá edice vyšla již tři měsíce po prvním vydání) to přispělo k jeho propadu. Některá CD byla chráněna před kopírováním a obsahovala varovaní před stahováním hudby do iPodů a před možností nainstalovat si takto do počítače virus. Zklamaný Tim Foreman, který soucítil s fanoušky, napsal na stránky vydavatelství Sony projev proti přehnané ochraně a poskytl fanouškům detailní pokyny jak ochranu obejít. Jeho vzkaz byl ale okamžitě smazán vydavatelstvím Sony.\nAvšak album stále bylo opatřeno přísnou ochranou a i když Sony později vydalo novou přepracovanou verzi alba, mnozí z fanoušků se ke koupi stavěli zdráhavě.\nI přes tyto nepříjemnosti kapela vyhrála ocenění GMA za „\"Krátké hudební video roku\"“ (Stars) a Jon Foreman vyhrál „\"ASCAP Impact Award\"“ za velký úspěch a vliv svých písní na mainstreamovou rockovou hudbu. U příležitosti \"Nothing Is Sound Fall Tour\" také kluci spustili Daily Foot, foto deník z cest. Když podzimní turné skončilo, dali si kluci kýženou\npřestávku a vydali single „We Are One Tonight“ spolu s klipem. Píseň si ale v žebříčcích nevedla příliš dobře.\nV únoru skupina (s legendárním producentem Stevem Lillywhitem) nahrála píseň jménem Awakening. Poté se v březnu 2006 vydali na Spring Tour a k potěšení všech fanoušků se Awakening objevila na jejich setlistu. Spring Tour také fanouškům představil zbrusu nový \"Oficiální Switchfoot Podcast\", video deníček z cest. Ten se dá zdarma stáhnout z iTunes a obsahuje pohledy do zákulisí, sestřihy z koncertů a rozhovory (najdete jej i na youtube).\n\nKapela se vrátila z úspěšného jarního turné a začaly kolovat různé zvěsti o nahrávání nového alba. Jon tyto dohady potvrdil v pátém podcastu a později řekl, že by skupina ráda vydala nové album koncem roku. Kluci také řekli, že neměli v úmyslu nahrát celé album, ale po nějakém čase stráveném ve studiu zjistili, že už ho vlastně celé mají. Ve snaze být stále v kontaktu se svými fanoušky, nainstalovali Switchfoot do svého studia webkameru, aby jim umožnili bližší pohled na nahrávání nového alba (čímž z nás všech udělali „šmíráky“ ;)). Webkameru si všichni velmi rychle oblíbili, až nakonec přílišné množství diváků shodilo server. To bylo nicméně rychle vyřešeno a brzy na to skupina dokončila nahrávání v San Diegu. Poté se vydali do LA (webkameru vzali s sebou!) aby tam dokončili mixování a provedli finální úpravy. Album (nazvané „Oh! Gravity“) bylo hotové sedmého srpna. Switchfoot také uspořádali soutěž , kde mohli fanoušci soutěžit o výlet do San Diega a hrát na kravský zvon na jejich novém albu. Dále také vydali zdarma píseň pro fanoušky nazvanou „Daylight to Break“.\n\nV následujících měsících, Switchfoot zveřejnili název jejich nového alba (Oh! Gravity) a plánovali, kdy ho vydají. Chtěli album vydat v listopadu, ale nakonec bylo datum posunuto na 26. prosince. Album si vedlo velmi dobře (18. místo na Bilboard charts) a stalo se hitem. Kluci za toto album posléze dostali ohodnocení \"San Diegské album roku\". K singlu „Oh!Gravity“ a písni „Awakening“ kluci také vytvořili klipy.\n\nByl zde ale jeden problém – celé natáčení „Awakening“ si kluci platili z vlastní kapsy a nikdo z vydavatelství Sony jim nepomohl. Ačkoli to fandové celý ten čas nevěděli, tenhle krok signalizoval odchod Switchfoot od Sony.\n\nV červnu roku 2007 Switchfoot pořádali již 3. Každoroční Bro-Am. Jenže zrovna v tu chvíli se olej nedopatřením vylil do vod Moonlight Beach, kde se Bro-Am konal, takže kluci nemohli uspořádat oblíbenou surfařskou soutěž. Každopádně rychle vymysleli nějaké míčové hry a situaci tak zachránili. I bez surfařské soutěže Switchfoot nakonec vydělal přes 40,000 $ na dobročinné účely.\n\nV létě 2007, Jon Foreman začal pracovat na postranním projektu nazvaném „The Real SeanJon“ se svým kamarád Seanem Watkinsnem z kapely Nickel Creek. Později změnili jméno na Fiction Family. Začal také pracovat na svých sólových projektech a na konci července, Switchfoot začali zpracovávat nápady pro nové album. Jon také představil svoji myšlenku o čtyřech EP's nazvaných Podzim, Zima, Jaro a Léto.\n\n10. srpna roku 2007 skupina přes svoji myspcace stránku oficiálně ohlásila, že „po několika rocích, kdy jsme se snažili, aby vše s Columbií fungovalo jsme oficiálně rosekli naše závazky se Sony, abychom mohli tvořit hudbu nezávisle.“\n\nKapela nastartovala svoje vlastní vydavatelství nazvané \"Lowercase people records\". „Našim cílem bylo odstranit bariéru mezi našimi posluchači a našimi písněmi,“ píše Jon na oficiální YouTube stránce skupiny. „V hudbě jsme se chtěli dostat do míst, která jsme zatím ještě nenavštívili. Chtěli jsme utvořit více rozdílnou sbírku hudebních projektů, kterou bychom více ovládali. Protože hudba hraje velmi rozhodující roli při spojování lidí z celého světa, chtěli jsme být součástí vydavatelství, které se přímo věnuje společenským věcem a které je více ohleduplný vůči životnímu prostředí. Lowercase People Records je náš pokus dělat takové věci a snad i víc. Lowercase People je náš pokus lépe sloužit této komunitě, která nás podporuje skrze tyto dlouhá léta. Jako kapela máme celý náš život tento sen: nemít žádné hranice při tvorbě písní ani při způsobu, kterým je budeme šířit. Takže tohle od nás můžete očekávat... během příštích pár měsíců vydáme několik odlišným projektů, které vyvrcholí novým Switchfoot CDčkem, které určí kdo jsme v nové, nezávislé éře.\"\n\nKluci začali krátce na to budovat v San Diegu nové nahrávací studio.\n\nNa podzim roku 2007, kapela jela na „\"Appetite for Construction\"“ tour, kde jeden dolar z každé vstupenky šel na charitativní organizaci Habitat for Humanity. Celá tour vydělala přes $100,000 dolarů a představila také úplně první píseň, kterou kluci nahráli u Lowercase people record, nazvanou Rebuild. Jon Foreman píseň napsal spolu s Mattem Thiessen z kapely Relient K. Písničku jste si mohli zadarmo stáhnout, ale spolu s písní jste také mohli něco přispět na \"Habitat For Hummanity\". Také jste jim mohli osobně přijet a pomáhat.\n\nV listopadu Jon vydává své první EP (Podzim) a v lednu 2008 vydává své druhé EP, Zima. Obě EP se setkaly s pozitivním hodnocením a Zima vyhrála 1. místo na „iTunes Top Selling Albums Chart“ (seznam nejprodávanějších alb). Podzim se v těchto statistikách umístil na 8. místě.\n\nNa jaře 2008 se kapela připojila ke společnosti \"To Write Love On Her Arms\". Jde o neziskovou organizaci která se zaměřuje na poskytování naděje a pomoci pro mladé lidi, kteří zápasí s problémy jako deprese, drogová závislost a pokusy o sebevraždu. Kluci ji podpořili ve speciální Up In Arms turné. Jon také vydal jeho Jarní EP.\n\nV létě Jon dokončil své sezónní EPčka (EP Léto se dostala na 10. příčku v nejprodávanějších albech) a spolu s ostatními se přesunuli do nově dokončeného studia, aby zde mohli pracovat na jejich novém albu.\n\n4. Bro-Am se konal v červnu a vydělal $60,000 pro organizaci Stand Up For Kids.\n\nPlán pro brzkou budoucnost je nové Switchfoot CD (plánované na léto 2009). Kluci v létě na podzim znovu spustili webkameru, takže jsme měli možnost sledovat je přímo při práci. Nyní už mají hotový tracklist a zřejmě mají nahrané i všechny písně.\n\n\n1997\n\n\n2001\n\n\n2002\n\n\n2003\n\n\n2004\n\n\n2005\n\n\n2006\n\n\n2007\n\n\nSwitchfoot je surfařský termín a znamená zcela změnit směr a jít přímo proti vlně. To se taky odrazilo v jejich hudbě - hudba se mění v závislosti na slovech. Vidí a žijí život jinak, než jiné rockové kapely.\n\n\nCelá tato biografie byla překopírována s laskavým souhlasem autorů z české Switchfoot fan stránky.\n"}
{"id": "415887", "url": "https://cs.wikipedia.org/wiki?curid=415887", "title": "Institut pro průmyslový a finanční management", "text": "Institut pro průmyslový a finanční management\n\nInstitut pro průmyslový a finanční management (IPFM) je ekonomická vysoká škola, která od roku 1998 nabízí postgraduální programy MBA v anglickém jazyce při zaměstnání. Jako jediná business school v České republice umožňuje IPFM studium MBA také v německém jazyce, proto studenti mají příležitost studovat program dvojjazyčně.\n\nTento institut byl založen firmami Škoda Auto, IBM a SAP a v současné době je podporován mnoha dceřinými společnostmi nadnárodních korporací. Ročně IPFM nabízí cca 60 studentům možnost doplnění odborné kvalifikace jako přípravu na zastávání vedoucích pozic v oblasti průmyslu a finančního managementu. K přednášejícím patří univerzitní profesoři z celé Evropy a USA. Všechny MBA programy nabízené IPFM jsou akreditovány institucemi FIBAA (Foundation for International Business Administration Accreditation) a CAMBAS.\n"}
{"id": "415890", "url": "https://cs.wikipedia.org/wiki?curid=415890", "title": "Arcibiskup canterburský", "text": "Arcibiskup canterburský\n\nArcibiskup canterburský je nejvyšší biskup, představený Anglikánské církve, symbolický nejvyšší představitel světové anglikánské komunity a diecézní biskup Canterburské diecéze. Současným arcibiskupem je Justin Welby, který je v pořadí 105. arcibiskupem canterburským. \n\nPrvním arcibiskupem byl svatý Augustin z Canterbury, který roku 597 založil první anglickou diecézi. Od jeho dob až do 16. století byli arcibiskupové ve spojení se svatým stolcem v Římě a tak obdrželi pallium. V období anglické reformace došlo k odluce církve v Anglii z vlivu papeže a Římskokatolické církve. Tato odluka měla zpočátku přechodný charakter, ale postupně došlo k trvalému oddělení obou církví a ustavení nezávislosti Anglikánské církve.\n\nVe středověku existovaly různé variace nominace na pozici arcibiskupa a biskupů. V některých případech byl volen sborem kanovníků Canterburské katedrály, jmenován králem nebo papežem. Od dob reformace Anglikánská církev získal statut státní církve a výběrem arcibiskupa je zákonem pověřen panovník. V současnosti je jmenován předsedou vlády ve jménu panovníka a je vybírán ze seznamu dvou kandidátů navržených Královskou nominační komisí.\n"}
{"id": "415894", "url": "https://cs.wikipedia.org/wiki?curid=415894", "title": "Běžné dvojkolí", "text": "Běžné dvojkolí\n\nBěžné dvojkolí je označení pro dvojkolí lokomotivy nebo motorového vozu (jednotky) bez vlastního pohonu. Běžně se používá též nepřesné označení běžná náprava, a to i v odborné literatuře. \n\nBěžná dvojkolí nesou část hmotnosti vozidla v případě, že výkon primárního zdroje energie není tak vysoký, aby bylo účelné mít všechna dvojkolí hnací. Druhým úkolem, zejména v případě rámových lokomotiv, je navádění vozidla do oblouku a zajištění stabilního chodu v přímé. \n\nElektrické, motorové a parní vozy a jednotky mají zpravidla část dvojkolí běžných. Poměr hnacích a běžných dvojkolí se zde řídí adhezními podmínkami, požadavky na zrychlení, překonávání sklonů, dynamické (rekuperační) brzdění a v neposlední řadě i přijatelnou cenou vozidla. U lokomotiv byla běžná dvojkolí prakticky opuštěna v polovině 20. století z důvodů požadavků na maximální využití adheze. Přesto se najdou výjimky – například dánské lokomotivy řady MX, které vznikly z americké konstrukce a kde byly ke snížení nápravového tlaku použity na místo dvounápravových podvozků podvozky třínápravové s prostředním běžným dvojkolím.\n\n"}
{"id": "415895", "url": "https://cs.wikipedia.org/wiki?curid=415895", "title": "Chuck", "text": "Chuck\n\nChuck je americká přezdívka pro osoby jménem Charles.\n\n\n\n\n"}
{"id": "415901", "url": "https://cs.wikipedia.org/wiki?curid=415901", "title": "Bisselův podvozek", "text": "Bisselův podvozek\n\nBisselův podvozek (Bisselův běhoun) je velmi jednoduchým a rozšířeným typem běžného dvojkolí parních lokomotiv a některých starších rámových konstrukcí elektrických a motorových lokomotiv. Tento, zpravidla jednonápravový podvozek má otočný čep posunutý ke středu lokomotivy. Při průjezdu obloukem se tak dvojkolí nejen natočí, ale i posune ke středu oblouku, takže zaujme téměř ideální radiální postavení. V některých případech byla použita i dvounápravová varianta Bisselova podvozku, například na lokomotivě řady 375.0.\n\nVynález tohoto podvozku bývá obecně připisován Levi Bissellovi, který jej navrhl v roce 1857 a patentoval o rok později. Ve své vlasti - Spojených státech amerických - zprvu se svým vynálezem neuspěl. Jako první jej použila britská železniční společnost Eastern Counties Railway v roce 1859 na lokomotivě č. 248. Velmi brzy získal tento podvozek oblibu nejen ve Velké Británii, ale i ve Spojených státech i v ostatních zemích.\n\nNa evropském kontinentu se vžilo zkomolené označení Bisselův podvozek s jedním L.\n\n\n"}
{"id": "415904", "url": "https://cs.wikipedia.org/wiki?curid=415904", "title": "Texaská univerzita v Austinu", "text": "Texaská univerzita v Austinu\n\nTexaská univerzita v Austinu (anglicky University of Texas at Austin, krátce University of Texas, UT nebo Texas) je největší univerzita v Texasu a nachází se zde hlavní kampus University of Texas Systems. \n\nŠkola byla založena v roce 1883, v současnosti ji navštěvuje 50 201 studentů, a je tak pátou největší vysokou školou v USA. Texaská univerzita patří k nejlepším státním školám ve Spojených státech, do tzv. Public Ivy. Je členem Asociace amerických univerzit (Association of American Universities), spolku nejlepších severoamerických vysokých škol zaměřených na výzkum.\n\nSportovní týmy Texaské univerzity se nazývají \"Longhorns\".\n\n\n\n"}
{"id": "415907", "url": "https://cs.wikipedia.org/wiki?curid=415907", "title": "Ota Magdeburský", "text": "Ota Magdeburský\n\nOta Magdeburský (1191–1226) byl synem Děpolta III. a jeho manželky Adély Zbyslavy Slezské a proboštem v Magdeburku.\n\nV polské historické literatuře v 19. stoletím byl mylně označován za představitele dynastie Piastovců, ve skutečnosti byl Děpoltovec.\n\nOkolo roku 1202–1203 Ota studoval v Magdeburku. Papež si od roku 1207 přál vidět jako probošta, což ale vedlo v kapitule ke konfliktu. Ten skončil tím, že Ota se v letech 1211–1212 skutečně proboštem stal a tento úřad zastával až do své smrti.\n\nPodle Dalimila zemřel Otův otec Děpolt III. někdy v roce 1223 při obraně Kouřimi. Otova matka a bratři se uchýlili na dvůr Jindřicha I. Bradatého. Synové Děpolta III. už svůj vliv nezískali. Ota Magdeburský (1191–1226) se snažil naklonil si císaře Fridricha II., ovšem bez většího úspěchu. Děpolt IV. Bořivoj získal roku 1234 hrad Śrem, ale zemřel při jeho obraně o rok později. Soběslav, správce hradu Lubuš, zemřel před rokem 1247. Boleslav zemřel ve slezském vojsku v bitvě u Lehnice (9. dubna 1241).\n\n\n"}
{"id": "415908", "url": "https://cs.wikipedia.org/wiki?curid=415908", "title": "Boleslav (syn Děpolta III.)", "text": "Boleslav (syn Děpolta III.)\n\nBoleslav († 9. duben 1241) byl synem Děpolta III. a jeho manželky Adély Zbyslavy Slezské.\n\nPodle Dalimila zemřel Děpolt III. někdy v roce 1223 při obraně Kouřimi. Jeho rodina se uchýlila na dvůr Jindřicha I. Bradatého a synové Děpolta III. se už do Čech nevrátili (král už totiž držel moc pevně v rukou). Svůj vliv tak už děpoltičtí bratři nezískali.\n\nOta Magdeburský (1191 - 1226) se snažil naklonil si císaře Fridricha II., ovšem bez většího úspěchu. Děpolt IV. Bořivoj získal roku 1234 hrad Śrem, ale zemřel při jeho obraně o rok později. Soběslav, správce hradu Lubuš, zemřel před rokem 1247. \n\nSamotný Boleslav se naposledy objevil ve slezském vojsku v bitvě u Lehnice (9.4.1241). Kníže Jindřich II. Pobožný rozdělil své síly na 4 části: první vedl právě Boleslav; Poláky vedl Sulislav, bratr již padlého krakovského purkmistra; své vojáky vedl Měšek II. Tlustý kníže opolský (možná i němečtí rytíři); Jindřich vedl Slezany, Moravany, templáře a maltézské rytíře.\n\nMongolové svou taktikou dokázali oddělit evropské jezdce od pěchoty. Lučištníci nebyli proti brnění rytířů příliš efektivní, proto stříleli do jejich koní. Těžká mongolská jízda pak neměla větší problém a těžkopádné obrněnce na zemi masakrovala. \n\nJindřich Pobožný i Boleslav v bojích padli.\n\n\n\n"}
{"id": "415915", "url": "https://cs.wikipedia.org/wiki?curid=415915", "title": "Devátá vlna", "text": "Devátá vlna\n\nDevátá vlna je metaforické označení pro vyvrcholení negativní gradace, které vychází z námořní legendy, že devátá (nebo devátá z devátých) vlna je vždy největší, nejsilnější, nejhorší. V původním významu po deváté vlně přijdou menší vlny, které opět gradují k další deváté vlně, zatímco v přenesených významech je devátá vlna často chápána jako poslední, ať už ve smyslu všezničující (pak již nezáleží, co přijde po ní), anebo ve smyslu zatěžkávací zkoušky, kdo ji přežije, má vyhráno (po deváté vlně nastane uklidnění).\n\n\"Devátá vlna\" může být:\n\n"}
{"id": "415916", "url": "https://cs.wikipedia.org/wiki?curid=415916", "title": "György Surányi", "text": "György Surányi\n\nGyörgy Surányi (* 3. ledna 1954 Budapešť) je maďarský ekonom, ředitel a předseda představenstva maďarského finančního ústavu CIB Bank. V letech 1990–1991 a 1995–2001 byl guvernérem Maďarské národní banky. Na jaře 2009 byl navržen jako vhodný kandidát pro řízení nově vznikající úřednické vlády, z kandidatury však ustoupil, jelikož neměl podporu všech parlamentních stran, kterou požadoval.\n\nGyörgy Surányi se narodil dne 3. ledna 1954 v Budapešti. V roce 1977 vystudoval na \"Marx Károly Közgazdaságtudományi Egyetemen\" (dnes Budapesti Corvinus Egyetem) ekonomii a poté řadu let pracoval v ekonomickém výzkumném ústavu. Od roku 1980 je ženatý s Dr.Judit Marmoly a má sní dvě děti. Dcera Szilvia se narodila v roce 1983 a syn Gábor v roce 1985.\n\nV letech 1990-1991 a 1995-2001 byl guvernérem Maďarské národní banky. V této funkci významně přispěl společně s tehdejším ministrem financí Lajosem Bokrosem ke snížení inflace a obnovení rovnováhy maďarské ekonomiky. Rovněž hrál klíčovou roli při hledání východiska z ekonomické krize v letech 1995 až 1996. V minulosti již mnohokrát kritizoval vládu MSZP za nedostatek přísnosti v ekonomice. V lednu 2002 varoval středoevropské země před zbrklým přijímáním eura krátce po vstupu do EU. V současné době je ředitelem a předsedou představenstva maďarského finančního ústavu CIB Bank.\n\nPo rezignaci premiéra Ference Gyurcsányho, který odstoupil z důvodu umožnit tak sestavení nové vlády s novým předsedou a pomoci tak k prosazení důležitých reforem a škrtům ve státním rozpočtu, byly jako vhodnými kandidáty na post předsedy vlády navrženi György Surányi, Ferenc Glatz a András Vértes.\nJelikož vládní MSZP vede menšinovou vládu, bude se muset na kandidátovi dohodnout s opozicí, a to zejména s bývalým koaličním partnerem SZDSZ. Předseda SZDSZ Gábor Fodor dne 23. března v rozhlase prohlásil, \"\"že ze tří kandidátů je pro ně přijatelný György Surányi\".\"\nJeho kandidaturu následně dne 25. března SZDSZ podpořil. Obě strany tak drží společně v parlamentu absolutní většinu, proto měl Surányi výraznou šanci stát se příštím maďarským premiérem. Naproti tomu prezident László Sólyom prohlásil, že nejlepší cestou pro recesí postižené Maďarsko by byly předčasné volby. Ty požaduje i předseda nejsilnější opoziční strany Fidesz Viktor Orbán, pro kterého je György Surányi jako premiér rovněž nepřijatelný.\nNásledně dne 26. března 2009 György Surányi oznámil, že se o post ministerského předsedy ucházet nebude. Jelikož již 24. března uvedl, že se funkce premiéra ujme jen tehdy, když bude mít podporu všech parlamentních stran, a tu nemá. Maďarským premiérem byl nakonec dne 14. dubna 2009 zvolen tehdejší ministr národního rozvoje a hospodářství Gordon Bajnai.\n\n\n"}
{"id": "415917", "url": "https://cs.wikipedia.org/wiki?curid=415917", "title": "Soběslav (syn Děpolta III.)", "text": "Soběslav (syn Děpolta III.)\n\nSoběslav († před 1247) byl synem Děpolta III. a jeho manželky Adély Zbyslavy Slezské.\n\nPodle Dalimila zemřel Děpolt III. někdy v roce 1223 při obraně Kouřimi. Jeho rodina se uchýlila na dvůr Jindřicha I. Bradatého a synové Děpolta III. se už do Čech nevrátili (král už totiž držel moc pevně v rukou). Svůj vliv tak už děpoltičtí bratři nezískali.\n\nOta Magdeburský (1191 - 1226) se snažil naklonil si císaře Fridricha II., ovšem bez většího úspěchu. Děpolt IV. Bořivoj získal roku 1234 hrad Śrem, ale zemřel při jeho obraně o rok později. Boleslav zemřel ve slezském vojsku v bitvě u Lehnice (9.4.1241). \n\nSoběslav se stal správcem hradu Lubuš a zemřel před rokem 1247. Neoženil se a neměl potomky.\n\n\n"}
{"id": "415918", "url": "https://cs.wikipedia.org/wiki?curid=415918", "title": "Chuck (seriál)", "text": "Chuck (seriál)\n\nChuck je americký akční, komediální televizní seriál vytvořený Joshem Schwartzem a Chrisem Fedakem. Seriál pojednává o pracovníkovi v obchodě s elektronikou \"Buy More\", který dostal e-mail od svého starého přítele z vysoké školy pracujícího pro CIA. Zpráva uložila jedinou kopii světově největších špionážních tajemství do Chuckova mozku.\n\nChuck Bartowski (Zachary Levi) je sociálně nemotorný mladý muž mezi dvaceti a třiceti lety v Burbanku v Kalifornii, který pracuje jako počítačový expert v Nerd Herd v místním obchodě s elektronikou \"Buy More\" (parodie na Geek Squad společnosti Best Buy) se svým nejlepším přítelem Morganem Grimesem (Joshua Gomez). Chuckova sestra Ellie (Sarah Lancaster) je lékařka, která dělá vše v jeho zájmu a pomáhá mu najít přítelkyni. Do toho vstupuje také Elliein snoubenec, Devon \"Kapitán Suprák\" Woodcomb (Ryan McPartlin), rovněž doktor, který se snaží Chuckovi také zajistit sociální život. V noci po své oslavě narozenin dostane Chuck e-mail od svého bývalého spolubydlícího ze Stanfordu, Bryce Larkina (Matt Bomer), který je v té době zběhlý CIA agent. Když e-mail otevře, celá databáze všech tajných vládních informací USA, nervový superpočítač zvaný Intersect, se mu uloží do mozku. Národní bezpečnostní agentura a CIA chtějí informace vrátit a vyšlou své vlastní agenty, Majora Johna Caseyho (Adam Baldwin) a Sarah Walker (Yvonne Strahovski), aby získali data zpět. Sarah Walkerová a John Casey poté ochraňují Chucka před nástrahami, které na něj čekají. Na konci 2. řady se starý Intersect podaří z hlavy Chucka dostat, ale nahraje se mu do hlavy nový Intersect 2.0, který byl pro Bryce Larkina, kterého ale zabili členové Fulcrumu (společenství uvnitř CIA, které se snaží zjistit, kdo je lidský Intersect). Ve třetí řadě se Chuck učí ovládat nový Intersect, \"Kapitán Suprák\" bude dělat pár misí pro CIA, Chuck a Sarah se dají dohromady. Vrátí se i Chuckův otec, toho zabije Daniel Shaw, který je dvojitým agentem. Ve čtvrté řadě se Chuck rozhodne najít svou matku. Chuck si vezme Sarah za ženu, Chuckův tým dostane padáka ze CIA a Morgan najde v krabici Chuckových věcí brýle a na nich je OD BECKMANOVÉ, PRO CHUCKA. Nasadí si je, Morgan se stane novým Intersectem Carmichael Industries. Poté se zjistí, že Beckmanová Chuckovi ty brýle nedala, ale byl to Clyve Decker - člověk, který zapříčinil to, že byli Chuck, Sarah a Casey vyhozeni ze CIA. Také se zjistí, že někdo uvnitř CIA vede organizaci na zničení Chucka.\n\nFulcrum je imaginární tajná organizace uvnitř CIA v seriálu \"Chuck\", operující mimo zákon, za účelem získání světové nadvlády. Tato organizace spadá pod mocnější jménem Ring.\n\nKruh (v originálním jazyce \"The Ring\") je zločinecká organizace v seriálu Chuck. Chuck se s ní seznámí na konci 2.řady. Kruh vytvoří vlastní Intersect, který si potom nahraje Daniel Shaw. Kruh se snaží získat nadvládu nad CIA a NSA. Šéfové Kruhu se nazývají stařešinové, je jich pět. Pod Kruh spadá i organizace Fulcrum, která na konci druhé řady Chucka zanikne. Kruh je poražen na konci 3.série díky Chuckovi, Sarah a Caseymu.\n\nKruh používá svůj vlastní druh telefonu ve tvaru kruhu. O Kruhu se poprvé Chuck dozvídá, když Bryce Larkin umírá v sálu Intersectu. Bryce řekne, že Fulcrum je jen jedna část Kruhu. V díle 'Chuck a Tic Tac' chce po Caysem jeho bývalý velitel, aby ukradl jednu pilulku pro Kruh. V akcích proti Kruhu se objeví i Devon \"Kapitán Suprák\" Woodcomb, o kterém si Kruh myslí, že je agent CIA.\nKruh je zničen v epizodě 'Chuck vs. The Ring (Part 2)'.\n\nDaniel Shaw nějaký čas chodil se Sarah. Jenže pak zjistil jednu zásadní informaci – Sarah kdysi dávno skládala „rudý test“ (měla zabít nějakého člověka, ženu, aby dokázala, že může být skutečným agentem). Netušila, že tou ženou je Evelin, manželka Daniela Shawa, identita její první oběti jí zůstala roky skryta. Když Daniel Shaw zjistil, kdo mu zabil ženu, rozhodl se pomstít. Přidal se ke Kruhu a pokusil se Sarah zabít. Shaw se v 5. sérii Chucka vrátí a opět se pokusí zabít Sarah i Chucka.\n\nDruhého února 2009 se Chuck stal prvním televizním seriálem vysílaným v 3D pomocí anaglyfické stereoskopie. Takto natočena a odvysílána byla pouze dvanáctá epizoda druhé série. Při vysílání bylo použito stereoskopického systému ColorCode 3D. Tento systém byl již předtím použit při vysílání finále amerického SuperBowlu.\n\n"}
{"id": "415921", "url": "https://cs.wikipedia.org/wiki?curid=415921", "title": "Děpolt IV. Bořivoj", "text": "Děpolt IV. Bořivoj\n\nDěpolt IV. Bořivoj († 1235) byl synem Děpolta III. a jeho manželky Adély Zbyslavy Slezské.\n\nPodle Dalimila zemřel Děpolt III. někdy v roce 1223 při obraně Kouřimi. Jeho rodina se uchýlila na dvůr Jindřicha I. Bradatého a synové Děpolta III. se už do Čech nevrátili (král už totiž držel moc pevně v rukou). Svůj vliv tak už děpoltičtí bratři nezískali.\n\nOta Magdeburský (1191–1226) se snažil naklonil si císaře Fridricha II., ovšem bez většího úspěchu. Boleslav zemřel ve slezském vojsku v bitvě u Lehnice (9. dubna 1241). Soběslav se stal správcem hradu Lubuš a zemřel před rokem 1247.\n\nBořivoj získal roku 1234 hrad Śrem, ale zemřel při jeho obraně o rok později. Neoženil se a neměl potomky.\n\n\n"}
{"id": "415924", "url": "https://cs.wikipedia.org/wiki?curid=415924", "title": "Raggacore", "text": "Raggacore\n\nRaggacore (jinak znám jako Yardcore nebo Speedhall (rychlý Dancehall)) je hudební styl připomínající mnohem těžší verzi raggajunglu. Nejranější raggacore příklady můžeme nalézt ve tvorbě \"Remarca!\", který se někdy nazývá \"\"a king of amen\"\" pro jeho velmi zmatené hardcorové amen jungle rytmy, a to již od roku 1994.\n\n\n"}
{"id": "415927", "url": "https://cs.wikipedia.org/wiki?curid=415927", "title": "Assassin's Creed", "text": "Assassin's Creed\n\nAssassin's Creed je historicko-akční série her vydávaných od roku 2007 firmou Ubisoft Entertainment. Dosud je k dispozici 10 hlavních her, nejnovější je Assassin's Creed Odyssey, která vyšla v říjnu 2018. V ČR vycházejí hry na PC s českou lokalizací, na konzole dříve s anglickou a od Assassin's Creed III jsou i na konzole české titulky. Ústředním tématem celé série je nekončící boj mezi asasíny a templáři během celé historie - díly se odehrávají v rozlišných časových obdobích.\n\nAssassin's Creed (nesprávně Assassin's Creed I) je první historicko-akční hra v této sérii, vydaná v listopadu 2007 firmou Ubisoft Entertainment. Odehrává se ve 12. a 13. století, v období okolo třetí křížové výpravy ve Svaté zemi. Hlavní postavou je Altaïr Ibn-La' Ahád. Tento díl je jediným dílem s českým dabingem. Hru provází citát: \"Nic není pravda, vše je dovoleno\" (, krédo asasínů). Významným prvkem hry je pohyb, Altaïr není omezen jenom ulicemi, ale je schopný šplhu, \"freeruningu\" (akrobatický běh) a pohybu po střechách. Altaïr nepoužívá moc široké spektrum zbraní.\n\nDěj\n\nPíše se rok 2012. Desmond Miles pracoval jako barman a nyní je vězněn společností Abstergo. Ve svém DNA má genetické vzpomínky svého prapředka Altaïra Ibn-la' Aháda, který patřil k sektě zabijáků Asasínů ve 12. století, v průběhu třetí křížové výpravy. V paměti mu pátrá stroj zvaný Animus s pomocí dvou vědců (Warren Vidic a Lucy Stillman). Postupně se propracovává vzpomínkami svého předka, dokud se nedostane ke vzpomínce, po které vědci pátrají. Účelem únosu je takzvaný \"Kousek ráje\" (Piece of Eden) - poklad, jejž Templáři (hlavní antagonisté hry) nalezli v roce 1191 pod Šalamounovým chrámem. Asasínům se jej podařilo získat a Altaïr musí zabít templářské vůdce snažící se získat poklad zpět. V průběhu hry je postupně poodhalována podstata pokladu. Tato, na první pohled bezcenná, zlatá koule se postupně ukáže jako předmět, jenž \"vyhnal Adama a Evu z ráje\". Postupně se pak ukáže, že tento artefakt je schopný klamat lidskou mysl a ovládat tak lidi, a že se nejedná o božský či magický artefakt, ale kus nesmírně vyspělé a dost možná mimozemské technologie. Desmondovi věznitelé se nakonec ukážou býti dnešními potomky templářů, kteří se stejně jako před tisíci lety snaží nastolit nový pořádek pomocí tohoto artefaktu.\nKe hře vyšla speciální edice \"Director's cut edition\", která obsahuje 5 dalších typů vyšetřování: Útěk po střechách, Tichou eliminaci lučišníka, Doprovod, Zničení stánku a Vraždu.\n\nDruhým dílem v sérii je Assassin's Creed II. Hra vyšla v listopadu 2009 na PS3 a Xbox360, v březnu 2010 na Windows a v říjnu 2010 na OS X. Děj se odehrává v Itálii, především ve Florencii a v Benátkách. Hlavní postavou je renesanční asasín Ezio Auditore da Firenze. K dispozici je širší spektrum zbraní než v předchozím díle. Ve hře se vyskytují historické postavy jako Leonardo da Vinci, Niccolò Machiavelli a další. Příběh vypráví o mladistvé části života Ezia Auditore, jehož vzpomínky prožívá přes Animus jeho vzdálený potomek Desmond Miles.\n\nK dispozici je DLC ve dvou pokračováních a dále tři edice hry.\n\nTřetí díl série s podtitulem Brotherhood \"(Bratrstvo)\" byl vydán v listopadu 2010. Hlavním hrdinou je opět Ezio Auditore da Firenze a děj hry pokračuje v Eziově příběhu, který se tentokrát odehrává především v Římě, v centru moci Templářů. Poprvé se v sérii objevuje multiplayer. Singleplayerový zážitek byl kritiky velmi kladně přijat. Ezio vede tentokrát celé bratrstvo, ve hře vystupuje většina postav z předchozího dílu, dále i skutečné historické postavy jako Leonardo da Vinci, Cesare Borgia, Rodrigo Borgia, Nicolo Machiavelli a další.\n\nPro tuto hru byly vydány 3 updaty, dále 1 DLC pro PC, 2 DLC pro PS3 a dále také 5 bonusů.\n\nDěj\n\nDesmond Miles prožívá skrz Animus vzpomínky jeho předka, Ezia Auditore. Příběh pokračuje v událostech po druhém dílu. Ezio se vrátí zpět do Montergiorni. Ta je obsazena a zničena Cesarem Borgiou. Cesare zabije Eziova strýce Maria, a tak má Ezio další důvod k boji s templáři. Ezio cestuje do Říma, kde si vybuduje respekt, s čímž mu pomáhá Niccolò Machiavelli. Ezio si buduje svoje bratrstvo asasínů a zbavuje Řím vlivu Borgiů. Celý děj se opět odehrává kolem předmětu Piece of Eden \"(Kousek Ráje)\", který byl zpočátku hry sebrán Cesarem Borgiou, který ho odevzdal svému otci. Ezio se nakonec Jablka zmocní a díky jeho moci definitivně zlikviduje Cesareho armádu a zabije Cesara Borgiu. Nakonec Jablko bezpečně uschová do skrýše, protože je příliš mocné a Ezio se obává, že by mohlo být zneužito.\n\nV současnosti Desmod s přáteli objeví Eziův úkryt a získají Jablko, které bylo uschováno v kryptě pod Koloseem. Desmondovi se zjeví hologram Minervy, která tvrdí, že apokalypsa je jediným možným způsobem, jak očistit lidstvo a zachránit ho před sebou samotným. Desmond na konci, pod vlivem Jablka, bodne skrytou čepelí Lucy do břicha a tím ji zabije.\n\nAssassin's Creed: Revelations (Assassin's Creed: Odhalení) je čtvrtým hlavním titulem v této herní sérii a vyšla 15. listopadu 2011. Ve hře se naposled objeví Ezio Auditore da Firenze. Hra se odehrává převážně v tehdejší Osmanské říši a v pevnosti Masyaf. V Konstantinopoli začne sílící armáda templářů ohrožovat celé impérium a Ezio se vydává po stopách Altaïra Ibn-la' Aháda. Eziovi se opět rozšířil zbraňový arzenál například o hookblade \"(háková čepel)\". Desmond najde v Animu tzv. Black Room \"(Černá místnost)\", kde budeme moci odhalovat vzpomínky ztracené v podvědomí. Zajímavostí je tvorba vlastních postav a zbraní v MP. Hra je dostupná v různých edicích a také jsou dostupné DLC a bonusy.\n\nDěj\n\nDesmond Miles je připojen k Animu a ocitá se na Ostrově, který je základní a jednoduchou simulací prostředí. Zde se setkává se Subjektem 16, který mu sdělí, že musí pro úspěšný únik dokončit kompletní synchronizaci, jinak nebude Animus schopen separovat jednotlivé postavy v jeho mysli. Desmond pokračuje v příběhu Ezia Auditore, který přichází do Masyafu, aby odkryl Altaïrovo tajemství. K tomu je potřeba pěti vzpomínkových klíčů od knihovny. Ezio pluje do Konstantinopole, setkává se Yusufem Tazimem (vůdce Konstantinopolských asasínů) a s pomocí Sofie Sartor, Sulejmana a místní větve řádu Asasínů klíče nachází, každý klíč obsahuje hratelnou Altaïrovu vzpomínku. V Masyafu pak odemyká Altaïrovu knihovnu, kde najde kostru Altaïra a Jablko, které zde zanechává. Ezio poté promlouvá k Desmondovi, o kterém tuší, že ho může určitým způsobem slyšet. Sděluje mu svůj záměr opustit řád a věří, že s pomocí nápověd, které odkryl, najde Desmond odpovědi na otázky, po kterých celý život Ezio a Altaïr pátrali. V tu samou chvíli se Desmondovi zjevuje hologram Jupitera, ten mu odkrývá celé tajemství první civilizace, která byla zničena mohutnou solární erupcí, které nedokázali Jupiter, Juno a Minerva zabránit. Jejich kompletní výzkum byl uložen ve speciálních podzemních kryptách a zůstává na samotném Desmondovi, aby našel centrální kryptu a zabránil tak druhé sluneční erupci. Naštěstí se však dodávka s Desmondem, jeho otcem Billem, Rebeccou a Shaunem objevuje právě u centrální krypty, která se následně po Desmondově probuzení aktivuje.\n\nAssassin's Creed III je dalším pokračováním série her vydaných společností Ubisoft. Hra se odehrává převážně v USA (Boston, New York a divočina). Hráč hraje za Haythama Kenwaye a poté za Connora. Poprvé je titul dostupný pro konzoli Wii U.\n\nOdehrává se převážně v období Americké války za nezávislost. Ve hře jsou zmíněny i některé události z historie jako např. Bostonské pití čaje a historické postavy, např. George Washington. Ve hře je nově samovolné léčení, tzv. autoheal. Bratrstvo asasínů bylo velmi zjednodušeno.\n\nDěj\n\nDesmond Miles odchází do tajemného chrámu, který by měl údajně zvrátit obávaný konec světa. Ovšem v roli předka se hráč ocitá v roli templáře Haythama Kenwaye v druhé polovině 18. století, v Koloniální Americe během Americké revoluce, který je ale jen dočasnou postavou. Kenway v Londýnském divadle spáchal vraždu, aby získal tajemný amulet (klíč) a posléze utekl do Bostonu. Seznámí se s indiánkou Kaniethí:io (Zia), s níž později zplodí Ratonhnhaké:tona (později Connor), tedy hlavního hrdinu hry. Ten je napůl indián z kmene Mohawků a napůl Angličan (po Haythamovi. Connor nenosí jeho jméno, protože Haythama neměl v lásce, protože to byl templář. Když byl Ratonhnhaké:ton dítětem, kolonisté mu vypálili jeho rodnou vesnici, přičemž zemřela i jeho matka. Za útokem stál templář Charles Lee a Ratonhnhaké:ton přísahal, že se pomstí. Později se setkal s duchem Juno, která mu poradila aby sledoval asasínský symbol a chránil svatyni. Ratonhnhaké:ton se tedy vydá za Achillem Davenportem, který ho zasvětí do asasínských tajů a vycvičí ho, stává se Ratonhnhaké:tonovým přítelem a mentorem.\n\nDěj hry probíhá v rozmezí let 1753 až 1783 a hlavním úkolem hráče je pomstít se za padlé obyvatele vesnice a také zabít svého templářského otce a Charlese Lee. V průběhu hry se Connor setká se Samuelem Adamsem, Templáři vyprovokují Bostonské pití čaje, pokusí se zavraždit George Washingtona - z čehož je obviněn Connor a je proto i málem popraven. Asasíni pomáhají spíše patriotům a templáři zase \"červenokabátníkům\" (Britům). Connor krátce spojí síly i se svým otcem Haythamem a sní o spojení templářů a asasínů. Zjistí, že příkaz na vypálení jeho rodné osady vydal George Washington a ne jeho otec, jak se domníval. Connor se nakonec otočí zády i k patriotům a zabije svého otce. Vedení templářů tak přebere Charles Lee, jehož později také konečně zabije. Connor nalezne Jablko (\"kousek ráje\"), které musel ukrýt, setká se s Juno. Amulet (klíč) uschová do Achilova hrobu, který již zesnul.\n\nDesmond, k němuž se přidal i jeho otec, nalezne klíč (amulet). Juno ho vyzve, aby se pokusil spasit svět, což učiní i přesto, že se ho Minerva snaží přesvědčit, aby Juno neposlouchal, prý si chce svět podmanit sama pro sebe. Desmond ale Minervu neposlechne a obětuje se za, snad, lepší svět.\nAssassin's Creed IV – Black Flag je šestým dílem oblíbené série her vydaných společností Ubisoft. Hra se odehrává převážně na vlnách Karibského moře, ale hráči navštíví i kubánskou Havanu, typicky britský Kingston, pirátské útočiště Nassau a spoustu menších karibských ostrůvků. Příběh se odehrává na počátku 18. století, konkrétně roku 1715. Hlavním představitelem hry je pirát vycvičený asasíny, napůl Angličan a napůl Velšan, Edward Kenway, který je také otcem Haythama a děd Connora z třetího dílu. Edward má svou loď - Jackdaw \"(Kavka)\". Ve hře jsou velmi důležité námořní souboje a \"pirátský život\", přepadáváním lodí získává Edward peníze a suroviny. Lodní bitvy se objevily už v AC III, ale tentokrát jsou mnohem propracovanější a komplexnější. Edward také může dobývat námořní pevnosti. Ve hře se dá využít služeb žoldáků a tanečnic, je kladen větší důraz na stealth úkoly. Bratrstvo asasínů se ve hře již neobjevuje, je nahrazeno Edwardovou flotilou. Rychlé cestování je ve hře mnohem snazší než v předešlých hrách. Ve hře se opět objevují i skutečné historické postavy jako Benjamin Hornigold, Anne Bonny, Charles Vane či Edward „Černovous“ Teach a další.\n\nDěj\n\nHra začíná rokem 1715 a odehrává se v karibském moři. Hlavní postavou je Edward Kenway - zpočátku korzár, který v boji zabije asasína, vezme si jeho úbor a tajemnou ampulku s krví, přečte si dopis, který měl asasín u sebe a dozví se tak, že asasín byl zrádce a ampulku chtěl předat templářům v Havaně. Edward se rozhodne dokončit jeho misi za něj, očekává za splnění úkolu odměnu. Edward je také ženatý s Caroline Scottovou, kterou jeho korzárský život vůbec netěší, Edward ale nevydrží na jednom místě a je korzárem hlavně proto, aby zabezpečil svůj budoucí domov a rodinu.\n\nV současnosti je do Animu napojen Vzorek 17 \"(Subject 17)\", který pracuje pro Abstergo Entertainment, společnost, která ze vzpomínek předků vytváří zábavné hry. Abstergo Entertainment je jakousi satirickou obdobou Ubisoftu, v současnosti se krátce objeví i Shaun a Rebeca.\n\nEdward v Havaně předá ampulku templářům, v přestrojení za již mrtvého asasína, později ale vysvobodí templářského zajatce Adéwaleho a uzme templářskou loď, kterou později pojmenuje \"Kavka\", tak se stane pirátským kapitánem a Adéwalé jeho prvním důstojníkem. Edward je hlavně pirát, přepadává lodě a pevnosti, čímž rozšiřuje svůj vliv a majetek, s templáři bojuje jen okrajově. Caroline později svého manžela opustí, Edward žije ryzím pirátským životem v pirátském městečku Nassau. Asasínům sice pomáhá, do asasínského myšlení ho zasvěcuje Mary Readová, ale nepřidá se k nim. Nassau je později zkolonizováno. Edward se kromě pirátství žene i za svým snem navštívit tajemnou Observatoř, protože věří, že díky ní by se mohl stát vládcem karibských moří. Do Observatoře ho nakonec dovede Bartoloměj Roberts, společně najdou tajemnou lebku, která umí z kapky krve vyobrazit úlomky vzpomínek, či dokonce sledovat dění přímo očima žijícího člověka. Tento mocný artefakt by z Bartoloměje a Edwarda učinil nejmocnější piráty Karibiku. Roberts ale Edwarda zradí a lebku si odnese sám. Edward z Observatoře sice uprchne, ale je zatčen a skoro rok je vězněn. Ve vězení se setká s Mary Readovou a Anne Bonnyovou, které mají být popraveny. Edward jim spolu s asasíny pomůže uprchnout, Mary při útěku zemře. Ke konci se Edward přidá k asasínům, zavraždí zrádce - Woodse Rogerse, který napomohl kolonizaci Nassau a Bartoloměje Robertse, a tak získá zpět tajemnou lebku. Nakonec zavraždí i templáře, po kterém jde od počátku příběhu, Laurena Torrese. Příběh končí, když se Edward setká se svou dcerou Jennifer Scottovou, jejíž matka Caroline zemřela. V dovětku vezme svou dceru Jenny a mladšího synka Haythama do londýnského divadla.\n\nDLC k AC IV: Black Flag s podtitulem Freedom Cry. Hlavní postavou je Adéwalé - bývalý otrok z Trinidadu, pirát a později asasín, první důstojník Edwarda Kenwaye. DLC sleduje Adéwalého život 15 let po událostech AC IV: Black Flag. DLC je zasazeno do nové lokace Port-au-Prince (bývalá Francouzsská kolonie). Vyšlo v prosinci 2013 na Xbox 360, Xbox One, PS4, PS3 a PC.\n\nSedmý díl s podtitulem Unity \"(Jednota)\" se odehrává v pozdějších letech 18. století ve Francii, zejména v Paříži, během Velké francouzské revoluce. Hlavním hrdinou je francouzsko - rakouský asasín Arno Dorian. Hra vyšla globálně 13. listopadu 2014 na PlayStation 4, Windows, Xbox One a Wii U Knižní adaptace se stejnojmenným názvem vyšla 20. listopadu 2014 a na jaře 2015 byla přeložena do češtiny.\n\nDLC k AC Unity s podtitulem Dead Kings. Momentálně zcela zdarma jako omluva od vývojářů za četné chyby v Unity. V USA vyšlo 13. ledna 2015 pro PS4, PC a Xbox One. Hlavní postava je jako v AC Unity Arno Dorian. Příběh se odehrává v Saint-Denis, ve Francii a sleduje události po AC Unity. Ve hře jsou nové zbraně (např. \"Guillotine Gun\"), nové vylepšení a kostýmy.\n\nHra vyšla jako osmý díl s podtitulem Rogue \"(Zběhlík)\" 13. listopadu 2014 na Xbox 360 a PS3 a dále na PC bez české lokalizace 10. března 2015. Příběh sleduje Shaye Patricka Cormaca, který začíná jako asasín, ale později se z něj stane Templář, který začne likvidovat své bývalé asasínské přátele. Hra se odehrává v letech 1752 - 1761, na pozadí Sedmileté války. Příběhově zapadá mezi a Assassin's Creed III, je prequelem AC Unity. Hra se odehrává v New Yorku a širším okolí, hratelnost se zaměřuje převážně na lodní bitvy (jako ). Shayova loď - \"Morrigan\" - je o něco menší než Kavka \"(Jackdaw)\", je ale lépe vybavená (je možné ji vylepšovat), třeba i hořlavým olejem proti pronásledovatelům .\n\nDevátý díl jménem Assassin's Creed Syndicate vyšel v říjnu 2015 na Windows, PlayStation 4 a Xbox One.Děj se odehrává v 19. století ve viktoriánské Anglii. Hrajeme zde za dvojčata Jacoba a Evie Frye, kteří se snaží osvobodit Londýn od Templářů a přitom najít artefakt první civilizace „Záštitu ráje\".\n\nJacob Frye\nEviin mladší bratr. V příběhu je to ten, kdo zabíjí templářské cíle. Postupně v příběhu založí svůj gang Rooks (ve špatném českém překladu Věže, ve správném Havrani) aby mohl bojovat s Mizery (gang, který terorizuje Londýn, má též jisté vazby na Templáře). Postupuje nerozvážně a často nadělá spoustu problémů, které za něj řeší jeho sestra Evie.\n\nEvie Frye\nStarší z dvojčat je rozvážnější, Záštitu ráje hledá, aby ji pro sebe nezískal templářský velmistr Crawford Starrick. Bojuje se svou soupeřkou, templářkou Lucy Thorenovou.\n\nDesátý díl jménem \"Assassin's Creed Origins\" byl vydán 27. října 2017.\n\nJedenáctý díl série pojmenovaný \"Assassin's Creed Odyssey\" byl oznámen 31. května 2018 společností Ubisoft. Další informace o hře byly zveřejněny až na E3 v červnu 2018. Videohra byla vydána dne 5. října 2018 na Microsoft Windows, PlayStation 4 a Xbox One.\n\nSpin-off ke třetímu dílu s podtitulem Liberation \"(Osvobození)\" vyšel nejprve exkluzivně 30. října 2012 na PS Vita. Hra byla dále 14. ledna 2014 vydána na PS3 a Xbox 360; 15. ledna 2014 na PC - všude v HD rozlišení, bez české lokalizace a převážně v digitální distribuci (na PC i v krabicové verzi). Hlavní hrdinkou je Aveline de Grandpré, která bojuje za práva a osvobození otroků. Dostane se k artefaktům, po kterých Templáři touží. Příběh se odehrává v letech 1765 až 1777, kdy na severu dochází k vyostření situace vedoucí až k americké revoluci a také se španělské síly chystají k ovládnutí Louisiany na jihu. Hra se odehrává v New Orleans i v divočině (s bažinami plnými voodoo magie a se starobylými mayskými ruinami). Asasínka Aveline chce získat pro svou zemi a lid svobodu, kromě tradičních asasínských dovedností umí využívat převleky a tak se nepozorovaně dostat do střežených oblastí.\n\nUbisoft oznámil další díl série a je jím titul s podnázvem Chronicles. Jedná se o trilogii zasazenou do tří různých časových linií s různými protagonisty. Děj postupně zavítá do:\n\nHra pro Nintendo DS a mobilní systémy. Příběh Assassin's Creed: Altaïr's Chronicles se odehrává před události prvního dílu, do roku 1190. Altaïr přijíždí do svého rodného města, které nalézá v ruinách pod útokem Templářů, kterým se Altaïr postaví. Je požádán svým mistrem, aby našel Kalich, silný nástroj, který musí být nalezen a zničen jednou pro vždy, aby zastavil válku.\n\nHra pro PlayStation Portable. Děj Assassin's Creed: Bloodlines se odehrává krátce po konci prvního dílu. Altaïr se dozvídá o plánech Templářů, kteří se chystají utéct na Kypr. To se ovšem Altaïrovi nelíbí, a tak míří na Kypr spolu s Mariou Thorpe, která se ho prve snažila zabít, a poté se do sebe zamilovali. Hra se odehrává pouze v Limassolu a v Kyrenii.\n\nHra pro Nintendo DS a systém iOS - Assassin's Creed II: Discovery. Příběh se odehrává ve Španělsku, v roce 1490. Ezio osvobozuje ostatní asasíny ze zajetí, ale do cesty se mu připletou Templáři, kteří chtějí objevit Nový svět. Ezio tak musí zachránit nejen ostatní asasíny, ale i Kryštofa Kolumba a zničit hrozbu, kterou Templáři představují.\n\nSpin-off na smartphony a tablety s podtitulem Pirates. Hlavní postavou je pirát Alonzo Batilla. Příběh se odehrává jako AC IV: Black Flag v 18. století. Vyšlo 5. prosince 2013.\n\nAssassin's Creed: Project Legacy byla hra pro Facebook, jež byla vydána jako tzv. tie-in pro propagaci nadcházejícího dílu . Hra byla vydána na konci září 2010; 15. května 2013 byla ale ze strany Facebooku stažena, neboť nebyla po příliš dlouhou dobu aktualizována.\n\n\n\nKrátký francouzsko-kanadský hraný film od společnosti Ubisoft, který vyšel roku 2009. Časově se řadí před hru Assassin's Creed II zabývá se událostmi před touto hrou a popisuje asasínský život Giovanniho Auditore. Milánský vévoda byl zavražděn a templářský velmistr Rodrigo Borgia začíná mít moc... Trvání: 36 minut, Režie: Yves Simoneau, Hudba: George S. Clinton, Hrají: Romano Orzari, Devon Bostick, Claudia Ferri, Michel Perron, Jesse Rath.\n\nKrátký kanadský animovaný film, který vyšel roku 2010. Má za úkol zafungovat jako jakýsi most mezi hrami Assassin's Creed II a . Ascendance sleduje hlavního hrdinu Ezia Auditoreho, jak se snaží sesadit z trůnu rodinu Borgia a dozví se pravdu o brutálním způsobu nástupu Caesara Borgii k moci. Trvání: 14 minut, Režie: Laurent Bernier, Hudba: Jesper Kid a Inon Zur\n\nKrátký kanadský animovaný film, který vyšel roku 2011. Časově se řadí za hru a popisuje úplný konec Eziova života. Ezio se se svou rodinou usadil v rodné Florencii. Ví, že se jeho čas krátí, ale tahle věc ho netíží. Někdo ho chce totiž zabít... Trvání: 21 minut, Hudba: Jesper Kyd\n\nAmerická filmová adaptace první hry této série měla premiéru 21. prosince 2016. Film sleduje příběh Calluma Lynche, který prožije díky programu Animus vzpomínky svého předka, asasína Aguilara, žijícího během španělské inkvizice v 15. století, který stojí v cestě Templářům v jejich hlédání bájného artefaktu, s jehož pomocí chtějí ovládnout svět. Hlavní roli Aguilara a Calluma hraje Michael Fassbender (Centurion), který film i produkuje. Film bude ve 3D. Scénář: Scott Frank, Režie: Justin Kurzel\n\n\n"}
{"id": "415929", "url": "https://cs.wikipedia.org/wiki?curid=415929", "title": "Gützold", "text": "Gützold\n\nGützold je výrobce modelové železnice ze saského Zwickau.\n\nHistorie společnosti začíná rokem 1946, kdy Jan Gützold založil v Zwickau slévárnu. V roce 1948 vyrobil pro své syny modelovou železnici ze dřeva a kovu a na to nakonec malou sérii pěti úplných vlaků s rozchodem kol přibližně 32 mm. Roku 1950 vyrobil jako vánoční dárek znova pro své syny první hračku lokomotivy, tendrovou lokomotivu na střídavý proud pro tříkolejnicový provoz se skříní z hliníkových odlitků a rámů ze zinku ve velikosti H0. Tím byl založen rodinný podnik „Gützold KG“ s asi deseti zaměstnanci a s výukou učňů. Roku 1968 předal Jan Gützold vedení svému synu Berndovi.\n\nSoukromý podnik byl v roce 1972 vyvlastněn a přejmenován na „VEB Eisenbahnmodellbau Zwickau“. O dva roky později došlo ke sloučení s několika dalšími výrobci hraček z Zwickau jako „VEB Eisenbahnmodellbau“ a Bernd Gützold již nebyl ve vedení společnosti. Podnik byl znova roku 1982 přejmenován na „VEB Plasticart Annaberg-Buchholz“ a počet zaměstnanců stoupl na 140. Výrobky se distribuovaly pod názvem PIKO.\n\nPo politických změnách roku 1990 byl podnik zprivatizován, získal znovu název „Gützold KG“ s Berndem Gützoldem jako generálním ředitelem. Nové podmínky na trhu si vynutily úpravu počtu zaměstnanců na 35. Postupně se modernizovala výroba novými přístroji a zaváděly se nové technologie výroby. 1. června 1996 se společnost změnila na jiný typ obchodní společnosti s názvem „Gützold GmbH & Co KG“.\n\nVyrábí výrobky ve velikosti H0 pro stejnosměrný i střídavý proud a dále postupně rozšiřuje sortiment o modely ve velikosti TT.\n"}
{"id": "415930", "url": "https://cs.wikipedia.org/wiki?curid=415930", "title": "Helen Herron Taftová", "text": "Helen Herron Taftová\n\nHelen Herron Taftová (2. června 1861, Cincinnati, Ohio – 22. května 1943, Washington, D.C.) byla manželkou 27. prezidenta USA Williama Howarda Tafta a v letech 1909 až 1913 vykonávala funkci první dámy USA.\n\nNarodila se v majetné a vlivné rodině senátora Johna Williamsona Herrona a jeho ženy Harriet Collinsové Herronové. V mládí na pozvání tehdejšího prezidenta Rutherforda B. Hayese pobývala v Bílém domě. Poté vystudovala na Miami University v Ohiu germanistiku, literaturu, dějiny a chemii. Po škole vykonávala praxi v otcově právní kanceláři, chtěla se stát státní návladní, ale upustila od toho. Ze vzdoru se stala v roce 1881 učitelkou v místní soukromé škole a v roce 1844 spolu s přítelkyněmi založila diskuzní salon, právě zde se seznámila s právníkem Williamem Taftem. Dvojice se vzala v červnu 1886.\n\nSnažila se manžela tlačit do politické kariéry, proto se stal generálním guvernérem Filipín, ona si dále budovala styky a konexe. V roce 1902 se manželé vrátili do Washingtonu, kde Taftovi, který v té době vykonával funkci ministra válek, dělala poradkyni. Roku 1907 začala shánět podporu pro manželovu prezidentskou kandidaturu, během volebního boje pracovala jako volební manažerka.\n\nV roce 1909 byl její manžel jmenován prezidentem a ona se stala první prezidentovou manželkou, která doprovázela prezidenta po přísaze při slavnostní prohlídce, byla za to ve společnosti kritizována. Snažila se na sebe poutat pozornost - pořádala velkolepé bankety, jako první také nechala citovat ze svých rozhovorů v médiích. Podílela se na architektonickém ztvárnění hlavního města, často navštěvovala Kongres, kde sháněla politickou podporu pro manžela a pokoušela se ovlivňovat personální rozhodnutí.\n\nV květnu 1909 utrpěla mrtvici, nemohla půl roku mluvit. Reprezentační povinnosti za ni plnila její dcera Helen. Bílý dům onemocnění tajil.\n\nVystupovala proti veřejnému působení žen, ale zasazovala se za volební právo žen, chtěla pouze aktivní volební právo (volit, nikoli být volen).\n\nPo skončení manželova funkčního období se přestěhovali do New Havenu. V roce 1914 jako první prezidentova manželka vydala vlastní paměti \"Recollections of Full Years\". Po smrti manžela v roce 1930 se uchýlila do ústraní a v roce 1943 zemřela.\n\nByla pohřbena na Arlingtonském národním hřbitově jako první First Lady, byla to velká pocta, které se po ní dostalo pouze Jacqueline Kennedyové.\n"}
{"id": "415931", "url": "https://cs.wikipedia.org/wiki?curid=415931", "title": "Jihovýchodní divize (NHL)", "text": "Jihovýchodní divize (NHL)\n\nJihovýchodní divize NHL je jedna ze tří divizí ve Východní konferenci.\n\n\n\n"}
{"id": "415936", "url": "https://cs.wikipedia.org/wiki?curid=415936", "title": "Kolejové vozidlo", "text": "Kolejové vozidlo\n\nKolejové vozidlo je dopravní prostředek způsobilý k jízdě po koleji. Kolej vozidlo nese a vede. Hlavními konstrukčními celky kolejového vozidla jsou:\n\nKolej je tvořena kolejnicovým pásem, nebo častěji dvojicí kolejnicových pásů. Kolejnicové pásy jsou vázány pomocí upevňovadel k podpěrám: pražcům, betonovým blokům, prahům, roštům a dalším.\n\nNepočetnou skupinu vozidel využívajících jediný kolejnicový pás zastupují především monoraily.\n\nZřejmě nejpočetnější a nejpestřejší skupina.\nMotorové i elektrické vozy jsou základem motorových a elektrických jednotek složených z hnacího vozidla (vozidel), vložených vozů a případně řídících vozů.\n\n\nAutobusová dráha je dopravní systém, ve kterém kola upraveného autobusu jsou v části trati vedena mechanickým systémem obdobně jako je kolo železničního vozidla vedeno kolejnicí\n\n\n"}
{"id": "415943", "url": "https://cs.wikipedia.org/wiki?curid=415943", "title": "Yvonne Strahovski", "text": "Yvonne Strahovski\n\nYvonne Jaqueline Strahovski (* 30. července 1982 Maroubra, Sydney, Nový Jižní Wales, Austrálie) je australská herečka známá rolí agentky Sarah Walkerové v televizním seriálu \"Chuck\" (2007–2012), postavou Hannah McKayové v seriálu \"Dexter\" (2012–2013) či ztvárněním Terry Wadeové ve sci-fi \"Já, Frankestein\" (2014). Hlavní roli si zahrála také v seriálu \"The Astronaut Wives Club\" (2015). Za roli Sereny Joy Waterford v seriálu \"Příběh služebnice\" získala nominaci na Cenu Emmy.\n\nNarodila se v Maroubra, předměstí Sydney, polským emigrantům jako Yvonne Jaqueline Strzechowski. Vystupovala v seriálu \"Chuck\". Kvůli snadnější výslovnosti a na popud jejího producenta Joshe Schwartze přijala foneticky pravopisné Yvonne Strahovski jako své umělecké jméno.\n\nVystudovala University of Western Sydney jako bakalářka umění.\n\nV roce 2007 byla obsazena do seriálu \"Chuck\" jako Sarah Walkerová. Za roli získala v roce 2010 cenu Teen Choice Award.\n\nMluví plynně polsky, což uplatnila v krátkém dialogu v seriálu \"Chuck\" v epizodě \"Chuck Versus The Wookiee\". Ačkoliv zde hraje Američanku (epizodě \"Chuck Versus The Ex\") mluví krátce se svým skutečným australským akcentem.\n\nV listopadu 2011 byla obsazena do hlavní role ve filmu \"Já, Frankestein\". (2014).V červnu 2012 se připojila k obsazení seriálu \"Dexter\" jako Hannah McKay. V prosinci 2012 debutovala na Broadwayi ve hře \"Golden Boy\". Za roli získala cenu Theatre World Award. S Liamem Hemsworthem byla v roce 2012 oceněna cenou Australians Film Breakthrough Award za práci v mezinárodních filmech a seriálech.\n\nV roce 2014 se připojila k seriálu stanice FOX \"\" jako agentka Kate Morgan. Později byla obsazena do role Rene Carpenter v seriálu stanice ABC \"The Astronauts Wives Club.\" V roce 2016 si zahrála ve filmu \"Manhattan Night.\" Od roku 2017 hraje v seriálu \"Příběh služebnice\". Za svůj výkon získala nominaci na cenu Emmy v kategorii nejlepší herečka ve vedlejší roli v roce 2018.\n\nNa předávání cen Emmy v roce 2017 přiznala, že se provdala za svého dlouholetého přítele Tima Lodena. V květnu 2018 oznámili, že čekají první dítě. V říjnu 2018 se jim narodil syn.\n\n"}
{"id": "415948", "url": "https://cs.wikipedia.org/wiki?curid=415948", "title": "Berthold Englisch", "text": "Berthold Englisch\n\nBerthold Englisch (9. července 1851, Osoblaha – 19. října 1897, Vídeň) byl rakouský šachový mistr poslední čtvrtiny 19. století.\n\nNarodil se v obci Osoblaha (německy Hotzenplotz) v moravské enklávě Osoblažsko v českém Slezsku, které bylo tehdy součástí Rakouského císařství. Pocházel z židovské rodiny a povoláním byl burzovní agent.\n\nV roce 1879 Englisch vyhrál překvapivě hlavní turnaj prvního kongresu Německého šachového svazu před Louisem Paulsenem. To však zůstalo jeho největším turnajovým úspěchem. V následujícím roce se dělil o první místo na turnaji ve Wiesbadenu s Blackburnem a Adolfem Schwarzem. V roce 1890 vyhrál ve Vídni v páté sérii dvojzápas s pozdějším mistrem světa Emanuelem Laskerem (skončil pak na konečném 4. místě), v roce 1896 pak ve stejném městě hrál nerozhodně s Harrym Nelsonem Pillsburym. Pozoruhodná je jeho vyrovnaná bilance v šesti partiích s Wilhelmem Steinitzem, stejně tak i vítězství nad Adolfem Anderssenem na pařížském turnaji v roce 1878.\n\nBerthold Englisch zemřel v říjnu roku 1897, jen pár týdnů poté, co musel ze zdravotních důvodů ukončit turnaj Berlínské šachové společnosti.\n\n"}
{"id": "415956", "url": "https://cs.wikipedia.org/wiki?curid=415956", "title": "Želeč (okres Tábor)", "text": "Želeč (okres Tábor)\n\nObec Želeč () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci je z roku 1397. Uprostřed návsi stával zámek, jehož historie sahala do 15. století.\n\nKdyž roku 1565 Petr Vok z Rožmberka získal ves, nechal původní tvrz přestavět na renesanční zámek. Ten pak zakoupil Adam ze Šternberka roku 1596. Adam ale sídlil jinde a při prodeji zámku roku 1677 knížeti Ferdinandu z Lobkovic byl tento označován již jako pustý. Nový barokní zámek byl postaven v první polovině 18. století pod správou Michnů z Vacínova, rod Harrachů jej roku 1870 získal sňatkem.\nO půlnoci z 21. na 22. prosince 1927 zámek zachvátil požár, který trval dva dny. Želečská kronika k této události uvádí: \"„Že byla té noci tma, nebyl požár viděn do sousedních obcí, tím také nikdo k požáru nepřijel. Šofér pana Maška musel jezdit po vůkolních obcích a hlásit požár v Želči. Než přijely sbory z Hlavatec, Obory, Maršova, Bezděčína a Plané, byla už věž i střecha shořená. Sbor náš se vynasnažoval všemožně, ale požár zdolat nemohl.“\"\nPo válce byl v zámku umístěn internát středního zemědělského učiliště. Za socialismu a chvíli po revoluci pařil Strojní a traktorové stanici Soběslav. Opět postupně chátral a v roce 2015 byl zámek v dezolátním stavu zbořen. <br>\nNa jeho místě mají vyrůst byty pro seniory.\n\nJihovýchodně od vesnice leží přírodní památka Kozlov.\n\nObec Želeč sestává ze dvou částí a to obce Želeč a Bezděčín.\nLeží uprostřed okresu Tábor, obklopeny lesy a rybníky.\n\n\nNedaleko obce se od r. 1996 nachází skládka odpadů firmy Rumpold s.r.o. Praha, na kterou je ročně ukládáno asi 40 tisíc tun odpadů převážně z území okresu Tábor.\nPředpokládaná životnost skládky je do roku 2028.\n\n\n\n"}
{"id": "415962", "url": "https://cs.wikipedia.org/wiki?curid=415962", "title": "Kačena", "text": "Kačena\n\nKačena může být: \n\n"}
{"id": "415971", "url": "https://cs.wikipedia.org/wiki?curid=415971", "title": "Bedna.TV", "text": "Bedna.TV\n\nBedna.TV je on-line televize zaměřená na mladší generaci. Využívá flashové aplikace. Poskytuje kontinuálního online vysílání, nebo výběr z archivu. Ve všední dny nabízí originální program, o víkendu pak reprízy pořadů z aktuálního týdne, filmové okno a videoklipy. Jedná se o akciovou společnost se základním jměním 2 mil. Kč, vzniklou v srpnu 2008. \n\nStanice Bedna TV začala vysílat 1. prosince 2008 a nabízí pořady od kultury přes sport, dokumenty až po zpravodajství. Základem má být vlastní tvorba, kterou si od dramaturgie až po postprodukci obstarává televize sama.\n\n\n"}
{"id": "415975", "url": "https://cs.wikipedia.org/wiki?curid=415975", "title": "Saint Francis", "text": "Saint Francis\n\nSaint Francis nebo zkráceně St. Francis může znamenat:\n\n\n\n"}
{"id": "415977", "url": "https://cs.wikipedia.org/wiki?curid=415977", "title": "Křesadlo (rozcestník)", "text": "Křesadlo (rozcestník)\n\nKřesadlo může být :\n\n\n\n"}
{"id": "415996", "url": "https://cs.wikipedia.org/wiki?curid=415996", "title": "Heinrich Marschner", "text": "Heinrich Marschner\n\nHeinrich August Marschner (16. srpna 1795 Žitava – 16. prosince 1861 Hannover) byl německý raně romantický hudební skladatel českého původu. Je považován za nejvýznamnějšího německého operního skladatele mezi Weberovou smrtí a nástupem Richarda Wagnera.\n\nHeinrich Marschner se narodil 16. srpna 1795 v Žitavě jako syn českého řemeslníka. V letech 1804–1813 navštěvoval gymnázium v Žitavě. Byl výborný zpěvák a již v době studií vystupoval na koncertech v Žitavě a v Budyšíně. Brzy začal i komponovat. Základní hudební vzdělání mu dal C. G. Hering. V sedmnácti letech odešel do Prahy, seznámil se s Václavem Janem Tomáškem a dirigentem Carlem Maria von Weberem a rozhodl se, že se bude věnovat hudbě. V roce 1814 se sice zapsal v Lipsku ke studiu práv, ale více se věnoval hudbě. Jeho učiteli byli hudební teoretik Johann Philipp Kirnberger a tomášský kantor Johann Gottfried Schicht.\n\nV roce 1817 se stal učitelem hudby hraběte Zichyho v Bratislavě. V té době začal psát své první opery. Výsledkem byla mimo jiné opera \"Jindřich IV. a D'Aubigné\", ktera měla premiéru v roce 1820 v Drážďanech za řízení Carla Maria von Webera.\n\n26. října 1817 uzavřel své první manželství s Emilií Cerva, která však zemřela v roce 1818. V Bratislavě se 9. ledna 1820 oženil podruhé s klavíristkou Eugenií Franziskou Jaeggiovou.\n\nV roce 1821 přesídlil do Drážďan, kde byl od roku 1824 hudebním ředitelem drážďanské opery. V následujícím roce zemřela i jeho druhá žena a Marschner se v roce 1826 oženil potřetí se sopranistkou Mariannou Wohlbrückovou. V témže roce doprovázel svou ženu na jejím turné do Berlína, Vratislavi a Gdaňsku. V Gdaňsku pak v sezóně 1826/1827 působil jako operní ředitel.\n\nV letech 1827-1830 pobýval v Lipsku, kde byla jeho žena v divadelním angažmá. 29. března 1828 tam měla úspěšnou premiéru jeho opera \"Der Vampyr\". Od 1. dubna 1831 byl dirigentem v Královském dvorním divadle v Hannoveru až do svého odchodu do důchodu dne 16. srpna 1859. V Hannoveru Marschner vytvořil své nejdůležitější dílo, operu \"Hans Heiling\" (Jan Svatoš), která měla být klíčovým dílem německé romantické opery. Libreto podle prací Christiana Heinricha Spiesse, Theodora Koernera a bratří Grimmů, kteří zpracovali lidové pověsti o Svatošských skalách (dříve Hans-Heiling-Felsen) na řece Ohři mezi Loktem a Karlovými Vary, napsal zpěvák a herec Philipp Eduard Devrient, rovněž host západočeských lázní.\n\nZ Marschnerových deseti dětí jich 8 předčasně zemřelo a roku 1854 zemřela i jeho třetí manželka. Naposledy se oženil s kontraaltistkou Theresou Jandovou. Marschner zemřel v Hannoveru 16. prosince 1861 a je tam pohřben na hřbitově Neustädter Friedhof. Vdovu po něm si později vzal rakouský skladatel Otto Bach.\n\n\n\n\n\n"}
{"id": "415999", "url": "https://cs.wikipedia.org/wiki?curid=415999", "title": "Xuanhanosaurus", "text": "Xuanhanosaurus\n\nXuanhanosaurus (\"ještěr z Xuanhanu\") byl rod teropodního dinosaura z čeledi Metriacanthosauridae, žijící v období střední jury (zhruba před 168 až 161 miliony let). Dosahoval délky asi 4,5 metru a hmotnosti kolem 250 kg. Podle jiných odhadů mohl být dlouhý až 6 metrů. Fosilie xuanhanosaura byly objeveny v čínském souvrství Dašanpu.\n\nTento teropod měl neobvykle mohutné a dlouhé přední končetiny (na rozdíl od pozdějších forem jako byl \"Tyrannosaurus\"). To spolu s jejich relativně \"primitivním\" utvářením vedlo paleontologa Donga Zhiminga k závěru, že se pohyboval po všech čtyřech končetinách. V tom případě by šlo o jediného známého kvadrupedního teropoda. Většina paleontologů však s touto interpretací nesouhlasí a předpokládájí, že šlo naopak o klasického dvounohého dravého dinosaura.\n\n"}
{"id": "416000", "url": "https://cs.wikipedia.org/wiki?curid=416000", "title": "Peter Cornelius", "text": "Peter Cornelius\n\nCarl August Peter Cornelius (24. prosince 1824, Mohuč – 26. října 1874, tamtéž) byl německý hudební skladatel, hudební publicista, básník a překladatel.\n\nPocházel z umělecké rodiny. Jeho rodiči byli divadelní herci Karl a Friederike Corneliovi, strýc byl úspěšný německý malíř Peter von Cornelius a sestra Auguste Corneliová se stala spisovatelkou. Po dokončení střední školy se začal věnovat divadelní kariéře. Debutoval v divadle v Mohuči a ve svých devatenácti letech byl v roce 1843 jmenován dvorním hercem. Vedle toho se však intensivně zabýval hudbou. Soukromě studoval hru na housle a kompozici u Heinricha Essera. O rok později odešel do Berlína ke svému strýci malíři. Jeho herecká kariéra nebyla příliš úspěšná. Více se proto věnoval hudbě. V letech 1845–1849 studoval u Siegfrieda Dehna. Z tohoto období pocházejí, kromě mnoha písní, jeho první komorní a chrámové skladby. Nejvýznamnějším dílem je \"Stabat Mater pro sóla sbor a orchestr\", která byla komponována jako jakási závěrečná práce jeho studia u Dehna.\n\nV roce 1851 působil Cornelius v Berlíně jako hudební kritik pro časopis \"Echo und Modespiegel\". Prostřednictvím svého strýce se v roce 1853 seznámil s Franzem Lisztem, který v té době žil ve Výmaru. Pod jeho vlivem v časopise \"Neuen Zeitschrift für Musik\" horlivě podporoval tzv. novoněmeckou školu, která hlásala příklon k programní hudbě. V těchto letech zkomponoval větší část své chrámové hudby.\n\n15. prosince 1858 měla ve Výmaru premiéru Corneliova opera \"Der Barbier von Bagdad\" za řízení Franze Liszta. Lisztovi odpůrci využili představení k demonstraci proti Lisztovi a proti celé neoněmecké škole. Opera byla ředitelem divadla okamžitě stažena z repertoáru a za života autora nebyla už v Německu uvedena. Na protest proti tomuto rozhodnutí Liszt rezignoval na místo kapelníka a Cornelius opustil Výmar a odešel do Vídně.\n\nVe Vídni působil v letech 1859–1864. Seznámil se zde s Richardem Wagnerem a společně s ním odešel do Mnichova. Stal se docentem rétoriky a harmonie na nově zřízené \"Vysoké škole hudební a divadelní\". V roce 1867 se oženil s Bertou Jungovou a měl s ní dceru a tři syny. Věnoval jí např. cyklus písní \"An Bertha op. 15\". 21. května 1865 byla ve Výmaru úspěšně uvedena premiéra jeho druhé opery \"El Cid\". Třetí operu podle příběhu ze sbírky severských bájí Edda se mu již dokončit nepodařilo. Podle dochovaných rukopisů ji zkompletoval a instrumentoval Waldemar von Baußnen (1866–1931) a byla poprvé uvedena rovněž ve Výmaru 6. května 1891.\n\nZemřel 26. října 1874 v Mohuči a je tam také pochován.\n\n\n\n\n\n\n"}
{"id": "416002", "url": "https://cs.wikipedia.org/wiki?curid=416002", "title": "Elitserien 1976/1977", "text": "Elitserien 1976/1977\n\nSezóna 1976/1977 byla 2. sezonou Švédské ligy ledního hokeje. Mistrem se stal tým Brynäs IF. Poslední dva týmy hrály baráž o udržení proti nejlepším celkům druhé ligy.\n\n\n"}
{"id": "416006", "url": "https://cs.wikipedia.org/wiki?curid=416006", "title": "Zachary Levi", "text": "Zachary Levi\n\nZachary Levi, rozený jako Zachary Levi Pugh, (* 29. září 1980, Lake Charles, Louisiana, USA) je americký televizní herec známý ze seriálů \"Chuck\" jako Chuck Bartowski a Less than Perfect jako Kipp Steadman.\n\nNarodil se v Lake Charles v Louisianě jako prostřední dítě mezi dvěma sestrami. Vyrůstal na různých místech v zemi. Nakonec se trvale usadil ve městě Ventura v Kalifornii. S hraním začal v regionální produkci ve svých šesti letech učínkujíce v hlavních rolích jako \"Grease\", \"The Outsiders\", \"Oliver\", \"Čaroděj ze země Oz\" a \"Big River\".\n\nZačínal ve vedlejší roli televizního filmu stanice FX \"Machr - zpověď univerzitního bookmakera\". Hrál roli Kipp Steadmana ABC sitcomu \"Less Than Perfect\". Ztvárnil také potenciálního přítele postavy Charismy Carpenter, Jane, v ABC rodinném televizním filmu Jane má schůzku.\n\nHlavní roli získal v seriálu NBC, Chuck.\n\nV létě 2008 byl v magazínu Entertainment Weekly označen jako jeden z třiceti nejdůležitějších lidí pod třicet.\n\n"}
{"id": "416011", "url": "https://cs.wikipedia.org/wiki?curid=416011", "title": "Araripesaurus", "text": "Araripesaurus\n\nAraripesaurus byl prvním ptakoještěrem, popsaným ze slavné brazilské formace Santana (stáří spodní křída). Tento pterodaktyloidní ornitocheirid je v současnosti znám pouze z kostních fragmentů přední končetiny a křídla. Šlo o menší rod s rozpětím křídel dosahujícím šířky 2 metrů.\n\n"}
{"id": "416015", "url": "https://cs.wikipedia.org/wiki?curid=416015", "title": "Engelbert Humperdinck (skladatel)", "text": "Engelbert Humperdinck (skladatel)\n\nEngelbert Humperdinck (1. září 1854, Siegburg – 27. září 1921, Neustrelitz) byl německý hudební skladatel, dnes známý především pro svoji pohádkovou operu \"Perníková chaloupka\" (\"Hänsel und Gretel\"), na motivy pohádky Jeníček a Mařenka.\n\nHumperdinck se narodil jako syn učitele v Siegburgu. Krátce poté, co se začal učit hrát na klavír, zkomponoval ve věku sedmi let i své první skladby. Ve třinácti letech napsal i své dva první singspiely. Vystudoval gymnázium v Paderbornu. Jeho rodiče sice neschvalovali jeho plány na hudební kariéru, dávali přednost studiu architektury, nicméně v roce 1872 vstoupil na konzervatoř v Kolíně nad Rýnem, kde studoval u Ferdinanda Hillera a Isidora Seisse. Krátce byl dirigentem Kolínského městského divadla. V roce 1876 získal Mozartovu cenu města Frankfurt nad Mohanem, jejíž součástí bylo stipendium, které mu umožnilo odejít do Mnichova, kde pokračoval ve studiu u Franza Lachnera a později u Josefa Rheinbergera.V roce 1879 se stal prvním nositelem berlínské Mendelssohnovy ceny. Stipendium spojené s tímto oceněním využil k cestě do Itálie. V Neapoli se seznámil s Richardem Wagnerem. Wagner ho pozval na své Hudební slavnosti v Bayreuthu a tak v letech 1880 až 1881 asistoval na provedení opery Parsifal. Kromě toho působil i jako učitel hudby Wagnerova syna Siegfrieda.\n\nV roce 1881 mu byla v Berlíně udělena cena Giacomo Meyerbeera. V roce 1883 se stal druhým dirigentem opery v Kolíně nad Rýnem a následujícího roku profesorem na kolínské konservatoři. V roce 1885 působil jako hudební partner rodiny průmyslníka Kruppa v Essenu a krátce vyučoval kompozici a hudební teorii na konzervatoři v Barceloně.\nV letech 1887/1888 byl koncertním kritikem v Bonnu a redaktorem prestižního hudebního nakladatelství B. Schott v Mohuči. V roce 1890 se přestěhoval do Frankfurtu a stal se odborným asistentem na zdejší konzervatoři a operním referentem Frankfurter Zeitung. V té době patřil mezi jeho blízké přátele skladatel Hugo Wolf. V roce 1897 se přestěhoval do Boppardu a v roce 1901 do Berlína. V letech 1900 až 1920 řídil \"Mistrovskou školu hudební kompozice\" při \"Královské akademii umění\" a komponoval scénickou hudbu pro \"Deutsches Theater\" v Berlíně. Pracoval rovněž na úpravách lidových písní.\n\nZa jeho činnost mu Universität der Künste v Berlíně udělila čestný doktorát a Accademia di Santa Cecilia v Římě ho zvolila čestným členem (1914).\n\nV roce 1914 si podal žádost na místo ředitele konzervatoře v Sydney v Austrálii. V době vypuknutí první světové války však bylo obsazení tohoto místa Němcem nemyslitelné, zvláště když Humperding podepsal tzv. \"Manifest devadesáti tří\" na podporu německých vojenských akcí.\n\n5. ledna 1912 utrpěl Humperdinck záchvat mrtvice. I když se zotavil, jeho levá ruka zůstala trvale ochrnutá. S pomocí svého syna Wolframa však i dále komponoval. 26. září 1921 se Humperdinck zúčastnil představení opery Carl Maria von Webera Čarostřelec v Neustrelitzu, kterou jeho syn režíroval. Během představení utrpěl druhý infarkt, ze kterého se již nevzpamatoval. O několik týdnů později uvedla na jeho počest Berlínská státní opera jeho nejslavnější operu \"Hänsel und Gretel\"\n\nJe pohřben spolu se svou manželkou Hedwigou v rodinné hrobce na hřbitově Südwestkirchhof Stahnsdorf v Berlíně.\n\nJeho nejslavnějším dílem je pohádková opera \"Perníková chaloupka\" (německy \"Hänsel und Gretel\", tedy \"Jeníček a Mařenka\"), na které Humperdinck začal pracovat ve Frankfurtu v roce 1890. Nejprve složil čtyři písně pro svou neteř k domácímu loutkovému představení. Poté použil libreto své sestry Adelheidy Wette napsané volně na motivy pohádky bratří Grimmů a zkomponoval singspiel se šestnácti písněmi pro zpěv a klavír volně spojenými dialogy. V roce 1891 pak začal pracovat na orchestrálním znění.\n\nOpera měla premiéru ve Výmaru 23. prosince 1893 pod taktovkou Richarda Strausse, který ji označil za mistrovský kus nejvyšší kvality. Se svou originální syntézou wagnerovské techniky a tradičních německých lidových písní, měla opera okamžitý a mimořádný úspěch nejen v Německu, ale po celém světě. V roce 1923 ji vybrala Královská opera v Londýně (\"Royal Opera House\") pro své první rozhlasové vysílání kompletní opery a o osm let později se stala i první operou přenášenou živě z Metropolitní opery (\"Metropolitan Opera\") v New Yorku.\n\n\n\n\n\n\n\n"}
{"id": "416021", "url": "https://cs.wikipedia.org/wiki?curid=416021", "title": "Franz Schreker", "text": "Franz Schreker\n\nFranz Schreker (23. března 1878 Monako – 21. března 1934 Berlín) byl rakouský hudební skladatel a dirigent.\n\nFranz Schreker se narodil 23. března 1878 v Monaku jako syn dvorního fotografa Ignaze Schreckera. Ignaz Schrecker pocházel z židovské rodiny z Golčova Jeníkova v Čechách, který konvertoval ke katolicismu. Jeho žena Eleonore von Clossmann byla příslušnicí štýrské katolické šlechty. Malý Franz vyrůstal na cestách Evropou a po smrti otce se v roce 1888 přestěhoval s matkou do Vídně. V roce 1892 vstoupil na vídeňskou konzervatoř. Nejprve studoval hru na housle u Sigismunda Bachricha a Arnolda Rosé. Pokračoval studium skladby u Roberta Fuchse. Jeho prvním úspěchem bylo v roce 1901 \"Intermezzo pro smyčce op. 8\", se kterým získal důležitou cenu sponsorovanou časopisem \"Neue musikalische Presse\". Konzervatoř absolvoval v roce 1900 a poté se živil krátkodobými zaměstnáními. Svou první operu \"Flammen\" (Plameny) dokončil v roce 1902, ale nebyla přijata k provedení.\n\nSchreker začal dirigovat již v roce 1895, kdy založil Spolek přátel hudby v Döblingu (\"Verein der Musikfreunde Döbling\"). V roce 1907 založil \"Vídeňský filharmonický sbor\", který řídil až do roku 1920. S tímto sborem uvedl v premiéře např. \"Žalm 23, op. 14\", pro sbor a orchestr Alexandra Zemlinského a Schoenbergova díla \"Písně z Gurre\" a \"Mír na zemi\".\n\nUznání veřejnosti se dostalo jeho baletní pantomimě \"Der Geburtstag der Infantin\", kterou napsal na objednávky tanečnice Grete Wiesenthal a její sestry pro otevření výstavy Kunstschau v roce 1908. Pro tyto tanečnice zkomponoval ještě několik dalších skladeb (\"Der Wind, Valse lente a Ein Tanzspiel (Rokoko)\").\n\nV roce 1912 měla ve Frankfurtu úspěšnou premiéru opera \"Der ferne Klang\" a v témže roce dostal nabídku vyučovat na vídeňské konzervatoři. Na počátku roku 1913 byl jmenován řádným profesorem.\n\nPrvní světová válka přerušila na čas úspěšně se rozvíjející kariéru skladatele, ale hned 25. dubna 1918 premiéra opery \"Die Gezeichneten\" ve Frankfurtu přesvědčila, že Schreker stále patří mezi přední soudobé světové operní skladatele. Největšího životního úspěchu dosáhl operou \"Der Schatzgräber\" z roku 1920 a \"Komorní symfonií\", která je Schrekerovým nejhranějším dílem.\n\nV březnu roku 1920 byl jmenován ředitelem Vysoké hudební školy v Berlíně (Hochschule für Musik Berlin). Mezi jeho studenty byli mj. Berthold Goldschmidt, Alois Hába, Jascha Horenstein, Julius Bürger, Ernst Křenek, Artur Rodziński a Stefan Wolpe.\n\nV prvních letech Výmarské republiky vrcholila Scheckerova sláva. V té době byl druhým nejhranějším operním skladatelem po Richardu Straussovi. Jistý úpadek zájmu o Schreckerovo dílo započal chladným přijetím opery \"Irrelohe\" v Kolíně nad Rýnem a pokračoval neúspěchem opery \"Der singende Teufel\" uvedené v roce 1928 v Berlíně.\n\nPolitický vývoj v Německu spolu s rostoucím antisemitismem předznamenaly konec Schreckerovy kariéry. Premiéru opery \"Der Schmied von Gent\" v roce 1932 v Berlíně doprovázely demonstrace a tlak nacistické strany znemožnil preniéru opery \"Christophorus\" ve Freiburgu v roce 1933. (Opera byla provedena až v roce 1978.) Schrecker byl zbaven místa ředitele Musikhochschule v Berlíně i místa profesora kompozice na Akademii umění. V prosinci roku 1933 utrpěl záchvat mozkové mrtvice a 21. března 1934, dva dny před 56. narozeninami, v Berlíně zemřel. Je pohřben na hřbitově Waldfriedhof Dahlem v Berlíně.\n\nLibreta, pokud není uvedeno jinak, skladatel.\n\n\n\n\n\n"}
{"id": "416024", "url": "https://cs.wikipedia.org/wiki?curid=416024", "title": "Blanka Francouzská (1253–1320)", "text": "Blanka Francouzská (1253–1320)\n\nBlanka Francouzská (1253, Jaffa – 17. června 1320, Paříž) byla sňatkem kastilská infantka a vévodkyně z Cerdy.\n\nBlanka se narodila jako osmý potomek francouzského krále Ludvíka IX. a Markéty Provensálské během jejich účasti na křížové výpravě. Do Francie se rodina vrátila roku 1254, kdy se Ludvík IX. opět ujal vlády nad zemí destabilizovanou úmrtím královny matky. Po babičce byla ostatně malá princezna pojmenována.\n\n30. listopadu 1268 či 1269 se Blanka provdala za svého vrstevníka, kastilského prince Ferdinanda. Dějištěm dynastické svatby byl Burgos. Ženich byl prvorozeným synem kastilského krále Alfonse X. a Violanty Aragonské. Manželské štěstí netrvalo dlouho, Ferdinand se dožil pouhých dvaceti let, zemřel v červenci 1275.Zůstali dva chlapci Alfons a Ferdinand. Dědicem královské koruny se měl stát starší Alfonso. Sancho, mladší bratr zemřelého, se však nechal roku 1282 šlechtickou opozicí prohlásit následníkem trůnu a roku 1284 se stal po otcově smrti kastilským králem. Uznala jej většina šlechty a představitelů měst.\n\nMladá vdova nechala oba chlapce v péči své tchyně Violanty v Játivě a odešla zpět do Francie, kde od roku 1285 dělala společnici své matce Markétě v klášteře Cordelières.\nBlančin bratr, francouzský král Filip, varoval Sancha před možnou francouzskou invazí do Kastílie, pokud neuzná Alfonsova práva. Invazi však nestihl uskutečnit, protože zemřel na válečné výpravě do Katalánska. Blanka přežila svou matku o pětadvacet let. O rok úmrtí se vedou spory. Udávají se léta 1320–1323.\n\n"}
{"id": "416025", "url": "https://cs.wikipedia.org/wiki?curid=416025", "title": "Protva", "text": "Protva\n\nProtva ( ) je řeka v Moskevské a v Kalužské oblasti v Rusku. Je dlouhá 282 km. Plocha povodí měří 4 620 km².\n\nPramení v Moskevské oblasti. Ústí zleva do Oky (povodí Volhy).\nHlavním přítokem je Luža.\n\nZdroj vody je převážně sněhový. Průměrný roční průtok vody činí přibližně 25 m³/s, maximální 800 m³/s a minimální 5 až 6 m³/s. Zamrzá na začátku prosince a rozmrzá v dubnu.\n\nNa řece leží města Vereja, Borovsk a Obninsk.\n"}
{"id": "416027", "url": "https://cs.wikipedia.org/wiki?curid=416027", "title": "Red Hat Linux", "text": "Red Hat Linux\n\nRed Hat Linux (také známý jako RHL) byl v informatice název velice populární linuxová distribuce, vyvíjená do roku 2004 společností Red Hat. Jejím přímým nástupcem je distribuce Fedora.\n\nRed Hat Linux 1.0 byl vydán 3. listopadu 1994 pod původním názvem \"Red Hat Commercial Linux\". Jednalo se o první linuxovou distribuci užívající balíčkovací systém RPM Package Manager. Ten po Red Hat Linuxu zdědila spousta distribucí. Jak ty z dílen Red Hatu (Fedora, Red Hat Enterprise Linux ...), tak i cizí (SUSE, Mandriva ...).\n\nRoku 2003 se společnost Red Hat rozhodla nepokračovat ve vývoji Red Hat Linuxu. Místo toho se zaměřila na vývoj nového projektu, Red Hat Enterprise Linuxu určeného především pro podnikové využití.\nPřímým nástupcem Red Hat Linuxu se stala distribuce Fedora (původně celým názvem \"Fedora Core\"), jež je plně otevřená a o jejíž vývoj se stará komunita vývojářů, částečně sponzorovaná společností Red Hat. Následující rok, přesněji 30. 4. 2004, byl projekt Red Hat Linux oficiálně ukončen.\n\n"}
{"id": "416032", "url": "https://cs.wikipedia.org/wiki?curid=416032", "title": "Hans Pfitzner", "text": "Hans Pfitzner\n\nHans Erich Pfitzner (5. května 1869 Moskva – 22. května 1949 Salzburg) byl německý hudební skladatel, klavírista, dirigent a hudební pedagog. Sám se označoval za antimodernistu a jeho nejznámějším dílem je opera \"Palestrina\" na motivy života Giovanniho Pierluigiho da Palestriny, italského hudebního skladatele 16. století. \n\nPfitzner se narodil 5. května1869 v Moskvě, kde jeho otec hrál na housle v divadelním orchestru. V roce 1872 se rodina vrátila do otcova rodného města, do Frankfurtu nad Mohanem. Byly mu tehdy dva roky a za svůj domov vždy považoval Franktfurt. Otec ho od dětství učil hrát na housle a v 11 letech složil Hans své první skladby. V letech 1886–1890 studoval na franktfurtské konzervatoři skladbu u Iwana Knorra a klavír u Jamese Kwasta. (Později se s dcerou Jamese Kwasta, vnučkou skladatele Ferdinand Hillera oženil.) Ve studiu hry na klavír a hudební teorie pokračoval v letech 1892–1893 na konzervatoři v Koblenzi.\n\nV roce 1894 byl jmenován dirigentem Městského divadla v Mohuči. Po několika měsících odešel do Berlína, kde se stal prvním dirigentem v divadle \"Theater des Westens\". V roce 1908 konečně získal místo operního ředitele a ředitele konzervatoře ve Štrasburku. Toto místo mu přineslo profesionální stabilitu a umožnilo mu uvádět a řídit své vlastní opery. Hned následujícího roku měla premiéru Pfitznerova první opera \"Der arme Heinrich\" komponovaná podle stejnojmenné básně Hartmanna von Aue.\n\nNejvětším skladatelovým dílem byla opera \"Palestrina\", která měla premiéru v Mnichově 12. června 1917 za řízení dirigenta Bruno Waltera. Navzdory tomu co se stalo v následujících letech, Walter ve svých posledních dnech prohlásil, že je přesvědčen, že Palestrina přetrvá. Má v sobě prvky nesmrtelnosti.\n\nÚstřední událostí Pfitznerova života bylo obsazení Alsaska, a tedy i Štrasburku, Francií, jako důsledek 1. světové války. Pfitzner přišel o zaměstnání ve věku padesáti let, což těžce nesl, neboť věřil, že má mimořádné zásluhy o německé umění a že zaslouží zvláštní zacházení. Byl upřímně přesvědčen, že jeho hudba byla nedoceněná a nedostatečně uznávaná. Jeho hořkost a kulturní pesimismus se prohloubil v roce 1920, kdy zemřela jeho manželka a v roce 1926, kdy následkem meningitidy byl jeho starší syn Paul odkázán na institucionalizovanou lékařskou péči. \n\nJeho vztah k nastupujícímu nacistickému režimu byl rozporuplný. Nacismus vyhovoval jeho nacionalistickému a individualistickému přesvědčení. Přátelil se s Hansem Frankem (později za válečné zločiny popraveným). Setkal se i s Adolf Hitlerem. Na druhé straně dlouhodobě spolupracoval s židovským dirigentem Bruno Walterem i dalšími židovskými hudebníky. Odmítl napsat novou hudbu ke Snu noci svatojánské Williama Shakespeara, s tím, že lepší hudbu než zkomponoval Felix Mendelssohn-Bartholdy (nenáviděný nacisty pro svůj židovský původ) by nenapsal. Jeho postoje nezůstaly utajené. Slíbená místa operního ředitele v Düsseldorfu ani generálního intendanta Berlínské městské opery nezískal. Od roku 1928 působil jako dirigent Mnichovské opery, ale po příchodu nacistů k moci v roce 1934 byl odvolán ze všech svých funkcí, včetně akademických, a penzionován.\nJeho domov byl za války vybombardován. Skladatel byl po válce zbaven obvinění se spolupráce s nacisty, bylo mu vráceno členství v Mnichovské hudební akademii i rezidence v Salzburku, ale jeho zdraví bylo podlomené. Objevila se i duševní choroba. Zemřel v Salzburku v roce 1949. Na jeho počest dirigoval Wilhelm Furtwängler téhož roku na Salcburkském festivalu jeho Symfonii C-dur.\n\n\n\n\n\n\n"}
{"id": "416034", "url": "https://cs.wikipedia.org/wiki?curid=416034", "title": "Křesadlo (cena)", "text": "Křesadlo (cena)\n\nKřesadlo je cena, udílená v krajích České republiky dobrovolníkům roku. Jejím symbolem je funkční křesadlo. Cenu založila a práva k ní drží nadace Hestia, organizace na podporu dobrovolnictví, která cenu také uděluje. Symbolika udělované ceny i jejího názvu je více než zřejmá: dobrovolníci jsou těmi, kdo pomáhají vykřesat jiskry lidství.\n\nV Praze cenu tradičně předává primátor hlavního města. V řadě míst se společně s Křesadlem předávají i další ocenění. Specialitou z Jihočeského kraje je cena \"Dobrá parta\", která je určena týmu dobrovolníků. Uděluje ji občanské sdružení BEZ z Katovic u Strakonic.\n\n"}
{"id": "416036", "url": "https://cs.wikipedia.org/wiki?curid=416036", "title": "Filmový rating MPAA", "text": "Filmový rating MPAA\n\nFilmový rating MPAA (nebo klasifikace filmů) je proces zařazení filmu do jedné z pěti základních kategorií definovaných Americkou filmovou asociací (MPAA - Motion Picture Association of America). Kategorie, do níž je film zařazen, vyjadřuje stupeň společenské závadnosti podle toho, zda a v jaké míře dané dílo obsahuje projevy násilí, hrubého jazyka, explicitní zobrazení sexuálních scén apod.\n\nMPAA je velice citlivá na projevy sexuality a filmy obsahující nahotu nebo zobrazující sexualitu jsou hodnoceny přísněji (traduje se, že film Sex ve městě spadl do kategorie R už kvůli svému názvu). Nicméně američtí filmoví konzumenti jsou na uveřejňování ratingů zvyklí, a tak, přestože je předání filmu ke zhodnocení zcela dobrovolné, producenti jsou k tomuto kroku diváky v podstatě nuceni, jelikož filmy s označením \"Not Rated\" jsou (zejména americkými rodiči, kteří přímo ovlivňují návštěvnost nejpočetnější divácké skupiny - teenagerů) vnímány spíše negativně, což se může na návštěvnosti (a tedy i zisku) filmu projevit ještě hůře než nepříznivý rating.\n\nFilmy jsou hodnoceny Asociací speciálně vytvořenou komisí, tzv. \"Rating Board\". Počet jejích členů kolísá od 10 do 13. MPAA uvádí, že členem této komise může být kterýkoliv \"rodič\", který je nadán dostatečnou vyzrálostí a \"\"dokáže se vcítit do role běžného amerického rodiče a udělit filmu takový rating, který pomůže americkým rodičům v rozhodování o tom, zda je daný film pro jejich dítě vhodný\"\".\n\nO tom, do jaké kategorie bude film zařazen, rozhoduje komise hlasováním, přičemž pro udělení ratingu je potřeba nadpoloviční většiny hlasů členů komise.\n\nMPAA na svých internetových stránkách uvádí, že 78% rodičů s dětmi mladšími 13 let považuje rating za \"velmi užitečný\" nebo \"poměrně užitečný\" při rozhodování o tom, které filmy by jejich děti měly vidět.\n\nPři klasifikaci filmů se komise MPAA rozhoduje podle toho, v jaké míře film obsahuje:\n\nRating G, přezdívaný \"dětský\", zaručuje, že film neobsahuje žádné projevy výše zmíněného. Pro získání tohoto hodnocení musí být film zcela nezávadný a nevinný. Je obzvláště obtížné tento rating obdržet, takže dokonce ani některé animované filmy určené pro dětské publikum (např. Kung-Fu Panda) nebyly schopné ratingu dosáhnout (např. pro akční, resp. násilné scény).\n\nRating PG jako takový byl založen v roce 1970, předchůdci byli rating M v roce 1968 a rating GP v roce 1969. PG-rating upozorňuje rodiče, aby zvážili, zda své děti nechají film zhlédnout. Rodičům se navrhuje, aby své mladší děti na film hodnocený PG doprovázeli, podle komise mohou být některé scény v těchto filmech nevhodné pro děti. Tyto filmy zároveň nesmí žádným způsobem zobrazovat konzumaci drog.\n\nFilmy v této kategorii mohou obsahovat:\n\n\nVzhůru do oblak\nÚžasňákovi\n\nRating PG-13 byl založen v roce 1990. Kategorie filmů PG-13 je nejobsáhlejší, jelikož se zároveň jedná o nejvyšší možné hodnocení, které mohou producenti pro film obdržet, aniž by se to výrazně podepsalo na zisku.\n\nKlasifikací PG-13 MPAA rodičům důrazně doporučuje, aby své děti mladší 12 let na film doprovázeli.\nTakto ohodnocený film smí obsahovat více projevů nevhodných motivů, násilí, nahoty, hrubého jazyka. Zároveň jakékoliv zobrazení užívání drog vede k udělení nejméně tohoto ratingu, nicméně běžně je takový film zařazen ještě o kategorii výše. Nahota v těchto snímcích nesmí být sexuálního charakteru.\nZajímavostí může být požadavek na zařazení filmu do této kategorie, pokud obsahuje byť jen jediné slovo týkající se sexuality.\n\nNa film s ratingem R smí mládež do 17 let pouze v doprovodu dospělé osoby.\nFilmy s hodnocením R mohou obsahovat hrubý jazyk, výrazně násilné scény, nahotu spojenou se sexualitou nebo užívání drog.\nTak, jako použití jednoho sexuálně zabarveného výrazu předurčuje film nejméně k ratingu PG-13, více takových slov ve filmu automaticky posouvá film do kategorie R.\n\nPředchůdce ratingu NC-17 je rating X, který je zároveň nejslavnějším, díky udělování hlavně pornografickým filmům. Vznikl v roce 1990, stejně jako PG-13. Udělení ratingu NC-17 oznamuje, že film obsahuje velmi výrazné projevy sexuality, násilí, hrubé mluvy, nahoty apod. Rating NC-17 zároveň znamená, že film nesmí navštěvovat mládež do 17 let.\n\n\nFilmoví tvůrci (zejména producenti) jsou často nuceni film upravovat, aby obdržel méně přísné hodnocení. Většinu návštěvníků amerických kin totiž tvoří teenageři, tedy má-li být snímek významně komerčně úspěšný, může obdržet nejvýše hodnocení PG-13. Právě u filmů hodnocených R proto často producenti tlačí na režiséra, aby nevhodné scény vystřihl a film klesl právě na PG-13. Tento jeden stupeň rozdílu v hodnocení totiž často znamená desítky milionů dolarů, které mohou být producentovi ziskem nebo ztrátou.\n\nSamozřejmě ani filmové trailery neujdou hodnocení MPAA, a to podle stejných kritérií jako filmy. V tomto případě je trailer označen nejen logem příslušného ratingu, ale i upozorněním a specifickým podbarvením úvodní sekvence. To deklaruje, před kterými filmy smí být trailer promítán.\n\n"}
{"id": "416038", "url": "https://cs.wikipedia.org/wiki?curid=416038", "title": "Pago Pago", "text": "Pago Pago\n\nPago Pago je hlavní město Americké Samoy. Nachází se na ostrově Tutuila. Ve skutečnosti se jedná o vesnici, která je mnohdy chybně uváděna jako město (jelikož je hlavním městem a nachází se zde přístav stejného jména). V roce 2000 zde žilo 11 500 obyvatel.\n\nPago Pago je jednou z vesnic, nacházejících se ve stejnojmenné aglomeraci, tj. Pago Pago. V této aglomeraci se také nachází Fagatogo, sídlo úřadu vlády, a Utulei, sídlo guvernéra státu.\n\nJelikož se název \"Pago Pago\" užívá ve spojení s celým přístavem a oblastí (včetně vesnic), je de facto považováno za hlavní město státu Americká Samoa.\n\nHlavním zdrojem obživy je turistika a konzervárenský průmysl na zpracování tuňáků. V letech 1878-1951 se zde nacházela stanice Námořnictva Spojených států pro zásobování uhlím.\n\nDo roku 1980 zde bylo možné pomocí kabinkové lanovky sledovat výhled do okolí, a vidět tak část ostrova z nedalekého vrcholu, avšak 17. dubna téhož roku narazila stíhačka amerického vojenského letectva do jednoho z lan a poté do místního hotelu \"Rainmaker\". Lanovka je od té doby mimo provoz, avšak v poslední době se objevují plány na její znovuobnovení.\n\n"}
{"id": "416039", "url": "https://cs.wikipedia.org/wiki?curid=416039", "title": "Fagatogo", "text": "Fagatogo\n\nFagatogo je sídlo nacházící se na ostrově Tutuila, poblíž přístavu Pago Pago, v Americké Samoe. Dle údajů z 1. dubna 2000 zde žije 2096 obyvatel.\n\nFagatogo je někdy chybně uváděno jako hlavní město státu Americká Samoa, vzhledem k tomu, že je v ústavě státu uvedeno jako sídlo úřadu vlády. Hlavním městem je však Pago Pago.\n\n"}
{"id": "416041", "url": "https://cs.wikipedia.org/wiki?curid=416041", "title": "Hornby Railways", "text": "Hornby Railways\n\nHornby Railways je přední výrobce modelové železnice ve Spojeném království Velké Británie a Severního Irska. Po odkoupení několika jiných výrobců modelové železnice se stává mezinárodní společností s produkcí v Číně. Zakladatel společnosti byl Frank Hornby (1863–1936) který žádal o udělení patentu v roce 1901 k ochraně „vynálezu“, který hlásal \"„Zlepšení hraček nebo vzdělávacích zařízeních pro děti a mladé lidi“\".\n\nFranku Hornbymu byl udělen patent a brzo dal vynález do produkce pod názvem Meccano (\"„Mechanics Made Easy“\"). Toto vedlo roku 1907 k založení společnosti Meccano Ltd. Úspěch byl tak velký, že Frank Hornby musel pravidelně svou továrnu rozšiřovat o nové a větší prostory. Meccano se stala jednou z klasických hraček všech dob.\n\nVýroba Meccano pokračovala během první světové války a Hornby roku 1920 představil první hračku vlaku. Ty byly poháněny vysoce kvalitními hodinovými stroji. Modely byly v měřítku 0.\n\nVlaky Hornby měli okamžité úspěchy a společnost rychle představila více modelů a příslušenství. V roce 1925 byl vyroben první elektrický vlak, napájený 100-250 V střídavého proudu. Do roku 1929 Hornby vyvíjel mnohem bezpečnější systém napájení a elektrické modely byly napájeny už jen 6 V stejnosměrného napětí.\n\nPod názvem Hornby Dublo se roku 1938 začaly vyrábět vlaky ve velikosti 00. Lokomotivy byly zhotoveny z litého kovu a vozy se zhotovovaly z pocínovaného plechu. Pro elektrické modely se začalo používat napětí 12 V stejnosměrného proudu. Se začátkem 2. sv. války se produkce snižovala a úplně se zastavila roku 1942. Ihned po skončení války se výroba znova rozběhla, ale své předchozí výrobní kapacity dosáhla až roku 1948. Mechanické pohony pro velikost 00 se již ale nevyráběly. Roku 1959 přešel Hornby z tří-kolejnicového systému na dvoukolejnicový.\n\nV roce 1964 koupila Lines Bros Ltd., mateřská společnost soupeře Tri-ang Railways, Meccano Ltd., a sloučila Hornby a Tri-ang do Tri-ang Hornby. Pod tlakem konkurence přešel Hornby ve výrobě z kovových materiálu na méně drahé plastické hmoty. To znamenalo i výměnu výrobních strojů.\n\nTri-ang Group byla rozpuštěna, když majitel Lines Bros vyhlásil bankrot a v roce 1971 prodána společnosti Dunbee-Combex-Marx a roku 1972 se z Tri-ang Group stává Hornby Railways. Třebaže se jméno společnosti změnilo, produkce pokračovala v Margate v Kentu. Vzhledem ke konkurenci společností Palitoy a Airfix vyrábějící kvalitní modely s věrnými detaily, se rokem 1976 modely začaly dělat atraktivnější pro dospělé nadšence modelové železnice a modely se vyráběly s kvalitnějšími detaily jako je zábradlí na lokomotivách, lepší barevný nástřik a kvalitní potisky.\n\nDunbee-Combex-Marx se dostal kolem roku 1980 do potíží a byla rozpuštěn. Z Hornby se stalo nyní Hornby Hobbies. Na konci října 1986 vstoupila Hornby na trhy s cennými papíry a stala se veřejnou obchodní společností. Počátkem 90. let měla Hornby znovu velké konkurenty jako Dapol, nebo zaběhlé zahraniční značky jako Lima a Bachmann. Produkce byla roku 1995 přemístěna do Guangdongu v Číně. Přesun výroby byl ukončen roku 1999. V rámci toto procesu koupil Hornby také některé produkty Dapol a Airfix.\n\nZvlášť úspěšnými výrobky Hornby byly od té doby soupravy vlaků Thomas tendrová lokomotiva či z Harryho Pottera známý Hogwarts-expres. Jako kooperační produkty byli tyto modely nabízeny také německým výrobcem Märklin. V září 2003 představilo Hornby svůj první model pravé parní lokomotivy Mallard.\n\nMezitím Hornby koupil značku Lima – italského výrobce železničních modelů, který předtím koupil francouzskou značku Jouef, vyrábějící také železniční modely. Výrobky jsou nabízeny pod svými původními značkami Rivarossi, Lima, Jouef, Electrotren vyrábějící ve velikosti (H0) a také Arnold (N), s označením Hornby International. Jsou také vyráběny v Číně. V květnu 2008 Hornby koupil značku Corgi Classics Limited, vyrábějící modely silničních vozidel a letadla. I tyto výrobky jsou nabízeny pod svými původními značkami. Ke skupině Hornby také patří značky Humbrol, Airfix, Scalextric a Bassett-Lowke.\n\n"}
{"id": "416042", "url": "https://cs.wikipedia.org/wiki?curid=416042", "title": "Pfitzner", "text": "Pfitzner\n\nExistuje více nositelů příjmení Pfitzner:\n"}
{"id": "416048", "url": "https://cs.wikipedia.org/wiki?curid=416048", "title": "Sudo", "text": "Sudo\n\ncodice_1 (substitute user do) je příkaz užívaný v unixových systémech. Slouží k vykonání operace s oprávněními jiného uživatele, jímž je obvykle root. Uživatelé oprávnění používat příkaz sudo jsou obvykle při autorizaci dotazováni na svoje vlastní heslo, lze však nastavit, aby byli dotazování na heslo uživatele, jehož oprávnění budou používat, nebo aby nemuseli zadávat heslo vůbec. Po zadání hesla je dále zkontrolováno, zda jsou uvedeni v souboru codice_2 (v tomto souboru je seznam uživatelů, kteří mohou sudo používat).\n\nvisudo je nástroj příkazového řádku, který umožňuje editaci souboru codice_2 v bezpečném režimu. Tento nástroj otevře codice_2 s rozhraním editoru vi (může být změněn díky shellové proměnné codice_5 na jiný editační program), zamezí více současných editací jednoho souboru díky zámku a dále provádí kontroly chyb.\n\nPříkaz sudo využívá rozhraní příkazového řádku, ale existuje několik nadstaveb pro grafické rozhraní. Za zmínku stojí především codice_6 pro prostředí KDE a codice_7 pro prostředí GNOME. Dále existují uživatelská rozhraní, která nejsou přímo postavena na sudo, ale poskytují podobné dočasné zvýšení úrovně oprávnění pro administrativní účely, jako například \"Řízení uživatelských účtů\" v systémech Windows NT a autorizace služeb v Mac OS X.\n\n\n"}
{"id": "416057", "url": "https://cs.wikipedia.org/wiki?curid=416057", "title": "Evidenční číslo sbírkového předmětu", "text": "Evidenční číslo sbírkového předmětu\n\nEvidenční číslo sbírkového předmětu používané při evidenci sbírek v muzeích je buď číslo \"přírůstkové\", kterým je sbírkový předmět označen při zařazení do chronologické evidence, nebo \"inventární\", kterým je sbírkový předmět označen při svém zařazení do evidence systematické. \n\nPřidělení evidenčního čísla inventárního není důvodem k odstranění čísla přírůstkového. Evidenční záznam na předmětu nesmí být snadno odstranitelný, ale zároveň musí být umístěn tak, aby předmět nebyl znehodnocen a nebyly omezeny možnosti jeho prezentace.\n\n"}
{"id": "416070", "url": "https://cs.wikipedia.org/wiki?curid=416070", "title": "QGIS", "text": "QGIS\n\nQGIS (do verze 2.0 označovaný také jako Quantum GIS) je svobodný a multiplatformní geografický informační systém (GIS).\n\nVývoj, který započal roku 2002 Gary Sherman, zajišťuje skupina dobrovolníků, verze s označením 1.0 vyšla 5. ledna 2009, verze 2.0 pak 8. září 2013. V březnu 2008 byl QGIS zařazen mezi projekty Open Source Geospatial Foundation.\n\nQGIS je psán v jazyku C++, grafické uživatelské rozhraní je postaveno na knihovně Qt. Zásuvné moduly je možno vytvářet v C++ nebo Pythonu. Kromě desktopové a serverové verze je připravována také mobilní aplikace pro Android (v roce 2016 označovaná jako beta).\n\nQGIS umožňuje zejména prohlížení, tvorbu a editaci rastrových a vektorových geodat, zpracování GPS dat a tvorbu mapových výstupů. Funkčnost rozšiřují zásuvné moduly, z pohledu analýz geografických dat je významný modul zpřístupňující funkce GRASS GIS – QGIS tak může sloužit jako jeho nadstavba.\n\nQGIS je používán ve veřejném i soukromém sektoru, například orgány švýcarského kantonu Solothurn nebo rakouské spolkové země Vorarlbersko.\n\nOd verze 0.8.1 do 1.5.0 se vydání označovala jmény měsíců Jupitera (vyšly verze nazvané Io, Ganymede, Metis, Kore) nebo Saturnu (Titan, Pan, Daphnis, Mimas, Enceladus). Pozdější verze jsou pojmenovávány především podle míst, kde se konala setkání vývojářů.\n\nOd řady 2.0 jsou nové verze zveřejňovány pravidelně ve čtyřměsíčních intervalech. Počínaje verzí 2.8 je každá třetí z nich označena jako LTR (\"long term release\"). Tyto verze jsou podporovány po dobu jednoho roku (déle než běžné verze) a jsou v nich pouze opravovány chyby, nejsou přidávány nové nástroje. Jsou proto vhodné pro firemní a jiná prostředí, kde přechod na novou (potenciálně chybovou) verzi každých několik měsíců způsobuje komplikace, například z pohledu školení zaměstnanců.\n\n"}
{"id": "416072", "url": "https://cs.wikipedia.org/wiki?curid=416072", "title": "Erich Wolfgang Korngold", "text": "Erich Wolfgang Korngold\n\nErich Wolfgang Korngold (29. května 1897 Brno – 29. listopadu 1957 Los Angeles, Spojené státy americké) byl původně rakousko-uherský občan a skladatel klasické hudby. Po emigraci do Spojených států přijal v roce 1943 tamější občanství. V USA se z existenčních důvodů věnoval hlavně komponování filmové hudby, vytvořil tam ale i několik vrcholných klasických skladeb.\n\nAčkoliv v době, kdy zemřel, byl jeho pozdně romantický styl považován za již přežitý, jeho hudba je v poslední době přehodnocována a znovu probouzí zájem. Spolu se skladateli jako Max Steiner a Alfred Newman se Korngold řadí mezi zakladatele filmové hudby. Když mu byla v roce 1938 udělena Cena Akademie za hudbu k filmu \"Dobrodružství Robina Hooda\", bylo to poprvé, co Oscara získal skladatel, a nikoliv šéf hudebního studia, jak se stalo například v roce 1936, kdy za ve skutečnosti Korngoldovu vítěznou partituru získal cenu Anthony Adverse.\n\nErich Korngold se narodil 29. května 1897 v německojazyčné židovské rodině v Brně v tehdejším Rakousko-Uhersku jako druhý syn významného hudebního kritika Julia Korngolda. Jeho rodina se brzo přestěhovala do Vídně. Jako zázračné dítě přehrál v roce 1909 svou kantátu \"Gold\" (Zlato) Gustavu Mahlerovi, který jej označil za „hudebního génia“ a doporučil jej ke studiu Alexandru Zemlinskému. Velmi pochvalně se o mládenci vyjádřil i Richard Strauss.\n\nV 11 letech složil balet \"Der Schneemann\" (Sněhulák), který se v roce 1910 při představeních ve Vídeňské dvorní opeře, mj. v představení na zakázku císaře Františka Josefa I., stala senzací. Po baletu následovalo klavírní trio a poté \"Sonáta pro klavír č. 2 E-dur\", kterou hrál virtuóz Artur Schnabel po celé Evropě. Již v mládí uskutečnil Korngold živé nahrávky na hudební válečky pro pianolu Hupfeld DEA a systém Phonola a také pro Aeolian Duo-Art System, které se dochovaly dodnes a je možné si je poslechnout.\n\nSvou první skladbu pro orchestr, \"Schauspiel Ouverture\" (Předehra k divadelní hře), složil Korngold ve 14 letech. V následujícím roce vyšla jeho \"Sinfonietta\" a v roce 1914 jeho první opery, \"Der Ring des Polykrates\" a \"Violanta\". Roku 1920, ve svých 23 letech, složil operu \"Die tote Stadt\", která si získala mezinárodní úspěch. Znamenala vrchol jeho slávy jako skladatele oper a koncertní hudby. Zahrnovali jej chválou skladatelé jako Richard Strauss a Giacomo Puccini a jeho skladby zařazovali do svého repertoáru mnozí slavní dirigenti, sólisté a pěvci. V roce 1923 složil pro Paula Wittgensteina \"Koncert pro klavír pro levou ruku\" a o čtyři roky později svou čtvrtou operu, \"Das Wunder der Heliane\"(Helianin zázrak). Začal také upravovat a dirigovat operety Johanna Strausse mladšího a dalších. Zároveň vyučoval operní umění a skladbu na vídeňské Staatsakademie. Korngold byl vyznamenán rakouským prezidentem titulem čestného profesora. Režisér Max Reinhardt, s nímž Korngold dříve spolupracoval na uvedení operet \"Netopýr\" od Strausse mladšího a \"Krásná Helena\" od Jacqua Offenbacha jej požádal, aby přijel v roce 1934 do Hollywoodu upravit Mendelssohnovu hudbu ke \"Snu noci svatojánské\" pro jeho filmovou verzi této hry.\n\nBěhem následujících čtyř let se Korngold stal průkopníkem v komponování filmové hudby. Jeho partitury jsou od té doby uznávány jako klasika svého druhu. V roce 1938, kdy Korngold ještě žil v Rakousku a působil jako operní dirigent, dostal od hollywoodského filmového studia Warner Brothers žádost, aby se vrátil do Hollywoodu a složil tam hudbu k filmu \"Dobrodružství Robina Hooda\" (1938) s Errolem Flynnem hlavní roli. Zakázku přijal a s rodinou odcestoval do USA na zaoceánské lodi. Krátce po jeho příjezdu do Kalifornie došlo k připojení Rakouska k Německu (tzv. \"Anschluss\"). Bylo zřejmé, že pro rakouské Židy nastalo nebezpečné období, a proto se Korngold rozhodl zůstat v USA. Později se vyjádřil: „Považovali jsme se za Vídeňany. Hitler z nás učinil židy.“ Uvedl také, že filmová hudba k \"Dobrodružstvím Robina Hooda\" mu zachránila život. Získal za ni Oskara v kategorii \"Nejlepší původní hudba k filmu\". Později byl na Oscara nominován za hudbu k filmům \"The Private Lives of Elizabeth and Essex\" (Soukromý život Elizabeth a Essexe, 1939) a \"The Sea Hawk\" (Mořský jestřáb, 1940).\n\nBrendan G. Carroll napsal o Korngoldovi:\n\nDíky tomu, že každý film pojímal jako „operu beze zpěvu“, vytvořil silně romantickou, bohatě melodickou a kontrapunkticky náročnou hudbu, jejíž vrcholy se dají označit za obdobu symfonických básní Richarda Strausse a Ferencze Liszta. Jeho záměrem bylo psát takovou hudbu, jaká by se dala odděleně od filmového obrazu produkovat v koncertní síni. Jeho styl silně ovlivnil moderní filmovou hudbu. — Brendan G. Carroll, \"Korngold, Erich Wolfgang, The New Grove Dictionary of Music and Musicians\".\n\nRoku 1943 se Korngold stal naturalizovaným občanem USA. Rok 1945 byl v jeho životě důležitým milníkem. Jeho otec, který se v Los Angeles necítil příliš dobře a který nikdy neschvaloval Erichovo rozhodnutí zaměřit se výlučně na skládání filmové hudby, po dlouhé nemoci zemřel. Přibližně v téže době se druhá světová válka v Evropě chýlila ke konci. Korngold sám cítil stále větší rozčarování z Hollywoodu a nad tím, jaké filmy mu předkládají ke skládání hudby. Toužil po návratu ke kompozicím pro koncertní síně a divadla. Poslední filmovou hudbu složil v roce 1946, a to k filmu \"Deception\" (Podvod). Nicméně ještě poté pro film o Richardu Wagnerovi (společnost Trucolor) upravil Wagnerovu hudbu a některé části napsal sám.\n\nOd roku 1945 se Korngold navrátil k psaní koncertní hudby v bohatém, chromatickém, pozdně romantickém stylu. Mezi těmito pozdními skladbami vyniká jeho obecenstvem oblíbený \"Koncert pro housle a orchestr\".\n\nErich Korngold zemřel 29. listopadu 1957 v North Hollywoodu (Los Angeles) a je pohřben na \"Hollywood Forever Cemetery\".\n\nPřes značné skladatelovy úspěchy v průběhu života nezískalo Korngoldovo dílo po dlouhá léta od jeho smrti téměř žádný další pozitivní ohlas odborné kritiky, spíše značné pohrdání. Obrat nastal v roce 1972, když nakladatelství RCA Victor vydalo desku \"The Sea Hawk\" s jeho hudbou k tomuto filmu.\n\nPo ní následovaly nahrávky Korngoldových oper a koncertních děl, což vedlo ke koncertnímu provedení jeho \"Symfonie Fis-dur\" a dalších skladeb.\n\nV roce 1973 vydala společnost Warner Brothers desku s výňatky z Korngoldovy původní filmové hudby a taktéž vzácnou nahrávku, na níž sám Korngold hraje na klavír hlavní téma z \"Kings Row\". Dále vyšel na desce rozhlasový pořad stanice KFWB vysílaný v roce 1938 s výňatky z hudby k \"Dobrodružstvím Robina Hooda\", kterou dirigoval sám autor, s vyprávěním herce Basila Rathbonea. V roce 1979 se do velkých divadel v New Yorku vrátila opera \"Die tote Stadt\". Existuje také množství digitálních nahrávek Korngoldovy filmové hudby i koncertních skladeb, zvláště \"Koncertu pro housle\" a jeho \"Symfonie\". RCA Victor jako první nahrála v Německu v roce 1975 celou Korngoldovu operu \"Die tote Stadt\" ve stereozáznamu s dirigentem Erichem Leinsdorfem. V roce 1980 nahrála CBS Masterworks operu \"Violanta\" za řízení Marka Janowského. V roce 1993 vyšla u společnosti Decca nahrávka opery \"Das Wunder der Heliane\" s dirigentem Johnem Maucerim. Obě zbývající Korngoldovy opery, \"Der Ring des Polykrates\" a \"Die Kathrin\", byly natočeny (1996, resp. 1998) německou společností CPO. Ta vydala také 4 CD Korngoldových orchestrálních děl, kde Werner Andreas Albert dirigoval Nordwestdeutsche Philharmonie. Americký dirigent a klavírista Alexander Frey nahrál kompletní Korngoldovo klavírní dílo pro Koch International Classics. V roce 2001 vydala společnost ArtHaus Musik dokumentární DVD \"Erich Wolfgang Korngold – The Adventures of a Wunderkind\". Sólový kontrabasista Joel Quarrington nahrál na svém CD v roce 2008 transkripci \"Zahradní scény\", Korngoldovy příležitostné hudby k \"Much Ado About Nothing\", opus 11. Roku 2009 vydala Naxos Records komplet s Korngoldovým \"Houslovým koncertem\", \"Předehrou k divadelní hře\" opus 4, a koncertní suitou z \"Much Ado About Nothing\". Interprety byli houslista Philippe Quint a Orquesta Sinfonica de Mineria.\n\nDalší uznání se dostavilo v 90. letech: téměř současně vyšly dvě podrobné biografie – Jessica Duchen, \"Erich Wolfgang Korngold\" (Phaidon Press, 1996), a Brendan E. Carroll, \"Erich Korngold: The Last Prodigy\" (Amadeus Press, 1997). Carroll je předsedou \"Korngoldovy mezinárodní společnosti\". Vydal výňatky z nahrávek filmové hudby, kde Korngold diriguje studiový orchestr Warner Brothers, některé možná převzaté z vysílání stanice KFWB. Kromě toho byly některé nahrávky filmové hudby pod taktovkou Korngolda vydány na CD. V britské televizi dirigoval André Previn jednu větu z \"Houslového koncertu,\" načež vyprávěl historku o „slavném“ americkém hudebním kritikovi, který prohlásil, že „Korngoldův koncert je spíše Korn než Gold“. Previn dodal, že na rozdíl od Korngolda již není o kritikovi ani slechu.\n\nAmerický filmový institut zařadil Korngoldovu hudbu k \"Dobrodružstvím Robina Hooda\" na 11. místo svého seznamu nejlepší filmové hudby. Na seznam byla nominována i hudba k dalším filmům:\n\n6. srpna 2013 byla na londýnských Proms provedena v Royal Albert Hall Korngoldova \"Symfonie Fis-dur\".\n\n\n\n"}
{"id": "416077", "url": "https://cs.wikipedia.org/wiki?curid=416077", "title": "Quebrada de Humahuaca", "text": "Quebrada de Humahuaca\n\nQuebrada de Humahuaca je údolí na řece Río Grande de Jujuy v argentinské provincii Jujuy, které bylo celých 10 000 let hlavní kulturní a obchodní cestou mezi náhorními oblastmi And a soutokem Rio Grande s Rio Leone v nížinách.\n\nV roce 2003 bylo zapsáno na Seznam světového dědictví UNESCO.\n"}
{"id": "416078", "url": "https://cs.wikipedia.org/wiki?curid=416078", "title": "Beek", "text": "Beek\n\nBeek (česky 'Potok') je správní obvod v nizozemském Limburgu. Správní obvod má 16 599 obyvatel (31. prosince 2008, zdroj: CBS, nizozemský Centrální úřad pro statistiku) a má povrch 21,69 km². Hlavní obec správního obvodu je stejnojmenný Beek.\nDnešní správní obvod vznikl v roce 1982 spojením dřívějšího obvodu Beek a Spaubeekem, který byl do té doby samostatný.\n\nv nizozemštině (v limburštině)\n\n\n\n"}
{"id": "416081", "url": "https://cs.wikipedia.org/wiki?curid=416081", "title": "Araripedactylus", "text": "Araripedactylus\n\nAraripedactylus byl velkým rodem ptakoještěra, popsaným ze spodnokřídové brazilské formace Santana. Tento pterodaktyloidní ptakoještěr není dosud dobře znám a jeho taxonomická pozice tak zůstává stále nejistá.\n\n"}
{"id": "416086", "url": "https://cs.wikipedia.org/wiki?curid=416086", "title": "Isabela Francouzská (1242–1271)", "text": "Isabela Francouzská (1242–1271)\n\nIsabela Francouzská ( \"Isabelle de France\", 18. března 1242 – 27. dubna 1271, Hyères) byla navarrská královna a hraběnka ze Champagne. Svůj krátký život trávila převážně na modlitbách a zúčastnila se křížové výpravy.\n\nIsabela se narodila v březnu 1242 jako druhá dcera francouzského krále Ludvíka IX. a Markéty, dcery provensálského hraběte Ramona Berenguera V. Během roku 1254 jako dvanáctiletá dívenka, vážně zvažující klášterní život, zaujala navarrského prince Theobalda II. a oba mladí lidé sdíleli společné náboženské nadšení. 6. dubna 1255 je v Melunu oddal františkán Odo Rigaud a po svatbě Theobald trávil nějaký čas na pařížském dvoře. Král Ludvík se k němu choval jako k synovi, svou roli krom osobních sympatií hrála i záruka budoucího příklonu navarrské dynastie k Francii.\n\nRoku 1256 se Theobald ujal dědictví po otci. I po převzetí Navarry a Champagne úzce spolupracoval se svým tchánem, stal se jeho důvěrným přítelem a Ludvík pro něj byl vzorem. Isabela se na veřejných věcech vůbec nepodílela, její čas byl zcela vyplněn zájmem o náboženský život, dny trávila se svým zpovědníkem a tajným umrtvováním těla.\n\nV červenci 1270 se bezdětní manželé připojili k tuniské křížové výpravě, což se jim stalo osudným. Výpravu postihla katastrofa, na území Tunisu při čekání na posily zemřel na úplavici Jan Tristan, pár dní po něm i samotný král Ludvík. Při plavbě do Trapani zastihla vracející se flotilu vichřice a výprava ztratila na čtyřicet válečných lodí. Vyděšení cestovatelé se rozhodli raději pro cestu po souši. Do vlasti se jich přesto vrátilo jen pár. Theobald zemřel v prosinci 1270 na blíže neurčenou epidemii. V dubnu 1271 zemřela již na území Provensálského hrabství také Isabela. Pohřební průvod tak čítal velkou část královské rodiny. Theobaldovo srdce bylo uloženo u jakobínů v Provins, Isabelino u cisterciáků v Clairvaux a těla obou manželů ve františkánském klášteře v Provins. Dědicem navarrského království se stal Theobaldův mladší bratr Jindřich I.\n\n"}
{"id": "416089", "url": "https://cs.wikipedia.org/wiki?curid=416089", "title": "Ernst Křenek", "text": "Ernst Křenek\n\nErnst Křenek či později Ernst Krenek (23. srpna 1900 Vídeň – 22. prosince 1991 Palm Springs, Kalifornie) byl rakouský a americký hudební skladatel, vědec a pedagog českého původu. Experimentoval s atonalitou a dalšími moderními hudebními styly. Napsal i řadu hudebněvědných prací. Dvě skladby zkomponoval pod pseudonymem Thornton Winsloe.\n\nNarodil se ve Vídni jako syn českého vojáka rakousko-uherské armády. Studoval ve Vídni a v Berlíně u Franze Schrekera. Působil pak na řadě německých operních scén. Na začátku 1. světové války byl sice odveden do armády, ale bylo mu umožněno zůstat ve Vídni a pokračovat ve studiu hudby. V roce 1922 se seznámil s vdovou po Gustavu Mahlerovi a s její dcerou Annou, které věnoval svou symfonii č. 2 a v březnu roku 1924 se s ní oženil. Manželství však do roka skončilo rozvodem.\n\nV době tohoto krátkého manželství Křenek dokončil svůj \"1. houslový koncert op. 29\". Rakouská houslistka Alma Moodie pomohla skladateli, ani ne tak s houslovým partem, ale tím, že v době německé poválečné hyperinflace získala prostřednictvím švýcarského mecenáše finanční prostředky. Křenek jí koncert věnoval a Moodie jej poprvé uvedla v 5. ledna 1925 v Dessau. Krátce po premiéře koncertu následoval rozvod s Annou Mahlerovou.\n\nV roce 1926 dokončil svou nejslavnější skladbu, jazzovou operu \"Jonny spielt auf\". V roli Anity z této opery údajně ztvárnil osobnost a charakter Almy Moodie. Opera měla mimořádný úspěch, ale kritici i kolegové Křenkovi vyčítali přílišnou komercionalizaci jeho hudby. Krátce poté také skladatel radikálně styl své hudby změnil.\n\nJazzem ovlivněná hudba opery, její příběh i sám skladatel, se stal centrem útoků ze strany nastupující nacionálně-socialistické strany. Byl řazen mezi představitele tzv. zvrhlého umění. Byl nazýván židovským skladatelem, ačkoliv židovského původu nebyl. 3. března 1933, den po volbách, ve kterých nacisté získali kontrolu nad Říšským sněmem, byla v Mannheimu stažena jeho scénická hudba ke hře Johanna Wolfganga von Goethe \"Triumph der Empfindsamkeit\" a na nátlak ze strany Německa byla i ve Vídni zrušena premiéra opery \"Karel V.\"\n\nV roce 1938 Křenek emigroval do Spojených států, kde učil nejprve na Vassar College v Poughkeepsie (cca 100 km od New Yorku). V letech 1942–1947 působil na Hamline University v Saint Paul v Minnesotě. Zde se znovu oženil se svou studentkou, skladatelkou Gladys Nordenstromovou. Americkým občanem se stal v roce 1945.\n\nV padesátých letech vyučoval na \"Královské hudební konzervatoři\" (The Royal Conservatory of Music) v Torontu v Kanadě. Mezi jeho studenty byli např. skladatelé Milton Barnes, Lorne Betts, Samuel Dolin, Robert Erickson, Halim El-Dabh, Richard Maxfield, Will Ogdon, a George Perle.\n\nOd roku 1966 žil v Palm Springs v Kalifornii, kde také v roce 1991 zemřel. Na počest skladatele založila jeho manželka ve Vídni hudebněvědný ústav \"Ernst Krenek Institute\". V roce 2004 bylo jeho sídlo přesunuto do Kremže v Dolním Rakousku.\n\nV průběhu svého života prošel Křenek bohatým hudebním vývojem. V jeho díle se obrážejí hlavní hudební směry 20. století. Jeho raná díla jsou pozdně romantického charakteru a vykazují vliv jeho učitele Franze Schrekera. Okolo roku 1920 se, pod vlivem díla švýcarského hudebního teoretika Ernsta Kurtha \"„Lineare Kontrapunkt“\" a teoretických principů rozpracovaných v pracích Ferruccia Busoniho, Artura Schnabela, Hermanna Scherchena a dalších, obrátil k atonální hudbě.\n\nPo návštěvě Paříže, kde se seznámil s dílem Igora Stravinského a skladatelů Pařížské šestky (Les Six) se přiklonil k neoklasicismu. Krátce poté již komponoval ve stylu neoromantismu s využitím jazzových prvků. Z tohoto období pochází jeho nejslavnější dílo, jazzová opera \"Jonny spielt auf\" (1926) a jednoaktová opera \"Schwergewicht\" (1928).\n\nNeoromantický styl opustil Křenek koncem dvacátých let a obrátil se k dvanáctitónové technice propracované Arnoldem Schoenbergem. Tuto skladebnou techniku použil např. v opeře \"Karl V.\" (1931–33) a ve většině pozdějších prací. V kantátě \"Nářek proroka Jeremiáše (Lamentatio Jeremiae prophetae)\" kombinoval tuto techniku s renesančním kontrapunktem.\n\nV roce 1955 byl pozván do Studia pro elektronickou hudbu WDR (\"Studio für elektronische Musik WDR, Köln\") v Kolíně nad Rýnem. Počátkem šedesátých let pak obohatil svou seriální hudbu o prvky aleatoriky, např. v dílech \"Horizon Circled\" (1967), \"From Three Make Seven\" (1960–61) a \"Fibonacci-Mobile\" (1964)\n\nV pozdějších letech se stal jeho kompoziční styl mnohem uvolněnější i když nadále používal jak dvanáctitónovou, tak seriální techniku.\n\nSkladateli se za jeho života dostalo mnoho poct. K těm nejvýznamnějším patří:\n\nDílo Ernsta Křeneka je neobyčejně rozsáhlé. Zahrnuje 242 číslovaných prací a dalších 130 děl bez opusových čísel. Úplný seznam je uveden na stránkách Ústavu Ernsta Krenka.\n\n\n\n\n\n\n"}
{"id": "416093", "url": "https://cs.wikipedia.org/wiki?curid=416093", "title": "Bozeman", "text": "Bozeman\n\nBozeman je městem na jihu amerického státu Montana. V roce 2010 zde žilo 37 280 stálých obyvatel, což činí Bozeman čtvrtým největším městem státu. Je pojmenováno podle Johna M. Bozemana (1835–1867), zakladatele první železniční dráhy ve státě.\n\nV Bozemanu se nachází sídlo Montanské státní univerzity a v jejím areálu se nachází také slavné paleontologické muzeum \"Museum of the Rockies\".\n\nV roce 2010 ve městě vznikl \"Big Sky Committee\", který usiluje o to, aby Bozeman pořádal zimní olympijské hry. Kandidatura na rok 2022 byla stažena pro nedostatečnou připravenost a Bozeman se rozhodl soustředit na termín v roce 2026.\n\nV sci-fi univerzu \"Star Trek\" (konkrétně ve filmu \"\") se město Bozeman stalo dějištěm důležité události v lidských dějinách. 5. dubna 2063 se zde totiž uskutečnil první kontakt lidí s mimozemšťany, konkrétně s druhem \"Vulkánců\". Ti zde přistáli poté, co odtud odstartovala první lidská raketa s nadsvětelným pohonem. To Vulkánci považovali za důkaz dostatečné technologické vyspělosti, a lidstvo kontaktovali.\n\nVe 13. epizodě 3. série seriálu Teorie Velkého třesku se do Bozemanu pokusil odstěhovat Sheldon Cooper.\n\nMěsto je také zmiňováno v ději knihy \"Poslední dny dinosaurů\", kde v něm sídlící muzejní instituce uchovává utajované artefakty dávné křídové civilizace.\nV letech 2015 a 2016 se zde konal světový pohár v ledolezení.\n\n"}
{"id": "416094", "url": "https://cs.wikipedia.org/wiki?curid=416094", "title": "Gottfried von Einem", "text": "Gottfried von Einem\n\nGottfried von Einem (24. ledna 1918 Bern – 12. července 1996 Maissau-Oberdürnbach) byl rakouský hudební skladatel. \n\nNarodil se v Bernu v rodině tamního rakouského vojenského atašé. Podle jiného pramene byl jeho biologickým otcem maďarský šlechtic László von Hunyadi a William von Einem jej adoptoval. Jeho matka, baronka Gerta Louise rozená von Rieß Scheurnschloss, byla dcera důstojníka z Kasselu a vedla čilý život mezi Berlínem a Paříží. Jeho rodiče měli kontakt s mnoha významnými lidmi a institucemi. Když byly Gottfriedovi čtyři roky přestěhovala se rodina do Malente v pruské provincii Šlesvicko-Holštýnsko. \n\nPo absolvování střední školy v Ratzeburgu odejel do Vídně, aby nastoupil vojenskou službu, neboť byl dosud rakouským občanem. Po čtrnácti dnech však pro tělesnou nezpůsobilost propuštěn. Odešel do Berlína, aby studoval u Paula Hindemitha. K tomu však nedošlo, neboť Hindemith byl mezitím na popud Josepha Goebbelse suspendován. \n\nTenorista Max Lorenz mu zprostředkoval místo korepetitora Berlínské státní opery, kde se v roce 1939 stal šéfdirigentem Herbert von Karajan. Od roku 1938 Einem také pracoval jako asistent ředitele Hudebních slavností v Bayreuthu Heinze Tietjena. \n\nV roce 1941 začal studovat kontrapunkt a skladbu u Borise Blachera. U Blachera se také seznámil se svou první ženou, Lianne von Bismarck, která byla klavíristka a rovněž studovala u Blachera skladbu. Od Blachera také vyšel impuls ke kompozici opery \"Dantonova smrt\", která později založila Einemovo mezinárodní uznání. V době studií u Blachera také zkomponoval své první větší dílo, hudbu k baletu \"Princezna Turandot\". Balet byl poprvé proveden na počátku roku 1944 v drážďanské Semperoper za řízení Karls Elmendorffa a měl značný úspěch.\n\nBěhem Druhé světové války pomohl zachránit život a hudební kariéru mladému židovskému hudebníkovi Konradovi Lattemu. Zaměstnal ho jako asistenta, zajistil pro něj potravinové lístky, členský průkaz Svazu říšských hudebníků a půjčil mu i vlastní průkaz pro vstup do Státní opery. Za jazzové pasáže ve svém \"Koncertu pro orchestr op. 4\" byl v tisku obviněn z \"kulturního bolševismu\", neboť jazz byl považován za \"zvrhlou hudbu\" a byl zakázán. Ministr propagandy Joseph Goebbels nařídil prošetření, ale ve zmatcích konce války již k ničemu nedošlo.\n\nV poslední měsíce války na jaře roku 1945 strávil v Ramsau v blízkosti Schladmingu ve Štýrsku, což byla oblast do značné míry válkou ušetřená. Vzhledem ke známému protinacistickému smýšlení byl americkými okupačními silami jmenován velitelem místní policie. Tuto funkci odmítl, když měl vyšetřovat bývalé členy SS. V té době se intensivně zabýval kompozicí své první opery \"Dantonova smrt\" podle divadelní hry Georga Büchnera. V roce 1946 se oženil s Liannou von Bismarck a získal funkci poradce Salcburského festivalu a společnosti \"Wiener Konzerthausgesselschaft\". Opera Dantonova smrt měla premiéru na festivalu v Salcburku dne 6. srpna 1947 za řízení dirigenta Ference Fricsaye. Měla okamžitý úspěch. V rychlém sledu se hrála v operních domech ve Vídni, Hamburku, Berlíně, Hannoveru, Stuttgartu, Paříži, Bruselu a New Yorku a Gottfried von Einem se stal náhle jedním z nejznámějších skladatelů 20. století.\n\nOd roku 1953 žil Einem ve Vídni. V letech 1948–1951 a 1954–1964 působil ve vedení Salcburského festivalu. V letech 1963 až 1972 byl profesorem skladby na vídeňské hudební akademii. V roce 1962 mu zemřela jeho žena Lianna. V roce 1966 se znovu oženil se svou libretiskou a renomovanou rakouskou spisovatelkou Lottou Ingrischovou. Opera \"Jesu Hochzeit\" (Ježíšova svatba), komponovaná na její libreto, vyvolala nebývalou reakci. Ještě před premiérou opery, zástupci církve a někteří novináři vytvářeli posměšnou atmosféru citováním výňatků z textu, které byly vytrženy z kontextu a odsuzovali Einema jako nepřítele církve a křesťanství obecně. Premiéra, která se konala 18. května 1980 ve vídeňském divadle Theater an der Wien za řízení Davida Schallona, byla naprostý skandál. Představení bylo narušováno organizovaným křikem, házením rajčat a zápachových bomb. Opera pak byla z obavy před dalšími protesty uváděna jen zřídka.\n\nPo roce 1973 se stáhl do ústraní a trávil většinu času ve Waldviertelu v Dolním Rakousku. Zemřel 12. července 1996 v Oberdürnbachu (součást obce Maissau). Je pohřben na vídeňském hřbitově v Hietzingu. V témže roce měla v Bratislavě premiéru jeho poslední orchestrální skladba \"Slovenská suita pro smyčcový orchestr\", op. 107.\n\nPosmrtně byl vyznamenán titulem Spravedlivý mezi národy, protože za války pomáhal přežít pronásledovaným Židům.\n\n\n\n\n\n\n"}
{"id": "416098", "url": "https://cs.wikipedia.org/wiki?curid=416098", "title": "Jména", "text": "Jména\n\nJména (2003) je výběrové album Jiřího Suchého. Obsahuje 21 písniček se Suchého texty (s výjimkou \"Cecilie\"), které mají v názvu (převážně ženská) jména. Písně jsou převzaté ze starších alb, pouze poslední, „bonusová“ \"Zdvořilý Woody\", vyšla v této verzi poprvé až na albu \"Písničky (1956-1964)\" z roku 1996.\n\n"}
{"id": "416099", "url": "https://cs.wikipedia.org/wiki?curid=416099", "title": "Blanka Navarrská (1229)", "text": "Blanka Navarrská (1229)\n\nBlanka Navarrská (1177-12./14. března 1229) byla hraběnka ze Champagne a dlouhá léta regentka hrabství za nezletilého syna.\n\nNarodila se jako poslední potomek navarrského krále Sancha VI. a Sanchi, dcery kastilského krále Alfonse VII.\n1. července 1199 se v Chartres provdala za mladého hraběte Theobalda III. ze Champagne. Krátce po svatbě se hrabě Theobald začal chystat k účasti na křížové výpravě, ale nenadále zemřel v květnu 1201 zřejmě na tyfus.\n\nZ manželství se narodila dcera Marie, která zemřela ještě v dětském věku a syn Theobald. Ovdovělá Blanka se stala regentkou až do roku 1222. Během správy panství se musela dohadovat s manželovými příbuznými kvůli dlužným financím. Celý spor skončil až poté, co dosáhl Theobald zletilosti a příbuzné vyplatil. Roku 1223 založila cisterciácký klášter Argensolles, v jehož klášterním kostele byla také pohřbena. Klášter zanikl za velké francouzské revoluce, náhrobek se částečně dochoval, v současnosti je depozitáři muzea v Châlons-en-Champagne.\n\n\n"}
{"id": "416105", "url": "https://cs.wikipedia.org/wiki?curid=416105", "title": "Mymoorapelta", "text": "Mymoorapelta\n\nMymoorapelta (\"štít z lomu Mygatt-Moore\") byl rod ankylosauridního dinosaura, žijícího v období svrchní jury v souvrství Morrison (stát Colorado, USA). Tento taxon je znám na základě pozůstatků neúplné lebky, částí tří různých koster a dalšího postkraniálního materiálu. Dosahoval délky asi 2,7 až 3 metry a hmotnosti kolem 300 kg.\n\nNení dosud jisté, do které čeledi tento rod patří. Jisté je, že je jedním z nejstarších známých ankylosaurů, osvětlujících vznik a vývoj této rozsáhlé skupiny tyreoforních dinosaurů.\n\n\n"}
{"id": "416108", "url": "https://cs.wikipedia.org/wiki?curid=416108", "title": "Hans Werner Henze", "text": "Hans Werner Henze\n\nHans Werner Henze (1. července 1926, Gütersloh − 27. října 2012, Drážďany) byl německý hudební skladatel. Po většinu svého života žil v Itálii.\n\nNarodil se v rodině učitele, se svým otcem se v mládí dostal do hlubokého konfliktu kvůli otcovu nacistickému přesvědčení; když se projevila homosexualita budoucího skladatele, řekl mu prý otec, že „takoví jako on patří do koncentráku“. Jako dospívající byl povolán do Wehrmachtu, což ho na celý další život zatížilo pocity spoluviny a odporu k válce. V únoru 2009 byla nalezena evidenční karta zaznamenávající jej jako člena NSDAP, kam měl podle záznamu vstoupit roku 1944 jako sedmnáctiletý; přihláška s jeho podpisem se však nenašla a skladatel popírá, že by kdy o členství v nacistické straně žádal. \n\nHudbu studoval v Německu a v Paříži. První velký skladatelský úspěch zaznamenal roku 1952 operou \"Boulevard Solitude\" na motivy příběhu Manon Lescaut. Pro odpor k politicky konzervativnímu klimatu v Německu přesídlil roku 1953 do Itálie. Vstoupil do italské komunistické strany a levicovou politiku podporoval i svou tvorbou a veřejným vystupováním. Byl nositelem řady vyznamenání, čestných doktorátů a jiných poct.\n\n"}
{"id": "416111", "url": "https://cs.wikipedia.org/wiki?curid=416111", "title": "Brom (rozcestník)", "text": "Brom (rozcestník)\n\nBrom může být:\n\n\n"}
{"id": "416113", "url": "https://cs.wikipedia.org/wiki?curid=416113", "title": "Bernd Alois Zimmermann", "text": "Bernd Alois Zimmermann\n\nBernd Alois Zimmermann (20. března 1918, Bliesheim, Rhine Province – 10. srpna 1970, Königsdorf (Frechen); celým jménem \"Bernhard Alois Zimmermann\") byl západoněmecký skladatel.\n\nZimmermann se narodil v Bliesheimu (nyní součást Erftstadtu) v blízkosti Kolína nad Rýnem. Jeho otec pracoval pro německou železniční společnost Deutsche Reichsbahn a kromě toho měl malé hospodářství. V roce 1929 začal Berndt navštěvovat soukromou katolickou školu, kde se poprvé systematicky zabýval hudbou. Poté co nacisté uzavřeli všechny soukromé školy přestoupil do na katolické gymnázium v Kolíně nad Rýnem, kde v roce 1937 maturoval.\n\nV témže roce vykonal tehdejší povinnou pracovní službu a zimní semestr 1937/1938 strávil studiem na Vysoké škole pedagogické v Bonnu. V roce 1938 začal studovat hudební výchovu, muzikologii a skladbu na \"Hochschule für Musik und Tanz Köln\" (Vysoká škola hudby a tance). V roce 1940 musel narukovat do Wehrmachtu, ale na podzim roku 1942 byl pro kožní chorobu z armády propuštěn. Vrátil se ke studiu, ale školu dokončil až po válce v roce 1947. V té době již však pracoval jako skladatel na volné noze, převážně pro rozhlas. V letech 1948–1950 se účastnil Darmstadtských prázdninových kurzů Nové hudby, kde studoval mezi jinými u René Leibowitze a Wolfganga Fortnera.\n\nV roce 1957 obdržel stipedium ke studiu na Deutsche Akademie Rom Villa Massimo v Římě a o rok později se stal nástupcem skladatele Franka Martina jako profesor skladby na vysoké škole v Kolíně nad Rýnem, kde založil a vedl \"Seminář filmové, divadelní a rozhlasové hudby\".\n\nV šedesátých letech se stal známým a uznávaným skladatelem. V roce 1960 obdržel \"Velkou uměleckou cenu Severního Vestfálska\" a v roce 1966 \"Uměleckou cenu města Kolín nad Rýnem\". Kromě toho získal i druhé stipendium pro studium v Římě. Po úspěchu opery \"Die Soldaten\" (Vojáci) byl přizván ke spolupráci s Berlinskou akademií umění a v roce 1969 získal i \"Uměleckou cenu města Berlína\".\n\nSkladatel trpěl depresemi a k tomu se přidaly i vážné oční potíže. Dne 10. srpna 1970 spáchal ve svém domě v Königsdorfu sebevraždu, jen několik dní po dokončení své poslední skladby \"Ich wandte mich um und sah alles Unrecht das geschah unter der Sonne\". Podle muzikologa Hanse Jahnna připravoval v té době další operu \"Medea\".\n\nNa počest skladatele uděluje město Kolín nad Rýnem každoročně stipendium ke studiu Nové hudby skladateli do 35 let nazvané \"Bernd-Alois-Zimmermann-Stipendium\".\n\nZimmermann byl skladatelem mezi dvěma epochami. Byl příliš mladý, aby mohl být ovlivněn hudebním vývojem v období Výmarské republiky a zároveň příliš starý, aby mohl spolupracovat s nastupující generací mladých umělců nezatížených minulostí. To u něj vedlo k vytvoření vlastního nezávislého pracovního stylu vycházejícího z konceptu „pluralitního“ komponování a využívajícího techniky koláže.\n\nJeho kompoziční růst byl ovlivněn tím, že nacistickým režimem byla většina německých skladatelů odříznuta od vývoje nové hudby. Jeho první skladby proto vycházely z neoklasicismu. Pod dojmem Darmstadtských letních kurzů (od roku 1949) pokračoval ve volné atonalitě, přes dvanáctitónové skladby po roce 1951 až po hudbu seriální po roce 1956. Jeho láska k jazzu se odráží v Houslovém koncertu z roku 1950, v Koncertu pro trubku z roku 1954 i v opeře \"Die Soldaten\". Z více méně existenčních důvodů se věnoval hudbě filmové a scénické hudbě rozhlasové.\n\nNa rozdíl od představitelů tzv. Darmstadtské školy (Stockhausena, Bouleze, Nona apod.) se však nejednalo o nějaký radikální rozchod s tradiční hudbou. V padesátých letech vyvinul svou vlastní kompoziční techniku, která získala název \"Klangkomposition\" a která se vyznačuje kombinací a překrývání vrstev hudebního materiálu z různých dob a různého původu (hudba středověku, baroka a klasicismu až po jazz a písně Beatles). Od vkládání jednotlivých citací do vlastní kompozice (jako např. v orchestrální skladbě \"Photopsis\") až po skladby, které jsou jako hudební koláž zamýšleny (např. v baletu \"Musique pour les soupers du Roi Ubu\"). Ve vokálních dílech (nejvýrazněji v jeho \"Requiem za mladého básníka\") bývá tato metoda použita i v textu.\n\nTuto metodu použil i ve svém nejznámějším díle, jediné dokončené opeře \"Die Soldaten\". Opera je nejen kombinací zpěvu, dramatu, pantomimy a balet, ale používá v ní i multimediální techniku. Dirigent Wolfgang Sawallisch ji nejprve odmítl jako nehratelnou. Opera však měla při provedení v Kolíně nad Rýnem pod taktovkou Michaela Gielena úspěch a zcela mimořádného ohlasu se jí dostalo o čtyři roky později v Mnichově.\n\n\n\n"}
{"id": "416115", "url": "https://cs.wikipedia.org/wiki?curid=416115", "title": "Aribert Reimann", "text": "Aribert Reimann\n\nAribert Reimann (* 4. března 1936 Berlín) je německý hudební skladatel, pedagog a klavírista.\n\nAribert Reimann se narodil 4. března 1936 v Berlíně. Studoval kompozici, kontrapunkt a hru na klavír na Universität der Künste v Berlíně. Po absolvování školy pracoval jako korepetitor v Deutsche Oper Berlin. Na počátku sedmdesátých let se stal členem Akademie der Künste v Berlíně. V letech 1983–1998 působil jako profesor na Universität der Künste v Berlíně. Jako skladatel se stal známým zejména sérií oper na literární témata (August Strindberg, William Shakespeare, Franz Kafka a další). Kromě toho zkomponoval řadu skladeb vokální a komorní hudby. Jeho práce byly oceněny mnoha vyznamenáními. Žije a pracuje v Berlíně.\n\n\n\n\n\n\n\n"}
{"id": "416121", "url": "https://cs.wikipedia.org/wiki?curid=416121", "title": "Marie Francouzská", "text": "Marie Francouzská\n\nNositelky jména Marie Francouzská:\n\n"}
{"id": "416131", "url": "https://cs.wikipedia.org/wiki?curid=416131", "title": "Písničky (1956–1964)", "text": "Písničky (1956–1964)\n\nPísničky (1956–1964) (1996) je album Jiřího Suchého. Obsahuje celkem 29 písniček, přičemž prvních šestnáct je reedicí prvního LP Jiřího Suchého \"Písničky\", vydaného roku 1964 Klubem přátel poezie. Bonusové snímky (17–29) tvoří živé nahrávky Akord Clubu z Reduty z roku 1957. \n\nTouto reedicí začala vydavatelská edice Bontonu \"Písničky ze Semaforu\", ve které zatím vyšlo sedm alb. Album je vydáno v grafické úpravě původní LP desky, obsahuje booklet s fotkami a s obsáhlým komentářem Jiřího Suchého.\n\n"}
{"id": "416132", "url": "https://cs.wikipedia.org/wiki?curid=416132", "title": "Marie Francouzská (1145–1198)", "text": "Marie Francouzská (1145–1198)\n\nMarie Francouzská (\"francouzsky\" \"Marie de France\", 1145 – 11. března 1198) byla hraběnka ze Champagne a patronka mnoha významných básníků.\n\nNarodila se jako dcera francouzského krále Ludvíka VII. a Eleonory Akvitánské. Rodiče Marie a Alix se z důvodu blízkého příbuzenství roku 1152 rozvedli tři roky po návratu z křížové výpravy, která nebyla právě úspěšná. Eleonora o manželovi říkávala, že je \"\"spíš mnich než král\"\" a za celých patnáct let manželství přivedla na svět jenom dvě dcery. Jedním z důvodů rozvodu byly zřejmě i zvěsti o milostném vztahu Eleonory Akvitánské s knížetem Raimundem z Poitiers během pobytu v Antiochii a královnina neschopnost dát Ludvíkovi vytouženého následníka. Již dva měsíce po rozvodu se provdala za Jindřicha Plantageneta.\n\nObě dcery zůstaly na Ludvíkově dvoře a již v útlém věku byly zasnoubeny. Marie se měla provdat za Jindřicha ze Champagne a Adéla za jeho mladšího bratra Theobalda z Blois. Samotný král se roku 1160 potřetí oženil. Vyvolenou se již pět týdnů po skonu Konstancie Kastilské stala Adéla ze Champagne, sestra budoucích zeťů, od které doufal získat vytouženého dědice trůnu. Svatby královských dcer se konaly roku 1164.\n\nMarie uměla číst a psát ve francouzštině a latině, měla vlastní knihovnu a byla mecenáškou mnohých spisovatelů. Jindřichovi porodila čtyři děti a zastávala funkci regentky během jeho pobytu ve Svaté zemi, který se mu stal osudným. V zajetí Kiliče Arslana onemocněl a zemřel krátce poté roku 1181.\n\nHraběcí titul po otcově skonu převzal starší syn Jindřich, kterému Marie do roku 1187 pomáhala spravovat panství jako regentka. Roku 1190 se Jindřich společně se strýci Theobaldem a Štěpánem vydal na třetí křížovou výpravu a svým dědicem ustanovil mladšího bratra Theobalda. Ve Svaté zemi se Jindřichovi podařilo získat titul jeruzalémského krále, kterého užíval pouhých pět let. Spadl z galerie roku 1197.\n\nMladšímu Mariinu synovi Theobaldovi bylo tehdy zřejmě osmnáct let. První rok mu se správou hrabství opět pomáhala Marie a poté odešla do kláštera Fontaines-les-Meaux. Zemřela na jaře 1198 zlomená smutkem z Jindřichovy smrti a byla pohřbena v katedrále sv. Štěpána v Meaux. Její náhrobek nepřežil náboženské války v 16. století.\n\n"}
{"id": "416134", "url": "https://cs.wikipedia.org/wiki?curid=416134", "title": "Křenek (rozcestník)", "text": "Křenek (rozcestník)\n\nKřenek je odvozeno od slova křen a může znamenat:\n\n\n"}
{"id": "416140", "url": "https://cs.wikipedia.org/wiki?curid=416140", "title": "Beroun-Závodí", "text": "Beroun-Závodí\n\nBeroun-Závodí (dříve \"Pražské Předměstí\") je místní část města Beroun ležící východně od města na levém břehu řeky Berounky (tedy oproti centru města „za vodou“).\n\nZávodí se nachází přibližně jeden kilometr východně od centra města. V místní části se nachází 979 adres, ve kterých žije 2 309 obyvatel.\n\nZávodí je s Berounem spojeno silničním a železničním mostem a lávkou pro pěší. Nad Závodím vede dálniční most Beroun dálnice D5 z Prahy do Rozvadova. Železniční stanice \"Beroun-Závodí\" leží na trati 173 z Berouna do Prahy přes Rudnou u Prahy a trati 174 z Berouna do Rakovníka. \n"}
{"id": "416142", "url": "https://cs.wikipedia.org/wiki?curid=416142", "title": "Vyvěste fangle", "text": "Vyvěste fangle\n\nVyvěste fangle (1988) je výběrová LP deska s písničkami z prvních let Semaforu. Obsahuje původní nahrávky, čímž se odlišuje od desek s novými verzemi písniček vydávaných ve stejné době (\"Evergreeny ze Semaforu\" 1 – 3). Obsahuje 18 písniček.\n\n\n\n\n"}
{"id": "416143", "url": "https://cs.wikipedia.org/wiki?curid=416143", "title": "Maardské jezero", "text": "Maardské jezero\n\nMaardské jezero (estonsky Maardu järv, dříve též Liivakandi järv) je jezero na území estonského města Maardu.\n\nJezero má rozlohu 170 hektarů. Největší hloubka je kolem 3 metrů. Maardské jezero leží v nadmořské výšce 33 metrů.\n"}
{"id": "416149", "url": "https://cs.wikipedia.org/wiki?curid=416149", "title": "Engelbert Humperdinck", "text": "Engelbert Humperdinck\n\nJméno a příjmení Engelbert Humperdinck nosilo více osob:\n\n"}
{"id": "416150", "url": "https://cs.wikipedia.org/wiki?curid=416150", "title": "Jisra'el Kac (1955)", "text": "Jisra'el Kac (1955)\n\nJisra'el Kac (hebrejsky ישראל כץ, narozen 21. září 1955 Aškelon, Izrael) je izraelský politik a poslanec Knesetu za stranu Likud, od roku 2009 úřadující ministr dopravy a od února 2019 také ministr zahraničních věcí. Od roku 2015 též ministr zpravodajských služeb. V minulosti zastával post ministra zemědělství.\n\nNarodil se v Aškelonu a po povinné vojenské službě v Izraelských obranných silách studoval na Hebrejské univerzitě v Jeruzalémě, kde získal tituly bakalář a magistr.\n\nPřed volbami do Knesetu v roce 1996 byl na 34. místě kandidátní listiny stran Likud-Gešer-Comet, ale poslancem se nakonec nestal, jelikož aliance stran získala pouze 32 mandátů. Do Knesetu se však dostal v listopadu 1998, kdy nahradil Ehuda Olmerta. Byl znovuzvolen v roce 1999 a 2003 a v roce 2003 se stal ministrem zemědělství ve vládě Ariela Šarona. Vládu opustil v roce 2006 poté, co se od Likudu oddělila část členů, aby založila stranu Kadima. Poslancem byl poté opět zvolen ve volbách v roce 2006.\n\nV roce 2007 doporučila izraelská policie obvinit Kace na základě obvinění z podvodu a porušení důvěry spojené s politickými jmenováními na ministerstvu zemědělství za jeho působení.\n\nPoslanecký mandát obhájil i v roce 2009 a po volbách se stal ministrem dopravy ve druhé Netanjahuově vládě. Opětovně byl zvolen v předčasných volbách v roce 2013, po nichž si původní ministerský post udržel.\n\nPoslanecký mandát obhájil rovněž ve volbách v roce 2015. Ve čtvrté Netanjahuově vládě zastává opět post ministra dopravy, a navíc též ministra zpravodajských služeb.\n\n"}
{"id": "416152", "url": "https://cs.wikipedia.org/wiki?curid=416152", "title": "Neneh Cherry", "text": "Neneh Cherry\n\nNeneh Cherry (* 10. března 1964, Stockholm, Švédsko, rodným jménem \"Neneh Marianne Karlsson\"), je švédská zpěvačka, skladatelka, rapperka a příležitostně také DJ-ka a rozhlasová moderátorka. Byla dvakrát nominována na cenu Grammy a získala cenu evropské MTV. Neneh úspěšně smísila hip hop s jinými žánry, popularitu jí však také přinesly některé z jejích mainstreamových skladeb.\n\nCherry se narodila jako Neneh Marianne Karlsson, jejím otcem je Amahdu Jah, obchodní cestující původem ze Sierra Leone a matkou Monika Karlsson, švédská malířka a návrhářka známá jako Moki Cherry. Jejími nevlastními sourozenci jsou Titiyo Jah a Eagle-Eye Cherry. Od malička ji vychovával nevlastní otec Don Cherry a tak Neneh později převzala jeho jméno.\n\nDětství Neneh prožila v malém švédském městečku Hässleholm. O svém dětství Neneh říká: \"\"Moje matka je Švédka a je umělkyně. Je to úžasná žena. Když jsem byla dítě a ona studovala design, brávala mě sebou v koši!\"\" !\nPoté, co matka Monika potkala Dona, rodina ho doprovázela při jeho cestách napříč Evropou a Severní Amerikou. Začátkem 70. let se rodina usadila v malém bytě na East 9th Street v New Yorku. Monika žije stále v New Yorku a mívá výstavy v předních galeriích jak v New Yorku, tak ve Stockholmu.\n\nCherry začala zpívat v post-punkové skupině Rip Rig & Panic. V roce 1983 si Neneh vzala bankovního agenta Bruce Smitha a téhož roku se jim narodila dcera Naima. Manželství však nebylo šťastné a v roce 1984 bylo u konce. V roce 1987 Neneh potkala na londýnském letišti Heathrow hudebního producenta Camerona McVey. Oba byli na cestě do Japonska, kde se měli jako modelové zúčastnit akce londýnského návrháře Raye Petriho Buffalo Posse. V roce 1990 se vzali a spolu mají dcery Tyson (1989) a Mabel (1996). Jejich vztah je i pracovní: Ray je producentem a spoluautorem jejího prvního alba \"\"Raw Like Sushi\"\" a společné působí v hudební skupině CirKus.\n\nRoku 1998 přispěla zhudebněnou básní „Landscape of a Pissing Multitude“ na album \"\".\n\nDceři Naimě se roku 2004 narodil syn Louis Clyde Flynn Love a Neneh se stala babičkou.\n\nRodina žila v různých koutech Evropy a nejen tam. V roce 1993 se přestěhovali do Španělska, kde zůstali do roku 1999. V roce 1995 se nakrátko přestěhovali do New Yorku, kde si v Brooklynu koupili dům. Krátce na to se však stali oběťmi ozbrojeného přepadení a tak se rodina stěhovala znovu, tentokrát do Londýna. Později se vrátili do rodného domu Neneh v Hässleholmu.\nDnes střídavě obývají své domy u Malmö,Stockholmu a Londýna.\n\nV rozhovoru pro deník The Guardian přiznala bisexuální orientaci.\n\n\n\n\n"}
{"id": "416154", "url": "https://cs.wikipedia.org/wiki?curid=416154", "title": "Re'uven Rivlin", "text": "Re'uven Rivlin\n\nRe'uven Rivlin (: , * 9. září 1939, Jeruzalém) je izraelský právník, politik a od roku 2014 izraelský prezident. Jako dlouholetý poslanec Knesetu za stranu Likud zastával v letech 2003 až 2006 a poté znovu v letech 2009 až 2013 pozici předsedy Knesetu. Předtím působil čtyři roky v první vládě Ariela Šarona ve funkci ministra komunikací. V roce 2007 neúspěšně kandidoval v prezidentských volbách proti Šimonu Peresovi, a v následujících prezidentských volbách byl do této funkce zvolen. Úřadu se ujal složením slibu 24. července 2014.\n\nNarodil se v Jeruzalémě za dob britské mandátní Palestiny a po studiu na gymnáziu Rechavja vystudoval práva na Hebrejské univerzitě v Jeruzalémě.\n\nPoprvé byl do Knesetu zvolen v roce 1988 a v letech 1988 až 1993 byl předsedou Likudu. O poslanecký mandát přišel v roce 1992, ale v následujících volbách v roce 1996 byl opětovně zvolen. Poslancem byl i ve volbách v roce 1999 a v roce 2001 byl jmenován ministrem komunikací ve vládě Ariela Šarona a tento post zastával až do roku 2003, kdy byl zvolen předsedou Knesetu. Během svého funkčního období byl kritizován za prolomení tradice neutrality funkce, když byl jedním z nejtvrdších kritiků Šaronova plánu stažení z Pásma Gazy.\n\nPoslancem byl opětovně zvolen i v letech 2006 a 2009. V roce 2007 se zúčastnil prezidentských voleb, kde kandidoval proti Šimonu Peresovi a Colette Avital. V prvním kole se umístil na druhém místě se ziskem 37 hlasů a před druhým kolem hlasování svou kandidaturu stáhl. Ve volbách v roce 2013 svůj poslanecký mandát obhájil. Dne 10. června 2014 byl zvolen v druhém kole volby izraelským prezidentem.\n\nJe ženatý a s manželkou Nechamou (* 5. června 1945) má čtyři děti. Od 60. let je vegetarián.\n\nJeho rodina patří k jedné z nejstarších židovských rodin v Jeruzalémě, která do města přišla před osmi generacemi. Nejstarší známý člen rodu, Josef Chaver, žil v 16. stol. ve Vídni a zemřel roku 1559 v Praze. I jeho syn a vnuk poté žili v Praze.\n\n"}
{"id": "416168", "url": "https://cs.wikipedia.org/wiki?curid=416168", "title": "Vojtěch Adamec", "text": "Vojtěch Adamec\n\nVojtěch Adamec (4. července 1933, Hulín – 28. března 2011, Hradec Králové) byl český sochař. Je znám především pro svoji sakrální tvorbu.\n\nVystudoval reálné gymnasium v Hulíně. Pro kulacký původ mu bylo znemožněno studovat na vysoké škole a mít trvalý pobyt v rodném okrese. Svůj kádrový posudek si vylepšil jako brigádník na stavbě Nové huti Klementa Gottwalda. Na základě jeho mimořádného talentu mu prof. Otakar Španiel svým vlivem zajistil přijetí na pražskou Vysokou školu uměleckoprůmyslovou v Praze, ač to odporovalo tehdejším ideologickým zásadám. Studoval tam mezi lety 1952–1960, nejprve v atelieru kresby a politické karikatury prof. Antonína Pelce, následně přešel do sochařského ateliéru prof. Josefa Wagnera, a k prof. Janu Bauchovi, u něhož studoval malbu. Roku 1961 získal stipendium.\nPo studiích se živil sekáním náhrobků, vlivem prašného prostředí a tíživé situace byl po 4 roky těžce nemocen. V nemoci mu byla oporou manželka Marie Adamcová, která se o něho na úkor své vlastní sochařské tvorby starala. Syn Vojtěch Adamec mladší je kamenosochař - restaurátor.\n\nV raném období obdivoval Augusta Rodina, Josefa Mařatku, Gianlorenza Berniniho, ale také Henri Moora. Své vzory poznal z autopsie až při cestě do Francie roku 1967.\nTragické vize projektoval do figurální tvorby (Podobizna otce, Vzepětí, Pád). Dále spolupracoval na sochařských projektech Vincence Makovského. V různých stylových polohách si vyzkoušel novou figuraci, strukturální i geometrickou abstrakci.\n\nVěnoval se především volné figurální plastice, malbě a kresbě. Kromě figury či jejího torza, a portrétních bust, čerpal inspiraci v přírodě a vytvořil skupinu plastik s motivy včel, brouků a motýlů, připravenou nejdříve sérií kreseb. V monumentálním měřítku pak realizoval bronzovou plastiku Příroda pro nemocnici v Olomouci (1991–1992).\nOficiálním sakrálním zakázkám, které jej učinily veřejně známým, se více věnoval až v posledních dekádách života. Jde především o sousoší sv. Vojtěcha a Radima na Libici, sochu Jana Pavla II. v Hradci Králové, Vzkříšení v křížové cestě u Kuksu a busty královen v katedrále Svatého Ducha v Hradci Králové.\nK oblíbeným materiálům V. Adamce patřil kámen, cement či bronz.\n\nSvými díly je zastoupen státních sbírkách Národní galerie v Praze, Galerie hlavního města Prahy, Muzea umění v Olomouci, Galerie umění v Karlových Varech, v galeriích v Roudnici nad Labem, v Hořicích i jinde; ze soukromých sbírek převážně v Česku a v Německu.\n\n\n\n\n"}
{"id": "416169", "url": "https://cs.wikipedia.org/wiki?curid=416169", "title": "Jozef Bahéry", "text": "Jozef Bahéry\n\nJozef Bahéry, také \"Bacherik\" či \"Bahéri\", (* 8. prosince 1844 Muráň – 12. března 1931 Pohorelá) byl varhaník, hudební skladatel, pedagog, spisovatel a publicista.\n\nJeho otec byl Ján Bacherik, jeho matka Mária roz. Droppová. Studoval na gymnáziu v Rožňavě a na učitelském ústavu v Banské Bystrici. Stal se učitelem a varhaníkem v Pohorelé, kde působil 54 let.\n\nByl velmi aktivní jako slovenský národní buditel. Ve slovenských i maďarských časopisech publikoval lidové pověsti a výchovné povídky. Napsal dvojjazyčné maďarsko-slovenské slabikáře, čítanky a učebnice zeměpisu a dějepisu. Z maďarštiny přeložil do slovenštiny \"Dějiny hradu Muráň\" svého kolegy, muráňského učitele, Jozefa Droppa.\n\nByl členem Matice slovenské. Svými články přispíval do matičných časopisů. S maďarskými úřady bojoval o slovenské školství. Sedm let byl členem výboru \"Učitelského spolku Gemerské župy\", byl prvním předsedou \"Velkorevúckého učitelského spolku\", předsedou \"Muránsko-horehronského učitelského spolku\" a hlavním notářem \"Učitelského spolku rožňavského biskupství\".\n\nZa tuto činnost byl maďarskými úřady dán do předčasného důchodu. Na druhé straně za svou skladatelskou činnost v oblasti chrámové hudby obdržel v roce 1923 od papeže Pia XI. řád „Pro ecclesia et Pontifice“ a byl vyznamenán i \"Stříbrným křížem rytířského řádu bulharského dvora\".\n\nV roce 1922 se podrobil oční operaci. Ztratil jedno oko a na druhé viděl velmi omezeně. I tak dále působil jako varhaník.\n\nZkomponoval více než 100 převážně chrámových skladeb. V roce 1883 vydal zpěvník pohřebních písní \"Trúchlivé hlasy\" a v roce 1894 zpěvník \"Rímsko-katolické adventné a vianočné piesne\". Národní umělec Mikuláš Schneider-Trnavský z těchto sbírek převzal šest písní do \"Jednotného katolíckeho spevníka\". Jozef Bahéry rovněž sbíral a vydával slovenské lidové písně. Tiskem vyšla v roce 1917 sbírka \"Ľudové piesne vzťahujúce se na Muráň\".\n\nV časopisech \"Slovenské noviny\", \"Vlasť\" a \"Svet\" publikoval okolo 20 povídek, hlavně s historickými náměty (např. cyklus o králi Matějovi).\n\n\n"}
{"id": "416184", "url": "https://cs.wikipedia.org/wiki?curid=416184", "title": "Kotel (Krkonoše)", "text": "Kotel (Krkonoše)\n\nKotel () je výrazný vrchol ležící v nejvyšším českém pohoří Krkonoše. Nachází se v jejich západní části v okrese Semily v Libereckém kraji, jehož je nejvyšším vrcholem. Nadmořská výška 1435 m n. m. z něj činí 10. nejvyšší horu Česka. V minulosti byla nazývána též Krkonoš a Kokrháč.\n\nJedná se o horu, která se nachází 5 km VSV od známého lyžařského střediska Rokytnice nad Jizerou. V okolí se nacházejí jiné výrazné vrcholy, jako např. Lysá hora (1344 m n. m.), Harrachovy kameny (1421 m) nebo Vlčí hřeben (1140 m). Z jihovýchodní strany je obklopen Malou a Velkou Kotelní jámou, které jsou v zimě často ohrožovány lavinami. Jako celé Krkonoše byl Kotel vymodelován hercynským vrásněním a je složen převážně ze svoru.\n\nKotel je dostupný nejsnáze z Rokytnice nad Jizerou, odkud vede lanovka téměř až na vrchol Lysé hory, a odtud lze pokračovat po úbočí Kotle po červené turistické značce. Samotný vrchol je však nedostupný, jelikož leží v první zóně Krkonošského národního parku a žádné turistické trasy na vrchol nevedou. Z druhé strany je Kotel dostupný ze Zlatého návrší, na kterém se nachází např. pramen Labe, Labská bouda či mohyla Hanče a Vrbaty na Vrbatově návrší.\n\nNa svazích Kotle se nacházejí prvorepublikové bunkry (řopíky), jež jsou většinou přístupné. Na úbočí Kotle se rovněž nachází Růženčina zahrádka se záhadným kruhovým valem z kamení. Okolí nabízí mnoho možností k horským výletům. Mezi nejčastější cíle patří pramen Labe, Labská bouda, skály Violík, Sněžné jámy a další. V zimě jsou trasy upravovány rolbou, proto zdejší trasy skýtají i možnost běžeckého lyžování.\n\n"}
{"id": "416190", "url": "https://cs.wikipedia.org/wiki?curid=416190", "title": "Čigorinova obrana", "text": "Čigorinova obrana\n\nČigorinova obrana (ECO D07) je varianta dámského gambitu v šachovém zahájení zavřených her. Charakterizují ji tahy\n\n1. d4 d5 2. c4 Jc6\n\nPatří k méně častým odpovědím proti dámskému gambitu, občas je ale možné se s ní setkat.\n\nPokračování zavedl do praxe na konci 19.století ruský mistr Michail Čigorin, který patřil ve své době k nejsilnějším hráčům světa. Pokračování se stalo téměř zapomenutým, od 90. let 20. století ho ale začal používat ruský velmistr Alexandr Morozevič a to i v partiích světové špičky.\n\nČerný se ve středu snaží o figurovou protihru a nebojí se brzkého vývinu dámy. V řadě variant také černý mění střelce za jezdce a bílý má tak dvojici střelců. Tyto nedostatky se černý snaží kompenzovat aktivitou.\n\n1. d4 d5 2. c4 Jc6\n\n1. d4 d5 2. c4 Jc6 3. Jf3 Sg4\n\n1. d4 d5 2. c4 Jc6 3. cxd5 Dxd5\n\n3. Jc3 dxc4\n\n"}
{"id": "416193", "url": "https://cs.wikipedia.org/wiki?curid=416193", "title": "Moravská nacionální sociální strana", "text": "Moravská nacionální sociální strana\n\nMoravská nacionální sociální strana byl kolaborantský moravistický subjekt, působící v době Protektorátu Čechy a Morava na Brněnsku a Tišnovsku na jižní Moravě. Měl 150 až 300 registrovaných členů. Po roce 1942 přestal vyvíjet činnost, zanikl na počátku jara 1943. Jeho vůdcem byl Eduard Pitlík.\n\nMoravská nacionální sociální strana vznikla v březnu 1940 přeměnou z uskupení s názvem \"Zemské vedení moravských fašistů - ZVMF\", známého též jako \"Autonomní složka strany českých fašistů – odbočka Brno\". Vůdčí osobností ZVMF byl Josef Miroslav Tichý, zahradník z Tišnova, a Eduard Pitlík, komisař brněnské berní správy. Tichý s Pitlíkem vznik i program ZVMF okamžitě oznámili vedoucímu NSDAP v Brně a byly jim bezplatně poskytnuty tři místnosti v budově spolkového domu nacistické organizace \"Nationalsozialistisches Kraftfahrerkorps\". Ustavující a náborová schůze ZVMF za účasti asi 60 účastníků se konala 10. února 1940.\n\n7. března 1940 byl Tichý zbaven vůdcovství ZVMF pro údajné panslavistické smýšlení a vůdcovství se ujal Pitlík. Pitlíkovou představou bylo vytvořit ze ZVMF moravskou obdobu NSDAP. ZVMF přejmenoval na \"Moravské národní socialisty\" a v červnu 1940 definitivně na \"Moravskou nacionální sociální stranu\". Moravská nacionální sociální strana se ostře vymezila vůči Národnímu souručenství, které podle ní bylo „\"předvojem a nositelem židovské demokracie, plutokracie, židobolševické buržoazie a zpuchřelého intelektualismu\"“ a žádala jeho zrušení na území Moravy.\n\nStrana prohlašovala Moravu za autonomní součást Velkoněmecké říše, hlásila se ke spolupráci s NSDAP, byla antisemitská, jako nejvyššího státního vůdce uznávala Adolfa Hitlera a požadovala zavedení samostatné moravské národnosti namísto české.\n\nPo vzoru NSDAP a jejích oddílů SS a SA strana vytvořila \"Ochranný sbor\" (obdoba SA) a \"Elitní sbor\" (obdoba SS). Oba sbory měly prosazovat politiku strany, tedy antisemitismus a vypjatý moravský nacionalismus. Jak Ochranný sbor, tak Elitní sbor měly vlastní uniformy – černé jezdecké kalhoty, tmavošedou košili s černou vázankou a červenožlutou páskou na levém rukávu. Proti oběma sborům zasahovala protektorátní policie, protože porušovaly vyhlášku protektorátního ministerstva vnitra o zákazu veřejného nošení stejnokrojů a jejich součástek členy českých spolků, korporací a skupin. (Vůdce strany Pitlík se před soudem neúspěšně hájil, že se na něj vyhláška nevztahuje, neboť je moravské národnosti, a dostal za nošení uniformy Ochranného sboru pokutu 200 korun.) Oba sbory tak existovaly pouze v průběhu roku 1940. Jejich členy byly řádově desítky mužů. Vrchním velitelem obou sborů byl vůdce strany Pitlík.\n\nVětšina členů Moravské nacionální sociální strany byla v minulosti trestána. Rekordmanem byl obchodník František Koudelka, trestaný celkem 24krát za podvody.\n\nVýznam a nebezpečnost strany nespočívala v tom, že by svou činností ovlivňovala veřejnost, ale v její spolupráci s gestapem. Strana nikdy nedosáhla významu, o kterém její předsednictvo snilo, a její extrémní a kolaborantský program neoslovil potenciální členstvo. Straně nepřála též snaha německých okupantů vytvořit velké a snadno kontrolovatelné organizace na úkor voluntaristických skupinek, složených z obtížně zvladatelných živlů.\n\nPo roce 1942 strana přestala vyvíjet činnost a zanikla na počátku jara 1943.\n\nJosef Miroslav Tichý byl v roce 1946 jako kolaborant a udavač popraven. Eduard Pitlík úspěšně požádal o německé občanství, prodělal vojenský výcvik, nastoupil do německé armády a 8. ledna 1945 padl na východní frontě.\n\n\n\n"}
{"id": "416203", "url": "https://cs.wikipedia.org/wiki?curid=416203", "title": "Karel Texel", "text": "Karel Texel\n\nKarel Texel (* 3. března 1926, Jemnice – 2001, Plzeň) byl český divadelní režisér, dramatik a básník.\n\nPo složení maturity započal studium práv na Masarykově univerzitě v Brně. Studium práv musel kvůli komunistické perzekuci po roce 1948 ukončit. Špatný kádrový profil umožňoval Texelovi studium pouze na uměleckých školách. Vystudoval tedy Janáčkovu akademii múzických umění v Brně, obor činoherní režie. Titul JUDr. mu byl udělen po sametové revoluci. Byl čtyřikrát ženatý; s Marií Texelovou, herečkou a režisérkou ČRo Plzeň, má dceru MUDr. Alexandru Texelovou. Pracoval v Divadle Jiřího Wolkera, zdramatizoval např. Pohádky Jana Wericha (Královna koloběžka, Fimfárum, František Nebojsa, Tři veteráni). Kvůli celoživotní závislosti na alkoholu zemřel v Městské nemocnici Privamed v Plzni. Jeho jediný vnuk též absolvoval JAMU, obor činoherní herectví.\n"}
{"id": "416207", "url": "https://cs.wikipedia.org/wiki?curid=416207", "title": "Viktor Dvorcsák", "text": "Viktor Dvorcsák\n\nViktor Dvorcsák, též \"Dvortsak\", \"Dvorcsak\", \"Dvortsák\", \"Dvorczák\", slovensky Viktor Dvorčák, maďarsky Dvorcsák Győző (21. dubna 1878 Svidník – 8. srpna 1943 Budapešť) byl východoslovenský novinář, politik, župní archivář v Prešově a placený agent Maďarského království.\n\nOd roku 1907 přispíval do východoslovenských novin \"Naša Zástava\", které zřídila uherská vláda ve snaze odtrhnout obyvatelstvo Šarišské župy od slovenského národa pomocí ideje tzv. slovjactví.\n\nDvorcsák byl jedním z nejuznávanějších propagátorů slovjactví, a to i díky sbírce veršů v šarištině \"Vlasc a Šerco\", která vyšla v Prešově v roce 1909, přičemž se stal roku 1917 redaktorem \"Naší zástavy\".\n\nByl též redaktorem periodik \"Eperjesi Lapok\" (1910–1917) a \"Eperjesi Ujság\" (1917–1918), přičemž druhé jmenované i sám vlastnil.\n\nPo 1. světové válce vydával v Paříži časopis \"La Slovaquie\", napadající Československo.\n\n"}
{"id": "416208", "url": "https://cs.wikipedia.org/wiki?curid=416208", "title": "Kašpar Arzenius z Radbuzy", "text": "Kašpar Arzenius z Radbuzy\n\nKašpar Arzenius z Radbuzy († 13. září 1629) byl děkanem Metropolitní kapituly v Praze.\n\nKašpar Arzenius se narodil v Plzni. Vystudoval nejdříve jezuitský konvikt u sv. Bartoloměje v Praze a teologii v římské koleji Germanicum, kde dosáhl doktorátu. Roku 1601 byl zvolen sídelním kanovníkem Metropolitní kapituly sv. Víta. Roku 1605 byl zvolen kantorem a seniorem chóru. Roku 1609 se stal jednak svatovítským scholastikem, a dále byl zvolen proboštem Královské kolegiátní kapituly na Vyšehradě. Byl povýšen do šlechtického stavu. Roku 1614 jej arcibiskup Jan Lohelius povýšil na generálního vikáře, oficiála, a zároveň byl toho roku zvolen děkanem metropolitní kapituly. V katedrále ve Šternberské kapli Arsenius dal vztyčit oltář. \nZa českého stavovského povstání v roce 1618 Arsenius chránil kapitulní poklad, knihovnu i archiv, kterým hrozilo nebezpečí rozchvácení. Po bitvě na Bílé hoře kázal při opětovném vysvěcení chrámu sv. Víta již v únoru 1621.\n\nVydal \"Knížku o blahoslavené Panně Marii a přečisté rodičce Syna Božího a o divích, kteříž se dějí před jejím obrazem v Staré Boleslavi\", v níž poprvé sepsal historii a zázraky, které se děly před milostným obrazem (tepaným reliéfem ze slitiny mědi a zlata, který dle legend nosil na krku již sv. Václav) Madony s Ježíškem ve Staré Boleslavi, který byl v té době prohlášen Palladiem země České. Ta vyšla u Pavla Sessia poprvé roku 1613, podruhé dva měsíce před jeho smrtí roku 1629. Obě vydání jsou věnována Vilému Slavatovi z Chlumu a Košumberka a Jaroslavu Bořitovi z Martinic.\n\n\n"}
{"id": "416211", "url": "https://cs.wikipedia.org/wiki?curid=416211", "title": "Julia Ling", "text": "Julia Ling\n\nJulia Ling, rozená Shelwei Lin, (* 14. února 1983 Temple City, Kalifornie, USA) je americká herečka, známá především svými opakovanými rolemi v mnoha seriálech stanice NBC jako \"Pohotovost\", \"Studio 60\" a v současnosti \"Chuck\".\n\nV šesti letech získala Ling několik ocenění za různé umělecké výtvory od místních časopisů, novin a na festivalech a učila se hrát na klavír. Naučila se naslouchat a ve svých patnácti letech se stala juniorskou psycholožkou. Její debut byl v seriálu Buffy, přemožitelka upírů.\n\nMluví standardní čínštinou, teochewem (čínský dialekt), německy a anglicky a učí se nejméně další dva jazyky.\n\n"}
{"id": "416218", "url": "https://cs.wikipedia.org/wiki?curid=416218", "title": "Podvozek Krauss-Helmholtz", "text": "Podvozek Krauss-Helmholtz\n\nKrauss-Helmholtzův podvozek (pojmenovaný podle výrobce lokomotiv, firmy Krauss a konstruktéru Richardovi von Helmholtz) je konstrukce používaná především u parních, ale i některých starších rámových elektrických lokomotiv. Princip funkce podvozku spočívá v tom, že podle úhlu natočení běhounu vzhledem k rámu lokomotivy jsou vyvozeny síly, které jsou přenášeny na rám lokomotivy a na první spřažené dvojkolí. Účelem této konstrukce je zlepšení průjezdu obloukem, kdy se příčné síly rozkládají mezi jednotlivá dvojkolí.\n\nKonstrukce Krauss-Helmholtzůva podvozku vychází z Bisselova podvozku. Realizuje spojení běhounu (3) s prvním spřaženým dvojkolím (5) otočným čepem (8), což je první vazba mezi běhounem a spřaženým dvojkolím. Toto první spřažené dvojkolí má umožněn příčný pohyb v rámu (2) lokomotivy. Druhá vazba mezi rámem lokomotivy (2) a rámem běhounu (3) je tvořena pružně vedeným pivotem (10), který je k rámu běhounu (3) pevně uchycen a na druhé straně je pružně veden listovými pružinami (11) v radiálním (horizontálním) směru. Třetím bodem vazby mezi rámem lokomotivy (2) a rámem běhounu (3) je radiální odpružení (12) za běžným dvojkolím (7), které je realizováno vinutými pružinami. Čtvrtým bodem soustavy je bod dotyku kolejnice (1) a běžného dvojkolí (7) na nákolku nebo okolku.\n\nKatalog firmy Krauss z Lince vydaný pravděpodobně v posledních letech před 1. světovou válkou, uvádí úzkorozchodnou lokomotivu uspořádání D se dvěma Krauss-Helmholtzovými podvozky. Z fotografie však není dobře patrný mechanismus kompenzace délek spojnic při natáčení krajních dvojkolí.\n\nChování podvozku na trati závisí na velikost sil působící sil na pojezd lokomotivy a je odlišné podle situace ...\n\nPři jízdě v přímé koleji je rám běhounu (3) držen v ose lokomotivy pružinami (11) a (12) opírající se o rám lokomotivy (2). Běhoun, stejně jako rám lokomotivy vykonává za jízdy mírný příčný pohyb v rozsahu vůle mezi okolkem a vnitřní hranou kolejnice .\n\nPři nájezdu do oblouku předpokládejme, že první spřažené dvojkolí (5) ještě nedoléhá na vnější kolejnici (1o) kolem (5o) a na vnější kolejnici (1o) jako první dolehne běžné dvojkolí běhounu kolem (7o)/(17o). Opření okolku běžného dvojkolí (17o) o vnější kolejnici (16o) vyvolá sílu, která vychýlí rám běhounu (3) ve směru křivosti oblouku směrem k poloze (14). Vychýlení osy (rámu) běhounu z polohy (3) směrem k poloze (14) a vzhledem k rámu lokomotivy (2) vyvolá odpovídající sílu na pružinách (11) (F) a (12) (F). Velikost sil odpovídá poměru deformace pružiny a koeficientu pružiny a přenese se na rám lokomotivy. Důležité v tomto okamžiku je to, že se okolek spřaženého dvojkolí (5o) doposud nedotýká vnější kolejnice (1o), tedy mezi hranou kolejnice a okolkem je vůle. V tomto okamžiku se mechanicky ještě nejedná o páku s pevným bodem otáčení, protože bod otáčení rámu běhounu mezi polohami (3) a (14) bude proměnný v závislosti na působících silách F - F (vektorové výslednice působících sil v daném bodě). V tomto stavu má soustava ještě dva stupně volnosti (v horizontální rovině): v místě prvního spřaženého dvojkolí (5), a v místě za běžným dvojkolím (12). Přes pomyslný střed otáčení, který vznikne jako bod vyrovnání kroutících momentů, a který se pravděpodobně nachází poblíž pivotu (10) dojde k vyvození síly na čepu (8). Tato síla působí na první spřažené dvojkolí (5) tak, že toto dvojkolí bude mít snahu se přesunout k vnější kolejnici (1o), principiálně se jedná o práci na dvojramenné páce.\n\nPosunutí prvního spřaženého dvojkolí (5) směrem k vnější kolejnici (1o) změní geometrické postavení rámu podvozku z polohy (3) směrem k poloze (14). Protože současně s posunutím prvního spřaženého dvojkolí (5) k vnější kolejnici (1o) se posouvá stejným směrem i čep (8), dojde změnou geometrie postavení rámu běhounu (3) i ke změně velikosti úhlu náběhu okolku běhounu (7o). Tento stav způsobí i změnu velikosti působících sil F - F. Je tedy možné, že za určitých silových poměrů nemusí první spřažené dvojkolí (5) dolehnout na vnější kolejnici (1o).\n\nAby došlo k posuvu spřaženého dvojkolí k vnější kolejnici, musí být síla v bodě (8) (vyvolaná pákou) větší než síla F (zde vystupující jako tření mezi nákolkem spřaženého dvojkolí (5) a hlavou kolejnice (1) ve směru možného posunutí). Přičemž toto posunutí je snazší při vyšších rychlostech odvalování okolku po hlavě kolejnice.\n\nPři dolehnutí prvního spřaženého dvojkolí (15o) na vnější kolejnici oblouku (16o) dojde ke změně silových poměrů na rámu běhounu (3), který se nachází v poloze (14). Tento stav je způsoben tím, že první spřažené dvojkolí nemá v místě (15o) možnost dalšího příčného posuvu a tímto se působení sil, které odpovídalo dvojramenné páce, změní na působení sil na páce jednoramenné a čep (8) se stane pevným bodem páky. Poslední volností soustavy rámu běhounu (3) v poloze (14) zůstává v vzdálenost v místě radiálního odpružení (12) za běžným dvojkolím (17). Pokud je poloměr oblouku tak malý, že v tomto místě dojde k dolehnutí rámu běhounu v poloze (14) na rám lokomotivy (2) ztratí soustava potřebnou volnost a podvozek se dostane na hranici vykolejení. Při dalším zmenšení poloměru oblouku dojde ke vzpříčení podvozku a s velkou pravděpodobností dojde i k vykolejení.\n\nTak, jak najíždí celá lokomotiva do oblouku, najede na vnější kolejnici (16o) postupně druhé spřažené dvojkolí a pak i další podle počtu spřažených dvojkolí. Protože všechna spřažená dvojkolí jsou uložena ve společném rámu lokomotivy (2), závisí jejich příčné postavení na celkovém postavení lokomotivy v oblouku. Jakmile je i druhé spřažené dvojkolí (není kresleno) vedeno vnější kolejnicí oblouku (16o), dochází vlivem geometrie celého podvozku v oblouku k přesunutí prvního spřaženého dvojkolí (15), které je vedeno kolem (15o) a tím i čepu (8) přes osu rámu z vnější strany osy rámu lokomotivy (2) na vnitřní stranu. Protože první spřažené dvojkolí (15) je stále opřeno v místě (15o) o vnější kolejnici (16o), jedná se stav jednoramenné páky s pevným bodem (8).\n\nJelikož se podvozek osvědčuje především v ostrých obloucích, rozšířil se zpočátku na lokomotivách místních a úzkorozchodných drah. Jednou z prvních konstrukcí byla bavorská tendrová lokomotiva řady D VIII s Krauss-Helmholtzovým podvozkem umístěným neobvykle vzadu. Většina tendrových lokomotiv byla opatřena Krauss-Helmholtzovými podvozky na obou koncích. Později byla konstrukce s Krauss-Helmholtzovým podvozkem použita na německých jednotných lokomotivách řad 44, 45, 50, 64, 86 a dalších. Z dalších lokomotiv E 465.0 .\n\nNa řadě 84 byly použity podvozky Schwartzkopff-Eckhardt, což je obdoba podvozku Krauss-Helmholtz, která navíc propojuje ještě druhé spřažené dvojkolí. Na lokomotivách řad 41 a 45 byla použita kombinace Krauss-Helmholtzova podvozku vpředu a Bisselova podvozku vzadu. \n\nTaké elektrické lokomotivy řad E 04, E 17, E 18 a E 19 byly opatřeny podvozky založenými na podobném principu. Tyto \"podvozky AEG\" měly hnací dvojkolí s vnějšími ložisky, spojovací páka proto musela být na obou stranách vyvedena vně rámu, což představovalo charakteristický detail těchto lokomotiv.\n\n\n\n"}
{"id": "416219", "url": "https://cs.wikipedia.org/wiki?curid=416219", "title": "Alexa Internet", "text": "Alexa Internet\n\nAlexa internet je sesterský projekt serveru Amazon.com. Alexa sbírá informace od uživatelů, kteří si nainstalovali Alexa toolbar, pomocí které se formulují statistiky o návštěvnosti stránek a zpětných odkazů. Sídlo společnosti se nachází v Kalifornii (USA).\n\nSpolečnost byla založena v roce 1996 Brewsterem Kahlem a Brucem Gilliatem. V této době toolbar, který pomoci algoritmu, jenž byl formulován pomocí jednotlivého uživatele, napovídal uživateli, co by měl dále navštívit za server. Mimo to, o každém navštíveném serveru vygeneroval kontext, na kterém byly informace o vlastníkovi serveru, počet stránek na serveru, počet odkazů směřujících na jiné servery a informace o aktualizaci serveru. Inženýři společnosti Alexa, za pomocí Internetového archivu, vytvořili Wayback Machine (tj.: stroj času). Kromě toho, Alexa poskytuje archivu internetu vyhledávací roboty.\nV roce 1999 byla společnost Alexa prodána za akcie Amazonu v hodnotě 250 mil dolarů společnosti Amazon.com.\n\nNa jaře roku 2002 Alexa začala spolupracovat s Google a v lednu 2003 Open Directory. Nicméně v roce 2006 zaměnila Windows Live Search společnost Google jako poskytovatel vyhledávacích informací. V září 2006 začali používat svojí vlastní vyhledávací platformu. V prosinci 2006 oficiálně vyšel Alexa image search. Je to první velká aplikace postavená na vlastní platformě. Dnes Alexa funguje jako internetový vyhledávač, jejímž základem je internetový katalog Open Directory, a taky jako poskytovatel informací o serverech. Alexa také dodává informace o stránkách pro vyhledávač A9.com.\n\nV prosinci 2005 otevřela svůj obrovský vyhledávací index mimopodnikovým programům pomocí webových služeb a API. Lze je využit při zřízení alternativních vyhledávačů, které by mohly běžet buď na serveru Alexa, anebo na vlastních serverech.\n\n"}
{"id": "416221", "url": "https://cs.wikipedia.org/wiki?curid=416221", "title": "Pa-pien-ťiang", "text": "Pa-pien-ťiang\n\nPa-pien-ťiang (čínsky 把邊江, pinyin \"Bǎ Biān Jiāng\" volně by šlo přeložit jako \"Hraniční řeka)\" je řeka v jihozápadní Číně v provincii Jün-nan. Pramení v pohoří Wu-liang-šan (无量山, Wú Liàng Shān) v Jünnansko-kuejčouské vysočině. Teče převážně v hlubokém údolí ze severozápadu na jihovýchod. Jejím soutokem s A-mo-ťiang (阿墨江, Āmò Jiāng) vzniká Li-sien-ťiang (李仙江, Lǐ Xiān Jiāng), která pokračuje ve Vietnamu pod názvem \"Černá řeka\" (vietnamsky „Sông Đà“). Někteří autoři považují Pa-pien-ťiang za horní tok Černé řeky.\n\nMá monzunový režim s letními a podzimními nejvyššími vodními stavy.\n"}
{"id": "416230", "url": "https://cs.wikipedia.org/wiki?curid=416230", "title": "Keresova obrana dámského gambitu", "text": "Keresova obrana dámského gambitu\n\nKeresova obrana dámského gambitu též zvaná Baltská obrana (ECO D06) je variantou dámského gambitu v šachovém zahájení zavřených her. Charakterizují ji tahy\n\n1. d4 d5 2. c4 Sf5\n\nPatří k málo častým odpovědím proti dámskému gambitu.\n\nPokračování se poprvé objevilo v partii Shelfhout-Edward Lasker,1913. Ve 30. a 40. letech tak hráli z pobaltské školy Vladas Mikenas a Paul Keres.\nV Československu toto zahájení po druhé světové válce používal Karel Opočenský. Počátkem 90. let 20. století tento postup v pár partiích zkusil Alexej Širov.\n\n1. d4 d5 2. c4 Sf5\n\n"}
{"id": "416233", "url": "https://cs.wikipedia.org/wiki?curid=416233", "title": "Scott Krinsky", "text": "Scott Krinsky\n\nScott Krinsky (* 24. listopadu 1968, Washington, D.C., USA) je americký herec a komik známý svou rolí Jeffa Barnese v televizním seriálu Chuck a Darryla v \"O.C.\".\n\nNarodil se ve Washington, D.C. v roce 1968 a chodil na Salisbury University, kde se specializoval na Sdělovací a vysílací žurnalistiku. Také chodil na Požitkářskou školu kulinářských umění v Los Angeles.\n\nKromě herectví je také spisovatel a stand-up komik. Účinkoval v The Comedy Store a Improv v L.A.\n\n"}
{"id": "416236", "url": "https://cs.wikipedia.org/wiki?curid=416236", "title": "Keresova obrana", "text": "Keresova obrana\n\nKeresova obrana (ECO A40) je šachové zahájení zavřených her charakterizované tahy\n\n1. d4 e6 2. c4 Sb4+\n\nZahájení často přechází do jiných. Hraje-li černý Jf6 zahájení přechází do Bogoljubovy indické obrany , hraje-li černý f5, zahájení přechází do holandské obrany.\nPrvní záznam je z partie zápasu J.Loewenthal-H.Buckle, Londýn 1851. Zahájení nese název po estonském velmistru Paulu Keresovi, který tak hrával ve 40. letech 20. století.\nV 80. letech tak hrával V. Eingorn. Počátkem 90. let pokračování zkoušel Anthony Miles. Dnes toto zahájení jednou za čas zvolí Sergej Movsesjan.\n\nIdeou zahájení je, aby černý po 3. Jc3 mohl hrát i f5 s přechodem do holandské, kde včasný vývin dámského jezdce se nepovažuje za nejvhodnější. Keres tak hrával hlavně proto, že vznikaly méně obehrané pozice.\n\n1. d4 e6 2. c4 Sb4+\n\n1. d4 e6 2. c4 Sb4+ 3. Sd2 Sxd2+ 4. Dxd2\n\n1. d4 e6 2. c4 Sb4+ 3. Sd2 a5\n\n1. d4 e6 2. c4 Sb4+ 3. Sd2 De7\n\n"}
{"id": "416242", "url": "https://cs.wikipedia.org/wiki?curid=416242", "title": "Křídlový vlak", "text": "Křídlový vlak\n\nKřídlový vlak je vlak, který v průběhu cesty na určitém spoji je v některé mezilehlé stanici rozdělen na více částí (křídel), z nichž každá pokračuje do jiné cílové stanice nebo z nichž některá dále nepokračuje, popřípadě je naopak sestaven z vlaků dorazivších z různých výchozích stanic a dále pokračuje do cílové stanice spojen v jeden vlak. Výraz se používá zejména v souvislosti se snadno spojitelnými a rozpojitelnými vlakovými jednotkami. Obvykle jedno křídlo je vedeno jako pokračování spoje z části trasy, v níž jsou křídla spojena, a druhá varianta je označena poznámkou „přímý vůz (přímé vozy)“ (německy Kurswagen) a její samostatné pokračování je označeno jako jiný spoj. \n\nV některých typech jízdních řádů (například v databázích vyhledávačů spojení) se přímé vozy (části vlaků přepojované mezi různými spoji) jeví jako samostatné spoje, případně má vlak v některém úseku dvě čísla spoje oddělená lomítkem. \n\nU klasických vlakových souprav je spojování a rozdělování souprav spojeno s posunováním během pobytu ve stanici – minimálně je obvykle potřeba připojit druhou lokomotivu k odpojené části vlaku. V případě vlaku sestaveného z motorových vozů nebo jednotek postačí jednoduché spojení nebo rozpojení, u mnoha typů vozidel usnadněné automatickým spřáhlem. \n\nDělení vlaků je běžné u mezinárodních rychlíků jedoucích po delších trasách, ale nachází uplatnění i na větvených regionálních tratích, směřuje-li z obou větví trati přepravní zátěž ke stejnému centru. \n\n"}
{"id": "416245", "url": "https://cs.wikipedia.org/wiki?curid=416245", "title": "Miami University", "text": "Miami University\n\nMiami University je státní univerzita ve městě Oxford v americkém státě Ohio. Univerzita byla založena v roce 1809 a je tak nejstarší univerzitou západně od Allegheny Mountains a sedmá nejstarší státní vysoká škola v USA. Patří k nejlepším státním školám, do tzv. Public Ivy. V současnosti zde studuje přes 23 000 studentů.\nSportovní týmy školy se nazývají „RedHawks“.\n\n\n"}
{"id": "416246", "url": "https://cs.wikipedia.org/wiki?curid=416246", "title": "Vik Sahay", "text": "Vik Sahay\n\nVikram (Vik) Sahay je kanadský herec známý především svou rolí Lestera, člena Nerd Herd, v televizním seriálu NBC \"Chuck\".\n\nNarodil se Montrealu v Kanadě indickým rodičům a chodil na Canterbury High School of the Arts v Ottawě v Ontariu. Studoval také Divadelní představení v Montrealu na Concordia University.\n\nVystupoval s klasickými indickými tanci spolu se svým bratrem Sidharth Sahay, se kterým účinkoval v seriálu \"You Can't Do That on Television\". Také vystupoval v seriálu \"Radio Active\", kde hrál sportovního reportéra Kevina Calvina. Na základě této práce byl vybrán pro účinkování v seriálu \"Our Hero\" v roli Dalal Vidya. Za roli byl nominován v roce 2002 na cenu Canadian Comedy Awards.\n\nKromě působení v televizních seriálech, má Sahay také rozsáhlou filmografii. Účinkoval v televizních filmech a filmech jako \"Dobrý Will Hunting\", \"eXistenZ\", \"Mrtvý bod\", \"Rainbow\", \"The Ride\", \"Wings of Hope\", \"Rocker\" a \"Amal\". Během let 2007 až 2012 hrál hlavní roli Lestera Patela v seriálu NBC \"Chuck\". Během let 2013 až 2014 hrál roli Howarda v seriálu \"Sean Saves the World\". V roce 2018 získal roli v připravovaném filmu \"Captain Marvel\".\n\n"}
{"id": "416247", "url": "https://cs.wikipedia.org/wiki?curid=416247", "title": "Spoj", "text": "Spoj\n\nSpoj je jiné označení pro spojení. Jako ustálený termín se používá v těchto významech: \n"}
{"id": "416249", "url": "https://cs.wikipedia.org/wiki?curid=416249", "title": "Ellen Louise Wilsonová", "text": "Ellen Louise Wilsonová\n\nEllen Louise Axsonová Wilsonová (15. května 1860, Savannah, Georgie – 6. srpna 1914, Washington, D.C.) byla 1. manželka 28. prezidenta USA Woodrowa Wilsona a v letech 1913 a 1914 vykonávala funkci první dámy USA.\n\nPo její smrti ji do roku 1915, kdy se Woodrow Wilson podruhé oženil s Edith Bolling Wilsonovou, vykonávala funkci první dámy USA její dcera Margaret Wilsonová.\n"}
{"id": "416255", "url": "https://cs.wikipedia.org/wiki?curid=416255", "title": "Joshua Gomez", "text": "Joshua Gomez\n\nJoshua Eli Gomez (* 20. listopadu 1975, Bayonne, USA) je americký herec, mladší bratr herce Ricka Gomeze, který ztvárnil seržanta George Luze v HBO seriálu Bratrstvo neohrožených.\n\nÚčinkoval v opakující se roli v CBS seriálu Beze stopy jako počítačový technik James Mackeroy. Také se účinkoval v sérii IBM reklam, v sérii reklam pro Wendy's a v reklamě pro Garmin.\n\nJako dabér hrál \"Baralaie\" ve hře Final Fantasy X-2, opozici postavy jeho bratra Ricka, \"Gippala\", a Parkera ve hře Turok (2008). Malou část měl také na začátku hry BioShock jako \"Johny\".\n\nV září 2007 začal hrát v NBC seriálu Chuck nejlepšího přítele hlavní postavy, Chucka Bartowski, \"Morgana\".\n\n"}
{"id": "416256", "url": "https://cs.wikipedia.org/wiki?curid=416256", "title": "Legislativa", "text": "Legislativa\n\nLegislativa může znamenat:\n\n"}
{"id": "416258", "url": "https://cs.wikipedia.org/wiki?curid=416258", "title": "Edith Bolling Wilsonová", "text": "Edith Bolling Wilsonová\n\nEdith Bolling Galt Wilsonová (15. října 1872, Wytheville, Virginie – 28. prosince 1961, Washington, D.C.) byla druhou manželkou manželka 28. prezidenta USA Woodrowa Wilsona a v letech 1915 a 1921 vykonávala funkci první dámy USA.\n\nNarodila se ve starousedlé rodině plantážní aristokracie, která za občanské války zchudla. Její rodiče se jmenovali William Holcomb Bolling a Sallie Whileová Bollingová. Školu navštěvovala pouze dva roky. V roce 1896 se vdala za spolumajitele klenotnictví Normana Galta. V roce 1903 se jim narodil syn, ale brzy zemřel. Roku 1908 zemřel i její manžel Norman.\n\nV roce 1915 se seznámila s tehdejším prezidentem Woodrowem Wilsonem, který se s ní radil o politice. 18. prosince 1915 se konala ve Washingtonu svatba. Jako první dáma se navenek k politice příliš nevyjadřovala, ale při diskuzích se svým manželem odhodlaně obhajovala své názory. Na rozdíl od vyšší společnosti se oblékala prostě a dodržovala dny, kdy se šetřilo energií, chtěla být vzorem americkému obyvatelstvu. Za první světové války pracovala v kantýně a vařila a šila pro vojáky na frontách. Stala se první prezidentovou manželkou, která svého muže doprovázela na cestách po Evropě. 2. října 1919 měl Woodrow Wilson záchvat mrtvice, částečně ochrnul. Po dobu rekonvalescence komunikoval pouze s manželkou a lékaři. Spekulovalo se, že ve skutečnosti po dobu nemoci manžela vládla Edith a filtrovala informace, které se k manželovi dostávaly.\n\nPo skončení funkčního období zůstal manželský pár ve Washingtonu, v roce 1924 Wilson zemřel, Edith se snažila pečovat o manželův odkaz společnosti a založila \"Woodrow Wilson Foundation\". Z domu Wilsonových i z Wilsonova rodného domu ve Stauntonu ve státě Virginia udělala turistické atrakce. V roce 1938 jako druhá First Lady vydala své paměti. 28. prosince 1961 zemřela na selhání srdce.\n"}
{"id": "416261", "url": "https://cs.wikipedia.org/wiki?curid=416261", "title": "Seližarovka", "text": "Seližarovka\n\nSeližarovka ( ) je řeka ve Tverské oblasti na severozápadě evropské části Ruska. Je dlouhá 36 km. Povodí řeky je 2950 km².\n\nOdtéká z jihozápadního konce dlouhého a úzkého Seližarovského plesa jezera Seliger. Na horním toku má šířku 25 až 30 m a rychlý tok, přičemž v korytě překonává kameny a nevelké říční prahy. Břehy jsou vysoké a porostlé lesem. Na dolním toku se dolina rozšiřuje a tok zpomaluje. Ústí zleva do Volhy jako jeden z prvních jejich větších přítoků, přičemž je jen o málo menší než samotná Volha, jež dosahuje u soutoku šířky 30 až 40 m.\nNejvětším přítokem je Tichvina zleva.\n\nPrůměrný roční průtok vody činí 20 m³/s.\n\nNejvětší obydlené místo na řece je vesnice Seližarovo v jejím ústí. Řeka je oblíbená vodáky a také rybáři. Na jejich březích se nachází mnoho rekreačních domů a pensionů.\n"}
{"id": "416264", "url": "https://cs.wikipedia.org/wiki?curid=416264", "title": "Dopravní spoj", "text": "Dopravní spoj\n\nSpoj je v oboru dopravy pravidelně opakovaná jízda vozidla nebo vlaku v určité trase a určitém čase, uvedená v jízdním řádu, určená k přepravě cestujících a vymezená výchozí a cílovou stanicí nebo zastávkou. V případě autobusové, trolejbusové nebo tramvajové dopravy je zpravidla každý spoj přiřaditelný k určité lince, avšak některé spoje mohou přejíždět mezi více linkami. V některých dopravních sítích slouží jako spoje i vyjíždějící nebo zatahující vozidla nebo vlaky, případně přejíždějící mezi linkami. \n\nV běžném sloupcovém linkovém nebo traťovém jízdním řádu odpovídá spoji sloupec časových údajů. Obvykle uspořádání časových údajů odpovídá směru shora dolů, avšak u obousměrných jízdních řádů jsou v pravé části tabulky (směr zpět) údaje uspořádány v časovém sledu zdola nahoru. V některých typech jízdních řádů, dnes již převážně nestandardních, jsou časové údaje spojů uspořádány do řádků. \n\nVe zjednodušeném zastávkovém jízdním řádu městské dopravy nebo v jiném přehledu odjezdů nebo příjezdů v určité stanici odpovídá spoji jeden časový údaj nebo dvojice časových údajů (příjezd a odjezd). Spoj může jezdit buď denně, nebo může mít omezený časový rozsah provozu, například může jezdit pouze v pracovních dnech, pouze v určitý den týdne, v určitém období (sezóně), případně pouze v určitý den nebo v určitých dnech atd. Omezení časového rozsahu spojů bývají v jízdních řádech vyznačena pomocí značek a poznámek, popřípadě pomocí samostatných tabulek pro určité typy provozních dnů nebo období. K určitým spojům se mohou vztahovat též další omezení nebo garance, například může být spoj garantován jako nízkopodlažní, povinně nebo nepovinně místenkový, může se k němu vztahovat speciální tarif nebo způsob odbavení, omezení nebo garance přepravy zavazadel atd. \n\nV České republice různé požadavky na údaje o spojích v jízdním řádu stanoví pro drážní dopravu Dopravní řád drah v § 57 odst. 1, pro silniční linkovou dopravu vyhláška č. 388/2000 Sb., o jízdních řádech, a pro drážní i silniční dopravu vyhláška č. 175/2000 Sb., o přepravním řádu pro veřejnou drážní a silniční osobní přepravu. \n\nV železniční dopravě se spoj zpravidla označuje slovem „vlak“ a je označen číslem vlaku a kategorií vlaku (osobní vlak, spěšný vlak, rychlík atd.). Pokud je vlak během cesty rozdělován nebo spojován (tzv. křídlový vlak), je zpravidla jako pokračování spojeného vlaku označena nejvýše jedna oddělená část, zatímco ostatní se označují jako přímý vůz (přímé vozy, Kurswagen). Železniční síť je obvykle pro účely jízdního řádu pravidelné osobní dopravy rozdělena do číslovaných traťových úseků (oddílů, tratí) tak, aby co nejvíce odpovídaly vedení spojů, avšak přesto mnoho vlakových spojů přejíždí mezi více „tratěmi“. \n\nV české železniční dopravě mají železniční vlakové spoje unikátní číslo v rámci celé sítě, přičemž vlaky vyšší kategorie mají nižší čísla (rychlíky a expresy maximálně trojciferná, rychlíky ve výjimečných případech i čtyřciferná, spěšné vlaky čtyřciferná začínající číslicí 1), zatímco osobní vlaky mají na významnějších tratích čtyřciferná čísla a na méně významných tratích pěticiferná čísla. Spoje jedoucí v téže trase obvykle mají čísla z určitého uceleného rozsahu, přičemž lichá čísla mají spoje vedené jedním směrem a sudá čísla spoje vedené opačným směrem. Některé významné vlaky (spoje) vyšších kategorií mají kromě čísla i název. Jízdy nebo vlaky neurčené k veřejné osobní dopravě se zpravidla slovem spoj neoznačují.\n\nV autobusové dopravě (včetně náhradní autobusové dopravy za přerušenou drážní dopravu) jsou spoje číslovány v rámci určité linky. Spoje v jednom směru mají lichá čísla, spoje v opačném směru sudá čísla. Zpravidla čísla následují v souvislé posloupnosti, avšak někteří dopravci na některých linkách používají složitější číslování, například pomocí částí číselné řady rozlišují spoje podle toho, která provozovna je vypravuje, rozlišují spoje podle sezonního provozu nebo odlišné trasy atd., popřípadě mohou mít nepravidelnosti v číslování spojů důvod v historické kontinuitě číslování (zrušení nebo přidání spojů oproti dřívějšímu stavu). \n\nV městské dopravě (městské autobusy, tramvaje, trolejbusy, metro atd.) používající zjednodušenou formu jízdních řádů obvykle čísla spojů nejsou v běžných jízdních řádech uváděna, mohou však být uvedena v jejich linkové nebo elektronické verzi. \n\nVětší roli než číslo spoje obvykle v městské dopravě má pořadové číslo vozu nebo vlaku (nazývané též číslo kursu), tedy číslo, které je na určitém vozu nebo vlaku vyznačeno (mimo čísla linky) po celou dobu denního oběhu. V pražské MHD lze z pořadového čísla tramvajových vlaků vyčíst vozovnu, která vlak vypravuje, a u autobusů i tramvají zde mají speciální číselnou řadu vyhrazeny vozy (vlaky) denních linek, které přejíždějí na noční linky. Obvykle je pořadové číslo unikátní pouze v rámci linky a v rámci určitého typu provozního dne, avšak pokud vozy systematicky přejíždějí mezi více linkami, může mít taková skupina linek společnou řadu pořadových čísel.\n\nJako spoj lze nazývat i pravidelnou jízdu, let nebo plavbu jiného dopravního prostředku. V letecké dopravě se obvykle spoje označují slovem „let“ (číslo letu). V lodní dopravě včetně přívozů, na lanových drahách atd. jsou spoje označovány podle zvyklostí dopravce, dopravního systému nebo vydavatele jízdního řádu. \n"}
{"id": "416275", "url": "https://cs.wikipedia.org/wiki?curid=416275", "title": "Střední angličtina", "text": "Střední angličtina\n\nStřední angličtina \"(Middle English)\" je vývojová fáze angličtiny, která se užívala v Anglii a ve Skotsku od 11. do 16. století. Je tedy nástupcem staré angličtiny a předchůdcem moderní angličtiny.\n\nNa rozdíl od staré angličtiny se střední angličtina nikdy nepsala jinak, než latinkou. I ta však byla rozšířena o několik znaků (æ, ð, ȝ ...) z anglosaského futhorku známého ze staré angličtiny.\n\nGramatika střední angličtiny je podstatně jednodušší než gramatika staré angličtiny. U mluvnických čísel jsou známa čísla jednotná (singulár) a množná (plurál), již zde však není číslo dvojné (duál). I ohýbání se ve střední angličtině vyskytuje mnohem méně než ve staré. Tím se střední angličtina blíží více analytickému jazyku. Přesto je středoanglická gramatika stále složitější než gramatika moderní angličtiny.\n\n"}
{"id": "416285", "url": "https://cs.wikipedia.org/wiki?curid=416285", "title": "Michal Vondrka", "text": "Michal Vondrka\n\nMichal Vondrka (* 17. května 1982 České Budějovice) je český hokejový útočník s přezdívkou \"Mižu\". V roce 2001 byl v pátém kole draftován do NHL klubem Buffalo Sabres jako 155. hráč v pořadí. Českobudějovický odchovanec přestoupil v průběhu sezóny 2003/2004 do Slavie Praha, v jejímž dresu se stal v sezóně 2007/2008 mistrem české Extraligy.\n\nPremiéru v národním týmu si odbyl 16. dubna 2009 v zápase Česká republika - Švédsko (2:1) na Českých hokejových hrách v Liberci.\n\n\nStatistiky reprezentace\n"}
{"id": "416288", "url": "https://cs.wikipedia.org/wiki?curid=416288", "title": "Semiopera", "text": "Semiopera\n\nSemiopera, semi-opera neboli dramatická opera je raná forma opery. Vyvinula se v Anglii mezi roky 1673 a 1710 a je spojena s díly Henryho Purcella, jmenovitě \"Král Artuš\" a \"Královna víl\". Herci v semiopeře měli role pěvců, tanečníků a mluvené role. Hudba se používala ve chvílích následujících buď milostné scény nebo scény týkající se nadpřirozena. Kromě Anglie se semiopera vyskytovala i ve Španělsku.\n\n"}
{"id": "416294", "url": "https://cs.wikipedia.org/wiki?curid=416294", "title": "Charlottenhof", "text": "Charlottenhof\n\nJméno Charlottenhof neslo či nese více sídel:\n\n\nCharlottenhof je německé jméno více sídel:\n"}
{"id": "416295", "url": "https://cs.wikipedia.org/wiki?curid=416295", "title": "Netcat", "text": "Netcat\n\ncodice_1 (známý jako unixový příkaz codice_2) je počítačový program sloužící jako nástroj pro zápis a čtení ze TCP nebo UDP spojení. Sám vývojář jej nazývá „The Swiss-army knife for TCP/IP“, tedy „Švýcarský armádní nůž pro TCP/IP“.\n\nPůvodně byl codice_1 vyvíjen pro operační systémy rodiny UN*X, dnes však existují jeho porty i na jiné systémy, např. MS Windows.\n\nPod pojmem Cryptcat je známa variace tohoto programu upravená tak, aby podporovala šifrované síťové přenosy.\n\n"}
{"id": "416298", "url": "https://cs.wikipedia.org/wiki?curid=416298", "title": "Recitativ", "text": "Recitativ\n\nRecitativ či italsky recitativo je styl zpěvu, používaný především v operách, oratoriích a kantátách, při němž pěvec napodobuje rytmus běžné řeči. Rozlišují se různé typy recitativu, například \"recitativo secco\" („suchý“) doprovázený pouze continuem nebo \"recitativo accompagnato\" („doprovázený“) s doprovodem orchestru. Jako (liturgický) recitativ se také někdy označují jednoduché nápěvy gregoriánského chorálu používané pro biblická čtení a modlitby.\n"}
{"id": "416309", "url": "https://cs.wikipedia.org/wiki?curid=416309", "title": "Opera buffa", "text": "Opera buffa\n\nOpera buffa je žánr komické opery vycházející z italské tradice, zejména neapolské z první poloviny 18. století. Z jihu Itálie se žánr šířil dále na sever, a posléze ovlivnil i opery, jež Mozart komponoval na Da Pontiho libreta, a Rossiniho komedie. Operu buffu charakterizuje zasazení děje do všedního života, použití místních dialektů a jednoduché vedení hlasů.\n"}
{"id": "416317", "url": "https://cs.wikipedia.org/wiki?curid=416317", "title": "Ryan McPartlin", "text": "Ryan McPartlin\n\nRyan McPartlin (* 3. července 1975 in Chicago, Illinois, USA) je americký herec.\n\nMcPartlin se narodil a vyrostl na předměstí Chicaga. Získal titul v řečových komunikacích na University of Illinois at Urbana-Champaign. Byl členem fotbalového týmu Fighting Illini a byl oceněn univerzitním monogramem za hru v sezóně 1994.\n\nPo absolvování školy se rozhodl McPartlin strávit několik měsíců v Austrálii a na Novém Zélandu a prohlédnout si australské vnitrozemí a rozhodnout se, jakou cestou, by se měla jeho kariéra vydat. Bylo jasné, že chce být herec a tak se přestěhoval do Jižní Kalifornie následovat své sny.\n\nRyan McPartlin je nejvíce známý ze své role Hanka Bennetta v populárním mýdlové opeře Passions, kde nahradil Daltona Jamese od dubna 2001 do dubna 2004. Krátce vystoupil v seriálu L.A. 7 s britskou popovou skupinou S Club 7 jako \"Ryan\" v epizodě \"Mr. Muscle\".\n\nZačal účinkovat jako Riley Martin v televizním sitcomu Living with Fran spolu s Fran Drescher od uvedení v dubnu 2005. \"Living with Fran\" bylo zrušeno 17. května 2006, po druhé sérii. McPartlin původně zkoušel roli Clarka Kenta, Supermana, ve filmu Superman se vrací, ale roli nakonec získal Brandon Routh.\n\nV současnosti hraje Devona v NBC seriálu Chuck.\n\nTráví mnoha svého nepracovního času na kurzech hraní a říká, že jeho další vášní jsou téměř všechny venkovní fyzické aktivity, včetně scuba divingu, tenisu, snowboardingu a raketbalu. Ryan se stará o své fyzické zdraví a je certifikovaný osobní trenér.\n\n26. října 2002 se oženil s herečkou Danielle Kirlin.\n\n"}
{"id": "416345", "url": "https://cs.wikipedia.org/wiki?curid=416345", "title": "Lamborghini Reventón", "text": "Lamborghini Reventón\n\nLamborghini Reventón je supersportovní auto od slavné automobilky Lamborghini. Jedná se o limitovanou řadu vozů, založenou na úspěšném modelu Lamborghini Murciélago LP640. Unikátnost vozu dokazuje především jeho futuristický design, ke kterému jeho tvůrce inspirovala vojenská letecká technika, konkrétně letouny využívající technologii stealth.\n\nCo se týče výkonu, celý vůz je jak už byl zmíněno postaven na základech modelu LP640. Dvanáctiválcový motor byl však upraven, objem se zvedl na celých 6,5 litru a jeho výkon vzrostl na celých 640 koní, točivý moment je pak 660 Nm.\n\nNové rychlostní rekordy ovšem vůz nepokořil, maximální rychlost (340 km/h) i zrychlení z nuly na sto kilometrů (3,4 sekundy) zůstaly stejné jako u LP640.\n\nJelikož se jedná o limitovanou edici opravdu atraktivního automobilu, dostupnost nových vozů je dnes již nulová. Vyrobeno totiž bylo pouhých dvacet kusů tohoto modelu. Vzhledem k takto vysoké unikátnosti byla cena značně vysoká – zhruba 28 milionů korun.\n\n"}
{"id": "416348", "url": "https://cs.wikipedia.org/wiki?curid=416348", "title": "Moták stepní", "text": "Moták stepní\n\nMoták stepní (\"Circus macrourus\") je středně velký dravý pták z čeledi jestřábovitých.\n\nMoták stepní dorůstá 40 – 48 cm. Samec je svrchu zbarven převážně šedě s tmavými konci křídel a ze spodní strany čistě bíle. Samice je nenápadně hnědá se světlejší spodinou těla.\n\nHnízdí na jihu východní Evropy a střední Asie a zimuje převážně v Africe, Indii a v jihovýchodní Asii. Vzácně zalétá také do západní Evropy a na Britské ostrovy. Obývá otevřené krajiny, nejčastěji stepi, bažiny, mokřiny a vřesoviště, loví i na polích.\n\nŽiví se malými savci, ještěrkami a menšími druhy ptáků. Při pátrání po potravě létá těsně nad zemí. Do hnízda, které mu poskytuje hromada trávy, klade 4–6 světlých vajec, na kterých sedí po dobu 30 dnů pouze samice, samec se účastní až na péči o vylíhlá mláďata.\n\n"}
{"id": "416352", "url": "https://cs.wikipedia.org/wiki?curid=416352", "title": "Pubic piercing", "text": "Pubic piercing\n\nPubic piercing, je mužský genitální piercing v pubické oblasti, tzn. u kořene a nad kořenem penisu. Piercing kromě vizuálního efektu může během soulože stimulovat oblast klitorisu.\n\nTento piercing patří do kategorie surface piercingů. Používají se proto surface šperky a banány, výjimečně i kruhy. Piercing má tendenci vyrůstat.\n\nŽenskou obdobou tohoto piercingu je vertikální nebo horizontální Christina piercing.\n"}
{"id": "416353", "url": "https://cs.wikipedia.org/wiki?curid=416353", "title": "Giovanni Antonio Canal", "text": "Giovanni Antonio Canal\n\nGiovanni Antonio Canal, zvaný Canaletto (říjen 1697 Benátky - 19. nebo 20. duben 1768 Benátky), byl italský malíř a rytec, typický představitel benátského ilusionismu 18. století. Vytvořil stovky benátských vedut podle skutečnosti. Později maloval i ideální krajiny kombinované se skutečnými výjevy. Topografickou malbu městských vedut přivedl k jejímu vrcholu. \n\nAntonio Canal, který se od roku 1722 podepisoval jako Canaletto, se narodil v rodině Bernarda Canaleho, benátského starousedlíka a malíře divadelních kulis, a Artemisie Barbieri. Společně s bratrem Christoforem se stali otcovými spolupracovníky, což dokládají návrhy jevištních výprav instalovaných v Benátkách (1716–1718) a později i v Římě (1719), kam odešli připravit provedení dvou Scarlattiho oper. V Římě Canaletta ovlivnily veduty měst, které zde malovali Gaspar van Wittel (1653–1736) a Giovanni Paolo Pannini (1691–1765). V roce 1720 se vrátil do Benátek, vstoupil do malířského cechu a stal se nezávislým umělcem. V roce 1722 uzavřel smlouvu s Angličanem Owenem McSwineym, kterou poprvé podepsal přídomkem \"Canaletto\". Na podkladě této smlouvy vznikla série fiktivních pláten významných osobností novodobých anglických dějin. Asi ve stejné době započalo i malířovo přátelství s dalším Angličanem, Josephem Smithem, pozdějším anglickým konzulem v Benátkách (od 1744). Canalettova tvorba se potom přeorientovala především na anglické objednavatele. \n\nMezi roky 1725 a 1730 namaloval 24 obrazů pro vévodu z Bedfordu, 20 obrazů pro vévodu z Buckinhamu a 17 obrazů pro hraběte z Carlisle. Pro tyto obrazy Canaletto, který byl zvyklý malovat v plenéru, zvolil typická místa Benátek jako Canal Grande nebo náměstí San Marco s paláci a přilehlými uličkami. \n\nZ následujícího desetiletí se o Canalettově životě zachovalo jen málo zpráv. Je to však doba malířovy vrcholné tvorby. Z popudu Josepha Smithe vznikl soubor leptů podle Canalettových obrazů nacházejících se v obchodníkově sbírce. Rytiny zhotovil Antonio Visentini (1688–1782). Čtrnáct leptů Visentiny uveřejnil již v roce 1735. Celý soubor 35 leptů Visentini vydal v roce 1742 pod názvem \"Prospectus Magni Canalis Venetiaru\" - prostě \"Vedute\". \n\nPředpokládá se, že v roce 1742 Canaletto pobýval v Římě. Dokládají to obrazy s pohledy na římská fóra a triumfální oblouky. Mezi roky 1741 a 1744 vznikl Canalettův cyklus leptů tvořený 35 grafickými listy. \nVálky o rakouské dědictví (1740–1748) však významně snížily návštěvnost Benátek anglickými šlechtickými kavalíry. Canalettovi ubylo objednávek, což bylo hlavní příčinou jeho anglické cesty. Během Canalettova pobytu v Londýně (1746–1755) vznikla řada obrazů s pohledy na toto město. Mezi nimi vynikají dva obrazy v Lobkowiczkých sbírkách, které si u Canaletta objednal Ferdinand Filip, 6. kníže z Lobkowicz (1724–1784), kterého politická situace na vídeňském dvoře donutila k cestě do Londýna. Zde se kníže z Lobkowicz seznámil s 2. vévodou z Richmondu, který v té době byl nejdůležitějším Canalettovým patronem. To mu umožnilo si u Canaletta objednat dva obrazy Londýna, které nechal poslal do Čech.\n\nV roce 1755 se Canaletto vrátil do Benátek. V průběhu následujících let zhotovil řadu děl, na jejichž podkladě ho benátská Malířská a sochařská akademie přijala za člena v sekci malířů vedut. Pro tento účel namaloval plátno se smyšleným námětem (tzv. capriccio), nazvané \"Architektonická perspektiva\" (1765). Poslední datovaná Canalettova práce je známa z roku 1766. Malíř zemřel v Benátkách 19. nebo 20. dubna 1768. Byl pohřben v benátském kostele San Lio, ve kterém byl v roce 1697 pokřtěn.\n\nVe 20. letech 18. století byl v Canalettově tvorbě patrný otcův vliv jako malíře kulis. Dokládají to obrazy fiktivních náhrobků významných anglických osobností objednané McSwineyem nebo vyobrazení římských ruin, ve kterých využíval jevištní perspektivní zkratky. Kompozice těchto obrazů vycházela z děl Salvatora Rosyho (1615–1673) a Claude Lorraina (1600–1682). Od Giovanni Paola Panniniho (1691–1765) převzal barevnost, v níž převažovaly hnědé tóny a teplé odstíny žluti. Barvě dával Canaletto přednost před architektonickou přesností. Uvedené charakteristiky Canalettových vedut té doby dokládá jeden ze 12 obrazů nazvaný \"Most Rialto od severu\", který si u Canaletta objednal pozdější konzul Joseph Smith a o rok dříve Stefano Conti, obchodník z Luccy. Obrazy jsou téměř identické. Spolu s tímto obrazem si v letech 1725/26 Conti u Canaletta objednal tři další \"topografické\" obrazy Benátek, dnes vystavené v montreálské soukromé sbírce. \nNa počátku 30. let 18. století vznikla řada významných děl, mezi kterými vyniká obraz \"Kamenická dílna\". Toto monumentální dílo znázorňuje jedno z nejmalebnějších míst v tehdejších Benátkách. Místo zalité sluncem doplňuje řada postav a postaviček dodávajících obrazu prostorovou hloubku. \n\nStejně velkolepě byl koncipován i obraz \"Malý moučný sklad\" (Giustinianiho sbírka, Benátky), ve kterém řada postav člení sluncem prozářený prostor do značné hloubky. V tomto duchu Canaletto namaloval další čtyři obrazy dokončené počátkem 30. let 18. století. Stály na počátku velkých objednávek pro vévodu z Bedfordu. Současně se začala měnit i barevnost Canalettových obrazů, ve kterých přibývalo svítivosti a průzračnosti prostoru. V nové barevnosti Canaletto vytvořil dvě veduty připomínající významné události - \"Příjetí císařského vyslance v Dóžecím paláci\" a \"Návrat Bucintora do přístavu na svátek Nanebevstoupení\". \nTéměř širokospektrý pohled na benátský přístav, zachycený v obraze \"Přístav u sv. Marka\", zakoupil 3. hrabě z Carlisle kolem roku 1734. V případě této veduty Canaletto pravděpodobné použil přenosnou optickou kameru (camera obscura), která mu umožnila tento pohledový trik. Obraz současně dokládá, kam se posunula zářivost Canalettovy malby oproti jeho obrazům z první poloviny 20. let 18. století. \n\nZe 30. let 18 století pochází také řada Canalettových kreseb, které byly jednak dokumentačními studiemi, podle nichž malíř vytvářel své obrazy, jednak dokončenými kresbami určenými pro sběratele. Mnohé další kresby vznikly ještě na počátku 40. let 18. století a také 35 leptů, provedených podle vybraných obrazů ze sbírky konzula Josepha Smithe, bylo vydáno v roce 1744.\n\nZůstává otázkou, zda v roce 1742 Canletto skutečně pobýval v Římě, přestože z té doby pocházejí velkolepě pojaté veduty římských památek. Někteří historici umění se domnívají, že je namaloval Bernardo Bellotto, Canalettův synovec a napodobitel, který v letech 1738 až 1743 v Římě působil. V roce 1743 proto Canaletto spolupráci se svým synovcem ukončil. V malbě vedut pokračoval v Anglii, kde je jeho pobyt doložen mezi roky 1746 až 1755. V těchto letech do jeho obrazů vstupuje více zelené barvy z anglické přírody a cihlových či nafialovělých odstínů červeně londýnských budov. Canaletto zde vytvořil na 50 maleb a 30 kreseb. \nPočáteční fázi Canalletovy tvorby v Anglii dokládají dva širokoúhle pojaté pohledy na Londýn, které si u malíře objednal Ferdinand Filip, 6. kníže Lobkowicz. Jedná se o \"Pohled na Londýn s Temží\" a \"Primátorská slavnost na Temži\", obrazy, které Londýňané obdivovali u příležitosti oslav šedesátého výročí nástupe Královny Alžběty II. na trůn. Naopak pozdější obraz nazvaný \"Hrad Warwick\" ukazuje barevnost každodenního života na anglickém venkově. Postupně se však objednávky od anglických šlechtických rodů vyčerpaly, a tak se v roce 1755 Canaletto vrátil do Benátek. Zde vytvořil ještě řadu kreseb pro 12 pláten s námětem vévodských slavností, které v roce 1766 převedl do grafických listů Giovanni Battista Brustoloni (1712–1796). Již koncem anglického pobytu Canaletto začal malovat i interiéry zajímavých budov a pokračoval v tom i v Benátkách. Dokládá to kresba \"Zpěváci ze sv. Marka\", kterou Canaletto sám datoval. Patří k jeho posledním pracími, neboť o dva roky později Canaletto v Benátkách zemřel.\n\nCanaletto je v benátském malířství 18. století osobností ojedinělou pro realistické pojetí pohledu na města, které je v mnoha ohledech odlišné od pouhého popisu. Pro jeho tvorbu je typické architektonické \"capriccio\", žánr, jehož si oficiální osobnosti té doby obzvláště cenily. Romantizmus 19. století však na Canalettovy veduty pohlížel s despektem, aby teprve 20. století ocenilo poetické kvality jeho díla.\n\n\n"}
{"id": "416354", "url": "https://cs.wikipedia.org/wiki?curid=416354", "title": "Iboga", "text": "Iboga\n\nIboga (\"Tabernanthe iboga\") je tropický keř z čeledi toješťovité používaný jako halucinogenní a stimulační droga a k léčení závislosti na opiátech. V západní Africe je kůra z kořene žvýkána z rituálních důvodů. Iboga v malých dávkách stimuluje centrální nervový systém, ve velkých navozuje halucinace. Pro své účinky je iboga požívána i gorilami, prasaty a dikobrazy. Psychoaktivní účinky mají i ostatní druhy rodu \"Tabernanthe\", ale kvůli vysoké toxicitě nejsou využívány, výjimkou je druh \"Tabernanthe manii\".\n\nIbogain, aktivní alkaloid ibogy, byl objeven v roce 1901, v 20. letech 20. století byl doporučován jako stimulans léčby neurastenie, v 30. letech 20. století byl extrakt prodáván ve Francii jako Lambaréné. V 60. letech 20. století se začaly objevovat zprávy o halucinogenních účincích a byl v mnoha zemích zakázán.\n\nIboga je jeden až dva metry vysoký keř. Ve vhodných podmínkách může dorůst až do stromu o výšce 10 metrů. Rostlina obsahuje mléčnice, jež obsahují zapáchající latex. Listy jsou vstřícné a kopinaté, dlouhé přibližně 8-10 cm. Květy jsou růžové či růžovobílé a rostou ve skupinách po pěti až dvanácti. Plodí oranžově zbarvené, zašpičatělé, oválné bobule s rozbrázděným endospermem. V době zralosti jsou plody velké přibližně 1,5 cm. Kořeny jsou robustní, silně větvené s robustními, silně větvenými žlutavými kořeny. Kořen obsahuje indolové alkaloidy, z nichž nejdůležitější je ibogain. Nejvíce aktivních látek se nachází v kůře kořene. Kořen je hořký a způsobuje znecitlivění úst.\n\nIboga roste v deštných pralesích západní Afriky. Původní je v Gabonu a Kongu.\n\nIboga je centrálním objektem náboženství Bwiti praktikovaného v západní Africe, především v Gabonu, Kamerunu a Republice Kongo, v kterém jsou užívány kořeny rostliny v mnoha rituálech. Kůra je nejčastěji užívána v podobě odvaru, ale také pouze rozemletá či čerstvá. Iboga je požívána v masivních dávkách, 1-3 košíky kůry během 8-24 hodin při zasvěcení do Bwiti, při těchto rituálech někdy dochází k úmrtí. Při iniciaci se iboga někdy kombinuje s rostlinami jako \"Alchornea floribunda\" a \"Elaeophorbia drupifera\", jež v kombinaci s ibogou působí jako MAO inhibitory, což může způsobit fyzické zhroucení, které je při rituálu žádoucí. V menších dávkách, 2-5 kávových lžiček rozemleté kůry, jsou užívány ve spojení s rituálními a kmenovými tanci, pořádanými většinou v noci.\n\nVěří že požití jim umožní kontakt se světem duchů a komunikaci s předky. Podle pygmejských pověstí vznikla iboga z těla roztrhaného muže, aby s ním jeho manželka mohla rozmlouvat. Ženská verze Bwiti bývá nazývána Mbiry.\n\nBwitisté byli objektem perzekuce ze strany katolických misionářů, jež proti tomuto náboženství vystupují dodnes. Léon M´ba, před svým nástupem do funkce prezidenta Gabonu roku 1960, bránil Bwiti a užívání ibogy u francouzských koloniálních soudů. 6. června 2000 Rada ministrů Republiky Gabon vyhlásila ibogu národním pokladem.\n\nZa kritickou dávku bývá považováno 300 miligramů usušené kůry, při kterých už se objevují nežádoucí příznaky jako nucení na zvracení a závratě. U pravidelných uživatelů se však tolerance zvyšuje a můžou snést i dávku 1 gramu. Iboga by se neměla kombinovat s jinými psychoaktivními drogami ani alkoholem a měla by být požívána nalačno.\n\nV nižších dávkách má iboga stimulanční efekt a je užívána k udržení ostražitosti při lovu. Ve vyšších vyvolává vizuální halucinace, změnu vnímání času a pocit odosobnění. V ještě vyšších dávkách se objevují další smyslové halucinace a synestesie, a také proměnlivá nálada, například euforie, smutek či strach. Při předávkování se ztrácí schopnost pohybu, zhroucení, kóma či dokonce smrt. Přibližně polovina lidí po iboze popisuje stavy mdlob, ospalosti, nutkání ke zvracení a nechuť ke komunikaci. Účinky kořene rostliny jsou komplexnější než účinky čistého ibogainu a trvají okolo šesti hodin.\n\nMimo Afriku bývá výtažek z ibogy v podobě čistého ibogainu používán na léčbu závislosti na opiátech. Terapie může trvat několik dní a subjekt všeobecně ztrácí fyzickou závislost. Podle některých názorů by šlo ibogain využít i na léčení závislosti na alkoholu a nikotinu.\n\n"}
{"id": "416355", "url": "https://cs.wikipedia.org/wiki?curid=416355", "title": "Arthurdactylus", "text": "Arthurdactylus\n\nArthurdactylus byl poměrně velkým ptakoještěrem, popsaným ze slavné brazilské formace Santana (stáří spodní křída). Tento pterodaktyloidní ornitocheirid je v současnosti znám podle poměrně kompletní kostry, postrádající pouze lebku a krční obratle. Šlo o velký rod s rozpětím křídel dosahujícím šířky 4,6 metru.\n\nNázev je odvozen podle jména spisovatele Arthura Conana Doyla, autora \"Ztraceného světa\".\n\n"}
{"id": "416360", "url": "https://cs.wikipedia.org/wiki?curid=416360", "title": "Canaletto", "text": "Canaletto\n\nCanaletto bylo umělecké jméno těchto dvou italských malířů: \n"}
{"id": "416363", "url": "https://cs.wikipedia.org/wiki?curid=416363", "title": "Pteranodontidae", "text": "Pteranodontidae\n\nČeleď Pteranodontidae je skupinou velkých pterodaktyloidních ptakoještěrů z křídového období, žijících na území současné Severní Ameriky. Mnozí pteranodontidi vykazují přítomnost výrazných lebečních hřebenů, které snad mohly sloužit jako rozpoznávací ozdoba i jako \"směrovací kormidlo\" při letu. Největší hřeben byl přítomen u samotného populárního rodu \"Pteranodon\". Význačným rysem skupiny je poměrně krátké a drobné tělo a naopak mohutný bezzubý zobák.\n\nSynonymem pro tuto čeleď je zastaralý název Ornithostomatidae (Williston, 1893).\n\n\n"}
{"id": "416364", "url": "https://cs.wikipedia.org/wiki?curid=416364", "title": "Vyvolávací systém", "text": "Vyvolávací systém\n\nVyvolávací (pořadníkový) systém je označení pro způsob odbavování klientů na úřadech, v bankách, zdravotnických zařízeních, prodejnách nebo v jiných službách, při němž klienti nemusí stát v řadě (frontě), ale jsou vyvoláváni. Vyvolávání je možné na základě předchozího objednání na určitý čas, ale především se tak označuje systém, když si klient při příchodu vyzvedne lístek s pořadovým číslem a poté sleduje, kdy bude jeho pořadové číslo vyhlášeno na elektronických informačních tabulích, případně mohou být informace o postupu odbavování zveřejňovány i pomocí SMS nebo internetu. Obvykle mu zároveň bývá návěštěno pracoviště (přepážka, okénko, místnost), kde bude odbaven. Podle povahy služby jsou čísla poskytována buď v jedné číselné řadě a vyvolávána postupně podle čísla, nebo mohou být podle druhu požadavku rozlišována a algoritmus systému může zohledňovat, který pracovník a kdy je schopen kterou službu poskytnout. \n\nTypickými složkami systému je centrála (softwarový program nebo speciálně vyčleněný hardware), tiskárny pro výdej pořadových čísel, hlavní informační panel nebo panely (zpravidla LED displeje), přepážkové informační panely a přepážkové terminály, které mohou být integrovány do PC používaného k jiným činnostem, případně i modul GSM pro odesílání SMS zpráv klientům. \n\nVýhodou vyvolávacích systémů je možnost efektivního využití pracovníků podle jejich kvalifikace nebo dostupnosti technických prostředků, zpříjemnění doby čekání pro klienty a diskrétnější prostředí u přepážky, ale i automatizované sledování vytíženosti pracovišť, délky čekacích dob, což umožní lépe plánovat pracovní doby, a možnost sledování výkonnosti jednotlivých pracovníků i přizpůsobení odbavování jejich rozdílné výkonnosti. Nevýhodou mohou být prodlevy mezi vyvoláním čísla a dostavením klienta k pracovišti, obtížná odhadnutelnost čekací doby a možnost „propadnutí“ pořadového čísla, pokud klient včas nezareaguje, prodlevy způsobené čekáním na klienty, kteří čekání vzdali nebo si lístek vyzvedli omylem a nemají možnost jej zrušit. \n\nVyvolávací systémy vyrábí a dodává mnoho firem. V České republice je nabízí například firma Kadlec elektronika s. r. o. pod značkami CALL, APEL s. r. o., Alkom security a. s. (vyvolávací systém VVS), systém Q-TRONIK společnosti TETRONIK, Systém Fronta - Pištělák, atd.\n\n"}
{"id": "416368", "url": "https://cs.wikipedia.org/wiki?curid=416368", "title": "Káně Harrisova", "text": "Káně Harrisova\n\nKáně Harrisova (\"Parabuteo unicinctus\") je středně velký dravec z čeledi jestřábovitých, vyskytující se v rozmezí od jihozápadu Spojených států jižně až po Chile a střední část Argentiny. Jeho výskyt je občas hlášen i v západní Evropě, většinou ve Velké Británii. Káně Harrisova je oblíbeným sokolnickým druhem; je tedy pravděpodobné, že její výskyt v Evropě má původ právě v jedincích, kteří unikli ze zajetí.\n\nKáně Harrisova je jediným zástupcem rodu \"Parabuteo\". Vědecké jméno je odvozeno z řeckého \"para\", což znamená \"jako\" nebo \"podobný\", a latinského \"buteo\", označující \"káni\", \"uni\" značí \"jeden\" a \"cinctus\" znamená \"obklopený\" nebo \"ohraničený\", což poukazuje na bílý pás na základu a na konci ocasu.\nAnglické jméno pták dostal od Johna Jamese Audubona, který jej pojmenoval na počest svého ornitologického druha, finančního sponzora a přítele Edwarda Harrise.\nKáně Harrisova je známá svým význačným chováním - loví ve skupině, která sestává z členů jedné rodiny (většina dravců loví samostatně).\n\nJedinci se liší délkou v rozmezí od 46 do 76 cm a všeobecně mají rozpětí křídel okolo 1,1 m.\nVe Spojených státech se průměrná hmotnost samců pohybuje okolo 710 g, zatímco průměr u samic je 1020 g. V rámci sexuálního dimorfismu jsou tedy samice až o 40 % větší než samci. Ptáci mají tmavě hnědé opeření s kaštanovými rameny, lemem křídel a stehny a bílý základ a konec ocasu, dlouhé žluté nohy a žluté ozobí. Hlasové projevy kání Harrisových tvoří velmi ostré zvuky.\nV přírodě se ptáci dožívají v průměru 11 let, nejdéle žijící zdokumentovaná samice měla 14 let a 11 měsíců. V zajetí se ptáci dožívají až 25 let.\n\nDravci v šatě mladých jsou podobní rodičům, ale jsou více žíhaní a během letu je možné naspodu křídel pozorovat bledě žluté zbarvení s hnědým žíháním.\n\nJsou známy tři poddruhy káně Harrisovy:\n\nPtáci žijí v řídkých lesích a polopouštích, stejně tak i v mokřinách (s občasnými stromy) a v některých částech jejich rozšíření (Howell a Webb 1995) také v mangrovových bažinách, vyskytujících se v jihoamerické oblasti rozšíření. Káně Harrisova nemigruje a má trvalé teritorium, jehož velikost se pohybuje mezi 0,2 - 5,5 km.\n\nPotrava se skládá z malých živočichů včetně ptáků, ještěrek, savců a velkého hmyzu. Káně Harrisova loví ve skupinách, proto může ulovit též větší kořist, jako např. králíka.\n\nAčkoliv je většina dravců samotářských a setkávají se pouze při hnízdění a tahu, káně Harrisova loví ve spolupracujících skupinách od dvou do čtyř jedinců. Tato kooperace je výsledkem adaptace na pouštní klima, ve kterém žije. Jedna lovecká technika spočívá v tom, že malá skupina létá vepředu a pátrá po kořisti, zatímco jiný člen této skupiny letí zezadu a kořist nahání, a to tak dlouho, dokud není kořist zahnána do pasti a následně rozdělena. Jiná technika je založena na tom, že celá skupina se rozmístí okolo kořisti a jeden člen ji usmrtí.\n\nNejvětším predátorem dospělých kání je výr virginský, pro mladé ptáky představují největší nebezpečí zejména kojoti a velcí krkavci, kteří vybírají i jejich hnízda. Káně však svá hnízda aktivně brání; v případě pokusu o napadení hnízda se dorozumívají varovným voláním a na predátora útočí celá skupina, aby jej od vyplenění hnízda odradila.\n\nKáně Harrisovy hnízdí na malých stromech, křovinách nebo kaktusech (viz švédské pojmenování - kaktusvråk). Hnízdo je většinou kompaktní, vystavěné z větviček, kořenů rostlin, listů, mechu a kůry. Hnízdo většinou staví samice. Snůška obsahuje většinou dvě až čtyři vejce barvy bílé až namodralé, občas se světle hnědými nebo šedými skvrnami. Hnízdoši jsou zprvu světle žlutohnědí, v pěti nebo šesti dnech změní barvu na tmavě hnědou.\n\nVelmi často obývají hnízdo tři káně: dva samci a jedna samice. Diskutuje se o tom, zda se jedná o polyandrii, matoucí je tzv. backstanding, kdy jeden pták stojí na zádech prvního, případně ještě třetí na zádech druhého. Inkubační doba je od 31 do 36 dnů a na snůšce sedí většinou samice. Ve 38 dnech začínají mláďata prozkoumávat okolí hnízda a ve 45 až 50 dnech začínají létat. Samice hnízdí dvakrát nebo třikrát do roka. Mláďata mohou zůstat se svými rodiči až tři roky a v té době pomáhají s vyváděním dalšího potomstva.\n\nAčkoli není káně Harrisova ohroženým druhem, její divoká populace je v současné době na ústupu kvůli ztrátě životního prostředí, pod tlakem určitých okolností je však nicméně známo, že se stěhuje v rámci rozvinutých oblastí. V současné době se jako původní druh vyskytuje na území sedmi států Střední, Jižní a Severní Ameriky, na území dalších dvou, Panamy a Surinamu, je její původ nejistý.\nOd roku 2004 je v Červeném seznamu IUCN zařazeno do kategorie málo dotčených druhů a v CITES jej nalezneme v příloze II.\nV roce 2003 populace káně Harrisovy čítala přibližně 390 000 jedinců žijících na ploše velké zhruba 6 000 000 km.\n\nOkolo roku 1980 se začal zvedat zájem o užívání káně Harrisovy v sokolnictví a nyní je nejpopulárnějším dravcem na západě (kromě Asie) chovaným pro tyto účely, a to hlavně kvůli jednoduchému výcviku a snadné socializaci.\n\nJohn James Audubon vytvořil ilustraci káně Harrisovy v publikaci \"Birds of America\" (Londýn, 1827-38) na desce č. 392 s titulem \"Louisiana Hawk - \"Buteo harrisi\"\". Obraz byl vyryt a kolorován Robertem Havellem v londýnské dílně v roce 1837. Originální dílo bylo zakoupeno Newyorskou historickou společností, kde je možné jej zhlédnout až do nynějška (leden 2009).\n\n"}
{"id": "416372", "url": "https://cs.wikipedia.org/wiki?curid=416372", "title": "Chryzantéma", "text": "Chryzantéma\n\nChryzantéma \"(Chrysanthemum),\" též listopadka či dušička, je rod rostlin z čeledi hvězdnicovitých. Vyskytují se na severní polokouli, nejvíce jich pochází z Číny a Japonska, kde jsou tyto květiny velmi oblíbené. V Japonsku je chryzantéma tradičním symbolem císařského rodu, dostala se například i na japonskou královskou pečeť. Kvete na konci podzimu a nebo začátkem zimy. Její květy mají mnoho různých barevných odstínů. Chryzantéma je nejpoužívanější rostlinou k dušičkové výzdobě hrobů. Název „chryzantéma“ je odvozen ze starořečtiny: χρυσός (chrysos) – zlato a ἄνθεμον (anthemon) – květina.\n\nStudie NASA o čistém ovzduší prokázala, že rostliny chryzantém snižují znečištění vnitřního vzduchu.\n\nChryzantémy jsou vytrvalé byliny nebo polokeře s přímými nebo vystoupavými, hustě olistěnými lodyhami. Jejich listy jsou střídavé, řapíkaté, často mírně dužnaté, peřenodílné nebo nepravidelně laločnatého tvaru. Květenstvím je úbor; na rostlině jsou úbory umístěny buď jednotlivě, nebo v chudé chocholičnaté latě. Okrajové květy jsou jazykovité, se zmáčklou korunní trubkou a obvykle samičí, květy terče trubkovité, u plokvětých kultivarů je trubka často výrazně prodloužená či přeměněná v ligulu. Zahradní kultivary silně voní. Plodem jsou lysé vejčité nažky bez chmýru. \n\nV minulosti byl rod pojímán značně široce, mnoho taxonů, které do něj byly dříve řazeny, je dnes vyděleno do samostatných rodů kopretina (\"Leucanthemum\"), kopretinovec (\"Argyranthemum\"), kopretinka (\"Leucanthemopsis\"), vratič (\"Tanacetum\"), zlateň (\"Glebionis\") a \"Rhodanthemum\". V současné podobě rod zahrnuje 37–38 druhů, které se přirozeně vyskytují v mírných, boreálních i subtropických oblastech severní polokoule, nejvíce ve východní Asii; do střední Evropy zasahuje jediný druh – listopadka pieninská. \n\n\nChryzantémy patří k nejoblíbenějším zahradním rostlinám a pro tyto účely bylo vyšlechtěno již přes 7000 kultivarů rozlišovaných zejména podle tvaru květenství na jednoduché, poloplné, plné, kulovité, pomponkovité, sasankovité, paprskovité a mnoho dalších v širokém spektru barev kromě čistě modré; existují i miniaturní formy s drobnými květy a hustě větvenými lodyhami. Pěstovaly se již před 2000 lety v Číně, odkud byly v 8. století dopraveny do Japonska, import do Evropy se datuje rokem 1789. Zahradní kultivary jsou vesměs produktem šlechtění mezi druhy \"Ch. indicum\" a \"Ch. morifolium\" a jsou obvykle polyploidní.\n\nJedná se o krátkodenní rostliny, vykvétají tedy až na podzim (odtud i český název). Umělou regulací světelného režimu při pěstování ve sklenících bylo dosaženo možnosti dodávat na trh kvetoucí chryzantémy i mimo období krátkého dne, vzhledem k tomu, že vedle růží a karafiátů patří k nejprodávanějším řezaným květinám. V českých podmínkách jsou poměrně citlivé na mrazy, a je proto nutná zimní přikrývka; velká část dostupných kultivarů dokáže přezimovat bez problémů, choulostivější potřebují zazimování např. ve skleníku či zimní zahradě.\n\nV některých Evropských zemích (např. Francie, Itálie, Belgie, Španělsko, Polsko, Maďarsko a Chorvatsko), chryzantémy symbolizují smrt a jsou používány pouze na pohřbech či hrobech. V Číně, Japonsku a Koreji, bílé chryzantémy symbolizují nepřízeň a smutek. V jiných zemích představují čestnost, ve Spojených státech je květina obvykle vnímána pozitivně.\nChryzantéma („čínská astra“, znak:菊花, pinyin: jú huā, čes. transkripce: ťü chua) neboli květ podzimního slunce je v čínské kultuře známá jako symbol podzimu a radosti z dobré úrody, dlouhověkosti a nesmrtelnosti, dokonalosti, odolnosti a vytrvalosti. Je spojena s kultem slunce, protože její květ připomíná planoucí sluneční disk. Patronem chryzantém, pokládaných za čínskou národní květinu, je básník Tchao Jüan-ming, jenž dal před úřední hodností přednost poezii, vínu a pěstování této rostliny. V roce 1983 byla chryzantéma označena květinou čínského města Kchaj-fengu od té doby se v období mezi 18. říjnem a 18. listopadem každoročně koná Kulturní festival chryzantém.\n\nChryzantéma je podzimní květina, a proto je symbolem podzimu, respektive 9. měsíce starého čínského kalendáře. Nejlépe by se měla trhat 9. dne 9. měsíce, nebo by se v tento den měl připravovat čaj z jejích nasušených květů. Chryzantémový čaj je v Číně i dnes jeden z nejoblíbenějších horkých nápojů, mnoho Číňanů věří, že pití jejich odvarů a polévek je účelným prostředkem na dlouhověkost\na krásu. \n\nDůležitou roli měla rostlina ve středověkých obřadech, jelikož rozkvétá nejpozději, připisovala se jí schopnost odvracet neštěstí a prodlužovat život. Poutníci proto popíjeli rýžové víno s lístky chryzantém. I dnes se doba květů chryzantém oslavuje také tím, že se smíchá rýžové víno z loňského roku s květy chryzantém. Na symbol dlouhověkosti odkazuje její jméno ťü, které je souzvučné s „prodlévat“ (ťü), stejně tak je i „devět“ (ťiou), jako devátý měsíc souzvučný s ťiou „dlouhá doba“. V „rozcuchaném“ tvaru jejích vzájemně se překrývajících tenkých okvětních lístků vidí někteří čínští umělci prvotní předlohu komplikované kaligrafie znaku šou; jež nese význam dlouhého věku (zjednodušené znaky:寿, tradiční znaky: 壽, pinyin: shòu). I kvůli své symbolice dlouhověkosti se květ často nosí na oděvu při pohřbu. \n\nPatří do oblíbené květinové skupiny tzv. „čtyř dokonalých“ (znak: 四 君子 pinyin: sìjūnzǐ) – rozkvétající chryzantéma, slivoň, sosna, bambus. Na podzim se také hojně objevuje v čínské kuchyni, je oceňovaná pro svou různorodost a bohatství barev. Čaj ze sušených chryzantémových lístků je pokládán za „ochlazující“ nápoj, proto je v létě oblíbený především v jihočínských čajovnách.\n\nSušené květy by měly být vhodným sedativem a kosmetickým přípravkem, koupel z nich také utišuje bolest očí. Popel z květů je vhodný insekticid a květový prášek pomůže rovněž proti následkům nadměrného pití. Sušené okvětní lístky chryzantém se mohou vyluhovat v rýžovém víně nebo v jiném alkoholu. Hořká chuť tohoto nápoje čínským estétům připomínala smutek blížícího se podzimu, a tak v desátém měsíci vycházeli do přírody obdivovat poslední květy roku. \nVe spojení s jinými symboly\n\nNa obrazech se často vyskytují kombinace s jinými přírodními symboly. Borovice a chryzantéma vyjadřují přání, aby člověk obdarovaný tímto obrazem dlouho žil. Sedí-li na chryzantémě luční kobylka, znamená to, že přejeme obdarovanému, aby zaujal na dlouhou dobu vysokou úřední funkci. Chryzantéma s devíti křepelkami přináší rčení „ať se spolu v míru snáší devět pokolení“. Výrazem „skupina chryzantém“ (ťü-pu) se označují kurtizány, které umějí zpívat lidové písně v „jižním stylu“.\nChryzantéma poprvé dorazila do Japonska z Číny v 5. století. V období Heian, byla v Japonsku dále šlechtěna. Představovala urozenou třídu a symbolizovala období podzimu, Japonci dokonce pořádali festival chryzantém. Když byla květina přijata, jako císařská pečeť Japonska, některé rodiny ji začaly pěstovat, aby symbolizovaly svou podporu a dobré vztahy s císařskou rodinou. \n\nV dnešní době se na podzim konají v Tokiu ve Svatyni Jasukuni a Svatyni Meiji chryzantémové expozice. V kulinářství jsou chryzantémy používány k výzdobě jídla, zůstávají také běžným motivem pro tradiční japonský porcelán, lakované výrobky a kimona. Pěstování chryzantém je dodnes koníčkem mnoha Japonců. \nV Japonsku je chryzantéma symbolem císaře a císařské rodiny. Císařskou pečeť tvoří žlutooranžová chryzantéma s černými nebo červenými obrysy a pozadím. Příkladem užití chryzantémy může být např. odznak Řádu chryzantémy. Císařská pečeť je také zobrazena na standartě císařské rodiny.\n\n\n\n \n"}
{"id": "416374", "url": "https://cs.wikipedia.org/wiki?curid=416374", "title": "Fidžijský dolar", "text": "Fidžijský dolar\n\nFidžijský dolar je zákonným platidlem pacifického státu Fidži. Název „dolar“ má fidžijská měna společný s měnami několika dalších států, které lze zařadit do skupiny zemí s angloamerickou historií a kulturou. Značka pro dolar je $, ale pro rozlišení od jiných měn se před tento znak dávají písmena FJ (FJ$). ISO 4217 kód fidžijská měny je FJD. Jedna setina dolaru se nazývá „cent“. Do oběhu se fidžijský dolar dostal 13. ledna 1969, kdy nahradil fidžijskou libru.\n\nDne 16. srpna 2005 ministr financí Ratu Jone Kubuabola oznámil, že kabinet schválil zavedení $ 100 bankovky a stažení 1 a 2 centových mincí, protože náklady na ražbu překročily nominální hodnotu. Kubuabola řekl, že 100 $ bankovka bude měřit 156 x 67 mm, ostatní bankovky jsou odstupňované po 5 mm směrem k nejnižším bankovkám nominální hodnoty. Portrét královny Alžběty II. zůstane na všech bankovkách. To dodal, zřejmě v odpovědi na volání některých politiků k odstranění portrétu královny po 18 letech od vyhlášení republiky. Fidži je však v současnosti členem Společenství, a královna Alžběta II. je uznávaná jako hlavní velitel Velké rady náčelníků Fidži.\n\nV roce 2009 se dostaly do oběhu nové mince v nominálních hodnotách 5, 10, 20 a 50 centů a 1 dolar. Staré mince odvozené z australské standardní velikosti byly staženy z oběhu. Reformované mince byly zavedeny, aby ušetřily výrobní náklady. Dne 2. března 2011 bylo oznámeno, že Fidži odstraní portrét královny ze svých mincí a bankovek, místo toho se na bankovkách objeví místní flora a fauna. Odstranění portrétu královny bylo vnímáno jako odplata za v té době platné fidžijské suspendování ze Společenství. Tento nový set byl odhalen dne 12. prosince 2012 a vydán dne 2. ledna 2013. Bankovka o nominálu 2 dolary byla nahrazena mincí.\n\nNejaktuálnější série mincí a bankovek nese na lícní straně motivy místní fauny a flory. \n\nMince:\n\nBankovky: \n\n"}
{"id": "416382", "url": "https://cs.wikipedia.org/wiki?curid=416382", "title": "Rohovka", "text": "Rohovka\n\nRohovka (lat.: \"cornea\") je průhledná kopulovitě zakřivená vrstva pokrývající přední část oka. Má tvar terčíku a na svém okraji nazývaném limbus přechází do neprůsvitné vrstvy. Je naprosto čirá a má lesklý povrch. Průhlednost rohovky a její optické vlastnosti umožňují světlu dosáhnout sítnice a vyvolat zrakový vjem. Základním úkolem rohovky je prostup a lom světla. Z vnitřní strany je rohovka omývána komorovou tekutinou. Z vnější strany je přes slzný film vystavena přímému kontaktu s vnějším okolím. Rohovkou neprocházejí žádné krevní cévy, proto je vyživována částečně výměškem slzného aparátu a částečně komorovou vodou z přední oční komory.\n\nLidská rohovka je, tak jako u jiných primátů, složena z pěti vrstev. Tyto vrstvy směrem z vnějšku dovnitř jsou:\n\nLidská Rohovka má značnou optickou mohutností. ±43 dioptrií, představuje zhruba dvě třetiny celkové optické mohutnosti oka a společně s čočkou, která má ±20 dioptrií, se podílí na lomu světla přicházejícího do oka. Celková hodnota refrakce (lomivosti) oka 58,7 d je nižší proto, že je nutné odečíst sílu přední oční komory, která činí přibližně 4 dioptrie.\n\nRohovka obsahuje mnoho nervových zakončení a tak je extrémně citlivá na dotyk, chemické nebo tepelné podráždění. Tato podráždění spouštějí rohovkový reflex, který uzavírá víčko a zvyšuje přítok slz. Průměr rohovky dospělého člověka je 11,5 mm. Uprostřed je rohovka 0,5-0,6 mm silná, u okraje pak 0,6-0,8 mm.\n\n\n\n"}
{"id": "416384", "url": "https://cs.wikipedia.org/wiki?curid=416384", "title": "Ahaste", "text": "Ahaste\n\nAhaste (německy \"Ahhast\") je vesnice v estonském kraji Pärnumaa, samosprávně patřící do obce Audru.\n"}
{"id": "416386", "url": "https://cs.wikipedia.org/wiki?curid=416386", "title": "Aruvälja", "text": "Aruvälja\n\nAruvälja může být:\n\n"}
{"id": "416387", "url": "https://cs.wikipedia.org/wiki?curid=416387", "title": "Aruvälja (Audru)", "text": "Aruvälja (Audru)\n\nAruvälja je vesnice v estonském kraji Pärnumaa, samosprávně patřící do obce Audru.\n"}
{"id": "416390", "url": "https://cs.wikipedia.org/wiki?curid=416390", "title": "Eassalu", "text": "Eassalu\n\nEassalu je vesnice v estonském kraji Pärnumaa, samosprávně patřící do obce Audru.\n"}
{"id": "416395", "url": "https://cs.wikipedia.org/wiki?curid=416395", "title": "Jõõpre", "text": "Jõõpre\n\nJõõpre je vesnice v estonském kraji Pärnumaa, samosprávně patřící do obce Audru. Spolu s městečkem Audru a vesnicemi Ahaste a Lindi patří ke čtyřem lokálním střediskům obce, v nichž se nacházejí školy, obchody a další obecní instituce.\n\nVesnice Jõõpre se nachází na severním okraji obce Audru na soutoku řeky Audru a Jõõperského potoka. Její katastr je tvořen z většiny ornou půdou. Na jihu sousedí s katastry vesnic Oara, Ridalepa a Saari, náležejícími rovněž do obce Audru, na severu s rozsáhlou Laisemskou slatí, katastrálně patřící k vesnici Kiisamaa, a s městysem Lavassaare.\n\nNa severním okraji zasahuje do katastru vesnice území zvláštní ochrany soustavy Natura 2000, které obsahuje velkou část Laisemské slatě a některé přilehlé lokality.\n\nSídlo zvané Jõõpre je zmiňováno poprvé v roce 1571 v podobě \"Jeckepere\", 1601 jako \"Jacke Perre\" a 1624 jako \"Japerra\". V polovině 17. století zde vzniklo panské sídlo \"Jaeper\" a vesnici se pro odlišení začalo říkat \"Mõisaküla\".\n\nVesnice v dnešní podobě vznikla v roce 1977 sloučením okolních vesnic Agasilla, Kase, Kirikuküla a Metsaküla s centrální osadou Mõisaküla.\n\nNejvýznamnější památkou ve vesnici je pravoslavný kostel sv. Jiří, který je též zapsán ve státním rejstříku kulturních památek. Severně od vesnice, na jihozápadním břehu Lavassaarského jezera (dnes ovšem již v katastru vesnice Õepa) se prý dříve nacházel posvátný obětní háj.\n\nStará budova farní školy z let 1876–1877 se nedochovala. V roce 1935 byla na místě někdejšího panského statku postavena nová školní budova, která je významnou ukázkou estonské meziválečné architektury. V této budově od roku 2001 sídlí jõõperská mateřská škola.\n\nV Jõõpre v současnosti (k roku 2012) funguje základní škola (\"Jõõpre Põhikool\"), mateřská škola (\"Jõõpre Lasteaed\"), kulturní středisko (\"Jõõpre Rahvamaja\"), knihovna (\"Jõõpre Raamatukogu\") a domov důchodců (\"Jõõpre Vanuritekodu\").\n\nŠkola nyní sídlí v nové budově z roku 2001 a ve školním roce 2011/2012 měla 123 žáků z vesnic Jõõpre, Lavassaare, Ridalepa a Oara, které vyučovalo 13 učitelů. Mateřská škola nyní sídlí ve staré školní budově a ve školním roce 2011/2012 ji navštěvovalo 36 dětí. Roku 2012 bylo z provozních důvodů rozhodnuto též o stavbě nové školkové budovy, ovšem termín jejího dokončení zatím není znám.\n\n"}
{"id": "416399", "url": "https://cs.wikipedia.org/wiki?curid=416399", "title": "Hlídač č. 47 (film, 2008)", "text": "Hlídač č. 47 (film, 2008)\n\nHlídač č. 47 je film režiséra Filipa Renče natočený v produkci České televize v roce 2008. Scénář vznikl na některé motivy románu Josefa Kopty z roku 1926. Nejedná se o remake stejnojmenného filmu Josefa Rovenského z roku 1937, ale o zcela nové, svébytné dílo, jehož autoři se nechali původní románovou předlohou pouze inspirovat. V roce 1951 natočil Hugo Haas na stejný námět v USA film Pickup (Hlídač č.47).\n\nHlavní hrdina (Josef Douša) je železničním hlídačem. Jednou zachrání život mladíka, který chce skočit pod vlak. Sám je přitom zraněn a přijde o sluch. Mladík se zamiluje do železničářovy manželky. Ačkoliv se Doušovi po čase sluch vrátí, i nadále předstírá hluchotu, aby zjistil, co si lidé myslí a povídají o něm a o jeho manželce.\n\nSnímek se natáčel v Krušných horách. Vechtrovna se nachází u nádraží Kovářská nedaleko Vejprt u německých hranic.\n\nFilm získal tři České lvy za nejlepší střih, mužský herecký výkon v hlavní roli a mužský herecký výkon ve vedlejší roli. Na festivalu v kalifornském Tiburonu získal 4 ceny včetně hlavní.\n\n"}
{"id": "416400", "url": "https://cs.wikipedia.org/wiki?curid=416400", "title": "Elektrická výzbroj", "text": "Elektrická výzbroj\n\nElektrická výzbroj je soubor elektrických strojů, přístrojů, zařízení a vedení, která jsou součástí složitějšího celku. Elektrická výzbroj může být:\n\n"}
{"id": "416402", "url": "https://cs.wikipedia.org/wiki?curid=416402", "title": "Haptophyta", "text": "Haptophyta\n\nHaptophyta (případně Haptophytina, dříve též Prymnesiophyta) je skupina převážně mořských jednobuněčných bičíkovců s fotosyntetickou schopností. Jako u naprosté většiny ostatních fotoautotrofů někdejší říše Chromista vznikl jejich plastid sekundární endosymbiózou z ruduchy.\n\nPostavení skupiny na fylogenetickém stromě eukaryot není dosud plně vyjasněno a bývají klasifikována jako Eukaryota \"incertae sedis\". Aktuální studie z roku 2019 však Haptophyta \"v širším slova smyslu\", tedy s centrohelidními slunivkami (Centrohelea/Centroplasthelida), klasifikují jako samostatnou superskupinu Haptista, která vykazuje příbuznost s Archaeplastida, Sar a Cryptista. Haptista zavedl Thomas Cavalier-Smith (tehdy jako infraříši) již v r. 2003.\n\nMají dva bičíky a navíc haptonemu (připomíná třetí bičík). Povrch bičíků je pokryt mastigonematy, uvnitř nich je typická tzv. axonematická struktura. Naopak haptonema žádnou axonemu uvnitř nemá. Na povrchu buněk jsou nad periplastem často kladeny tenké ploché šupinky, buď z polysacharidů, nebo navíc z vápenatých sloučenin. Druhá jmenovaná chemická struktura je důvodem vzniku tzv. kokolitů, tedy zbytků těchto řas, které se ukládají na dně moří ve velkém množství.\n\nK původnímu rozsahu této skupiny, tvořeném tzv. prymnesiofyty (odtud dřívější synonymum haptofyt – Prymnesiophyta), přibyly díky molekulárním analýzám dvě menší skupiny, nyní samostatné třídy. Poslední z nich, tzv. rappemonády, byly objeveny sekvenováním mořských vzorků teprve v r. 2010.\n\nNěkdy se ke stejnému kmeni přiřazuje i třída centrohelidních slunivek, takto rozšířený kmen (aktuálně však i ve smyslu superskupiny) se nazývá Haptista a haptofyta jsou ponížena na podkmen Haptophytina. \n\nAktuální (2015) klasifikace v systému Cavaliera-Smithe, respektujícímu tradiční taxony:\n\nAktuální (2019) klasifikace ve fylogenetickém systému Adla a kol.:\n"}
{"id": "416416", "url": "https://cs.wikipedia.org/wiki?curid=416416", "title": "Elitserien 1977/1978", "text": "Elitserien 1977/1978\n\nSezóna 1977/1978 byla 3. sezonou Švédské ligy ledního hokeje. Mistrem se stal tým Skellefteå AIK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "416417", "url": "https://cs.wikipedia.org/wiki?curid=416417", "title": "Čihák", "text": "Čihák\n\nČihák či Číhák může být:\n\n"}
{"id": "416420", "url": "https://cs.wikipedia.org/wiki?curid=416420", "title": "Owen", "text": "Owen\n\nOwen je poangličtěné původně velšské rodné jméno a z něj se vyvinuvší příjmení.\n\n\n\n\n"}
{"id": "416422", "url": "https://cs.wikipedia.org/wiki?curid=416422", "title": "Dolní Slezsko", "text": "Dolní Slezsko\n\nDolní Slezsko (slezskoněmecky: \"Niederschläsing\", německy: \"Niederschlesien\", slezsky: \"Dolny Ślůnsk\", polsky: \"Dolny Śląsk\" latinsky: \"Silesia Inferior\") je severozápadní část Slezska. Dolní Slezsko stejně jako Horní Slezsko bylo obýváno Silingy, část větší vandalské skupiny z germánské větve. Dále patřilo pod Velkomoravskou říši, po rozpadu říše ještě chvíli zůstalo s českými zeměmi, poté však připadlo na kratší dobu Polsku a Slezsku vládl slavný rod Piastovců pocházejících ze Slezska. Do Dolního Slezska přijíždělo mnoho osadníků z Německa a pomáhalo stavět a budovat v obtížnějších polohách.\nPoté se dostalo Dolní Slezsko do svazku zemí Koruny české a s nimi po Bílé hoře i pod Habsburskou vládu. Přelomový okamžik pro Dolní Slezsko byly slezské války, v důsledku prohry ztratilo Rakousko většinu Slezska, včetně Dolního Slezska (kromě současného okresu Jeseník), ve prospěch Pruska. Dolní Slezsko patřilo Prusku až do roku 1945, kdy bylo podle Postupimské dohody přiděleno Polsku.\n\nNejvyšší horou Dolního Slezska je Sněžka (1603 m n. m.).\n\n\n\n\n"}
{"id": "416425", "url": "https://cs.wikipedia.org/wiki?curid=416425", "title": "Pořadové číslo (linková doprava)", "text": "Pořadové číslo (linková doprava)\n\nPořadové číslo vozidla nebo vlaku (zkráceně jen pořadí, v některých městech označované jako číslo kurzu nebo číslo oběhu) je zejména v městské linkové dopravě (metro, tramvaje, městské autobusy a autobusy některých integrovaných systémů, trolejbusy) číslo, které je na určitém vozu nebo vlaku vyznačeno (mimo čísla linky) po celou dobu denního oběhu. Obvykle je pořadové číslo unikátní pouze v rámci linky a v rámci určitého typu provozního dne, avšak pokud vozy systematicky přejíždějí mezi více linkami, může mít taková skupina linek společnou řadu pořadových čísel. Pořadovému číslu určité linky v určitý typ provozního dne odpovídá určitý vozový (vlakový) jízdní řád.\n\nNa pozemních a kabinových lanových drahách kyvadlového typu je pořadové číslo zpravidla totožné s evidenčním číslem vozu (1 a 2).\n\nV provozní dokumentaci se určitý kurs často označuje kombinací čísla linky s pořadovým číslem. \n\nPořadové číslo spolu s číslem linky v některých městech (například v Praze a v Brně) bývá též zakomponováno do volací značky radiostanic na vozidlech veřejné dopravy jako číslo za lomítkem (například KGX 814/5 znamená radiostanici na pražské tramvaji linky 14, pořadí 5).\n\nV Pražské integrované dopravě pořadová čísla zpravidla odpovídají pořadí, v němž vozidla na lince za sebou obíhají po většinu odpolední přepravní špičky. V ranní špičce tedy často bývá pořadí přeházené a v dopravním sedle a večerním provozu bývá číselná řada nesouvislá. Další nepravidelnosti mohou vznikat tím, pokud jsou přestávky řidičů na dané lince organizovány vzájemným předjížděním vozidel v obratišti a nikoli například oddělením řidiče od vozu (tzv. „svačiny“).\n\nPořadová čísla pražských tramvajových vlaků jsou od první poloviny devadesátých let 20. století trojciferná, přičemž první číslice pořadového čísla označuje vozovnu, která vlak vypravuje, a další dvě číslice odpovídají pořadovému číslu podle dřívějšího systému, jaký zůstal v jádru zachován v autobusové dopravě.\n\nU autobusů i tramvají zde mají speciální číselnou řadu vyhrazeny vozy (vlaky) denních linek, které přejíždějí na noční linky. U tramvají mají takové kursy na druhém (prostředním) místě číslici 5 či 6 (v 90. letech se používala číslice 3). Při přejezdu na noční linku se nemění pořadové číslo, mění se pouze číslo linky. Vložená pořadí bývají značena prostřední číslicí 7 (například vůz Škoda 15T jezdil ze začátku svého provozu s cestujícími pod označením 7/471, což značí první vložené pořadí vypravené vozovnou Pankrác na linku číslo 7).\n\nZáložní vozy s označením X měly v pořadovém čísle zakódovaný druh směny (1 = ranní, 2 = odpolední, 3 = noční). U cvičných jízd má specifické pořadové číslo každý instruktor.\n\nPořadové číslo bývá uvedeno na plastových (někde je místo plastu použit laminovaný papír) tabulkách vložených v dolní nebo horní části na pravé i levé straně čelního skla. Některé novější vozy autobusů, tramvají a metra umožňují zobrazení pořadového čísla na LED displeji podobně jako čísla linky.\n\n\n"}
{"id": "416426", "url": "https://cs.wikipedia.org/wiki?curid=416426", "title": "Štamberk", "text": "Štamberk\n\nŠtamberk (původně Šternberk) je zřícenina hradu z poslední čtvrtiny 13. století, nacházející se ve výšce 695 m n. m. na jižním úbočí kopce Vrch (726 m n. m.) nad Řásnou v okrese Jihlava v kraji Vysočina. Je chráněn jako kulturní památka České republiky.\n\nPostavil jej zřejmě bítovský purkrabí Jaroslav ze Šternberka na konci 13. století. V písemných listinách se ale poprvé uvádí až roku 1356, kdy ho Štěpán z Březnice prodal Jindřichovi z Hradce. V letech 1399–1404 drželi hrad páni z Kravař. Hrad zanikl za husitských válek a v současné době je z něj zřícenina se zbytky zdí.\n\n\n"}
{"id": "416427", "url": "https://cs.wikipedia.org/wiki?curid=416427", "title": "Lea (jméno)", "text": "Lea (jméno)\n\nLea (varianta je Lia) je ženské křestní jméno. Jméno má hebrejský původ ( לֵאָה, Le'ah), vykládá se jako „unavená“, ale znamená spíše „jalovici“. Jiný překlad uvádí, že je to chaldejské jméno znamenající \"panička\" či \"vládce\" v akkadštině. Staroanglické \"leah\" znamenalo \"dřevo\", \"les\", \"mýtina\". Sloveso lea a leía znamená \"\"číst\"\" portugalsky a španělsky.\n\n\nLeonka, Leana, Leuška, Liuška, Léa, Leah, Leja, Leonka, Lelda, Leila, lea\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,4%, což svědčí o poměrně značném nárůstu obliby tohoto jména.\n\n\n\n\n\n"}
{"id": "416429", "url": "https://cs.wikipedia.org/wiki?curid=416429", "title": "Elitserien 1978/1979", "text": "Elitserien 1978/1979\n\nSezóna 1978/1979 byla 4. sezonou Švédské ligy ledního hokeje. Mistrem se stal tým MoDo AIK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "416431", "url": "https://cs.wikipedia.org/wiki?curid=416431", "title": "Pokladní místo", "text": "Pokladní místo\n\nPokladní místo (slangově pokladna) je v samoobslužné prodejně (supermarketu, hypermarketu a obdobných prodejních jednotkách) místo, kde zákazník předkládá vybrané zboží k zaplacení. Pokladní místo je vybaveno vlastní obchodní pokladnou a obvykle optimalizováno z hlediska průchodu zákazníků supermarketem i manipulace se zbožím. Samoobslužné prodejny bývají vybaveny větším počtem pokladních míst. Ta často tvoří souvislou řadu, předělující prostor prodejny na veřejnou část a prodejní část s vystaveným zbožím určeným k prodeji. Mezera mezi pokladními místy je dimenzována právě na šířku jednoho nákupního vozíku. Tím je efektivně bráněno v nežádoucím průchodu osob prodejnou.\n\nPřed pokladním místem bývají stojany se zbožím určeným k impulsivním nákupům pro zákazníky, kteří čekají ve frontě na odbavení. Jsou to typicky sladkosti, cigarety, kondomy, tisk. Vykládací pás je určen k vyložení zboží z nákupního košíku nebo nákupního vozíku. Pás se pohybuje na pokyn pokladní nožním tlačítkem nebo je spouštěn samočinně. Ve stejné rovině jako pás bývá zabudováno vážící zařízení kombinované se snímačem čárového kódu. Méně často je snímač zabudován ve svislé stěně oddělující zákazníka od pokladní. Na snímací a vážící plošinu navazuje svažující se plocha pro odsun již zaúčtovaného zboží. Z tohoto místa si zaúčtované zboží odebírá zákazník. Pokud prodejna používá nějakou formu magnetických nebo radiofrekvenčních značek na zboží, je deaktivační zařízení zabudováno vedle snímací a vážící plošiny. Do vybavení prodejního místa dále patří ruční čtečka čárového kódu pro odečet z neskladných předmětů, obchodní pokladna s tiskárnou účtenek, snímač platebních karet opět s tiskárnou stvrzenek. Dalším vybavením může být mechanická odblokovací pomůcka pro sejmutí různých kontrolních visaček, případně detektory nedezaktivovaných značek. Při pokusu o pronesení nezaplaceného zboží kolem tohoto detektoru zazní zvukové výstražné znamení. Vybavení doplňuje sedačka pro pokladní, telefon pro spojení s vedením prodejny a světelný transparent s číslem pokladního místa. Rozsvícený transparent signalizuje, že pokladní místo je v provozu.\n\nZákazník vykládá sám veškeré zboží na pás. Nákupy jednotlivých zákazníků jsou vizuálně odděleny zarážkou, tyčkou nebo hranolkem z plastu, který je na pokladním místě k dispozici. Pokladní odebírá zboží přijíždějící na pásu a jednotlivě skenuje čárové kódy. Pokladní i zákazník mají každý k dispozici vlastní kontrolní displej. Displej zobrazuje název zboží, jeho cenu a mezisoučet už zaúčtované útraty. Načtení každého kusu zboží je signalizováno zvukovým znamením. Zaúčtované zboží odkládá pokladní na odkládací plochu, odkud je odebíráno zákazníkem. Po načtení veškerého zboží následuje zaplacení hotovostí nebo platební kartou a současně odepsání zboží ze zásob v informačním systému prodejny.\n\nExistují pokladní místa, která umožňují vlastníkům platebních karet také vybírat hotovost. Běžná je kombinace hotovostního a bezhotovostního placení s platbou části nákupu slevovými kupony, poukázkami (stravenky), stvrzenkami za odevzdané vratné lahve atd.\n\nSnahou provozovatelů je zrychlit průchod zboží pokladním místem. Ověřuje se samoobslužné skenování zboží spojené s následným bezhotovostním placením. Pracovník prodejce, který může dohlížet na několik současně pracujících pokladních míst, zákazníkům pouze pomáhá. Dalším vývojovým stupněm by mohly být RFID čipy zabudované do zboží. Propagátoři této technologie slibují, že zboží bude zaúčtováno bez překládání pouhým průjezdem vozíku pod snímacím rámem.\n\n"}
{"id": "416439", "url": "https://cs.wikipedia.org/wiki?curid=416439", "title": "IF Björklöven", "text": "IF Björklöven\n\nIF Björklöven je profesionální švédský hokejový tým. Byl založen v roce 1970 sloučením klubů IFK Umeå a Sandakerns SK. Název znamená doslova \"Březové listy\" a je inspirován Toronto Maple Leafs a skutečností, že Umeå má přezdívku \"město bříz\". V nejvyšší švédské soutěži odehrál 26 sezón, v roce 1987 se stal mistrem země. Od roku 2001 hrál druhou nejvyšší soutěž, po bankrotu v roce 2010 byl administrativně přeřazen do třetí nejvyšší soutěže.\n\n\n"}
{"id": "416441", "url": "https://cs.wikipedia.org/wiki?curid=416441", "title": "Örebro HK", "text": "Örebro HK\n\nÖrebro HK je profesionální švédský hokejový tým. Byl založen v roce 1990 jako nástupce týmu Örebro IK, který zkrachoval. Do druhé nejvyšší soutěže postoupil poprvé v sezóně 2000/01 a setrval tam tři sezóny, neboť v sezóně 2003/04 sestoupil do Division 1. Zpět postoupil až v sezóně 2008/09.\n\n"}
{"id": "416447", "url": "https://cs.wikipedia.org/wiki?curid=416447", "title": "Vířivý proud", "text": "Vířivý proud\n\nVířivý proud (taktéž po svém objeviteli Foucaultův proud) je elektrický proud vznikající v plošných a objemových vodičích, když se v jejich okolí mění magnetický indukční tok. Indukované proudy mají v takových případech charakter proudových smyček.\n\nDůsledky jsou stejné jako u každého indukovaného proudu, snaží se svým polem zabránit změně, která je vyvolala. Zeslabují tak budící magnetický tok. Největší zeslabení nastane uprostřed průřezu, protože ten obepínají všechny indukované proudy.\n\nVířivé proudy objevil Léon Foucault v roce 1851.\n\nPrůchodem proudu vodičem vznikají tepelné ztráty, proto jsou vířivé proudy ztrátové. Část energie, kterou dodáme na magnetování materiálu, se mění v energii tepelnou (Jouleovo teplo). Ztráty vzniklé vířivými proudy jsou značně závislé na frekvenci a lze je vyjádřit vztahem:\nZtráty způsobené vířivými proudy se omezují například: použitím navzájem izolovaných plechů, čímž dojde k rozdělení jádra, použitím materiálu s velkým elektrickým odporem (přidáním malého množství křemíku do základního materiálu), nebo snížením indukovaného napětí. Celkové ztráty ve feromagnetických materiálech jsou vyjádřeny vztahem:\nKde formula_3 jsou ztráty způsobené hysterezní křivkou a formula_4 jsou ztráty způsobené již zmíněnými vířivými proudy.\n\nTohoto jevu se využívá například při stabilizaci ručiček tachometru, pro zastavení elektroměru po ukončení odběru, nebo v indukční brzdě. Tepelných účinků se využívá například v kuchyňských indukčních vařičích nebo metalurgii. V indukčních pecích se vířivými proudy kov zahřívá, případně i taví. V neposlední řadě jsou vířivé proudy používány v NDT (Non Destructive Testing - při detekci povrchových vad).\n\n"}
{"id": "416451", "url": "https://cs.wikipedia.org/wiki?curid=416451", "title": "Bogolubovia", "text": "Bogolubovia\n\nBogolubovia byl rod pterodaktyloidního ptakoještěra, žijícího v období svrchní křídy na území dnešní saratovské oblasti (Rusko). Název byl zvolen na počest ruského paleontologa N. Nikolajeviče Bogoljubova, který objevil první fosilie tohoto ptakoještěra v roce 1914. Většinou paleontologů je tento rod pokládán za příslušníka čeledi Azhdarchidae, Wellnhofer (1991) jej však řadí mezi pteranodontidy. Původně pojmenoval Bogolubov tohoto létajícího plaza jako rod \"Ornithostoma\", později dokonce jako druh rodu \"Pteranodon\".\n\nŠlo o středně velkého příslušníka této čeledi s rozpětím křídel o šířce zhruba 3 až 4 metry.\n\n\n"}
{"id": "416457", "url": "https://cs.wikipedia.org/wiki?curid=416457", "title": "Přechod (astronomie)", "text": "Přechod (astronomie)\n\nTermín přechod nebo též tranzit může mít v astronomii několik významů:\n\n\nNásledující text pojednává o prvním typu přechodu.\n\nVýraz „přechod“ se užívá v případech, kdy se bližší těleso z obou pozorovaných těles zdá znatelně menší než těleso vzdálenější. Případy, kdy se bližší těleso zdá větší, takže vzdálenější těleso během úkazu zcela zakryje, se nazývají zákryty.\nPříkladem přechodu může být pohyb planety mezi pozemským pozorovatelem a Sluncem, což se může stát pouze v případech vnitřních planet Merkuru a Venuše (viz přechod Merkuru a přechod Venuše). Při pohledu z vnějších planet však může přes sluneční disk přecházet i Země.\n\nTermín lze také použít k popisu pohybu měsíce přes disk jeho mateřské planety. Často lze ze Země pozorovat například přechody Galileovských měsíců (Io, Europa, Ganymed a Callisto) přes Jupiter.\n\nPři přechodu se musí v jedné přímce nacházet nejméně tři tělesa, vzácně se však v jedné přímce ocitnou i tělesa čtyři. Nejblíže současnosti tato situace nastala 27. dubna 1586, kdy Merkur přecházel přes sluneční disk při pohledu z Venuše a ve stejné době Merkur i Venuše přecházely přes sluneční disk při pohledu ze Saturnu.\n\nPřechody extrasolárních planet přes jejich mateřské hvězdy, čímž způsobí nepatrný pokles jejich jasnosti, lze využít k jejich detekci. První exoplanetou, která byla tímto způsobem objevena, je HD 209458b.\n\nPři přechodu jednoho tělesa přes disk tělesa jiného lze pozorovat čtyři tzv. kontakty:\n\nDalším význačným bodem je střed či maximální fáze přechodu, kdy se menší těleso ocitá uprostřed své cesty napříč kotoučem většího tělesa.\n\nVe vzácných případech mohou přes sebe přecházet i planety. Při pohledu ze Země taková situace nastane nejdříve 22. listopadu 2065 okolo 12:43 UTC, kdy Venuše, která se bude nacházet poblíž místa horní konjunkce se Sluncem (takže její úhlový průměr bude 10,6\"), přejde přes Jupiter (o úhlovém průměru 30,9\"). Krátce před svým přechodem přes Jupiter Venuše zakryje jeho měsíc Ganymed, a to okolo 11:24 UTC (při pohledu z nejjižnějších částí Země). Skutečné časy pozorování se však budou lišit až o několik minut, v závislosti na přesné poloze pozorovatele. Úkazy však nastanou pouze 8° západně od slunečního kotouče, takže pro nechráněné oko nebudou viditelné.\nMezi lety 1700 a 2200 nastalo či nastane pouze 18 vzájemných přechodů a zákrytů planet pozorovatelných ze Země. Nápadná je zejména dlouhá pauza mezi lety 1818 a 2065.\n\nZajímavý přechod nastane také 1. prosince 40 396 pozemského času, kdy při pohledu ze Země Uran přejde přes Neptun.\n\nJen velmi málo planetárních přechodů a zákrytů bylo též pozorováno. Jediným podrobně zaznamenaným vzájemným zákrytem dvou planet je zákryt Merkuru Venuší roku 1737, a to díky pozorování Johna Bevise z Greenwichské observatoře. Přechod Marsu přes Jupiter 12. září 1170 pozoroval mnich Gervase v Canterbury a také čínští hvězdáři. 3. října 1590 pozoroval Michael Maestlin v Heidelbergu zákryt Marsu Venuší.\n\n\n"}
{"id": "416458", "url": "https://cs.wikipedia.org/wiki?curid=416458", "title": "Ozraptor", "text": "Ozraptor\n\nOzraptor („australský lupič“) byl rodem teropodního dinosaura, žijícího v období střední jury na území dnešní Austrálie. Je znám pouze podle části kosti dolní končetiny, proto je klasifikace tohoto taxonu velmi obtížná. Když byla fosílie v roce 1967 objevena, byla pokládána za pozůstatek želvy. Teprve v roce 1998 byl rozpoznán její pravý původ. V roce 2005 pak Oliver Rauhut stanovil příslušnost tohoto dravého dinosaura k nadčeledi Abelisauroidea. Jediným známým druhem je \"O. subotaii\". Délka tohoto menšího teropoda dosahovala přibližně 2 metrů.\n\n\n"}
{"id": "416459", "url": "https://cs.wikipedia.org/wiki?curid=416459", "title": "Jaca", "text": "Jaca\n\nJaca [chaka] ( [čaka]) je město v autonomním společenství Aragonie ve Španělsku. Leží na severu provincie Huesca, na svazích Pyrenejí. V roce 2008 zde žilo 13 193 obyvatel.\n\nMěstem prochází lokální železniční trať Huesca – Canfranc. Významnými památkami jsou románská katedrála sv. Petra a citadela z konce 16. století. V okolí města se nacházejí střediska zimních sportů.\n\nPatronkou města je svatá Orosia.\n\n"}
{"id": "416464", "url": "https://cs.wikipedia.org/wiki?curid=416464", "title": "Singspiel", "text": "Singspiel\n\nSingspiel ([\"zingšpíl\"], německy „zpěvohra“) je žánr opery, který obsahuje zpěvná čísla a mezi nimi mluvené dialogy. Vyvinul se v 18. století jako především komická forma; opery tohoto typu, které se dnes častěji uvádějí, jsou však spíše tragické (Beethovenův Fidelio a Weberův Čarostřelec).\n\n"}
{"id": "416469", "url": "https://cs.wikipedia.org/wiki?curid=416469", "title": "Philip J. Currie", "text": "Philip J. Currie\n\nPhilip J. Currie (* 13. března 1949 v Bramptonu, Ontario, Kanada) je kanadský paleontolog.\n\nJe také jedním ze zakladatelů proslulého Tyrellova paleontologického muzea v Drumhelleru (Alberta, Kanada). V současnosti působí jako profesor na Univerzitě Alberty v Edmontonu.\n\nJe proslavený především výzkumem dinosaurů v Severní Americe, ale také v Argentině a Mongolsku. V 80. letech minulého století se stal ředitelem kanadsko-čínského dinosauřího projektu. Je také jedním z hlavních editorů uznávané encyklopedie \"Encyclopedia of Dinosaurs\". Během své kariéry získal také množství vědeckých titulů a ocenění. Specializuje se především na teropody, opeřené dinosaury a na dinosauří migrace a stádní chování. Byl také jedním z modelů pro filmovou postavu paleontologa Alana Granta v Jurském parku. V roce 2016 bylo v Albertě otevřeno \"Dinosauří muzeum Philipa J. Currieho\".\n\nV roce 2012 byl na jeho počest pojmenován menší dravý dinosaurus \"Philovenator curriei\" a v roce 2017 \"Albertavenator curriei\".\n\n\n"}
{"id": "416471", "url": "https://cs.wikipedia.org/wiki?curid=416471", "title": "Kabriste", "text": "Kabriste\n\nKabriste je vesnice v estonském kraji Pärnumaa, samosprávně patřící do obce Audru.\n"}
{"id": "416472", "url": "https://cs.wikipedia.org/wiki?curid=416472", "title": "Hájek (Třebíč)", "text": "Hájek (Třebíč)\n\nHájek je park v Třebíči na Nových Dvorech. Rozkládá se nad jedním z bočních údolí Týnského potoka na ploše asi 5 ha. Mimo to se týmž názvem označuje též jedno z novodvorských sídlišť – sídliště Hájek, někdejší sídliště generála Ludvíka Svobody.\n\nStarý lesík Hájek býval dříve označován názvem \"Přibíkovo boroví\", resp. \"Přibíkův hájek\". Přibík prodal hájek jejkovské mlynářské rodině Mollů. Hájek byl soukromý lesík, do něhož byl až do konce druhé světové války vstup zakázán.\nZděný kulturní dům byl zbudován roku 1957. V roce 1980, během prvního roku výstavby nového sídliště, které se brzy rozšířilo bezprostředně až k lesíku Hájku, kulturní dům převzali do správy mládežníci. Byl zřízen \"Okresní klub mládeže „Hájek“ v Třebíči\"; jeho cílem bylo vytvářet podmínky pro všestranné využití volného času mladých. Tomuto účelu slouží s přestávkami dosud (\"Klub mládeže Hájek\"). Velkou opravou prošel v letech 1985–1990.\nO Hájek se vlastnicky dělí město Třebíč a soukromí majitelé. V prostoru, kde Hájek přechází v Týnské údolí, poblíž sportovního areálu \"Laguna\", se mj. nachází skatepark a dirty BMX.\n\n"}
{"id": "416476", "url": "https://cs.wikipedia.org/wiki?curid=416476", "title": "Anna Pospíchalová", "text": "Anna Pospíchalová\n\nAnna Pospíchalová (* cca 1926) je česká občanka slovenského původu, která za druhé světové války pomohla třem Židům uniknout holokaustu. V roce 2004 jí slovenský prezident Rudolf Schuster udělil medaili za statečnost, v roce 2009 jí Jad Vašem udělil titul Spravedlivá mezi národy.\n\n"}
{"id": "416478", "url": "https://cs.wikipedia.org/wiki?curid=416478", "title": "Kihlepa", "text": "Kihlepa\n\nKihlepa je vesnice v estonském kraji Pärnumaa, samosprávně patřící do obce Audru.\n\nV severní části vesnice se nachází pravoslavný kostel Nanebevstoupení Páně, hřbitov a chráněný dub, které nesou jméno podle usedlosti Uruste, nacházející se už v katastru sousední vesnice Kärbu.\n\n"}
{"id": "416481", "url": "https://cs.wikipedia.org/wiki?curid=416481", "title": "Dvorní balet", "text": "Dvorní balet\n\nDvorní balet (francouzsky \"ballet de cour\"), komedie-balet (francouzsky \"comédie-ballet\"), opera-balet (francouzsky \"opéra-ballet\") a hrdinský balet (francouzsky \"ballet héroïque\") jsou blízce příbuzné dramatické žánry, které vznikly a rozvíjely se od konce 16. století na francouzském královském dvoře. Objevují se v nich hudební i baletní čísla. Za hlavního představitele žánru komedie-balet se považuje hudební skladatel Jean-Baptiste Lully, který spolu s dramatikem Molièrem žánr přivedl k vrcholu v díle \"Měšťák šlechticem\" (1670). Opera-balet s větším důrazem na hudební, zpěvnou složku vznikla roku 1697, kdy André Campra uvedl operu \"L'Europe galante\" na libreto A. H. de La Motteho. Hrdinský balet, usilující o větší dějovou jednotu, pak nastoupil ve dvacátých letech 18. století.\n\n"}
{"id": "416484", "url": "https://cs.wikipedia.org/wiki?curid=416484", "title": "John Cameron Mitchell", "text": "John Cameron Mitchell\n\nJohn Cameron Mitchell (* 21. dubna 1963, El Paso, USA) je americký autor, herec a režisér nominovaný na Zlatý glóbus. Proslavil se provokativními filmy Hedwig and the Angry Inch a Shortbus.\n\nMitchell se narodil v El Pasu ve státě Texas. Jako syn bývalého generálmajora armády Spojených států vyrostl na základnách ve Spojených státech, Německu a Skotsku, kde navštěvoval hlavně římskokatolické církevní školy. Jeho matka pochází z Glasgow ve Skotsku, odkud emigrovala do USA jako učitelka. Jeho bratr Colin je také herec, autor a filmař.\n\nMitchellova první profesionální divadelní role byl Huckelbery Finn v adaptaci Organic Theatre (1985) uvedené v Chicagském Goodman Theatre. V New Yorku si poprvé zahrál Hucka Finna v Broadwayském muzikálu Velká řeka (\"Big River\", 1985). Na Broadwayi také ztvárnil roli Dickona v muzikálu \"The Secret Garden\" a mimo Broadway se objevil v původním obsazení muzikálu \"Hello Again\". Za obě role získal nominaci na ocenění Drama Desk a objevil se na jejich původních nahrávkách. (Zkrácená verze skladby „Giants in the Sky“ je také bonus na remasterovaném albu \"Into the Woods\" Stephena Sonheima z roku 2007). Objevil se v původním obsazení hry Šest stupňů odloučení (\"Six Degrees of Separation\") John Guare (na i mimo Broadway). Hrál v mimobroadwayském pokračování hry Larryho Kramera \"The Normal Heart\", \"Destiny of Me\", za niž obdržel Obie Award časopisu Village Voice a nominaci na cenu Drama Desk.\n\nMitchellovy rané televizní práce zahrnují hostující role v seriálech \"MacGyver\", \"Head of the Class\", Právo a pořádek, \"The Twilight Zone\", v sérii Noční můra v Elm Street, \"The Equalizer\" (1985), \"Our House\", v televizních filmech \"The Dreamer of Oz\" (1990), \"The Stepford Children\" (1987) a v pořadu \"ABC Afterschool Special\" – v úvodním dílu 15. sezóny \"A Desperate Exit\" (s jedinou replikou: „Je mrtvý, nechápete to? Zabil se.“). Byl v základním obsazení situační komedie televizní stanice Fox \"Party Girl\" (1997) a dlouhodobě daboval animovaného klokana Sydneyho v reklamách firmy General Mills na sušenky Dunk-a-roos.\n\nJeho první filmová úloha byla v naučném snímku o řízení v opilosti \"Just Along for the Ride\" (1983). Poté následovala hlavní role v obdobně osvětovém \"My Father's Son: The Legacy of Alcoholism\" (1984) a jeho vůbec první filmová úloha opilého mladíka („Hej, kluci, kde je pivo?“) v komedii \"One More Saturday Night\" (1986). Jeho další hlavní i vedlejší role zahrnují vraždícího „new-wavera“ J.L. v akční kriminálce \"Band of the Hand\" (1986), emigrujícího polského houslistu Jacka v \"Misplaced\" (1989) a náctiletého básníka Lotharia v romantické komedii Kniha lásky (\"Book of Love\", 1990). Měl také jednu větu („Roznáška!“) ve filmu Spika Leeho Sex po telefonu (\"Girl Six\" 1996) jako Rob, adept na pornografického herce.\n\nMitchell je zakládajícím členem Drama Department Theatre Company, pro kterou adaptoval a režíroval hru Tennessee Williamse \"Kingdom of Earth\" se Cynthií Nixonovou a Peterem Sarsgaardem v hlavních rolích.\n\nV roce 1998 Mitchell napsal (společně se skladatelem Stephenem Traskem) a hrál v mimobroadwayském muzikálu \"Hedwig and Angry Inch\", který získal cenu Obie Award. Šlo o muzikál o východoněmeckém transgenderovém rockovém hudebníkovi pronásledujícím svého ex-milence, který kopíroval jeho skladby.\n\nO tři roky později režíroval a hrál titulní úlohu ve stejnojmenné filmové verzi muzikálu, za jehož režii kterou získal cenu na filmovém festivalu Sundance 2001. Jeho herecký výkon byl nominován na Zlatý glóbus v kategorii Nejlepší herec v muzikálu/komedii.\n\nJak hra, tak film byly kritikou vřele přijaty a získaly kultovní obdivovatele po celém světě.\n\nPo úspěchu Hedwiky začal Mitchell pracovat na psaní, produkci a režii filmu, který měl zahrnovat explicitní sex a při němž se chtěl obejít bez hereckých hvězd. Po třech letech hledání herců, nácviků a produkční práce měl výsledný snímek pojmenovaný \"Shortbus\" premiéru v květnu 2006 na filmovém festivalu v Cannes. Film získal řadu ocenění na mezinárodních filmových festivalech v řeckých Athénách, španělském Gijónu a švýcarském Curychu.\n\nTřetím celovečerním filmem v Mitchellově režii se stalo v roce 2010 psychologické drama \"Králičí nora\" (\"Rabbit Hole\"). Šlo o filmový přepis stejnojmenné divadelní hry Davida Lindsay-Abairea. Světovou premiéru měl na festivalu v Torontu. Nicole Kidmanová byla za svou hlavní roli nominována na Oscara.\n\nMitchell byl výkonným producentem dokumentárního filmu \"Ternation\" (2004) o životě Jonathana Caouettea, s nímž se setkal při náboru pro film \"Shortbus\". Snímek získal cenu za nejlepší dokument od National Society of Film Critics, dále ceny Independent Spirit Award a Gotham Award.\n\nV roce 2005 režíroval hudební klipy pro kapelu Bright Eyes k písni „First Day of My Life“ a pro Scissor Sisters k písni „Filthy/Gorgeous“. Ta byla kvůli explicitnímu sexuálnímu obsahu na MTV Europe zakázána.\n\nVystupoval jako znalec v talk-show \"Politically Incorrect\" a v různých dalších pořadech televizních stanic VH1 a Independent Film Channel. Dva roky uváděl filmy v show nazvané \"Escape From Hollywood\" na kanálu IFC. Dále točí řadu krátkých filmů a reklamních spotů pro značku Dior.\n\nV roce 2012 se Mitchell podílel na scénáři a produkci krátkého animovaného filmu na hudbu Sigur Rós s názvem \"Seraph\", jenž režíroval Dash Shaw a byl uveden na Sundance 2013.\n\nMitchell žije v New Yorku. V roce 1985 prodělal svůj rodinný coming out a s informací o své homosexualitě vyšel na veřejnost roku 1992 v deníku New York Times. Jeho následující práce často prozkoumávají sexualitu a gender.\n\n"}
{"id": "416485", "url": "https://cs.wikipedia.org/wiki?curid=416485", "title": "Špilberk (katastrální území)", "text": "Špilberk (katastrální území)\n\nJiž zrušené katastrální území Špilberk se rozkládalo do druhé poloviny 60. let 20. století ve střední části moderní brněnské městské části Brno-střed. Jeho jádro tvořil hrad Špilberk, téměř celý přilehlý park a domy na rohu Husovy a Údolní ulice.\n\nSamostatné katastrální území Špilberk vzniklo pravděpodobně proto, že roku 1620 byl v důsledku bělohorské porážky hrad Špilberk s přilehlým okolím císařem Ferdinandem II. městu zkonfiskován. Katastrální území Špilberk zahrnovalo do roku 1940 jen hrad Špilberk, téměř celý přilehlý park, fortifikační území mezi hradem a městským opevněním při ulici Husova (západní části domů Husova 10, 12, 14, Besední 17, a celé domy Husova 18 a 20) a domy Husova 9, 11, 13, 15 a 17, Údolní 1 a 3, Pekařská 4 a 6, Pellicova 1a, 1b, 2a, 2b a 3. Severní hranice sledovala jižní hranici zahrad patřících k domům na jižní straně Údolní ulice.\n\nRoku 1940 byly při první katastrální reformě Brna ke katastru Špilberku připojena část katastru Křížové a nepatrná okrajová část katastrálního území Staré Brno a Vídeňka. Roku 1942 pak bylo ke Špilberku připojeno celé tehdy zrušené katastrální území Švábská, téměř celé tehdy zrušené katastrální území Malá Nová Ulice, malá okrajová část katastrálního území Velká Nová Ulice a Červená (domy Pekárenská 2, 4, 6, 8, 10 a 14), severní část tehdy zrušeného katastrálního území Pekařské, severní část tehdy zrušeného katastrálního území U Svaté Anny \"(domy na severní straně Anenské ulice)\", nepatrná část tehdy zrušeného katastrálního území V Jirchářích a nepatrná část původního katastrálního území Město Brno (dům Husova 7 a Komenského 3 a 4). Zároveň katastrální území Špilberk ztratilo ve prospěch Města Brna východní stranu Husovy ulice. Hranici nyní tvořily ulice Úvoz, Gorkého, Veveří, Pekárenská, Kounicova, Žerotínovo náměstí, Komenského náměstí, Husova, Pekařská, Leitnerova, Anenská, a opět Pekařská.\n\nPři radikální druhé katastrální reformě Brna z let 1966 - 1969 pak bylo katastrální území Špilberk zrušeno. Celý původní katastr Špilberku byl tehdy připojen k Městu Brnu, území připojená ke Špilberku v letech 1940 a 1942 byla nově rozdělena mezi moderní katastrální území Město Brno, Staré Brno a Veveří.\n\n"}
{"id": "416486", "url": "https://cs.wikipedia.org/wiki?curid=416486", "title": "Olešnické knížectví", "text": "Olešnické knížectví\n\nOlešnické knížectví ( ) bylo jedním ze slezských knížectví s centrem v Olešnici.\n\nÚzemí knížectví bylo původně součástí Vratislavského knížectví, a po konfliktu mezi slezskými Piastovci Jindřichem III. Hlohovským a Jindřichem V. Tlustým se roku 1294 stalo součástí Hlohovského knížectví. Jako samostatné knížectví vzniklo roku 1313 při dělení Hlohovska mezi syny Jindřicha III., s tím, že se prvním knížetem stal jeho syn Boleslav. Po Boleslavově smrti roku 1321 se stal knížetem jeho bratr Konrád I., který roku 1329 složil lenní hold českému králi Janu Lucemburskému. Od té doby až do roku 1742 bylo knížectví součástí Zemí Koruny české.\n\nRoku 1492 smrtí knížete Konráda X. Bílého vymřela hlohovská větev Piastovců a knížectví bylo koupeno roku 1495 pány z Poděbrad, potomky krále Jiřího z Poděbrad, kteří knížectví vládli až do roku 1647. Po nich knížectví zdědili Württemberkové a roku 1792 vévodové brunšvicko-lüneburští.\n\n\n\n\n1884 konec knížectví\n\n"}
{"id": "416488", "url": "https://cs.wikipedia.org/wiki?curid=416488", "title": "Hunt", "text": "Hunt\n\nHunt může být:\n\n\n\n"}
{"id": "416490", "url": "https://cs.wikipedia.org/wiki?curid=416490", "title": "Kõima", "text": "Kõima\n\nKõima může být:\n\n"}
{"id": "416492", "url": "https://cs.wikipedia.org/wiki?curid=416492", "title": "Grand opera", "text": "Grand opera\n\nGrand opera (francouzsky \"grand opéra\", výslovnost [ɡʁɑ̃t‿ɔpeˈʁa], česky \"velká opera\") je hudebně dramatický žánr opery, který vznikl ve 20. letech 19. století. Jedná se zpravidla o pětiaktová nebo čtyřaktová díla dramatického obsahu na historický námět, typická početným hereckým i orchestrálním obsazením, velkými sbory, baletními výjevy, nákladnou výpravou a jevištními efekty. Svého vrcholu tento žánr dosáhl na scéně pařížské Opery ve třicátých a čtyřicátých letech 19. století. Za první operu tohoto typu je považována \"Němá z Portici\" (1828), jejímž autorem je Daniel Auber. Dalšími operami tohoto druhu jsou například: \"Vilém Tell\" (Gioacchino Rossini), \"Trójané\" (Hector Berlioz), \"Rienzi\" (Richard Wagner) nebo \"Braniboři v Čechách\" (Bedřich Smetana).\n"}
{"id": "416494", "url": "https://cs.wikipedia.org/wiki?curid=416494", "title": "Kõima (Audru)", "text": "Kõima (Audru)\n\nKõima je vesnice v estonském kraji Pärnumaa, samosprávně patřící do obce Audru.\n"}
{"id": "416495", "url": "https://cs.wikipedia.org/wiki?curid=416495", "title": "Tranzit", "text": "Tranzit\n\nTranzit (též psáno transit) může mít následující významy:\n\n"}
{"id": "416496", "url": "https://cs.wikipedia.org/wiki?curid=416496", "title": "Daniel Auber", "text": "Daniel Auber\n\nDaniel-François-Esprit Auber (29. ledna 1782, Caen – 13. května 1871, Paříž) byl francouzský hudební skladatel a pedagog.\n\nPodle vůle svých rodičů se Auber nejprve dal na obchodnickou dráhu jako praktikant v Londýně. Když se v roce 1803 vrátil do Paříže, povzbudil jej Luigi Cherubini k tomu, aby začal komponovat operní hudbu. V roce 1820 se mu zdařil průlom s operou \"La bergère châtelaine\" (\"Pastýřka šlechtičnou\"). V roce 1842 se Auber stal ředitelem pařížské konzervatoře a v roce 1857 „císařským kapelníkem“. Zemřel ve věku 89 let v Paříži a je pochován na hřbitově Père Lachaise.\n\nK jeho nejznámějším dílům patří dodnes uváděné opery \"Němá z Portici\" (1828, první zástupce žánru grand opera) a \"Fra Diavolo\" (1830).\n\nSeznam oper Daniela Aubera\n"}
{"id": "416499", "url": "https://cs.wikipedia.org/wiki?curid=416499", "title": "Lipský", "text": "Lipský\n\nPříjmení Lipský nebo Lipsky nosí více různých osobností :\n\n\n"}
{"id": "416501", "url": "https://cs.wikipedia.org/wiki?curid=416501", "title": "Olešnice (Polsko)", "text": "Olešnice (Polsko)\n\nOlešnice ( , ) je město v Dolnoslezském vojvodství položené v Olešnickém okrese na břehu řeky Olešnice. V historii byla Olešnice hlavním městem Olešnického knížectví.\n\n\n"}
{"id": "416511", "url": "https://cs.wikipedia.org/wiki?curid=416511", "title": "Komorní opera", "text": "Komorní opera\n\nKomorní opera je žánr opery charakterizovaný tím, že namísto orchestru doprovází zpěváky komorní soubor. Průkopníkem žánru byl britský skladatel Benjamin Britten ve 40. letech 20. století, který také zavedl název komorní opera (anglicky \"Chamber opera\") a zkomponoval první dílo tohoto žánru, \"Zneuctění Lukrécie\" (1946).\n"}
{"id": "416515", "url": "https://cs.wikipedia.org/wiki?curid=416515", "title": "Nosník na pružném podkladu", "text": "Nosník na pružném podkladu\n\nMezi staticky neurčité úlohy mechaniky patří také nosník na pružném podkladu (podloží). Je to nosník, který je spojitě podepřen nebo obklopen podložím buď po celé délce nebo části své délky. Vlivem zatížení se nosník deformuje a vtlačuje do podloží. Dochází tedy k průhybu nosníku a zároveň také ke stlačování podloží. Úlohy řešení nosníků na pružném podkladu se vyskytují při řešení základů různých staveb a konstrukcí, při vyztužování v dolech, tunelech a výkopových pracích, při řešení podzemních potrubních systémů, při navrhování kolejnic v železniční dopravě, v lodním stavitelství, při sportu (např. lyže na sněhu), při výpočtu namáhání mostních plovoucích pontonových konstrukcí pro ženijní vojsko atp.\nBěžné případy z praxe lze značně zjednodušit zavedením vhodného modelu podkladu a pak je možné v některých případech získat analytické řešení. Odezva v podloží se pak nemusí vůbec řešit.\nJestliže je spojitá reakce v podloží přímo úměrná průhybu nosníku nebo přímo úměrná derivacím průhybu a podloží se trvale nedeformuje, pak je nosník uložen na pružném podkladu. V opačném případě je podklad poddajný.\n\nPružný podklad tzv. Winklerův (poprvé publikovaný v Praze v r. 1867), je nejstarším a nejjednodušším modelem podloží. Případné možné plastické deformace podloží se neuvažují. Winklerův model předpokládá, že spojitá reakce podloží q je přímo úměrná průhybu \"v\".\n\nV češtině:\n\nV angličtině:\n\nV němčině (historická)\n"}
{"id": "416517", "url": "https://cs.wikipedia.org/wiki?curid=416517", "title": "Česko-britské vztahy", "text": "Česko-britské vztahy\n\nČesko britské-vztahy je zažitý zjednodušený název pro bilaterální vztahy mezi Českou republikou a Spojeným královstvím, v širším smyslu i vztahy mezi Čechy a Brity obecně. \n\nČeská republika má ve Spojeném království (společně se Slovenskem) velvyslanectví v Londýně a tři honorární konzultáty – v Cardiffu, Edinburghu a Newtownnards. Spojené království má ambasádu v Thunovském paláci v Praze. \n\nObě země jsou členy Organizace spojených národů, Evropské unie i Severoatlantické aliance. Česko-britské vztahy lze označit za trvale velmi dobré.\n\nOba národy navázaly styky již ve středověku, ty však byly poněkud omezeny geografickou vzdáleností obou zemí. \n\nV první světové válce stálo Spojené království proti Rakousko-Uhersku, včetně České království. Britové také byli jedni z iniciátorů Versailleské smlouvy, díky níž vzniklo Československo. \n\nZa tzv. první republiky sice země nebyly oficiálními spojenci, ale v Československu byl přítomen silný britský kulturní vliv (v módě, kinematografii...). \n\nMnichovská dohoda, kterou podepsal i britský ministerský předseda Neville Chamberlain, vztahy obou národů zhoršila. Mnozí Britové, například Winston Churchill, proti zradě protestovali. Během druhé světové války bojovalo v Britském královském letectvu více než 2500 Čechů. Mnozí z nich, jako František Peřina, patřili k nejlepším letcům vůbec. \n\nV letech 1946 až 1989 byly z geopolitického obě země navzájem v nepřátelském stavu – Československo bylo členem Varšavské smlouvy, Spojené království Severoatlantické aliance. \n\nPo sametové revoluci postupně docházelo k navazování nových přátelských vazeb. Tento proces vyvrcholil vstupem České republiky do Severoatlantické aliance roku 1999.\n\n"}
{"id": "416520", "url": "https://cs.wikipedia.org/wiki?curid=416520", "title": "Adam Mišík", "text": "Adam Mišík\n\nAdam Mišík (* 7. května 1997 Praha) je český zpěvák a herec.\n\nAdam Mišík je mladší syn hudebníka Vladimíra Mišíka. Od dětství hraje ve filmech a televizních seriálech a také v divadelních rolích. V 7 letech poprvé účinkoval ve filmu \"Kráska v nesnázích\" režiséra Jana Hřebejka. \n\nKromě herectví se věnuje i tanci (účinkoval jako imitátor Michaela Jacksona). \n\nOd roku 2008 zpíval v indie rockové skupině The Colorblinds (dříve BEK), s kterou vystupoval např. na festivalech Rock for People, United Islands of Prague či na velkém vzpomínkovém koncertu pro Václava Havla v pražské Lucerně. V červnu 2013 se vydal na sólovou dráhu a podepsal smlouvu na své první sólové album a píseň „Tvoje světy“, kterou poprvé představil v talkshow \"7 pádů Honzy Dědka\".\n\nV anketě Český slavík Mattoni 2013 se stal objevem roku. V Hudebních cenách Óčka 2013 se stal objevem roku a na cenách Evropy 2 taktéž. Dne 7. května 2014 vydal svůj druhý videoklip \"Já nechci víc\". Dne 13. června 2014 vydal své debutové album \"Parfém\", které 25. října 2014 pokřtil s Debbi v Lucerna Music baru. \n\nMišíkovou přítelkyní byla od jeho 18 let věku po dobu tří roků modelka Diana Kratochvílová. Od února 2019 se jeho přítelkyní stala Denisa Spegerová, která 7. února 2019 zvítězila v soutěži Miss Czech Republic. Poprvé se společně ukázali na mediální akci Předávání cen Anděl. Vztah však vydržel jen několik málo měsíců.\n\n\n\n\n\n\n"}
{"id": "416521", "url": "https://cs.wikipedia.org/wiki?curid=416521", "title": "Zeebo", "text": "Zeebo\n\nZeebo je brazilská herní konzole vyvinutá společnostmi Tectoy a Qualcomm, prodej v zahraničí měla zajišťovat společnosti Zeebo Inc. Tato konzole byla určena především pro trhy rozvojových zemí, kde jsou konzole jako Xbox 360, Playstation 3 nebo Nintendo Wii oficiálně nedostupné a na černém trhu se prodávají i za ceny nad 1000 amerických dolarů. Zaváděcí cena konzole byla stanovena na 199 $ v Brazílii, přičemž cena her se měla pohybovat mezi 5-15 $. Po prvnotním neúspěchu společnost oznámila v roce 2011 záměr přeorientovat své zařízení jako výukové s datem vydání 2012.\n\nZeebo pro distribuci her používalo výhradně online distribuci přes sítě 3G či Edge, což mělo mimo jiné znesnadnit pirátství. Spolupráci na tvorbě her oznámily mimo jiné společnosti jako jsou Electronic Arts, Activision, Namco, Capcom, Sega, THQ, Ubisoft či id Software.\n\nVýkon konzole se pohybuje mezi PlayStation a Playstation 2.\n\n"}
{"id": "416524", "url": "https://cs.wikipedia.org/wiki?curid=416524", "title": "Alanie", "text": "Alanie\n\nAlanie bylo středověké království íránských Alanů (původních Osetů) na severozápadním Kavkazu vzniklé v 8. či 9. století a bylo zničeno v letech 1238-1239 mongolskou invazí. Významné bylo především kontrolou Darialské soutěsky, kterou vedla hedvábná stezka. Hlavním městem byl Magaš.\n\nAlani původně byli skupinou Sarmatů mluvící íránskými dialekty, jež byla rozdělena hunským vpádem na dvě skupiny. Kavkazští Alani (také nazývaní východní Alani) osídlili stepi severního Kavkazu a předhůří Velkého Kavkazu od pramenů Kubáně na západě po Darialskou soutěsku na východě.\n\nAlanie byla nárazníkový stát v byzantsko-arabských válkách a chazarsko-arabských válkách během 8. století. Theofan Vyznavač detailně popisuje důvody mise Leona III. Syrského na počátku 8. století, jenž byl vyslán císařem Justiniánem II. Úkolem Leona bylo uplatit alanského vůdce Itaxa do zrušení jeho \"dávného přátelství\" s královstvím Abcházie, jež se stalo spojencem kalifa Al-Valída I. Noví spojenci Byzance byli roku 717 napadeni Umarem II., ale roku 722 Alani s pomocí Chazarů arabské síly porazili. Neustálé vpády Arabů vedly Alany k uzavření spojenectví s Chazarskou říší a uznání její dominance. V 9. století Chazary podporovali proti Byzanci, v té době mnoho Alanů také přijalo judaismus. Na počátku 10. století se obnovil vliv Byzance, která Alanii zapojila do války proti Chazarům. Bojový neúspěch Alanů vedl k podřízení se zpět pod Chazarskou moc, jež trvalo do 60. let 10. století, kdy kaganát padl.\n\nPo pádu Chazarska rukou Svjatoslava I. vytvářela Alanie spojenectví s Byzancí a různými gruzínskými vládci proti útokům kočovných Pečeněhů a Polovců. Během 12. a 13. století pokračuje sbližování s Gruzií a christianizace. Společně bojovali proti muslimům a roku 1188 si alanský kníže David Soslan vzal královnu Tamaru Gruzínskou. Alanské princezny si také často braly byzantské a ruské vládce. Na počátku 30. let 13. století Alanie padla pod tíhou mongolských nájezdníků. Dokončení zkázy přinesla invaze Tamerlána ve 14. století. Alané jež ustoupili do hor dali základ Osetům, jiní byli turkizováni a další část společně s Polovci táhla do východní Evropy a byla Rusy nazývána Jassové. Poslední část Alanů se přidala k mongolské hordě.\n\n"}
{"id": "416525", "url": "https://cs.wikipedia.org/wiki?curid=416525", "title": "Demi Lovato", "text": "Demi Lovato\n\nDemetria Devonne „Demi“ Lovato (* 20. srpna 1992, Albuquerque, Nové Mexiko, Spojené státy americké) je americká zpěvačka, herečka a skladatelka. Ve filmu debutovala rolí v televizním seriálu pro děti Barney a přátelé. V roce 2008 ztvárnila hlavní roli Mitchie Torres v televizním filmu Camp Rock. V témže roce podepsala smlouvu s Hollywood Records a vydala své debutové studiové album \"Don't Forget\". Album se umístilo na druhém místě v hitparádě Billboard 200. Během prvního týdne bylo prodáno přes 89 tisíc kusů. Album bylo oceněno Zlatou deskou RIAA. V roce 2009 hrála v seriálu Sonny ve velkém světě, kde ztvárnila hlavní roli Sonny Munroe, seriál byl vysílán na Disney Channel. Téhož roku vydala své druhé album, \"Here We Go Again\". Toto album debutovalo na prvním místě v americké Billboard 200. Album bylo opět oceněno Zlatou deskou.\n\nV roce 2010 byla Lovato nucena dát si kvůli osobním problémům pauzu od herecké i pěvecké kariéry. Dokonce musela strávit jistou dobu v léčebně. Seriál Sonny ve velkém světě tak byl ukončen po odvysílání druhé série. V roce 2011 vydala své třetí studiové album s názvem Unbroken. Do tohoto alba promítla své předchozí potíže, je to patrné zejména v úvodním singlu Skyscraper. V roce 2012 byla porotkyní druhé řady Amerického X Factoru. Po skončení soutěže pracovala na svém čtvrtém albu s jednoduchým názvem Demi, které vyšlo v roce 2013. Úvodním singlem alba byl Heart Attack. Během prvního týdne se prodalo 110 000 kusů, což je pro Lovato zatím nejlepší debut.\n\nBěhem své hudební kariéry absolvovala Demi Lovato několik koncertních šňůr. V roce 2008 byla předskokanem na turné Burnin' Up Tour skupiny Jonas Brothers, téhož roku byla též předskokankou Avril Lavigne a jejího The Best Damn World Tour. O necelý rok později se Demi pustila do svého vlastního turné s názvem Demi Live! Warm Up Tour, od té doby následovaly další čtyři samostatná turné. \n\nBěhem své hudební kariéry získala Demi Lovato několik ocenění a nominací (především v Teen Choice Awards). Mimo svou práci se Demi také věnuje filantropickým aktivitám prostřednictvím charitativních akcí, nejčastěji se zaměřuje na životní prostředí a boj proti šikaně na školách.\n\nDemi se narodila 20. srpna 1992 v Albuquerque v Novém Mexiku. Jejími rodiči jsou Patrick Lovato a Dianna Hart de la Garza. Je mexicko-irsko-italského původu. Má starší sestru Dallas Lovato, mladší sestru Madison de la Garza (společná matka) a další mladší sestru Amber (společný otec). S tou však poprvé promluvila, až když jí (Demi) bylo 20. Demiini rodiče se rozvedli v roce 1994, krátce po jejích druhých narozeninách. Její matka byla roztleskávačkou Dallas Cowboys a country zpěvačkou. \n\nDemi vyrůstala v Dallasu v Texasu. Kariéru začala stejně jako Selena Gomez v televizním seriálu \"Barney & Friends\". Hrála zde postavu sedmileté Angely. V sedmi letech se začala věnovat hře na piáno a hře na kytaru. V deseti letech se přihlásila do kurzu herectví a tance. V rozhovoru s Ellen DeGeneres prozradila, že byla obětí šikany, a proto její rodiče požádali o domácí vzdělávání. Maturitu získala v dubnu 2009. Šikana nezůstala bez následků, Demi trpěla poruchou příjmu potravy, sebepoškozováním a neuměla ovládat své deprese a emoce. V roce 2010 kvůli tomu musela absolvovat ústavní léčbu. \n\nV roce 2006 se objevila v seriálu Útěk z vězení a následující rok v seriálu Just Jordan.\n\nV roce 2007 a 2008 hrála Demi roli Charlotte Adams v krátkém televizním seriálu \"As the Bell Rings\" na Disney Channel. Ve stejný den léta 2007 se Demi ucházela o role v televizním filmu \"Camp Rock\" a seriálu \"Sonny ve velkém světě\". Obě role získala. V \"Camp Rocku\" si zahrála hlavní roli Mitchie Torres. Film měl premiéru na kanále Disney Channel 20. června 2008, kdy zhlédlo 8,86 milionů diváku. Film neměl u kritiků nejlepší přijetí. David Hinkley z \"Daily News\" prohlásil, že děj byl příliš podobný filmu \"Muzikál ze střední\". Gillian Flynn z \"Entertainment Weekly\" napsala, že Demiin herecký výkon byl „zklamáním, a že má bezmyšlenkovitý úsměv někoho, komu se často opakuje, že má skvělý úsměv“. Filmový soundtrack byl vypuštěn již tři dny před premiérou filmu, ale byl shledán méně aktuálním než soundtrack již zmíněného \"Muzikálu ze střední\". Demi nazpívala čtyři skladby, včetně \"This Is Me\" a \"We Rock\". V létě 2008 Demi absolvovala své první turné \"Demi Live! Warm Up Tour\" a vystoupila jako předskokan Jonas Brothers na jejích turné \"Burnin' Up\".\n\nDemiino debutové album \"Don't Forget\" bylo vydáno 23. září 2008. U kritiků mělo pozitivní přijetí. Stephen Thomas Erlewine z \"AllMusic\" jej označil za \"čistý pop pro děti od 10 do 12 let\". Max Paradise od \"Sputnikmucis\" ocenil příjemnou přirozenost alba, zatímco Michael Slezak byl kritičtější kvůli Demiiným textům a vokálům. Album debutovalo na druhém místě v žebříčku Billboard Hot 200 s 89 000 prodanými kopiemi v prvním týdnu prodeje. Album získalo zlatý certifikát (zlatou desku) od Recording Industry Association of America (RIAA) za více než 500 000 prodaných kusů kusů jen v USA. Úvodní singl \"Get Back\" byl chválen pro svůj pop-rockový styl a v žebříčku US Billboard Hot 100 dosáhl na 43. místo. Druhý singl \"La La Land\" se vyznačoval pro změnu silně rockovými prvky. V žebříčku se umístil nejlépe na 52. místě. Závěrečný singl, který nesl stejný název jako album \"Don't Forget\", se umístil v žebříčku na 67. místě.\n\nV roce 2009 spolu s Miley Cyrus, Selenou Gomez a Jonas Brothers nazpívala charitativní píseň \"Send It On\", která sloužila jako ústřední melodie pro ekologickou organizaci \"Disney Friends For Change\". Dne 8. února měl na kanále Disney Channel premiéru první díl televizního seriálu \"Sonny ve velkém světě\", kde Demi ztvárnila hlavní roli Sonny Monroe, která pracuje v reality show \"Náhody\". Robert Lloydem z \"Los Angeles Times\" označil její herecký výkon jako velmi dobrý. V červnu 2009 měl na Disney Channel premiéru film \"Program na ochranu princezen\", kde hrála princeznu Rosalindu po boku Seleny Gomez. Tento film, který se stal třetím nejvýše ohodnoceným původním filmem od Disney Channel, zhlédlo při premiéře okolo 8,5 milionů diváků. \n\nDne 21. července 2009 vyšlo její druhé studiové album \"Here We Go Again\". I toto album bylo kritiky příznivě hodnoceno, zejména pop-rockové prvky, které byly patrné i u jejího debutového alba \"Don't Forget\". Album v prvním týdnu prodeje ovládlo žebříček Billboard Hot 200 s prodejem okolo 108 000 kopií. Ještě před vydáním alba se Demi vydala na své letní turné \"Summer Tour 2009\". Z alba \"Here We Go Again\" byly samostatně vypuštěny dva singly, první z nich měl stejný název jako album, tedy \"Here We Go Again\". V žebříčku \"Billboard Hot 100\" se umístil nejlépe na 15. místě a byl tak prvním Demiiným singlem, který pronikl do první čtyřicítky. Druhým singlem byl \"Remember December\", který však v Billboard Hot 100 nepronikl ani do první stovky. V té době se Lovato umístila jako 40. nejlepší umělec v USA a 80. v Británii.\n\nV březnu 2010 Demi nazpívala duet s Joe Jonasem jako druhou charitativní píseň pro \"Disney Friends For Change\". Byla přizvána jako host na turné Jonas Brothers. Rovněž si zahrála v 22. epizodě šesté řady seriálu Chirurgové. Zde ztvárnila teenagerku trpící schizofrenií. Kritici sice ocenili její všestrannost, ovšem její herecký výkon je příliš nenadchl a její roli považovali spíše za lákadlo na diváky. \n\nVe filmu si zopakovala hlavní roli Mitchie Torres. Film měl premiéru 3. září 2010. Film měl u kritiků rozporuplné přijetí, neshoda panovala především v názorech na zápletku. Na internetovém agregátoru Rotten Tomatoes film dosáhl hodnocení 40%. Herecký výkon Demi byl však hodnocen vesměs pozitivně, například Jennifer Armstrong z \"Entertainment Weekly\" jej označila jako \"spolehlivě atraktivní\". Premiéru filmu na Disney Channel zhlédlo kolem 8 miliónů diváků, čímž šlo o nejúspěšnější premiéru televizního filmu v amerických kabelových televizích v roce 2010. Soundtrack k filmu vyšel 10. srpna a debutoval na třetím místě žebříčku US Billboard 200. Dani nazpívala celkem devět písní, včetně \"Can't Back Down\" a \"Wouldn't Change a Thing\". Připravované tour Jonas Brothers bylo upraveno tak, aby zahrnovalo Demi a další herce z filmu. Začalo 7. srpna, o dva týdny později, než bylo plánováno.\n\nDne 30. října 2010 se Demi stáhla z turné Jonas Brothers s názvem \"Jonas Brothers Live in Concert\" a nastoupila do léčebného zařízení k léčbě fyzických a emocionálních problémů. Zprávy oznamovaly, že důvodem k nástupu do léčebny bylo, že uhodila tanečnici, se kterou měla spor. To vedlo k intervenci rodiny a managementu. Demi přijala 100% zodpovědnost za zmíněný incident. Léčbu ukončila 28. ledna 2011. Potvrdila, že trpěla bulimii a sebepoškozováním a své problémy často řešila návykovými látkami a alkoholem. Řekla, že v podstatě utrpěla nervové zhroucení. Byla jí rovněž diagnostikována bipolární porucha osobnosti. V dubnu se v časopise \"Seventeen\" rozpovídala o svém osobním bojí a diskutovala na téma problémů dospívajících dívek. V dubnu také oznámila svůj odchod ze seriálu \"Sonny ve velkém světě\", což producenty přimělo seriál ukončit. Demi sice prohlásila, že by byla ochotná se vrátit k herectví, až se bude cítit lépe, ovšem Disney Channel se rozhodl vytvořit seriál \"So Random\", který navazoval na Sonny ve velkém světě, ovšem již bez postavy, kterou hrála Demi. Tento seriál byl však hned po první sezóně zrušen.\n20. září 2011 vyšlo její třetí studiové album s názvem \"Unbroken\". Toto album již mělo méně pop-rockových prvků a Demi spíše experimentovala s R&B. Kritiky bylo přijato s nadšením, když prohlásili, že Demi měla díky svým osobním bojům kde čerpat a hudba tak byla více osobnější, než u předchozích dvou alb. Úvodním singlem z tohoto alba byl \"Skyscraper\", který si získal univerzální uznání za své poselství sebeúcty a důvěry. Tento singl dosáhl v žebříčku Billboard Hot 100 na 10. místo. Druhým singlem alba byl \"Giver You Heart a Break\", který v žebříčku dosáhl na 16. místo. Zatímco singl \"Skyscraper\" byl certifikován v USA jako platinový (1 000 000 prodaných kopií), \"Give Your Heart a Break\" byl jako platinový certifikován dokonce třikrát.\n\nV březnu 2012 odvysílala MTV dokument \"Stay Strong\" o jejím zhroucení, léčbě a uzdravování. Zároveň Demi začala pracovat na svém čtvrtém albu. V květnu se stala porotkyní druhé řády pořadu \"Americký X Factor\" s platem kolem 1 miliónu dolarů. Přidala se tak k Britney Spears, Simonu Cowellovi a L.A. Reidovi. Spekulovalo se, že byla vybrána, aby přilákala ke sledování pořadu mladší publikum.\n\nOd června do září 2012 Demi vystupovala na letním tour s názvem \"Summer Tour 2012\". Později jej přejmenovala na \"A Special Night with Demi Lovato\". Navštívila během něj různé americké státy. V záři 2012 vyhrál singl \"Skyscraper\" na \"MTV Video Music Awards 2012\" v kategorii \"Nejlepší video s poselstvím\".\n\n24. prosince 2012 uveřejnila na YouTube hudební video \"Angels Among Us\", které bylo věnováno obětem masakru na Sandy Hook Elementary School, který se odehrál o necelých 14 dní dříve.\n\n24. února 2013 byl vydán první singl z jejího připravovaného alba. Nesl název \"Heart Attack\" a byl kladně hodnocen za zahrnutí prvků synthpopu a akustickou instrumentaci s baskytarou a bubny. Debutoval na 12. místě žebříčku US Billboard Hot 100 a jeho 215 000 prodaných kopií za první týden bylo třetím nejúspěšnějším debutem za celý rok 2013. \n\nV březnu 2013 byla potvrzena její účast jako porotkyně ve třetí řadě \"X Factoru\". Odhadovalo se, že její plat byl zhruba zdvojnásoben.\n\nAlbum \"Demi\" bylo vydáno 10. května 2013. Rozešla se v něm s R&B, se kterým experimentovala v \"Unbroken\" a zaměřila se na synthpop a teen pop. Album debutovalo na třetím místě žebříčku US Billboard 200 a se zhruba 110 000 prodanými kopiemi za první týden se stalo nejlepším debutem Demiiny dosavadní kariéry. \n\nV červnu vyšla na iBooks její elektronická kniha \"Demi\". Rovněž absolvovala režisérský debut jako spolurežisérka hudebního videa ke druhému siglu z jejího alba \"Demi\" – \"Made in the USA\". Do soundtracku k filmu \"\" přispěla písní \"Heart by Heart\". 22. srpna 2013 bylo oznámeno, že se objeví v šesti epizodách páté řady seriálu \"Glee\". První epizoda s Demi byla odvysílána 3. října. 19. listopadu vyšla její kniha s názvem \"Staying Strong: 365 Days a Year\", která pronikla na první místo žebříčku bestsellerů \"New York Times\". \n\nTřetí sezóna \"X Factoru\" měla premiéru 21. listopadu. 18. prosince však Demi oznámila, že se nezúčastní chystané čtvrté řady, aby se mohla soustředit na tour a přípravu svého pátého alba.\n\nJejí velké koncertní tour s názvem \"Neon Lights Tour\" bylo zahájeno 9. února 2014 a trvalo až do 17. května. Zahrnovalo řadu koncertů v Severní i Jižní Americe. 29. května předběžně ohlásila další tour s názvem \"Demi World Tour\", které by mělo zahrnovat zhruba 25 koncertů, poprvé i mimo Ameriku. 11. května vyšel její čtvrtý singl Really Don't Care a o tři dny později k písničce vyšel videoklip. 18. května bylo potvrzeno, že Demi se bude podílet na písničce \"Somebody to You\" od skupiny The Vamps. \n\nV listopadu 2014 vydala deluxe verzi svého čtvrtého studiového alba \"DEMI DELUXE\", na kterém je 7 nových songů. Na písničce \"Up\" spolupracovala s Ollym Mursem. Také spolupracovala se svým kamarádem Nickem Jonasem na písničce \"Avalanche\", která se objeví na jeho album nazvaném \"Nick Jonas\". Vydala řadu kosmetiky nazvanou \"Devonne by Demi\". V prosinci 2014 vydala videoklip k písničce \"Nightingale\" \n\nV květnu 2015 \"Billboard\" oznámil, že se Demi připravuje připojit k nové nahrávací společnosti Safehouse Records, ve které bude také sloužit jako spolu-tvůrce. Společnost budou vlastnit ona, Nick Jonas a Lovato manažer Phil McIntyre a vytvoří tak novou kolaboraci se společností Island Records. Bylo oznámeno, že její album bude vydáno pod novým vydavatelstvím.\n\n25. června oznámila vydání singlu \"Cool for the Summer\". V červnu bylo oznámeno, že si zahraje v hororovém seriálu \"Od soumraku do úsvitu\", který je inspirován filmem.\n\nPáté album Confident vyšlo 16. října 2015 a získalo obecně kladná přijetí od hudebních kritiků. Album se umístilo na 2. příčce žebříčku \"Billboard 200\" a za první týden se prodalo 98 000 kopií.\n\nV červenci 2016 bylo album oceněno Zlatou deskou RIAA a ve Spojených státech se ho prodalo 211 000 kusů.\n\nV únoru 2017 se Lovato stala výkonnou producentkou dokumentu \"Beyond Silence\", který sleduje tři jedince a jejich zkušenosti s duševními poruchami včetně bipolární poruchy, schizofrenie, deprese a úzkostné poruchy. Lovato se představila v písni \"No Promises\" DJ tria Cheat Codes, která byla vydána v březnu 2017. Společně s anglickou raperkou Stefflon Don se dále podílela na písni \"Instruction\" anglického DJ Jax Jonese, která vyšla v červnu 2017. V roce 2017 se dostala do výročního žebříčku \"100 nejvlivnějších lidí světa\" amerického časopisu Time. 8. května 2017 oznámila spolupráci s firmou Fabletics, která vyrábí sportovní oblečení, na podporu iniciativy Organizace spojených národů Girl Up.\n\nV červenci 2017 vydala první singl \"Sorry Not Sorry\" z připravovaného šestého alba, který se umístil na šesté příčce žebříčku v Novém Zélandu a v USA a v Austrálii dosáhl osmého. Album \"Tell Me You Love Me\" vyšlo 29. 9. a během prvního týdne se ho prodalo 48 000 kusů, což ho umístilo na 3. pozici žebříčku \"Billboard 200\". Od hudebních kritiků získalo kladná přijetí.\n\nProstřednictvím Youtube Lovato zveřejnila 17. října dokument \"Demi Lovato: Simply Complicated\". 26. října 2017 Lovato a DJ Khaled oznámili společné turné Demi x Khaled, které bude probíhat od příštího února.\n\n17. listopadu Lovato vydala píseň \"Échame La Culpa\", kterou s ní nazpíval Luis Fonsi.\n\nV květnu 2009 byla jmenována organizací \"American Partnership For Eosinophilic Disorders\" (Americké partnerství pro eosinofilní poruchy) čestnou vyslankyní pro oblast vzdělání. V rámci své účasti v kampani \"Disney Friends For Change\" spolu se Selenou Gomez, Miley Cyrus a Jonas Brothers nazpívala ústřední melodii kampaně \"Send It on\". V roce 2009 píseň debutovala v žebříčku Billboard Hot 100 na 20. místě. Výtěžek byl věnován charitativním organizacím zaměřeným na ochranu životního prostředí prostřednictvím nadace \"Disney Worldwide Conservation Fund\". Další píseň pro kampaň \"Disney Friends For Change\" nazpívala spolu s Joem Jonasem v březnu 2010, s názvem \"Make a Wave\".\n\nJe, či byla, mluvčí různých organizací zaměřujících se na práci s mládeží. Bojuje především proti šikaně na školách. V dubnu 2012 se stala přispěvatelkou magazínu \"Seventeen\", kde otevřeně popisovala své dřívější osobní problémy.\n\nV květnu 2014 byla díky svým aktivitám na podporu LGBT komunity jmenována Velkým maršálem na \"LA Pride Parade\" a v New Yorku byla hlavní umělkyní na \"NYC Pride Week\".\n\nV březnu 2009 řekla: „Mou prvotní vášní je hudba, neboť ke mně přichází přirozeně. Herectví je pro mě jako koníček.“ V roce 2009 chodila se starším bratrem Miley Cyrus, Tylerem Cyrusem. V roce 2010 se krátce scházela s Joem Jonasem ze skupiny Jonas Brothers. Na své osmnácté narozeniny zakoupila v Los Angeles vilu v mediteránském stylu. V roce 2010 začala chodit s hercem Wilmerem Valderramou, po 6 letech vztahu se však oba dohodli, že vztah ukončí. V červnu 2016 oznámili konec svého vztahu na sociálních sítích.\n\nDemi neměla zájem o navázáni vztahu s otcem, který se s její matkou rozvedl, když jí byly dva roky. K otci se vyčítavě obrací s otázkami v písni \"For the Love of a Daughter\" z alba \"Unbroken\" (2011). Píseň byla údajně motivována sérií rozhovorů, které Demiin otec poskytl médiím, aby se přiživil na její popularitě. Demiin otec zemřel na rakovinu v červnu 2013, ve věku 53 let. Po jeho smrti prohlásila, že byl duševně nemocný a na jeho památku založila \"Lovato Treatment Scholarship Program\", program na hrazení léčby duševně nemocných pacientů.\n\nDemi je křesťanka, před každým vystoupením se i s kapelou modlí . Je také aktivní podporovatelkou práv homosexuálů. Když v červnu 2013 Nejvyšší soud USA zrušil jako neústavní ustanovení federálního zákona, které neuznávalo homosexuální sňatky, třebaže platné v jednotlivých státech federace, za platné na federální úrovni a pro účely federálních zákonů, napsala na svém twitterovém účtu: „Gay, hetero, lesba, bisexuál ... nikdo není lepší kdokoli jiný. Je to skvělý den pro Kalifornii a pro rovnoprávnost.“ Později prohlásila: „Věřím v manželství, věřím v rovnoprávnost. Myslím, že je zde spousta pokrytectví v souvislosti s náboženstvím. Ale zjistila jsem, že si můžete vytvořit vlastní vztah k Bohu, a stále v sobě mám spoustu víry.“ V listopadu 2013 v interview pro časopis \"Latina\" řekla: „Jsem nyní bohu blíže než kdykoli dříve. K Bohu mám vlastní vztah a to jediné je důležité.“ Dodala, že víru považuje za důležitý prvek pro udržení rovnováhy v životě.\n\n\n→ Seznam písní od Demi Lovato\n\n→ Turné Demi Lovato\n\n"}
{"id": "416528", "url": "https://cs.wikipedia.org/wiki?curid=416528", "title": "Natasha Richardson", "text": "Natasha Richardson\n\nNatasha Jane Richardson (11. května 1963, Londýn, Anglie, Spojené království – 18. března 2009, New York, USA) byla anglická herečka, členka Redgraveovy rodiny. Byla dcerou herečky Vanessy Redgraveové a režiséra/producenta Tony Richardsona vnučka Michaela Redravea a Rachel Kempsonové. Její sestra Joely Richardsonová je také herečka, jež hrála např. v seriálu \"Plastická chirurgie s.r.o.\".\n\nVyrostla v Londýně. Její první manželství s Robertem Foxem a skončilo rozvodem v roce 1992. V roce 1994 se provdala za irského herce Liama Neesona, s kterým dvakrát účinkovala v \"Anna Christie\". Manželský pár měl dva syny, Micheála a Daniela.\n\nHrála Mary Shelleyovou v roce 1986 ve filmu \"Gothic\". Následující rok hrála s herci Kennethem Branaghem a Colinem Firthem v \"Měsíci na venkově\", režírovaném Patem O'Connorem.\n\nRežisér Paul Schrader ji obsadil do titulní role ve filmu \"Patty Hearst\", do jeho dokumentárního drama z roku 1988 o dědičce a jejím údajném únosu. Dále hrála spolu s Robertem Duvallem a Faye Dunawayovou ve filmu \"Příběh služebnice\". V roce 1990, kdy hrála po boku Christophera Walkena, Ruperta Everetta, a Helen Mirrenové ve filmu \"Podivná pohostinnost\" (režírované Paulem Schraderem) vyhrála \"Evening Standard\" Britské Filmové Ceny pro nejlepší herečku. Také vyhrála cenu nejlepší herečky v roce 1994 na Mezinárodním filmovém festivalu Karlovy Vary za film \"Vdovy z Widows' Peak\", a ten samý rok ve filmu \"Nell\" s Jodie Fosterovou a s jejím budoucím manželem Liamem Neesonem. Další její filmy jsou \"Past na rodiče\" (1998), \"Dohola?\" (2001), \"Chelsea Walls\" (2001), \"Probuzení v Renu\" (2002), \"Krásná pokojská\" (2002), \"Ústav\" (2005),\ndalší cenu \"Evening Standard\" za nejlepší herečku vyhrála za film, \"Bílá hraběnka\" (2005), and \"Evening\" (2007). Její poslední filmová role byla ve filmu z roku 2008 \"Divoška\".\n\n16. března 2009 utrpěla zranění hlavy, když spadla při lekci lyžování v Mont Tremblant Resortu v Québecu v Kanadě.\n\nPo pádu vypadalo vše v pořádku, když se cítila dobře. Záchranaři a ambulance shledali, že není proč se znepokojovat a nechali ji ve středisku. Odmítla lékařské ošetření a vrátila se na hotelový pokoj. Po třech hodinách byla převezena do místní nemocnice poté, co měla bolesti hlavy. Poté byla převezena sanitkou do Hospital du Sacré-Cœur de Montreal v kritickém stavu, po 7 hodinách od pádu byla letecky převezena do Lenox Hill Hospital v New Yorku, kde zemřela 18. března.\n\nPo pitvě provedené v New York City Medical Examiners Office dne 19. března byla stanovena příčina \"epidurální hematom kvůli zranění mozku\", a její smrt byla stanovena jako nehoda.\n"}
{"id": "416529", "url": "https://cs.wikipedia.org/wiki?curid=416529", "title": "Steven Swanson", "text": "Steven Swanson\n\nSteven Ray \"Swanny\" Swanson (* 3. prosince 1960, Syracuse, New York, USA) je od roku 1998 astronaut NASA.\n\n\nV létě 2011 byl zařazen do záložní posádky Expedice 37/38 na Mezinárodní vesmírnou stanici (ISS) a hlavní posádky Expedice 39/38. K ISS odstartoval 25. března 2014 ve funkci palubního inženýra lodi Sojuz TMA-12M, společně s Alexandrem Skvorcovem a Olegem Artěmjevem. Kvůli problémům s orientačním systémem lodi se plánovaný šestihodinový let ke stanici protáhl na dva dny. Na ISS pracoval jako palubní inženýr devětatřicáté a (od května 2014) velitel čtyřicáté expedice. Během letu jednou vystoupil do vesmíru. Dne 11. září 2014 Swanson, Artěmjev a Skvorcov v pořádku přistáli v Sojuzu TMA-12M na Zemi.\n\n"}
{"id": "416531", "url": "https://cs.wikipedia.org/wiki?curid=416531", "title": "Vlastník dráhy", "text": "Vlastník dráhy\n\nVlastník dráhy je osoba, která je majitelem dráhy jako celku, t. j. stavby dráhy. České právo rozlišuje funkci vlastníka dráhy od funkce provozovatele dráhy. \n\nČeský zákon o drahách vlastníkovi dráhy ukládá povinnost udržovat dráhu tak, aby byla zajištěna její provozuschopnost a umožněn styk s jinými dráhami. Pokud to není vlastník dráhy celostátní nebo regionální schopen zajistit, je povinen dráhu nabídnout státu k odkoupení. Vlastník dráhy je dále povinen zajistit provozování dráhy. Není-li vlastník dráhy celostátní nebo regionální současně jejím provozovatelem, je povinen umožnit provozování dráhy jinou oprávněnou osobou.\n\nVlastníkem celostátní dráhy a většiny regionálních drah je stát, s tímto státním majetkem hospodaří a funkci vlastníka dráhy na něm ve smyslu zákona o drahách vykonává Správa železnic s. o. Některé regionální dráhy vlastní jiné subjekty, například Svazek obcí údolí Desné nebo Jindřichohradecké místní dráhy. Vlečky obvykle vlastní průmyslové společnosti, k nimž vlečky patří. Speciální železniční dráha je v České republice pouze jedna, a to pražské metro, jehož vlastníkem je Dopravní podnik hl. m. Prahy, akciová společnost vlastněná hlavním městem. \n\nVlastníkem drah tramvajových a trolejbusových jsou zpravidla dopravní podniky příslušných měst, ve kterých tyto dráhy existují nebo která jsou jádrem sítě. \n\nVlastníky lanových drah jsou nejrůznější subjekty, většinou buď soukromé nebo vlastněné zčásti či zcela obcemi. Většina stávajících českých státních lanových drah byla v 90. letech 20. století převedena do vlastnictví jiných subjektů, výjimkou je kabinová lanová dráha na Ještěd, jejímž vlastníkem i provozovatelem jsou České dráhy a. s.\n\n"}
{"id": "416532", "url": "https://cs.wikipedia.org/wiki?curid=416532", "title": "Vilém z Kolína", "text": "Vilém z Kolína\n\nVilém z Kolína († 1501-8) byl významným olomouckým světícím (pomocným) biskupem v 15. století.\n\nPocházel z řádu augustiniánů-eremitů, byl bakalářem teologie, jako titulární biskup nikopolský a světící biskup olomoucký působil v letech 1482-1500/1.\n\n"}
{"id": "416534", "url": "https://cs.wikipedia.org/wiki?curid=416534", "title": "Urbanica", "text": "Urbanica\n\nUrbanica je druhé řadové album pražské skupiny Skyline. Bylo vydáno u nezávislého labelu , což byl nástupce prvního vydavatele Skyline, Intellygent recordings. Zajímavý byl způsob jeho distribuce. Jednak vyšlo jako příloha dubnového čísla dnes již neexistujícího časopisu a pak také jako speciální edice na 2CD, kdy první disk obsahoval 12 nových skladeb a druhý remixy některých písní z prvního CD a také raritní studiové nahrávky plus dva záznamy z živého vystoupení v paláci Akropolis z roku 2003. Krátké ukázky z alba i z bonusového CD je možné stáhnout na oficiálních stránkách kapely.\n\nNa obalu alba jsou zobrazeny panelové domy na pražském Jižním Městě, název desky je částečně odvozen od jména manažera kapely Davida Urbana. Na rozdíl od minulé desky se produkce z velké části chopil Ecson Waldes, známý spolupracovník (převážně) elektronických projektů.\n\nAlbum mělo původně vyjít již v roce 2003, nicméně skupina prošla za dobu práce na desce řadou personálních změn a datum vydání se muselo odložit. Již na jaře roku 2002 opustil Skyline jejich dosavadní frontman Strictly Orange. Rok nato se rozhodl odejít saxofonista Rich FD a krátce po něm i zpěvačka Sister Zulu. Posledním odpadlíkem před dokončenímm alba byl cellista a \"mašinkář\" Štěpán Jamník. Na novém albu jsou již slyšet noví členové kapely, a to MC NuC (nahradil Stictlyho), kytarista Majkii B a zpěvačka Jitka Charvátová.\n\nPřestože se nově příchozí výrazně podíleli na albu, zanedbatelný není ani rukopis bývalých členů Skyline. Někteří se objevují i na samotné nahrávce - například hlas zpěvačky Sister Zulu je slyšet v písni Step on the Gas. Spousta novějších písní (Entertaining, Planet 5) je také úpravou starších výtvorů, které ještě vznikly za působení bývalých členů. Na bonusovém CD ze speciální edice se navíc ještě objevují starší nahrávky se Sister Zulu.\n\n\n\n"}
{"id": "416535", "url": "https://cs.wikipedia.org/wiki?curid=416535", "title": "Ludovico Einaudi", "text": "Ludovico Einaudi\n\nLudovico Einaudi (* 23. listopadu 1955) je italský pianista a hudební skladatel vážné hudby.\n\nKe hře na klavír jej přivedla v dětství jeho matka. Hudební kompozici vystudoval na Verdiho konzervatoři v Miláně. Později také studoval s Lucianem Beriem. V roce 1982 obdržel stipendium Tangelwoodského hudebního festivalu, jenž je každoročně pořádán v Massachusetts, USA. Nyní žije na jedné z piemontských vinic.\n\nPo studiích strávil několik let skládáním hudby klasickým způsobem. V polovině osmdesátých let se pokusil seberealizovat tanečními skladbami, později se však navrátil k pianu. Jeho hudba je meditativní a introspektivní, zakládá na minimalismu, světové hudbě a současném popu. Stal se významným přínosem pro oblast filmové hudby, což dokazují čtyři ocenění z různých filmových festivalů, jejichž je držitelem.\n\nJedná se o vnuka Luigiho Einaudiho, druhého poválečného prezidenta Itálie (1948-1955).\n\n\nI když není příznivcem škatulkování vlastní tvorby, občas je zařazován mezi minimalisty.\n\n\n"}
{"id": "416536", "url": "https://cs.wikipedia.org/wiki?curid=416536", "title": "Absurdita roku", "text": "Absurdita roku\n\nAbsurdita roku je česká anticena, kterou od roku 2007 udělují Hospodářské noviny společně se společností Communa, s. r. o., za největší komplikace spojené s podnikáním v České republice. Tato anticena je udělována v souvislosti s pozitivními cenami Firma roku a Živnostník roku. V rámci jejich vyhlašování jsou formou happeningu představovány i nominace a vítěz anticeny. Záštitu nad akcí převzalo Ministerstvo průmyslu a obchodu a Hospodářská komora ČR. \n\nV roce 2007 vyhrála anticenu povinnost podnikatele, který se chce prezentovat na výstavě, prodejní prezentaci nebo pouti, nahlásit tento záměr tři dny předem živnostenskému úřadu v místě, kde je umístěna jeho trvalá provozovna, a po skončení akce stejným způsobem oznámit ukončení dočasné provozovny.\n\nPro rok 2008 získala anticenu povinnost podnikatele nakládat s vytěženou zeminou jako s odpadem včetně veškeré administrativy, i když se zákon o odpadech nevztahuje na vytěžené neznečištěné zeminy. Příčinou povinnosti je chybějící prováděcí vyhláška k zákonu. Výsledky vyhlásil ministr průmyslu a obchodu Martin Říman společně s prezidentem Hospodářské komory ČR Petrem Kuželem.\n\nV 2009 se absurditou roku stala vyhláškou stanovená povinnost fyzioterapeutů mít v ordinaci ledničku, 2 nášlapné váhy a velké zrcadlo. Těsně druhé místo obsadila povinnost kontrolovaného přijít na správu sociálního zabezpečení s výpisem z obchodního rejstříku, který dosvědčuje existenci firmy, ačkoli samotný úřad si zástupce firmy zve proto, že firma existuje, a prokazované údaje jsou online zveřejňované Ministerstvem financí.\n\nV roce 2010 byla absurditou roku zvolena povinnost podnikatelů nosit na úřad dokumenty, které jsou online aktualizované a úřad je tedy má sám k dispozici, například výpisy z obchodního rejstříku.\n\nV roce 2011 byla za absurditu roku zvolena povinnost nosit při zakládání společnosti na rejstříkový soud dokumenty, které si státní správa může stáhnout z internetu, konkrétně výpisy z rejstříku trestů.\n\nV roce 2012 se absurditou roku stala nová povinnost podle Zákona o specifických zdravotních službách přijmout zaměstnance na dohodu o provedení práce, a to i třeba na jednodenní brigády, jen se vstupní prohlídkou. Za porušení hrozí hrozí od inspektorátu práce zaměstnavateli pokuta až 2 miliony Kč.\n\nZa rok 2013 byly vybrány dvě absurdity: přenesení odpovědnosti za nespolehlivého plátce daně na podnikatele, který s ním obchoduje (novelou zákona o dani z přidané hodnoty), a skutečnost, že některé úřady (Generální finanční ředitelství a Česká správa sociálního zabezpečení) svým postupem znemožňují podání přiznání a některých dalších hlášení v naskenované podobě ve formátu PDF.\n\nV roce 2014 vyhrála povinnost hudebníků nahlásit 20 dní dopředu provozovateli klubu a ochrannému svazu autorskému seznam písní, které na vystoupení zazní.\n\nZa rok 2015 pak opětovně zvítězila variace na požadavek dokumentů, které má již úřad k dispozici, tentokrát u firem zaměstnávajících osoby se zdravotním postižením. \n\nVítězem ankety se v roce 2016 stalo kontrolní hlášení DPH. To musí podnikatelé podávat každý měsíc, nenahrazuje ale řádné daňové přiznání k DPH, ani souhrnné hlášení.\n\nV roce 2017 \"uspělo\" placení DPH z neproplacených faktur. Žádný pardon kvůli tomu, že podnikatelé čekají na peníze od svých dlužníků, neexistuje.\n\nJako své úspěchy organizátoři prezentují nápravu kritizovaných absurdit. Částečnou nebo úplnou nápravu zaznamenali u témat vyhlášených za roky 2007, 2008, 2009 a 2010. \n\n"}
{"id": "416541", "url": "https://cs.wikipedia.org/wiki?curid=416541", "title": "Dan Meridor", "text": "Dan Meridor\n\nDan Meridor (: דן מרידור, * 23. dubna 1947) je izraelský politik a bývalý poslanec Knesetu za stranu Likud. V minulosti působil jako ministr financí a ministr spravedlnosti. Je dlouholetým členem Likudu a koncem 90. let byl jedním se zakladatelů strany Mifleget ha-merkaz (Strany středu). Po roce 2000 se vrátil do Likudu a v parlamentních volbách v roce 2009 byl zvolen poslancem Knesetu. V letech 2009 až 2013 řídil rezort zpravodajských služeb v druhé Netanjahuově vládě.\n\nDan Meridor se narodil v Jeruzalémě v době konce britského mandátu Palestina jako syn Elijahu Meridora, dlouholetého politického souputníka Menachema Begina, a politické aktivistky Ra'anany Meridor. Jeho bratrem je politik a diplomat Salaj Meridor. Po povinné vojenské službě v Izraelských obranných silách vystudoval Dan Meridor právo na Hebrejské univerzitě v Jeruzalémě a poté začal pracovat jako advokát.\n\nV letech 1982 až 1984 zastával funkci tajemníka strany Likud (za Begina a Jicchaka Šamira) a v roce 1984 kandidoval za tuto stranu do Knesetu. Jako nový poslanec byl jmenován předsedou dvou legislativních podkomisí. V roce 1988 byl opětovně zvolen poslancem a v Šamirově vládě byl jmenován ministrem spravedlnosti a tento post zastával v letech 1988 až 1992. Poslanecký mandát obhájil i ve volbách v letech 1992 a 1996 a v roce 1996 byl jmenován ministrem financí ve vládě Benjamina Netanjahua.\n\nPo řadě sporů s Netanjahuem opustil Meridor v červnu 1997 vládu. Jeho veřejná image v té době utrpěla na pověsti, když byl v populárním televizním pořadu „Harcufim“ přirovnávám k Hamletovi (za svou váhavost).\n\nV roce 1998 se podílel, společně s několika dalšími členy Likudu a Strany práce, na založení politické strany Izrael ve středu, která později vešla ve známost jako Mifleget ha-Merkaz (Strana středu). Za tuto stranu byl v roce 1999 zvolen do Knesetu a byl jmenován předsedou komise pro zahraniční věci a obranu. Poté, co Ehuda Baraka vystřídal v roce 2001 v premiérském křesle Ariel Šaron, stal se Meridor ministrem bez portfeje.\n\nO poslanecký mandát přišel ve volbách v roce 2003. Ještě za dob svého působení poslance působil jako pozorovatel Knesetu při Radě Evropy. Po opuštění Knesetu se stal mezinárodním předsedou Jeruzalémské nadace. Byl rovněž členem Winogradovy komise, která vyšetřovala izraelské operace během druhé libanonské války.\n\nPřed volbami do Knesetu v roce 2006 Meridor obdržel nabídky ze Strany práce a Jisra'el bejtejnu, aby za tyto strany kandidoval. Meridor však doufal, že se dostane na kandidátní listinu strany Kadima. To však bylo zamítnuto syny Ariela Šarona − Giladem a Omrim. Meridor se později vrátil zpět do Likudu, za který byl v únoru 2009 zvolen poslancem Knesetu. Následně v letech 2009 až 2013 zastával post ministra zpravodajských služeb v druhé Netanjahuově vládě.\n\n"}
{"id": "416543", "url": "https://cs.wikipedia.org/wiki?curid=416543", "title": "Daleko do Nashvillu", "text": "Daleko do Nashvillu\n\nDaleko do Nashvillu (2009) je český krátkometrážní televizní film Tomáše Bařiny o dvou klucích a jejich noční jízdě na nákladním vlaku. Film byl premiérově vysílán 22. března 2009 v 20:50 Českou televizí na programu ČT1.\n\nDva kluci z Prahy, Ondra a Honza, mají jet se známými na chatu, ti jim ale ujedou a kluci se rozhodnou jet sami. Jejich známí někdy cestují tak, že naskočí na nákladní vlak a kluci se rozhodnou, že pojedou stejným způsobem. V noci za jízdy naskočí na vlak, tam se ale začnou dít podivné až hororové věci. Jedou v naprosté tmě, nevidí žádná vzdálená světla a nepoznávají krajinu. Potkají tuláka jménem Hobo, který na vlaku cestuje stejným způsobem, a ten jim říká o vrazích tuláků a zmíní se také o tom, že tento vlak zastavuje až v Nashvillu. Zanedlouho uvidí svítilny a začnou utíkat před domnělými vrahy. Během přelézání střechy jednoho z vagónů ale vlak vjede do tunelu a smete Hoboa a po následujícím tunelu si Ondra totéž značnou chvíli myslí i o Honzovi. Nakonec se oba kluci schovají v jednom vlakem přepravovaném kontejneru a zde vyčerpaně usnou. Ráno ale zjistí, že byly všechny kontejnery z vlaku přeloženy na zaoceánskou kontejnerovou loď s názvem Nashville, a na této lodi jedou dál.\nKrátký povídkový příběh je založen na fantaskním základě, ze začátku Honza tulákovi vůbec nevěří a považuje za absurdní, že by byli jinde, než ve středních Čechách, naopak Ondra má strach z vrahů a po prvních nepřímých dokladech, že si tulák nevymýšlí (např. hory na obzoru, které Honza považuje za mraky), mu spíše věří. Pak se začnou dít i méně pochopitelné věci, jako např. že v knize, kterou má Ondra s sebou (\"Cesta\" od Jacka Londona), zmizí veškeré písmo a zůstanou jen bílé stránky apod.\n\n"}
{"id": "416547", "url": "https://cs.wikipedia.org/wiki?curid=416547", "title": "Lázy", "text": "Lázy\n\nNázev Lázy má více sídel:\n"}
{"id": "416557", "url": "https://cs.wikipedia.org/wiki?curid=416557", "title": "Opel Corsa", "text": "Opel Corsa\n\nOpel Corsa je malý automobil, který od roku 1982 vyrábí německá automobilka Opel. Ve světě se prodává i pod značkami Vauxhall, Chevrolet nebo Holden.\n\nCorsa A se vyráběla do roku 1993. Vauxhall ji prodával pod názvem Nova. Vyráběla se ve španělské Zaragoze. K dispozici byly verze tří- nebo pětidveřový hatchback a dvou- nebo čtyřdveřový sedan. Vícedveřové modely se vyráběly od roku 1984. V roce 1989 prošla Corsa faceliftem, kdy se designově změnily nárazníky, světla a maska chladiče. Od počátku výroby byl vyráběn i sportovní model Corsa SR, který se musel vyrábět v rámci homologační série pro rallyeovou skupinu A.\n\nCorsa B se vyráběla v letech 1993 až 2004. Kromě Španělska vyráběla Corsu i města Bogotá v Kolumbii, Ramos Arizpe, v Mexiku a Alvear a Santa Fe v Argentině. Na některých trzích se prodávalo i pětidveřové kombi a dvoudveřový pick-up. Z vozu byl odvozen sportovní model Tigra A.\n\nV roce 1993 byla odhalena Corsa B ve Velké Británii pod jménem Vauxhall Nova. Následující rok byla zahájena výroba pod značkou Holden v Austrálii, jako Holden Barina, který nahrazuje verzi Suzuki Swift prodávané pod tímto jménem. To se ukázalo jako úspěch, jednalo se o první ve Španělsku postavený vůz, který se prodával se značnými objemy na australském trhu.\nČtyřválec byl vyráběn v objemech 1,2 l Family 0, 1,4 l a 1,6 l Family 1, které doplňoval ekonomický 1,5 l turbodieselový motor. Na rozdíl od předchozího modelu, nebyla v nabídce verze sedan, která byla navržena v Brazílii pro latinskoamerický trh. Takto byl také představen v Jižní Africe a Indii. Kombi, dodávka a pick-up truck byli také představeny. Kombi verze byla prodávána v některých evropských trzích (včetně Itálie), jako Opel. Corsa také posloužila jako základ pro malé kupé s názvem Opel Tigra. 1,0 l 3-válec Family 0 v ekonomické verzi, se začal vyrábět v roce 1996 a Lotusem naladěné odpružení bylo přidáno stejně jako doplňky exteriéru. Silná konkurence pocházela z nových modelů, jako je Peugeot 206, Fiat Punto a Škoda Fabia.\nSedan je stále vyráběn a prodává se v Latinské Americe jako Chevrolet Corsa Classic. Rozpočet verze zavádí pro brazilský trh, Chevrolet Celta, má karoserii připomínající pozdní 1990 Vectra a Astra. Celta se prodává v Argentině jako Suzuki Fun.\n\nSedan a kombi verze byly vyráběny v Číně, Shanghai koncernem General Motors jako Buick Sail a Buick Sail S-RV, do roku 2005. V roce 2010 byly přejmenovány jako Chevrolet Sail a SRV. V září roku 2006, Chile se stala první zemí mimo Čínu, která přijala v Číně montované Sail a prodává se zde jako Chevrolet Corsa Plus, dostupný jako čtyř-dveřový sedan s 1,6 L 92 PS (68 kW) motorem. Corsa Plus obsahuje dva čelní airbagy, ABS, klimatizaci, elektrické ovládání oken a centrální zamykání jako standardní vybavení.\n\nV Indii byly hatchback, sedan a kombi verze prodávané jako Corsa Sail, Corsa (nebo Corsa Joy), a Corsa Swing do konce roku 2005. Hatchback se stále vyráběl a pro trh v Jižní Africe jako Corsa Lite pod značkami Opel až do roku 2009.\n\nV roce 1994, General Motors de Mexico poprvé uvedlo na trh Corsa B jako Chevy, který by rychle nahradil Volkswagen Sedan. Mexické Všechny předchozí verze byly prodávány jako Chevy Monza s názvy používané na sedan, Swing (5-dveřový hatchback) a Joy (3-dveřový). Po faceliftu byly jednoduše přejmenovány na Chevy. Chevy zůstává favoritem mezi řidiči taxi a jedním z nejprodávanějších vozů v zemi.\n\nCorsa C se vyráběla v letech 2000 až 2006. Od roku 2001 bylo v prodeji sportovní provedení GSI. V roce 2003 prošla Corsa C faceliftem. Z Corsy C je odvozen užitkový vůz Opel Combo.\n\nZážehové\nVznětové\n\nOpel Corsa D je čtvrtou generací malého automobilu značky Opel, nahradil model Corsa C. Veřejnosti byl představen v červenci 2006 na autosalonu v Londýně, prodej byl zahájen v říjnu 2006. Opel Corsa D získal v České republice titul Auto roku 2007.\n\nTato generace modelu Corsa využívá společnou platformu GM a Fiat s názvem Gamma/SCCS, kterou sdílí s Fiatem Grande Punto. Díky tomu je ve všech rozměrech větší než její předchůdce. V nabídce je tří- a pětidveřová verze.\n\nOpel Corsa D se nabízí s celkem sedmi motory. Benzínové motory řady \"Ecotec\" zahrnují atmosférické tří- a čtyřválce v rozpětí 1,0 až 1,4 litru a přeplňovaný čtyřválec 1,6 litru. Motor 1.6 Turbo o výkonu 110 kW se dodává pouze do verze GSi (od září 2007), silnější varianta je určena výhradně pro třídveřovou verzi OPC (od března 2007). Převodovka je buď pětistupňová manuální (1.0, 1.2 a 1.4 Twinport), nebo šestistupňová manuální (1.6 Turbo), nebo automatizovaná \"Easytronic\" (1.2 Twinport) a nebo čtyřstupňová automatická (1.4 Twinport)\n\nNabídka naftových motorů se skládá z motoru 1.3 CDTI (původem od Fiatu) ve dvou výkonových variantách a motoru 1.7 CDTI. Pro slabší 1.3 CDTI je určena pětistupňová manuální převodovka, pro dva silnější motory šestistupňová, motor 1.3 CDTI 66 kW má také možnost převodovky \"Easytronic\".\n\nPozn.: * automatická převodovka nebo Easytronic\n\nPozn.: * převodovka Easytronic\n\nOpel Corsa S1600 byl závodní speciál určená pro rallye, který byl postaven na základě Corsy C. Poprvé byl prototyp představen a autosalonu v Essenu v roce 2000. Vývoj si vzalo na starost oddělení OPC (Opel Performance Center), které spolupracovalo s firmou Ray Mallock, která se podílela na voze Vauxhall Astra Kit Car. Již v roce 2001 probíhaly první testy na prvním startem se stala Německá rallye 2001, kde se vozy představily v roli předjezdce. Prvním ostrým startem se stala Rallye Monte Carlo 2002. První body s vozem získal Niall McShea na posledním podniku, kterým byla Britská rallye 2002. McShea tam vybojoval druhé místo. V sezoně mistrovství světa v rallye 2003 dokončil pouze Kris Meeke jednou na druhé pozici. V ostatních případech havaroval, nebo měl technické potíže. V průběhu sezony mistrovství světa v rallye 2004 Meeke i Kosciuszko své vozy Corsa vyměnily za jiné. Automobily se nadále objevovaly jen v národních šampionátech.\n\nK pohonu sloužil motor o objemu 1598 cm, který dosahoval výkonu 215 koní a točivého momentu 199 Nm. Hmotnost vozu byla 950 kg.\n\nSpeciál pro kategorii Super 2000 je postaven na základě Corsy D. Pohání jej dvoulitrový šestnáctiventilový řadový čtyřválec DOHC o výkonu 275 koní při 8500 otáčkách za minutu, který pohání všechna kola. Převodovka je šestistupňová sekvenční Xtrac. Brzdy jsou od firmy AP Racing. Vývoj vozu zajišťovala společnost MSD.\n\n"}
{"id": "416561", "url": "https://cs.wikipedia.org/wiki?curid=416561", "title": "Seznam parmských vévodů", "text": "Seznam parmských vévodů\n\nTento seznam zahrnuje vévody z Parmy. Od roku 1556 byli tito také vévody z Piacenzy. V letech 1748 až 1848 byli rovněž i vévody z Guastally.\n\n\n\"1731: Antoniem vymírá dynastie Farnese v mužské linii.\"\n\n\n\n\n\"1801: Napoleon anektuje Parmu.\"\n\n\"1814: Smlouvou z Fontainebleau přechází Parma na Napoleonovu manželku Marii Louisu Rakouskou, což je roku 1815 potvrzeno na Vídeňském kongresu.\"\n\n\n\"Roku 1854 se Robertova matka, vévodkyně Louisa Marie Tereza Francouzská, roz. de Berry, stává regenkou parmskou. V roce 1859 prchá Louisa Marie se svými dětmi do Švýcar a později do Rakous. Roku 1860 přechází Parma pod království sardinské. Titul \"Vévoda z Parmy\" je od té doby předáván mužským potomkům.\"\n\n"}
{"id": "416562", "url": "https://cs.wikipedia.org/wiki?curid=416562", "title": "Carlo Azeglio Ciampi", "text": "Carlo Azeglio Ciampi\n\nCarlo Azeglio Ciampi (* 9. prosinec 1920, Livorno – 16. září 2016 Řím) byl italský politik, prezident Italské republiky.\n\nVystudoval literaturu na universitě Scuola Normale of Pisa. Po získání diplomu roku 1941 nastoupil vojenskou službu v Albánii. 8. září 1943, v den uzavření příměří Spojenců s Itálií, odmítl setrvat ve fašistické italské republice a uchýlil se do oblasti Abruzzo. Poté se mu podařilo přejít frontu do Bari, kde se připojil k italskému hnutí odporu Partito d'Azione.\n\nV letech 1993 až 1994 byl italským premiérem. V letech 1999 až 2006 zastával funkci prezidenta Itálie. Až do své smrti byl členem italského senátu.\n\n"}
{"id": "416564", "url": "https://cs.wikipedia.org/wiki?curid=416564", "title": "Farnese", "text": "Farnese\n\nFarnese (někdy také Parmští) byl italský šlechtický rod a vlivná rodina během italské renesance, která vládla v Parmském vévodství. Z řad tohoto rodu pocházel například papež Pavel III.\n\nOd roku 1556 byli parmští vévodové z rodu Farnese také vévody z Piacenzy. V letech 1748 až 1848 byli rovněž i vévody z Guastally.\n\nRod Parmských je poprvé připomínán Nikolasem Farnese (†1339), který ovšem ještě v Parmě nevládl, ale byl pokládán za zakladatele rodu. Prvním skutečným parmským vévodou z dynastie Farnese se stal až jeho potomek v 7. generaci, syn papeže Pavla III., vévoda Pier Luigi Farnese. Rod pak vládl v Parmě do 13. generace, kdy se postupně vlády ujímali 3 bratři:\n\n\nNikdo z nich ale nezanechal mužské potomky. Parmské vévodství poté zdědila Eduardova dcera Alžběta, která se provdala za španělského krále Filipa V. z rodu Bourbonů (Bourbon-Anjou). Bourbonsko-Parmská větev této dynastie pak vládla v Parmě až do roku 1860, kdy byla sesazena, její nárok na trůn však trvá dodnes.\n\n\n\n"}
{"id": "416568", "url": "https://cs.wikipedia.org/wiki?curid=416568", "title": "Džanet", "text": "Džanet\n\nDžanet (řecky Τανις – Tanis, hebrejsky Zoan) bylo významné město ve starověkém Egyptě na seveovýchodě nilské delty na jednom z říčních ramen, po 20. dynastii středisko dolnoegyptského 14. a v Pozdní době 19. nomu. Město zde vzniklo pravděpodobně již ve Staré říši. Největšího významu dosáhlo ve Třetí přechodné době, kdy bylo sídlem panovníků 21. a 22. dynastie – Džanet byl přebudován v rozsáhlé město, které mělo být protiváhou náboženského a politického významu hornoegyptského Vesetu. Při výstavbě byly použity části starších staveb z různých míst. Důležitým centrem bylo také v ptolemaiovské době. Archeologická lokalita odpovídající oblasti někdejšího města s pozůstatky Amonova chrámového okrsku a královské nekropole, kde byly nalezeny intaktní pohřby, se nachází na místě dnes zvaném Sán el-Hagar.\n\n"}
{"id": "416574", "url": "https://cs.wikipedia.org/wiki?curid=416574", "title": "Tanis", "text": "Tanis\n\nTanis může označovat:\n\n"}
{"id": "416577", "url": "https://cs.wikipedia.org/wiki?curid=416577", "title": "Eucinetidae", "text": "Eucinetidae\n\nEucinetidae je čeleď brouků z nadčeledi Scirtoidea. Čeleď má jenom 37 druhů v 9 rodech, avšak jsou celosvětově rozšířeni.\n\nDospělci (imaga) jsou eliptického tvaru, délky těla od 0,8 do 4,0 mm, černé nebo hnědé barvy. Hlava je malá a ohnutá směrem dolů.\n\nBrouci čeledi Eucinetidae žijí v detritu nebo houbami pokryté kůře stromů, kde jak imaga tak larvy žijí na různých druzích hub.\n\nRody \"jentozkus\" a \"tohlezkus\" pojmenoval v Ženěvě působící entomolog Stanislav Vít \n\n\n"}
{"id": "416579", "url": "https://cs.wikipedia.org/wiki?curid=416579", "title": "Sojuz TM-34", "text": "Sojuz TM-34\n\nSojuz TM-34 je označení letu ruské kosmické lodi k Mezinárodní vesmírné stanici.\n\nStartovali\n\nPřistáli\n\nJednalo se o 17. pilotovaný let k Mezinárodní vesmírné stanici. Jednalo se také o poslední let verze TM kosmické lodi Sojuz. Na palubě byl vesmírný turista Mark Shuttleworth.\n\n\n"}
{"id": "416589", "url": "https://cs.wikipedia.org/wiki?curid=416589", "title": "Xerxes (Händel)", "text": "Xerxes (Händel)\n\nXerxes (originální název Serse, HWV40) je tříaktová opera seria Georga Friedricha Händela. Premiéru měla v Královském divadle v Londýně 15. dubna roku 1738. Libreto bylo s úpravami neznámého autora převzato z dřívější stejnojmenné opery Giovanniho Bononciniho (1694), jejíž libreto napsal Silvio Stampiglia a použil přitom starší libreto, jehož autorem byl Nicolò Minato. Děj se odehrává v Persii roku 480 př. n. l. a je volně založen na osobě perského krále Xerxa I.\n\nTitulní roli Xerxa původně zpívali kastráti, dnes se obsazují mezzosopranistky. Při premiéře ji zpíval proslulý kastrát Caffarelli, který však rolí nebyl nikterak nadšen. Po pěti reprízách byl kus stažen a na dlouhých 200 let zapomenut. Znovuuvedení provedl Oskar Hagen (německý historik umění a zakladatel Händelových slavností v Göttingen) na Göttingenských slavnostech 5. června roku 1924. Od té doby náleží Xerxes k často dávaným Händlovým operám.\n\nÚvodní árie „Ombra mai fù“ patří mezi Händelovy nejznámější melodie a často se uvádí v orchestrální úpravě pod názvem „Largo“; v partituře ji ovšem autor nadepsal jako larghetto.\n\nKrál Xerxes se chce oženit s Romildou, ta však miluje jeho bratra Arsamena. Romildina sestra Atalanta chce získat Arsamena pro sebe, radí proto Romildě, aby se provdala za Xerxa.\n\nXerxes vyhostí svého bratra, který Romildě po svém sluhovi Elvirovi, přestrojenému za obchodníka s květinami, nechá doručit zprávu, v níž jí přísahá věrnost navěky. Zprávu však převezme Atalanta, která jí sestře ukáže, ale s tím, že tvrdí, že zpráva je určena jí. Kvůli tomu se Arsamene a Romilda rozvadí.\n\nXerxes pronásleduje Romildu a řekne jejímu otci Ariodatovi, že Romilda se musí na králův rozkaz oženit s členem královské rodiny. Ariodate se mylně domnívá, že se jedná o Arsamena. Amastre, kterou Xerxes kvůli Romildě nechal, se převleče za muže a sleduje Xerxa. Po svatbě Arsamena a Romildy se nechá Amastre Xerxovi poznat, ten se kvůli její věrnosti zastydí a Amastre přijme jeho omluvu.\n\n\n\n"}
{"id": "416590", "url": "https://cs.wikipedia.org/wiki?curid=416590", "title": "Marais", "text": "Marais\n\nMarais [\"maré\"] (fr. močál) může znamenat:\n\n\n\n"}
{"id": "416591", "url": "https://cs.wikipedia.org/wiki?curid=416591", "title": "Kosatka (plachta)", "text": "Kosatka (plachta)\n\nKosatka je trojúhelníková plachta, umístěná nad přídí lodi. U plachetnic během 18. a 19. století nahradila dříve používané obdélníkové blindy. Kosatka je dodnes součástí takeláže velkých plachetnic (které jich mohou mít několik) i malých jachet. Má vliv na stoupavost plachetnic.\n\n"}
{"id": "416601", "url": "https://cs.wikipedia.org/wiki?curid=416601", "title": "Jelena", "text": "Jelena\n\nJelena (rusky Еле́на Elena; Eléné; přepisováno někdy jako \"Elena\" nebo (podle angličtiny) \"Yelena\") – je ženské jméno. Pravděpodobně pochází ze slova s významem «pochodeň, oheň, světlo, záře, světlá, třpytivá, blýskavá, jásavá, třpytící se, sluneční, měsíční, ohnivá, vyvolená atd.». Podle jiného výkladu v překladu znamená «Řekyně» (Hellena). Jméno nijak nesouvisí s jelenem.\n\nOdvozené podoby (hypokoristika): Lena (Лена), Lenočka (Леночка), Lenčik (Ленчик), Lenček (Ленчек), Lenon (Ленон), Lenyč (Леныч (разг.), Lenok (Ленок), Lenuša (Ленуша), Lenusja (Ленуся), Elenka (Еленка), Elenočka (Еленочка), Elenuška (Еленушка), Elenja (Еленя), Něnka (Ненка), Elja (Еля), Ela (Ела), Lesja (Леся – местн.), Nelja (Неля), Aljona (Алёна), Aljonuška (Алёнушка). \n\nOd jména Jelena je odvozeno jméno Aljona Alena (rus. Алёна). \n\nV angličtině se přepis \"Yelena\" používá pro přepis jmen ruských, ukrajinských a bulharských, \"Jelena\" pro jména srbská, slovinská a chorvatská.\n\nJmeniny: 28. ledna, 19. března, 3. června, 8. června, 24. července, 10. srpna, 12. listopadu \n\n\n\n\n\n\n\n\n\n"}
{"id": "416606", "url": "https://cs.wikipedia.org/wiki?curid=416606", "title": "Stěh", "text": "Stěh\n\nStěh je lano lodní takeláže, které spojuje vrchol nebo jinou část stěžně s trupem lodi směrem k přídi. Slouží k zajištění stěžně (přenáší síly, které by vyvracely stěžeň směrem vzad) a k upevnění některých plachet (kosatka, stěhovka)\n\nStěhy se nazývají podle stěžně, který drží a podle části stěžně, na které jsou upnuty (peň nebo jedna z čnělek). Stěh který drží košovou čnělku předního stěžně se tedy bude nazývat přední košový stěh.\n"}
{"id": "416613", "url": "https://cs.wikipedia.org/wiki?curid=416613", "title": "Locika jedovatá", "text": "Locika jedovatá\n\nLocika jedovatá (\"Lactuca virosa\") je dvouletá léčivá rostlina z čeledi hvězdnicovité s účinky podobnými opiu.\n\nLocika jedovatá má olistěnou, oblou lodyhu a dosahuje výšky od 60 cm do 2 m. Přímá lodyha je nevětvená a světle zelená s fialovým tečkování. Listová růžice má vstřícné listy o délce až 50 cm, ty jsou tuhé, lysé a modravě zelené. Květenstvím je vrcholíková lata s množstvím žlutých květů. Plodí oválnou černou nažku se stříbrnými štětinami na špičce. Celá rostlina je protkána mléčnicemi, které při poranění roní latex.\n\nLocika jedovatá pochází z oblasti Středozemního moře, ale vyskytuje se také v Severní Americe,a teplejších částech Evropy. Roste na kyprých, vlhkých půdách bohatých na živiny.\n\nLocika jedovatá je tradiční drogou severoamerických indiánů a do poloviny 19. století byla používána lékaři v případě nedostupnosti opia. Výraznější výzkum byl proveden roku 1911 ve Spojeném království, kde byly objeveny účinné látky, lactucopicrin a lactunin. Užíval jí také španělský architekt Antoni Gaudí, údajně pro získání inspirace.\n\nLocika jedovatá má účinky podobné opiu, žádné opiáty však neobsahuje. Z latexu se získává locikovina (lactucarium, locikové opium, salátové opium) jež je vzhledem i účinky podobná opiu. Může být užito jako anestetikum, uspávadlo či k rekreačním účelům. Účinky trvají od půl hodiny po pár hodin a ustupují zvolna. Oleje a extrakty se přidávají do čajů pomáhajících usnout. Používá se také do salátů. Vyrábí se také nápoje pomocí macerace listů. Nejčastějším způsobem užití, používaným i indiány je ale kouření sušeného latexu.\n\nRostlina obsahuje flavonoidy s silnými antioxidačními účinky. Také příznivě působí na kašel a používá se jako afrodisiakum. Nevyvolává závislost, ale může mít krátkodobé nežádoucí účinky jako pocení a závratě.\n\n"}
{"id": "416616", "url": "https://cs.wikipedia.org/wiki?curid=416616", "title": "Ustje", "text": "Ustje\n\nUstje může znamenat:\n\n"}
{"id": "416617", "url": "https://cs.wikipedia.org/wiki?curid=416617", "title": "Ustje (řeka)", "text": "Ustje (řeka)\n\nUstje ( ) je řeka v Jaroslavské oblasti v Rusku. Je dlouhá 153 km. Povodí řeky je 2530 km².\n\nÚstí zleva do Kotorosli (povodí Volhy).\n\nZdrojem vody jsou převážně sněhové srážky. Průměrný roční průtok vody ve vzdálenosti 42 km od ústí činí přibližně 10,3 m³/s. Zamrzá na začátku listopadu a rozmrzá v dubnu.\n"}
{"id": "416626", "url": "https://cs.wikipedia.org/wiki?curid=416626", "title": "Florence Hardingová", "text": "Florence Hardingová\n\nFlorence Mabel Klingová DeWolfeová Hardingová (15. srpna 1860, Marion, Ohio – 21. listopadu 1924, tamtéž) byla manželkou manželka 29. prezidenta USA Warrena G. Hardinga a v letech 1921–1923 vykonávala funkci první dámy USA.\n\nNarodila se v rodině německého imigranta. Po škole doprovázela otce, který začal od píky a vypracoval se k nejbohatšímu měšťanovi v Marionu. V devatenácti letech otěhotněla a vzala si místního krasavce Henryho Athertona DeWolfa. Narodil se jim syn Marshall. V roce 1882 se manželé rozvedli. Poté se seznámila s novinářem a nakladatelem Warrenem Hardingem, kterého si vzala v roce 1891. Florence svého manžela přesvědčila, aby se dal na politickou dráhu. Po jeho vstupu do Kongresu (1920) se snažila o společenský vzestup.\n\nV roce 1921 se její manžel stal prezidentem. Florence nebyla feministka, ale občas se za ni vydávala. Snažila se zasahovat do politiky, přesto za to nebyla kritizována. Otevřela Bílý dům pro návštěvníky, chtěla mít přímý kontakt s obyvatelstvem, pravidelně udržovala styk s novináři. Získala na svou stranu vlivný deník \"The Washington Post\". Byla často přítomná na schůzích vlády a projevech svého manžela. Byla proti vstupu Spojených států do Společnosti národů. Podporovala státní zaopatření válečných veteránů. Měla vliv na personální změny, snažila se funkce obsazovat svými přáteli, kterými často byli druhořadí politici z Ohia. V té době se děly četné politické skandály. 2. srpna 1923 Harding náhle zemřel, snažila se z něj udělat nejoblíbenějšího prezidenta, a proto zničila část spisového materiálu pro dobro manžela.\n\n3. listopadu 1924 zemřela na těžkou ledvinovou chorobu.\n"}
{"id": "416633", "url": "https://cs.wikipedia.org/wiki?curid=416633", "title": "Grace Coolidgeová", "text": "Grace Coolidgeová\n\nGrace Anna Goodhue Coolidgeová (3. ledna 1879, Burlington, Vermont – 8. července 1957) byla manželkou 30. prezidenta USA Calvina Coolidge a v letech 1923 – 1929 vykonávala funkci první dámy USA.\n\nGrace byla jediným dítětem strojního inženýra Andrewa Issaclara Goodhuea a Lemiry Barrett Goodhue.\n\nGrace ukončila studia na University of Vermont v roce 1902. Na jaře 1905 se Grace poprvé setkala s Calvinem Coolidgem. Svatba v úzkém rodinném kruhu proběhla 4. října téhož roku v domě rodičů nevěsty v Burlingtonu. Z manželství vzešly dvě děti: John Coolidge (1906–2000) a Calvin Coolidge jr. (1908–1924).\n\nJako první dáma byla Grace Coolidgeová oblíbenou hostitelkou. Největší událostí jejího pobytu v Bílém domě byla party pořádaná na počest transatlantického letu Charlese Lindbergha v roce 1927. Národní institut společenských věd (\"National Institute of Social Science\") udělil Grace zlatou medaili. V roce 1931 byla zvolena dvanáctou největší žijící americkou ženou.\n\nGrace Coolidge je pohřbena na Plymouth Notch Cemetery.\n\n\n"}
{"id": "416637", "url": "https://cs.wikipedia.org/wiki?curid=416637", "title": "Zrcadlo (loď)", "text": "Zrcadlo (loď)\n\nZrcadlo je ploché ukončení lodní zádě. Do konstrukce lodí byl tento prvek zaveden v 16. století. Bylo typickým novým prvkem galeon a později dalších typů lodí. Zrcadlo totiž umožnilo ve srovnání s dřívějším zakulaceným ukončením lodí na zadním vazu zjednodušit a zpevnit konstrukci. U velkých lodí bylo zrcadlo v horní části bohatě zdobeno.\n\nZrcadlo zakončuje i záď některých moderních plavidel.\n"}
{"id": "416640", "url": "https://cs.wikipedia.org/wiki?curid=416640", "title": "Cider", "text": "Cider\n\nCider [sídr, sajdr] je jablečné víno vyráběné řízeným kvašením jablečného moštu. Nápoj je populární především v západní Evropě (Spojené království, Irsko, Francie, Španělsko). O jeho původu a rozšíření se vedou dlouhodobé spory, vznik výroby cidru je pravděpodobně spojen s oblastí dnešního Baskicka. Obsah alkoholu v nápoji se pohybuje od 1,2 % do 8,5 %.\n\nNápoj byl znám už v antice. První středověké zprávy o výrobě cidru v Evropě pocházejí z doby Karla Velikého. První vědecký spis o výrobě cidru \"De vino et pomaceo\" vytvořil mistr Julien Le Paulmier, osobní lékař Karla IX. r. 1588.\n\nV českém jazyce se správně označuje jako cidre (výslovnost [sidr]).\nHelena Uhrová v knize \"Jak se dělá cidre, calvados, pommeau\" připouští také počeštělou variantu \"cidr\".\nI v ostatních slovanských jazycích převažuje označení, které se vyslovuje \"sidr\".\n\nV antickém Řecku se nazýval sikera, latinsky sicera, hebrejsky šekar. Z tohoto základu byl výraz převzat do starofrancouzského \"cidre, cire.\" (12. století). Do angličtiny se dostává ve 13. století z francouzského základu a je modifikováno na základě výslovnosti do podoby \"cider\".\n\nVe většině evropských jazyků se nápoj nazývá podobně, avšak konkrétní název se liší nejen v jednotlivých jazycích, ale dokonce i v jednotlivých oblastech:\n\nVe Španělsku je sidra typická pro oblast Asturie a Baskicka. V Portugalsku se vyrábí hlavně na Madeiře, kde je centrem pěstování vhodné odrůdy jablek městečko Santo António da Serra.\n\nŠpanělská \"sidra natural\" je plně prokvašené jablečné víno, perlení v nápoji vzniká až provzdušněním. \"La sidra achampanada\" je podobná francouzskému cidru.\n\nHlavní francouzské oblasti výroby cidru jsou Normandie a Bretaň, především kvůli mírnému přímořskému klimatu vhodnému pro pěstování jablek. Klima zároveň umožňuje přírodní výrobu založenou na kvašení cidru přes zimu. Cidre se vyrábí i v mnoha dalších oblastech, např. Pays d´Auge. Ve Francii je zakázáno cidre doslazovat a ředit vodou. Francouzské třídění cidrů se řadí podle obsahu zbytkového cukru a objemu alkoholu na: sladký (\"doux\", do 3 % alk.), polosuchý (\"demisec\", 3-5 %) a suchý (\"brut\", \"sec\", nad 5 %).\n\nŠvýcarští výrobci některé značky apfelweinu před lahvováním naředí nealkoholickým moštem, aby dosáhli konečného obsahu alkoholu kolem 4 %.\n\nPro Spojené království jsou typické plně prokvašené suché cidry a sladké cidry většinou přerušené pasterizací. Je povoleno doslazení a ředění vodou. Ve Spojeném království se zkonzumuje největší množství cidru na osobu. Mezi tamní nejznámější značky patří Strongbow, Bulmers, Westons nebo irský Magners.\n\nNa jižní a jihovýchodní Moravě se vyrábí z jablečného moštu částečně anebo úplně prokvašený nápoj lidově nazývaný \"jablečný burčák\" od konce 19 a počátku 20 století, kdy byly vinice na Moravě zničeny mšičkou révokazem. Kvašení probíhá ve skle nebo v původních vinných sudech, které se díky tomu mnohde doposud dochovaly. Pro lahodnou chuť je důležité v počátku kvašení nebránit rozvoji bakterií mléčného kvašení, které při zvýšení obsahu alkoholu v moštu samy odumřou, proto se mošty nesíří. Nejvhodnějšími odrůdami jablek jsou Panenské a Jadernička moravská. Vynikající je rovněž nápoj ze směsi moštu zimních odrůd hrušek a panenských jablek, případně ze samotných hrušek. Kvašením vzniká jemně perlivý nápoj lahodné chuti s vyváženým poměrem cukrů, kyselin a alkoholu s jemnou hořčinkou. Vyšší obsah kyselin v jablečném moštu v chladných letech se dá snadno regulovat mírným naředěním moštu vodou a vyšším podílem hruškového moštu. V selských usedlostech jihovýchodní Moravy byla obvyklá produkce tohoto výrobku kolem 3 hl ročně.\n\nV České republice se jako první vyráběl \"Mad Apple\" – originální český cider, původem ze Znojma, avšak v květnu 2013 přerušil výrobu.\n\nV současnosti cider vyrábějí:\n\nPodniky specializované na prodej cideru:\n\nCidre může být jak průzračný, tak s lehkým zákalem, většinou zlatavé, až žluto-oranžové barvy. Jemně perlivý nápoj se může podobat pivu, ale i ušlechtilým perlivým vínům. Vůni a chutí vždy odkazuje na výběr surovin a způsob výroby.\nPostupy výroby se výrazně liší nejen podle země původu, ale hlavně podle způsobu zpracování.\nPrůmyslově vyráběné cidry jsou většinou z jablečného koncentrátu, který usnadňuje průběžnou výrobu.\nNa rozdíl od tradiční výroby z jablečného moštu, který vyžaduje sezónní metodu zpracování nebo klade vyšší nároky na celoroční skladování jablečného moštu.\n\nPro výrobu cidru existují speciálně vyšlechtěné odrůdy jablek. Vhodná je směs několika odrůd – tím se docílí vhodného poměru sladkosti, hořkosti a kyselosti výchozího moštu i výsledného cidru.\n\nJablka se rozdrtí a vylisují na jablečný mošt (nebo je použit jablečný koncentrát), který kvasí v kvasných nádobách (tanky, sudy, demižony). Kvašení probíhá od 14 dní (Anglie) až po 8 měsíců (převážně Francie) v závislosti na způsobu výroby.\n\nPo dostatečném prokvašení je cider při konvenčním způsobu výroby filtrován nebo pasterizován, stáčen do lahví, sycen CO2 a připraven k distribuci.\nV případě tradiční výroby není proces kvašení ukončen a v lahvích probíhá dozrávání, takže cidre může být přirozeně jemně perlivý. V důsledku dozrávání se na dně lahví může vytvářet zákal, který je nezbytný a není za závadu.\nCidru podobný nápoj lze vyrábět též z hrušek. Kvašený hruškový mošt se anglicky nazývá \"perry\", francouzsky \"poiré\".\n\n\n"}
{"id": "416643", "url": "https://cs.wikipedia.org/wiki?curid=416643", "title": "Petrof", "text": "Petrof\n\nPETROF, spol. s r.o., je česká společnost zabývající se především výrobou klavírů a pianin. Sídlí v Hradci Králové v ulici Na Brně. Petrof je největším evropským výrobcem akustických klavírů a pianin, exportující do více než 60 zemí.\n\nZakladatel společnosti Antonín Petrof se narodil v roce 1839. Vyučil se truhlářem v dílně svého otce Jana Petrofa. Roku 1857 se odjel učit stavitelem klavírů do Vídně k firmám Heitzman, Ehrbar a Schweighofer. Roku 1864 se vrátil do Hradce Králové a postavil svůj první koncertní klavír a o rok později přeměnil otcovu truhlářskou dílnu na dílnu klavírnickou. Postupně se vypracoval a zařadil se mezi nejvýznamnější výrobce klavírů a pian v Evropě. Mezi zákazníky firmy Petrof patřil také císařský dvůr a v roce 1899 Antonín Petrof obdržel privilegium c. a k. dvorního dodavatele a byl mu propůjčen titul tajného dvorního rady. Také oba jeho synové později získali titul.\n\nV roce 1895 začala firma vyvážet své výrobky do zahraničí. Roku 1908 byla firma změněna na veřejnou obchodní společnost, kde se Petrofova manželka Marie stala prokuristkou, a synové Jan, Antonín a Vladimír dostali podíl na firmě. Když v roce 1915 oba rodiče Antonín a Marie Petrofovi zemřeli, převzal vedení podniku nejmladší syn Vladimír Petrof. Oba starší bratři byli v době I. světové války na frontě.\n\nV roce 1932 získala firma Petrof licenci na výrobu elektroakustických klavírů značky Neo-Bechstein, později přejmenované na \"Neo-Petrof\". V závodech se pod hlavičkou Petrof vyráběly také nástroje jiných značek. Po roce 1945 v severočeském Jiříkově firma získala po válce znárodněný pobočný závod firmy August Förster na výrobu klavírů, která má své sídlo v saském městě Löbau. Dnes se v této pobočce kompletují piana značky \"Weinbach\" z dílů vyráběných v Číně.\n\nPo komunistickém převratu v roce 1948 byl podnik Petrof znárodněn. V letech 1991 až 1998 byl podnik reprivatizován. \n\nPetrof, od roku 2004 vedený dvěma sestrami páté generace rodu Petrofových, je se svou roční produkcí v současnosti největší výrobce klavírů v Evropě. Firma produkuje ročně přibližně 2 000 křídel a 12 000 pianin. Disponuje kapacitami pro výrobu široké škály klavírů a pianin i výzkumnou a vývojovou laboratoří. Společnost se svými 206 zaměstnanci patří mezi přední evropské výrobce pian, je také úspěšná i při získávání dotací z Evropského sociálního fondu.\n\nVyrábí se šest základních modelů křídel – dle délky. Koncertní mistrovské nástroje ve třech typech – P 284 Mistral a P 237 Monsoon a P 210 Pasat, které se zhotovují individuálně nejlepšími odborníky firmy. Další tři typy P 194 Storm, P 173 Breeze a P 159 Bora se vyrábějí standardním způsobem. Ve stylových variantách jsou to typy P IV CHIPP a P IV Rokoko. Všechna křídla mají čtyři standardní úpravy: nejžádanější černý lesk, bílý lesk, ořech a leštěný mahagon. Pianina mají šest základních výškových typů: 118, 122, 125, 127, 131 a 135 cm. Obohacením sortimentu jsou nástroje stylového provedení: CHIPP, DCHIPP a Rokoko s ručním řemeslným zpracováním povrchů. Firma staví také pianina podle přání a individuálních požadavků zákazníka. V době ekonomické krize v letech 2008–2010 začala firma Petrof také s výrobou nábytku a kuchyní.\n\n\n\n"}
{"id": "416646", "url": "https://cs.wikipedia.org/wiki?curid=416646", "title": "Patronymum", "text": "Patronymum\n\nPatronymum (patronymikum, patronymikon, z řečtiny \"patros\" – otec, \"nomos\" – jméno) je jedna z částí vlastních osobních jmen připojovaná k rodnému jménu, která je odvozena od křestního jména otce (případně děda nebo ještě staršího mužského předka).\n\nV ruském jazyce hraje patronymum významnou roli, používá se výrazu otčestvo (podobně je tomu i v bulharštině a dalších jazycích). Používá se jako druhé jméno vedle klasických příjmení. Naproti tomu v dalších jazycích patronymum plní roli přímo příjmení jako tzv. patronymické příjmení. Tento výraz může také označovat typ klasických příjmení děděných standardně napříč pokoleními nezávisle na křestním jménu otce vzniklých původně právě z patronym.\n\nSoučást osobního jména založeného analogicky na jménu matky či jiného ženského předka se nazývá matronymum (metronymikon).\n\nV mnoha oblastech světa patronymická příjmení zobecněla a přešla do podoby klasických příjmení, tj. rodinných jmen přenášených na potomky. Jsou také naprosto běžná jako prostřední jméno v Rusku (otčestvo). Naopak na Islandu má jen málo lidí skutečné příjmení.\n\nMnoho keltských, iberských, slovanských, anglických a skandinávských příjmení má původ právě v patronymech, např. \"Wilson\" (syn Williama), \"Powell\" (ap Hywel), \"Fernández\" (od Fernando), \"Carlsson\" (syn Carla), \"Stefanović\" (syn Stefana) či \"O'Connor\" (vnuk Connora).\n\nPatronyma mohou zjednodušit, jindy naopak komplikovat genealogický výzkum. K otcovskému křestnímu jménu lze dojít snadněji, pokud jeho potomci mají patronymum. Nicméně rozličné lokální zvyky a migrace často způsobily přechod patronyma na jméno rodinné (příjmení).\n\n\nUžití otčestva v ruskojazyčném prostředí lze ilustrovat např. u příjmení Gajdar.\n\n"}
{"id": "416659", "url": "https://cs.wikipedia.org/wiki?curid=416659", "title": "Kantiléna (hudební termín)", "text": "Kantiléna (hudební termín)\n\nKantiléna (italsky \"cantilena\") je sólová melodie nebo delší melodický úsek velké vícehlasé kompozice. Většinou kantiléna zabírá delší časovou plochu, má zpěvný, legatový charakter, volné tempo a často se v ní vyskytují noty dlouhého trvání. Je typická pro pěvecký styl belcanto. \n\nV Itálii se jako cantilena označují také chytlavé, všeobecně známé melodie. \n"}
{"id": "416661", "url": "https://cs.wikipedia.org/wiki?curid=416661", "title": "Lou Hooverová", "text": "Lou Hooverová\n\nLouise „Lou“ Henryová Hooverová (29. března 1874, Waterloo, Iowa – 7. ledna 1944) byla manželkou 31. prezidenta USA Herberta Hoovera a v letech 1929–1933 vykonávala funkci první dámy USA.\n\nNarodila se v rodině bankéře Charlese Delana Henryho a jeho ženy Florence Wedové Henryové. Vystudovala Stanfordovu univerzitu a stala se první Američankou, která získala absolutorium z geologie, zde se také seznámila s chudým milovníkem přírody Herbertem Hooverem. V roce 1897 se konala svatba, manželé poté odjeli do Číny za prací, procestovali celý svět, poté se usadili v Londýně. Narodili se jim dva synové Herbert Jr. (1903) a Albert (1907). Lou psala články o geologii, ale i o historii. Během první světové války se stali útočištěm Američanů v Anglii, ona uspořádala humanitární dodávky pro Belgii v celkové hodnotě 1 miliarda dolarů. Po válce založila v Belgii americkou ženskou nemocnici.\n\nV roce 1917 se odstěhovali do Washingtonu, kde Lou pomáhala vytvářet levné byty. Stala se symbolickou představitelkou politiky „hooverizing“ (šetření s potravinami). Roku 1922 byla zvolena federální předsedkyní dívčího skautingu. Snažila se o ženskou univerzální rovnoprávnnost. Poté, kdy bylo zavedeno ženské volební právo (1920), se angažovala v \"League of Women´s Voters\", kde se politicky vzdělávali nové občanky. Zasazovala se o rovnoprávnnost sportovkyň. Dostala několik čestných doktorátů. Naplňovala své politické cíle nezávisle na manželovi (vystupovala proti vládním korupčním skandálům, přestože byl její manžel v té době ministr obchodu).\n\nV roce 1929 se stal její manžel prezidentem, Lou nedůvěřovala tisku a byla více umírněnější v názorech, přesto prosazovala, že by muži měli převzít většinu domácích prací. Zavedla zdravou výživu v Bílém domě. Zrušila zvyk, kdy na Nový rok mohl každý občan prezidentovi potřást rukou, kvůli prohibici zrušila v Bílém domě vinný sklep. Hoover díky manželce prosadil, aby v pravidlech pro přijímaní do veřejné služby bylo sousloví „bez ohledu na pohlaví“. Jako první prezidentova manželka pronášla projevy sama, dokonce i prostřednictvím rozhlasu. Manželé Hooverovi byli bohatí a během hospodářské krize platili stravu pro celý Bílý dům, sama posílala potřebným peníze. Zasazovala se o vysoký standard veřejného školství. V roce 1929 se odhodlala k velkému činu, když pozvala na recepci manželku jediného afroamerického kongresmena Jessie DePriestovou, vzbudila tím nevoli jižních států a naopak velkou podporu v těch severních.\n\nPo skončení funkčního období se přestěhovali do Stanfordu, Lou během 2. světové války pracovala pro Mezinárodní červený kříž.\n\n7. ledna 1944 zemřela nečekaně na srdeční infarkt.\n"}
{"id": "416665", "url": "https://cs.wikipedia.org/wiki?curid=416665", "title": "Normal (film, 2009)", "text": "Normal (film, 2009)\n\nNormal (2009) je český thriller režiséra Julia Ševčíka natočený podle skutečného případu vražd odehrávající se v 30. letech 20. století. V hlavních rolích filmu vystupují Milan Kňažko, Pavel Gajdoš a Dagmar Havlová.\n\nHlavní postava Petera Kürtena, kterou hraje Milan Kňažko, je inspirována sériovým vrahem z německého Düsseldorfu z přelomu 20. a 30. let 20. století.\n\nFilm získal tři nominace na Českého lva 2009.\n\n"}
{"id": "416675", "url": "https://cs.wikipedia.org/wiki?curid=416675", "title": "Kärbu", "text": "Kärbu\n\nKärbu je vesnice v estonském kraji Pärnumaa, samosprávně patřící do obce Audru.\n\nDo západní části katastru vesnice zasahuje území přírodní rezervace Nätsi-Võlla, začleněné též do mezinárodní soustavy Natura 2000.\n\n"}
{"id": "416679", "url": "https://cs.wikipedia.org/wiki?curid=416679", "title": "Antonio Venier", "text": "Antonio Venier\n\nAntonio Venier ( † 23. listopadu 1400) byl dvaašedesátým benátským dóžetem. Za jeho vlády mezi lety 1382 až 1400 došlo k opravě přístavu ve městě Chioggia, který byl zničen za války o Chioggii.\n\nAntonio, Francesco a Sebastiano jsou tři benátská dóžata z rodu Venierů a několik dalších členů působilo jako prokurátoři a admirálové.\n\nPoslední rok jeho života zastínily problémy se synem Alvisem. Ten byl obviněn z cizoložství a odsouzen do vězení, kde onemocněl a zemřel. Venier upadl do deprese, z které se již nikdy nezotavil. Zemřel 23. listopadu 1400.\n"}
{"id": "416681", "url": "https://cs.wikipedia.org/wiki?curid=416681", "title": "Opéra comique", "text": "Opéra comique\n\nOpéra comique (též psáno \"opéra-comique\") je v Paříži vzniklý a především francouzský operní žánr, při němž nejsou hudební čísla propojena recitativy, ale mluvenými dialogy. Je příbuzná německému singspielu, italské opeře buffě, klasické španělské zarzuele nebo anglické ballad opera.\n\nPřes svůj název nemusí být pouze komického charakteru, ale často i romantického a historického; vůbec nejslavnější opera tohoto žánru, Bizetova \"Carmen\", je tragédie. Opéra comique vznikla v první polovině 18. století v kontrastu k dvorské tzv. tragédie lyrique a doznívá ve 2. polovině 19. století, kdy z ní vzniká na jedné straně tzv. opéra lyrique, na druhé straně offenbachova opéra bouffe. Nejčastěji má tři dějství. Dějiny žánru jsou úzce spojeny se stejnojmenným pařížským divadlem (Théâtre de l'Opéra-Comique).\n\nŽánr \"opéra comique\" je obtížné vymezit a jeho definice se také v průběhu času měnila.\n\n\"Opérou comique\" se především rozumí žánr opery \"francouzské\". Díky popularitě Paříže jako hudebního centra je mezi jejími tvůrci řada nefrancouzů (Němci Christoph Willibald Gluck, Giacomo Meyerbeer a Friedrich von Flotow, Italové Egidio Duni, Luigi Cherubini a Gaetano Donizetti, Angličan George Onslow, Malťan Nicolas Isouard, Čech Josef Kohout). Díla žánru opéra comique francouzské provenience byla záhy hrána v celé Evropě a ovlivňovala vývoj jiných domácích typů opery (německý singspiel, italská buffa) nebo jednotlivých děl (např. opery Michaela Williama Balfeho, Bedřicha Smetany, Stanisława Moniuszka), ta však zpravidla přímo jako \"opéra comique\" označována nejsou.\n\nCo do \"námětů\" převažují u opéry comique náměty veseloherní, nikoli však výlučně. Od počátku byly využívány i náměty historické, romantické nebo sentimentální, později též dramatické a tragické; tyto aspekty byly často ještě posíleny při adaptacích pro němeecké divadlo, ze kterých druhotně vycházely i adaptace české. Hlavní bylo prvotní odlišení opéry comique od vážné opery (nazývané ve Francii tragédie lyrique), jejíž náměty se omezovaly na řeckou mytologi a klasickou tragédii, k jejíž definici mimo jiné patřilo, že hlavní jednající postavy pocházejí z vysokých vrstev společnosti (typicky šlechty). Vážná opera byla i právními výsadami pro dvorské divadlo vyhrazena. Všechny ostatní náměty nacházely odezvu v opéra comique, kterou si osvojilo zejména měšťanské publikum. Proto typicky nevyužívá mytologické náměty, nýbrž látku z historie či přítomnosti, a - v kontrastu s dvorskou operou - její postavy alespoň zčásti pocházejí z nešlechtických vrstev. Po Velké francouzské revoluci se oba proudy opery námětově sbližovaly a ve 2. polovině 19. století tento rozdíl definitivně zanikl.\n\nDalším rysem, kterým se opéra comique odlišovala od \"vážného\" proudu opery (reprezentované po éře tragédie lyrique mj. žánry grand opéra a opéra lyrique), byla přítomnost \"mluvených dialogů\". To souviselo se specifickou situací, kdy bylo v Paříži po dlouhou dobu uvádění plně prokomponovaných oper ve francouzském jazyce vyhrazeno Pařížské opeře a ostatní divadla musela do případných hudebně dramatických představení zakomponovat mluvené slovo. Poté, co se vytratilo námětové rozlišení, byla přítomnost mluvených dialogů jediným spolehlivým kritériem pro rozlišení obou žánrů. Přítomností mluveného slova se opéra comique odlišovala od jinak příbuzné italské opery buffy, která byla v Paříži rovněž přítomna. Mimo Francii byla díla tohoto žánru často uváděna s doplněnými recitativy namísto mluvených dialogů tam, kde to odpovídalo praxi daného divadla.\n\nNa druhé straně se opéra comique vymezovala oproti méně náročným hudebně dramatickým dílům. Od vaudevillu (nebo přesněji řečeno \"comédie en vaudeville\"), ze které vznikla, se lišila především skladatelskou originalitou (hudební čísla pocházejí zpravidla od jednoho skladatele a jsou zkomponována speciálně pro danou operu) a uměleckou náročností hudebních čísel. Umělecká náročnost také odlišuje opéru comique od operety jakožto jednoho z jejích následnických žánrů. Toto kritérium přirozeně není exaktní a hranice mezi těmito žánry není samozřejmá.\n\nTvůrci, inscenátoři a kritici opéry comique navíc používali pro její označení různé termíny, u nichž často nelze přesně určit, zda se jedná jen o individuální variace nebo o samostatné (pod)žánry. Raná opéra comique byla často uváděna jako \"drame mêlé de chants\" nebo \"comédie mêlée d'ariettes\" (komedie proložená krátkými zpěvy). Pojem \"opéra buffon\" označoval zprvu prostě francouzskojazyčnou verzi italské opery buffy, později byl používán pro opéru comique se skutečně veseloherním dějem (k čemuž již slovo \"comique\" nestačilo).\n\nŽánr opéra comique byl po celou dobu své existence úzce svázán s pařížským divadlem Théâtre de l'Opéra-Comique, které bylo v letech 1715-1847 jediným pařížským divadlem vedle samotné Pařížské opery, které smělo francouzsky zpívané opery provádět. Pro současníky spadal žánr opéra comique prakticky v jedno s repertoárem tohoto divadla.\n\nNa pařížských jarmarečních divadlech byly od 17. století prováděny komedie s vloženými vaudevilly (známými melodiemi). Konkurence s italskými soubory v raném 18. století a vzrůstající zájem pařížského měšťanstva vedlo k postupnému zvyšování prestiže i úrovně těchto představení.\nKdyž byl roku 1714 zrušen (nikoli poslední) zákaz zpěvu na tržištích, sloučily se dvě francouzské divadelní společnosti do divadla Opéra-Comique, které mělo nabízet francouzskou alternativu italských oper. Operní parodie \"Télémaque\" Alaina Lesagea z roku 1715 nese jako jedno z prvních děl žánrové označení \"opéra comique\". Postupně se ustálilo, že v \"komediích s vaudevilly\" byly vkládány písně se známými nápěvy a novými texty, zatímco v pravé opéra comique byla i hudba nově složena. Nezřídka byly v jedné opeře použity (stará nebo nově napsaná) hudební čísla více skladatelů; tato praxe, i když čím dále řidší, přežívala do poloviny 19. století.\n\nRivalita mezi italskou a francouzskou hudbou se projevovala stále znovu. Když byl jistý italský operní soubor v Paříži roku 1752 opět velmi úspěšný, uvedl filosof a hudebník Jean-Jacques Rousseau se svým intermezzu \"Vesnický věštec\" (\"Le Devin du Village\") opéru comique, která měla Italům s podporou královského dvora konkurovat. Rousseau, kterého úspěch těšil, ale který se nechtěl řadit ke konzervativní „francouzské“ straně (tedy příznivcům tragédie lyrique a zejména Rameaua), podnítil otevřeným dopisem (\"Lettre sur la musique française\", 1753) tzv. den ..., když francouzskou operní hudbu paušálně odsoudil a jako zářivý příklad vynášel italskou operu buffu.\n\nJako její italské vzory (zejm. \"Služka paní - La serva padrona\", 1733) popisuje Rousseauova krátká opera úspěch obyčejných lidí, ale na rozdíl od skutečně komické a satirické buffy ustupují komika a zápletka ve prospěch konstruktivních a pozitivních stránek děje. Ačkoli se Rousseau v této opeře pokoušel o francouzský recitativ, nebyl v tomto směru následován. Opéra comique se sice poučila od italské buffy, zůstala však u mluveného textu jarmarečních komedií. Ale střízlivý, sentimentální tón \"Vesnického věštce\" byl vzorem pro další „vážná“ díla tohoto žánru.\n\nOpéra comique se tedy po polovině století „měšťanskou“ operní alternativou jednak ke dvorské tragédie lyrique jednak k „vulgárnímu“ vaudevillu. Skladatelé jako François-André Danican Philidor (1726-1795) nebo Pierre-Alexandre Monsigny (1729-1817) rozvíjeli její hudební prostředky.\n\nBásník Charles Simon Favart (1712–1792) si kladl za zásluhu, že z opéry comique učinil operu pro „honnêtes gens“, měšťanstvo své doby. Spolupracoval například s básníkem a libretistou Michelem-Jeanem Sédainem, italským skladatelem Egidiem Dunim nebo s Antoinem Dauvergnem. Po něm byl pojmenován „Salle Favart“, domovská scéna opéry comique. Roku 1762 se Opéra-Comique sloučila s Comédie-Italienne a uváděla současně díla italského repertoáru, zejména buffy; tím spíše se nový francouzský žánr vyvíjel pod jejím vlivem, ale současně se vůči ní vymezoval. Skladatel Nicolas Dalayrac (1753–1809) zastupoval lehčí, komediálnější větev opéry comique. Jeho zpěvní party mohli ještě často zvládnout i činoherní herci. Skladatel André Grétry (1741–1813) je považován za předchůdce moderní, dramaticky a hudebně závažnější opéry comique. Jeho opera \"Richard Lví srdce\" (\"Richard Cœur-de-lion\", 1784) obsahuje vícekrát se opakující vlasteneckou melodii, která často vykládána jako předstupeň pamětného motivu (leitmotivu - idée fixe).\n\nHlavním prostředníkem vlivu pařížské opéry comique ve střední Evropě byl vídeňský císařský dvůr, zejména v době trvání francouzsko-rakouského politického spojenectví (1756-1791). Ve dvorském divadle byly dávány opery ve francouzštině a dokonce pro ně byly v tomto jazyce psány opery nové. Tak například Christoph Willibald Gluck (1714–1787) složil jako kapelník Francouzského divadla (Burgtheater) ve Vídni na francouzská libreta mezi lety 1758 a 1763 několik opér comique; poté se i zde prosadil německý singspiel.\n\nDo českých zemí pronikla raná opéra comique především vídeňským prostřednictvím a v německých překladech a úpravách. Vyskytovala se na programu městských divadel (Divadlo V kotcích, brněnská Reduta) i na zámeckých divadlech (schwarzenberský Český Krumlov, haugvicovská Náměšť nad Oslavou). Zvláštní pověsti se těšil Grétry. Prvním představením opéry comique v češtině v Thámově Boudě byla Duniho \"Mlíkařka a oba myslivci\" roku 1786 nebo 1787.\n\nV německojazyčné oblasti byla opéra comique obdivována a napodobována, ale její humor často nebyl chápán. Tak se z \"Les Amours de Bastien et Bastienne\" (1753) od Marie Duroncerayové, kousavé parodie na Rousseauova \"Vesnického věštce\", stal v Mozartově německém zpracování jako \"Bastien und Bastienne\" (1768) opět pastorálně-sentimentální singspiel. Vedle parodistických děl ovšem existovaly i opéry comique s romantickým a sentimentálním dějem, které byly často ve středoevropském prostoru úspěšnější: příkladem je Méhulův \"Josef\" (1807), který byl hrán v němčině velmi často a i v českém překladu patřil ve své době mezi nejoblíbenější opery. Stal se vzorem pro řadu podobných německojazyčných oper, jako je například \"Rodina švýcarská\" (1809) Josepha Weigla, rovněž oblíbená na českém obrozeneckém divadle, a tato opera byla zase inspirací pro první českou operu, Škroupova Dráteníka.\n\nStarší opéry comique tvořily daleko do 19. století nevyčerpatelnou zásobnici (přiznanou i nepřiznanou) překladů, přepracování a nových zhudebnění v jiných jazycích. Díky nenáročnosti na uvádění tvořily značnou část repertoáru menších scén, včetně soukromých nebo kočovných. Mezi obrozeneckými představeními v češtině ve Stavovském divadle tvořily překlady francouzských opér comique (přesněji řečeno jejich německých adaptací) značný podíl - hrál se Dalayrac, Cherubini, Grétry, Boieldieu, Isouard, Auber, Hérold. Rovněž v programu Prozatímního divadla zaujímaly značné místo: Cherubiniho \"Vodař\" byl vůbec první operou v němm provedenou. Jen postupně úlohu francouzské opéry comique přejímal domácí a náročnější světový repertoár.\n\nVelká francouzská revoluce otřásla prestiží dvorské tragédie lyrique jako vrcholného útvaru opery. V letech revoluce, císařství a restaurace procházela nesnadnou obnovou. Naopak opéra comique se dočkala velkého rozmachu a zejména námětového rozšíření. Námětem nových děl se stávaly revoluční události a jiné závažné společenské otázky, nevyhýbaly se ani tragickým látkám (Cherubiniho \"Lodoiska\" a \"Médea\", Méhulova \"Stratonice\"), i když tradiční komické náměty rovněž nebyly opomíjeny. Reprezentanty této etapy opéry comique jsou mimo jiné díla Étienna-Nicolase Méhula (1763-1817), Nicolase Isouarda (1773-1818), Françoise Devienna (1759-1803), Luigiho Cherubiniho (1760-1842), Henriho Montana Bertona (1767-1844), Jeana-Françoise Lesueura (1760-1837), Charlese-Simona Catela (1773-1830). Opéru comique doby restaurace (1814-1830) reprezentují nejlépe François-Adrien Boïeldieu (1775–1834) nebo Ferdinand Hérold (1791-1833).\n\nV této době se opéra comique stává rovněž náročnější a také citlivější na divadelní efekt, čímž obrodně působí i na zastaralou \"vážnou\" operu (tragédie lyrique). Není náhodou, že Daniel-François-Esprit Auber (1782–1871), nejvýznamnější skladatel opéry comique 19. století, je zároveň tvůrcem žánru \"velké opery\" (grand opéra) se svou Němou z Portici (1828). Také nejvýznamnější libretista té doby Eugène Scribe pracoval stejnou měrou a se stejným úspěchem pro oba žánry. Rovněž další mistři velké opery - Giacomo Meyerbeer a Jacques Fromental Halévy - se příležitostně věnovali i opeře comique. Oba typicky francouzské žánry ve druhé třetině 19. století plodně koexistovaly a zaznamenávaly triumfy po celé Evropě.\n\nNa druhé straně nový rozmach vážné opery a změněná společenská situace za restaurace a červencové monarchie (1830-1848) ovlivnily výběr témat opéry comique. Ta se začíná vyhýbat společensky závažným nebo kontroverzním tématům a soustředí se na svou zábavní funkci, náměty jsou opět převážně komické nebo lyricko-sentimentální. Vedle Boieldieua a Aubera tento posun dokládají díla Adolpha Adama (1803-1856) nebo Alberta Grisara (1808-1869).\n\nPo polovině 19. století se začíná vývoj opéry comique zřetelně delit do dvou větví. Tradiční komickou operu vedle pozdních děl Daniela Aubera, Adolpha Adama a Giacoma Meyerbeera reprezentují Aimé Maillart a Victor Massé; tento směr přechází do offenbachovské operety. Druhý směr se orientoval na psychologizaci, lyrizaci a intimizaci opery a stál tak v protikladu jak ke komické opeře, tak k \"velké opeře\", které obojí kladly důraz na děj. Novou generaci tohoto směru představovali Ambroise Thomas, Charles Gounod a Georges Bizet.\n\nPo celou dobu vývoje opéry comique vedle ní v menších městských a předměstských divadlech existoval vaudeville, ze kterého původně vznikla. Zatímco se opéra comique vyvíjela směrem k větší výpravnosti a hudební náročnosti, aby vyhověla měšťanskému publiku (tento vývoj se zvláště urychlil po roce 1848), ztratila úlohu skutečně lidového žánru. To jí vyčítal skladatel Jacques Offenbach a v pojednání z roku 1856 požadoval, aby se opéra comique obrodila jakožto „prostý a pravdivý žánr“ (\"le genre primitif et vrai\") 18. století, protože z děl hraných v Théâtre de l'Opéra-Comique se mezitím staly „malé velké opery“ (grand opéra). Nabízenou alternativou byly Offenbachovy pařížské bouffonerie (sám je nazýval většinou \"opéra bouffe\") v Théâtre des Bouffes-Parisiens. Offenbachova první opera provedená v Opéra-Comique \"Barkouf\" (1860), se psem v hlavní roli, přes libreto matadora opéry comique Eugèna Scriba propadla. Groteskně-komické kusy neměly na tomto místě již budoucnost. O mnoho lépe zde pak dopadly Offenbachovy následující opery \"Robinson Crusoe\" (1867) , \"Vert-Vert\" (1869) a \"Fantasio\". (1872) a samozřejmě skvělé \"Hoffmannovy povídky\" (1881). Offenbachovi následovníci pak vytvořili již zcela odlišný a samostatný žánr, dnes nazývaný \"opereta\" (jeho tvůrci byli mj. Charles Lecocq, Robert Planquette, Louis Varney, Edmond Audran).\n\nI druhá z velkých operetních škol, opereta vídeňská, vychází z francouzských vlivů více než z domácích tradic německého singspielu: za první vídeňskou operetu je považován Dívčí ústav (\"Das Pensionat\", 1860) Franze von Suppého, který vychází z opéry comique \"Vizitantky\" (\"Les Visitandines\", 1792) Françoise Devienneho.\n\nDějově i hudebně náročnější opéry comique se udržely tím, že nastoupily na místo, které dříve zaujímala grand opéra, jejíž potenciál se po Meyerbeerově smrti roku 1864 jevil vyčerpán. Mezi poslední významná díla tohoto oboru patří \"Faust\" (1859) Charlese Gounoda a \"Mignon\" (1866) Ambroise Thomase na náměty děl Johanna Wolfganga Goetha. S \"Carmen\" (1875) Georgese Bizeta se opéra comique stala opět vedoucím žánrem francouzské opery. Tradici, podle které byla opéra comique žánrem „prostých lidí“ a byla schopna předvádět i tragické osudy z tohoto prostředí, \"Carmen\" potvrdila a radikalizovala (neboť protagonistka popírá měšťanské hodnoty). To vyvolalo při premiéře skandál, současně ji to však udrželo aktuální.\n\nProti dobové tendenci však byly tradiční mluvené dialogy opéry comique. Zatímco se zpěvní party staly náročnějšími a herci je již nezvládali a operním pěvcům naopak činilo potíže mluvené slovo, vznikaly praktické inscenační těžkosti. Kromě toho bylo rozkouskování hudby považováno čím dále více za nepřiměřené pro důstojnost opery. To vedlo k tomu, že řada děl byla dodatečně \"povýšena\" doplněním recitativů nebo začlením větších baletních scén. \"Carmen\" sdílí osud dokomponovaných recitativů s Gounodovým \"Faustem\" a Offenbachovými \"Hoffmannovými povídkami\" (1881), které jsou považovány za poslední velké dílo žánru opéra comique.\n\nPodobně jako v jiných prostředích (včetně českého) tak útvar opery s mluvenými dialogy v druhé polovině 19. století zaniká, respektive přechází ve dva od sebe vzdalující se proudy. Jeho nástupcem je na jedné straně prokomponovaná, umělecky ambiciózní opera přebírající témata tradičně obsazená opérou comique od komických přes romanticko-lyrické po tragické. Ve Francii je reprezentuje proud nazývaný opéra lyrique, drame lyrique nebo - v návaznosti na 17.-18. století - tragédie lyrique, jehož hlavním představitelem je Jules Massenet. Na druhé straně návrat ke komickým až fraškovitým tradicím rané opéry comique představuje zmíněná opéra bouffe, spojená ve Francii se jménem Jacquese Offenbacha, ale také třeba osobitá tvorba skladatele Andrého Messagera (1853-1929). V díle je zastoupena souběžně jak pravá - byť velmi pozdní - opéra comique, tak opéra lyrique.\n\nParadoxně dnes nejznámější a nejhranější opéry comique (\"Faust\", \"Carmen\", \"Hofmannovy povídky\") pocházejí především z této poslední vývojové fáze, která má již s opérou comique 18. a první poloviny 19. století společné pouze mluvené dialogy. Tradiční opéra comique ve 20. století z repertoáru z velké části zmizela; na jeho okraji se udržela jen ojedinělá díla (Boieldieuova \"Bílá paní\", Donizettiho \"Dcera pluku\", Auberův \"Fra Diavolo\", Adamův \"Postilion z Lonjumeau\").\n\n\nOpéra comique hrála v prvotním repertoáru Národního divadla významnou úlohu; některé inscenace byly ještě převzaty z Prozatímního divadla. Před přelomem 19. a 20. století je navíc v repertoáru hojně doplňovala díla J. Offenbacha a také francouzská opereta (Hervé, Lecocq, Varney...), která poté, co vedení opery Národního divadla převzal Karel Kovařovic, zcela vymizela. Celkově bylo uvedeno 19 titulů 12 skladatelů (Adam, Auber, Bizet, Boieldieu, Donizetti, Gounod, Grisar, Hérold, Maillart, Méhul, Messager, Meyerbeer). Meziválečné období je charakterizováno redukcí repertoáru na hudebně nejcennější díla, jediným obohacením byla představení Cherubiniho \"Vodaře\" v sezóně 1932/33 na památku padesátého výročí založení Prozatímního divadla, jehož operní soubor zahajoval právě \"Vodařem\". Opéra comique byla v té době uváděna především na jevišti Stavovského divadla. Poté však opéra comique z repertoáru mizí, posledním uvedeným dílem byl Auberův \"Fra Diavolo\" na počátku doby protektorátu. Jeho derniéra 29. ledna 1940 byla dosud posledním představením klasické opéry comique v Národním divadle. Poválečná doba byla charakterizována silnou redukcí šíře repertoáru, kde na opéru comique nezbylo místo. To se od 90. let 20. století změnilo, ale novodobá praxe uvádění oper v originálním jazyce není příznivá pro uvádění oper s mluvenými dialogy.\n\nHistoricky nejoblíbenějšími operami tohoto žánru byl právě \"Fra Diavolo\", který se v Národním divadle hrál 79krát. Po něm následuje Boieldieuova \"Bílá paní\" s 51 představeními, Maillartův \"Poustevníkův zvonek\" s 49 a Adamův \"Postilion z Lonjumeau\" s 35 představeními.\n\nDo statistiky nejsou započteny opery z 2. poloviny 19. století, které byly sice původně napsány jako opéry comique, ale v Národním divadle byly uváděny již v pozdější verzi s recitativy. Přitom do konce sezóny 2009/2010 byla Thomasova \"Mignon\" uvedena 219krát, Offenbachovy \"Hoffmannovy povídky\" 255krát, Gounodův \"Faust\" 385krát a Carmen dokonce 954krát, tedy mnohem vícekrát než tradiční zástupci žánru.\n\n\n(V tom k českým zemím zejména : SCHERL, Adolf. Zur Rezeption von Grétrys Opern auf dem Prager Theater der 1. Hälfte des 19. Jahrhunderts, s. 212-230; a TROJAN, Jan. Die Opéra comique auf der Bühne der Brünner Redoute in der Zeit des Vormärz, s. 231-245.)\n"}
{"id": "416688", "url": "https://cs.wikipedia.org/wiki?curid=416688", "title": "Farsa", "text": "Farsa\n\nFarsa či farsetta (italsky \"fraška\" plural \"farse\") je operní žánr spojený s Benátkami pozdního 18. a raného 19. století. Obvykle jde o jednoaktové opery někdy prováděné spolu s krátkým baletem. Často se provozovaly v benátském divadle Teatro San Moisè, typicky během masopustu. Dodnes se uvádí několik Rossiniho prací tohoto typu, především jeho \"Hedvábný žebřík\" (1812).\n\nheslo \"Farsa\" - David Bryant, 'The New Grove Dictionary of Opera', ed. Stanley Sadie (London, 1992) ISBN 0-333-73432-7\n"}
{"id": "416692", "url": "https://cs.wikipedia.org/wiki?curid=416692", "title": "Jicchak Moda'i", "text": "Jicchak Moda'i\n\nJicchak Moda'i (hebrejsky: יצחק מודעי, 17. ledna 1926 – 22. května 1998) byl izraelský politik, který po dobu dvaceti let zastával po pět funkčních období mandát poslance Knesetu za stranu Likud.\n\nModa'i byl členem již neexistující Liberální strany, která se později sloučila s Likudem. Byl členem několika vlád Likudu a zastával posty ministra bez portfeje, ministra komunikací, financí, spravedlnosti a ministra infrastruktury. Je znám díky plánu ekonomické stabilizace z roku 1985, který vymyslel spolu s Šimonem Peresem, díky němuž se podařilo zastavit a zvrátit izraelskou pádivou inflaci z počátku 80. let. Díky tomuto plánu nedošlo k úplnému bankrotu izraelské ekonomiky a inflace byla během dvou let snížena ze 450 % na 20 %. Plán se později stal modelem i pro jiné státy trpící stejnými ekonomickými problémy.\n\nV roce 1990 společně se čtyřmi dalšími poslanci (všichni byli bývalí členové Liberální strany) vystoupil z Likudu a založil \"Stranu pro pokrok sionistické myšlenky\", která byla později přejmenována na Novou liberální stranu. Strana však nedokázala ve volbách v roce 1992 překročit volební práh a Moda'i tak přišel o svůj poslanecký mandát.\n\n"}
{"id": "416696", "url": "https://cs.wikipedia.org/wiki?curid=416696", "title": "Jakub Tylman", "text": "Jakub Tylman\n\nJakub Tylman (* 29. prosince 1983) je český violoncellista.\n\nNa violoncello začal hrát v šesti letech na Hudební škole hl. m. Prahy ve třídě Martina Škampy. Ve studiu pokračoval na Gymnáziu Jana Nerudy s hudebním zaměřením po vedením Miroslava Petráše a na Pražské konzervatoři u Vladana Kočího a Jiřího Bárty. Po maturitě studoval v Berlíně ve třídě Borise Pergamenščikova, a od r. 2005 u Franse Helmersona v Kolíně nad Rýnem. Byl vybrán jako aktivní účastník mistrovských kurzů s Heinrichem Schiffem, Bernardem Greenhousem, Annerem Bylsmou, Pieterem Wispelweyem, aj.\n\nJe laureátem mnoha národních soutěží, stal se např. finalistou soutěže „Talent roku“. Z mezinárodních soutěžních ocenění např. EMCY – Soutěž o Evropskou hudební cenu v Oslo, Concerto Competition Sewanee v Tennessee, První cena na Dotzauerově soutěži v Drážďanech, a účast ve finále Eurovizní soutěže mladých hudebníků v Berlíně.\n\nJe držitelem cen „Firmenich Prize“ z prestižního hudebního festivalu ve švýcarském Verbieru a „Europäischer Hoffnungspreis für Musik“ - udělena nadacemi Evropského společenství a Prix Européens.\n\nJako sólista spolupracoval m.j. s Pražskou komorní filharmonií, Rozhlasovým symfonickým orchestrem Berlín, Rozhlasovým orchestrem Oslo a Rozhlasovým orchestrem Saarbruecken. Dále pak např. s Petrem Ebenem, Václavem Hudečkem, Alexandrem Lonquichem, Vladimírem Válkem, Bjarte Engesetem a Markem Janowským.\n\n"}
{"id": "416700", "url": "https://cs.wikipedia.org/wiki?curid=416700", "title": "Dohola?", "text": "Dohola?\n\nDohola? (Blow Dry) je filmová komedie z roku 2001, režie Paddy Breathnach, scénář Simon Beaufoy a hrající Alan Rickman, Natasha Richardson a Josh Hartnett.\n\nShelley Allenová provozuje malé kadeřnictví v městečku Keighley s názvem \"The Cut Above\" se svou partnerkou Sandrou. Když Keighley vyhraje pořádání Britského kadeřnického mistrovství, požádá Shelley svého ex-manžela Phila a svého syna Briana, kteří pracují v konkurenčním kadeřnictví, aby se zúčastnili mistrovství jako jeden tým. Phil nabídku odmítne. Mezitím Raymond Robertson, dvakrát obhajující Britský šampion, zjistí, ke svému překvapení, že Phil žije v Keighley a navštíví ho, aby se přesvědčil, jestli Phil bude soutěžit. Phil dvakrát skončil v mistrovství na stejném místě jako Raymond, ale noc před třetím mistrovstvím spolu Shelley a jeho modelka Sandra utekli pryč. Phil jí to nikdy neodpustil. Nicméně, Brian potká Raymondovu krásnou dceru Christinu, která byla jeho kamarádkou z dětství a přijela z USA (kde žije se svou matkou), a rozhodla se soutěžit s Raymondovým týmem.\n\nChristina barví vlasy, ale má s tím problémy. Brian ji přivede do márnice uprostřed noci, kde si může vyzkoušet barvení na zemřelých, které Brian stříhá na pohřby. Nicméně, během hádky se jim zabouchnou dveře do márnice a příští ráno naleznou pozůstalí své zemřelé příbuzné s obarvenými vlasy. Během prvního kola soutěže prozradí Shelley Philovi a Brianovi, že má nevyléčitelnou rakovinu, o které neřekla Sandře. Phil souhlasí s trénováním, ale odmítne stříhat, a odhalí a sabotuje podvodné metody, které měl Raymondův tým nachystané na druhé kolo, které umožní nejlepším týmům zmenšit rozdíl ve skóre na Raymonda. Brian zapudí Christinu pro její účast v Raymondovém podvodu.\n\nBěhem noci před třetím kolem Sandra zjistí, že Shelleyina rakovina je neléčitelná, a odejde z týmu. Přesto Shelley přesvědčí svou klientku z pečovatelského domu jako modelku pro kolo (\"Večerní účes\") a vyhraje, posune tím tým \"The Cut Above\" na průběžné druhé místo. Phil konečně pochopí Shelleynu účast v soutěži -- usmířit se předtím, než zemře -- a souhlasí, že udělá účes Sandře, a má v úmyslu udělat stejný účes jako před lety na mistrovství, kde Sandra a Shelley utekly. Mezitím, si Christina ostříhá většinu svých vlasů, aby se nemohla účastnit ve finálovém kole v týmu svého otce, a s Brianem se usmíří.\n\nV posledním kole, nazvaném \"celkový vzhled\", Philův neobvyklý design, zahrnující použití několika tetování, bodypaintu a okřídlení Sandry, znamenal celkové vítězství \"The Cut Above\" o jeden bod. Shelley, Sandra, Phil, Brian a Christina opouštějí soutěž ruku v ruce oslavující vítězství domácích v Keighley.\n\n"}
{"id": "416703", "url": "https://cs.wikipedia.org/wiki?curid=416703", "title": "Sojuz TM-33", "text": "Sojuz TM-33\n\nSojuz TM-33 je označení letu ruské kosmické lodi k Mezinárodní vesmírné stanici.\n\nStartovali\n\nPřistáli\n\nJednalo se o 14. pilotovaný let k Mezinárodní vesmírné stanici. Na palubě přistál vesmírný turista Mark Shuttleworth.\n\n\n"}
{"id": "416705", "url": "https://cs.wikipedia.org/wiki?curid=416705", "title": "Sojuz TM-32", "text": "Sojuz TM-32\n\nSojuz TM-32 je označení letu ruské kosmické lodi k Mezinárodní vesmírné stanici.\n\nStartovali\n\nPřistáli\n\nNa palubě přistál vesmírný turista Dennis Tito. Sojuz zakotvil u ISS jen několik hodit poté, co raketoplán Endeavrour během mise STS-100 opustil stanici.\n\n\n"}
{"id": "416706", "url": "https://cs.wikipedia.org/wiki?curid=416706", "title": "Stélé", "text": "Stélé\n\nStélé (čili centrální válec nebo centrální cylindr) je struktura uložené v centrální části kořene a stonku. Obsahuje vodivá pletiva (tzv. cévní svazky), ale i různá základní pletiva (jako je pericykl, dřeň, různý podpůrný parenchym).\n\nKolem stélé se nachází primární kůra, hranice je patrná zejména na příčném průřezu kořene, kde mezi primární kůrou a centrálním válcem leží endodermis.\n\nPodle tzv. stelární teorie se jednotlivé typy stélé vyvinuly z protostélé, tzn. dvou soustředných kruhů. Existovaly v podstatě tři směry, jimiž se mohla evoluce ubírat při vývoji těchto typů středních válců:\n\n\nStelární teorie říká, že existuje několik vývojových cest, jimiž se evoluce stélé ubírala:\n\n\n\n"}
{"id": "416711", "url": "https://cs.wikipedia.org/wiki?curid=416711", "title": "Georg Marco", "text": "Georg Marco\n\nGeorg Marco (29. listopadu 1863, Černovice, dnes Ukrajina – 29. srpna 1923, Vídeň) byl přední rakouský šachový mistr a šachový publicista konce 19. a první čtvrtiny 20. století.\n\nGeorg Marco byl rumunského původu. Narodil se na Bukovině, která tehdy patřila Rakousku-Uhersku ve městě Černovice (německy Czernowitz, rumunsky Cernăuți). Později se však usídlil ve Vídni a stal se zde sekretářem Vídeňského šachového spolku (\"Wiener Schachgesellschaft\"). Byl autorem několika turnajových knih a velmi známá je také jeho redaktorská činnost ve \"Wiener Schachzeitung\" v letech 1898 až 1916.\n\nGeorg Marco se zúčastnil celé řady mezinárodních šachových turnajů a zápasů. Zde jsou uváděny výsledky jen těch nejvýznamnějších.\n"}
{"id": "416716", "url": "https://cs.wikipedia.org/wiki?curid=416716", "title": "Žaludeční vřed", "text": "Žaludeční vřed\n\nŽaludeční vřed (též peptický vřed nebo gastroduodenální vřed) je zánětlivé onemocnění žaludku, při němž je stěna žaludeční sliznice poškozena přímým působením kyseliny chlorovodíkové z žaludeční šťávy, pH se pohybuje kolem 1–2. Za normálních okolností je sliznice žaludku chráněna zejména vrstvou hlenu (mucinu). V případě poškození ochranné vrstvy, ať již snížením tvorby mucinu, nebo zvýšeným odstraňování mucinu, může dojít k poškození sliznice. Poškozeno je obvykle okrouhlé ložisko v průměru dosahujícím až několika centimetrů. Protože jako ochranný faktor se uplatňuje i uspořádání krevního toku (krev ve stěně žaludku je zásaditější než krev v těle), objevují se nejčastěji léze v místech s nižším průtokem krve, tedy v malém ohbí (malé kurvatuře) žaludku.\n\nPříčiny jsou různé, patří mezi ně:\n\nMezi obecné projevy žaludečních vředů patří bolest žaludku (na lačno, po jídle), nechutenství, nauzea, zvracení, průjem. Žaludek a dvanáctník spolupracují při zpracovávání potravy, proto i příznaky spojené s vředovou chorobou jsou do značné míře závislé na příjmu a složení toho, co právě jíme. Nejčastěji lze cítit bolest v nadbřišku, která u dvanáctníkového vředu může vystřelovat i do zad. Bolest se charakteristicky zesiluje po jídle. Žaludeční vřed vyvolává svíravé bolesti v nadbřišku nejčastěji do dvou hodin od posledního jídla, kdežto při onemocnění dvanáctníkovým vředem pociťujete maximum bolesti teprve dvě až čtyři hodiny po jídle. Obtíže většinou probíhají dlouhodobě a málokdy odpovídají skutečnému rozsahu vředu. Obrovský žaludeční vřed může být náhodným nálezem u člověka, který nikdy bolestmi břicha netrpěl.\n\nKouření, pití kávy, pití alkoholu, stres, špatná životospráva (vysoký obsah tuku a soli v potravě), dědičnost, léky (např. Ibalgin).\n\nPohled, pohmat, poklep, stanovení průkazu na \"Helicobacter pylori\", endoskopie.\n\n\n\n"}
{"id": "416725", "url": "https://cs.wikipedia.org/wiki?curid=416725", "title": "Josef Novák (památkář)", "text": "Josef Novák (památkář)\n\nPhDr. Josef Novák (8. března 1849, Josefov – 21. října 1927, Praha) byl český středoškolský profesor. Napsal několik publikací o architektonických a uměleckých památkách v Jindřichově Hradci a okolí.\n\n\n\n"}
{"id": "416726", "url": "https://cs.wikipedia.org/wiki?curid=416726", "title": "Josef Novák", "text": "Josef Novák\n\nJméno a příjmení Josef Novák nosí více osob:\n"}
{"id": "416728", "url": "https://cs.wikipedia.org/wiki?curid=416728", "title": "Beach Abort", "text": "Beach Abort\n\nBeach Abort byl test únikového systému kosmické lodi programu Mercury. Cílem testu bylo ověřit výkon únikového systému, prověřit systém přistání pomocí padáku a vyzvednutí kapsle. Test simuloval podmínky při nouzovém přerušení startu a odpálení únikového systému na odpalovací rampě, z toho důvodu se start konal v nulové výšce. Test se konal 9. května 1960 na Wallops Island. Let trval jednu minutu a 16 sekund, rakety ve věži únikového systému vynesly kapsli do výšky 750 metrů a do vzdálenosti přibližně kilometr od místa startu, maximální dosažená rychlost byla 1571 km/h. Kapsle byla vyzvednuta o 17 minut později vrtulníkem US NAVY. Test byl vyhodnocen jako úspěšný, ačkoli po odhození věže únikového systému nebyla dosažena požadovaná separační vzdálenost mezi věží a kapslí. Použitá kapsle byla první v produkční sérii McDonnell Mercury Spacecraft, dnes je vystavena v New York Hall of Science, Corona Park, NY.\n\n"}
{"id": "416736", "url": "https://cs.wikipedia.org/wiki?curid=416736", "title": "Třída Invincible", "text": "Třída Invincible\n\nTřída Invincible byla třída bitevních křižníků Royal Navy, postavených v letech 1906–1909. Byly to vůbec první postavené bitevní křižníky na světě. Podobně jako revoluční HMS \"Dreadnought\" byly i tyto lodě dítky britského admirála a prvního lorda admirality Johna Fishera. Cílem bylo u těchto plavidel postavit válečnou loď, která by byla rychlejší než dreadnought, ale měla podobně silnou výzbroj. To se dělo na úkor pancéřové ochrany, neboť jak říkal admirál Fisher: \"„rychlost je nejlepší pancíř“\". Byly určeny k široké škále úkolů, od doprovodu vlastních lehkých sil, přes ochranu námořní plavby až po boj s těžkými loděmi protivníka. Na třídu \"Invincible\" navázala velice podobná třída Indefatigable.\n\nTřída se skládala z jednotek \"Invincible\", \"Inflexible\" a \"Indomitable\". Každá z lodí nesla hlavní výzbroj v podobě osmi 305mm kanónů ve čtyřech dělových věžích. Loď nesla jednu na přídi a zádi a druhý pár se nacházel ve střední části lodi. Rozmístění věží ještě neumožňovalo boční salvu všech osmi děl, což bylo napraveno až u následující třídy \"Indefatigable\". Sekundární výzbroj představovalo 16 kusů 102mm kanónů. Plavidla také měla pět pevných 457mm torpédometů. Pancéřová ochrana byla jen lehká.\n\nPancéřová ochrana byla slabinou těchto lodí. Boky kryl pancéřový pás o síle 101–178 mm. Dvě pancéřové paluby měly sílu 76 a 25 mm. Velitelský můstek chránil 305mm silný pancíř. Dělové věže měly 178mm pancíř a jejich barbety 203mm pancíř. Pohon lodí zajišťovala turbínová soustrojí Parsons, roztáčející čtyři lodní šrouby. Páru jim dodávalo 31 kotlů Babcock & Wilcox či Yarrow. Lodě byly schopny dosáhnout rychlosti až 26,6 uzlů.\n\nKřižníky čekalo intenzivní nasazení ve světové válce. \"Invincible\" bojoval už 28. srpna 1914 v První bitva u Helgolandské zátoky. \"Invincible\" a \"Inflexible\" se 8. prosince 1914 hlavní mírou podílely na zničení německé východoasijské eskadry admirála Maximiliana von Spee v bitvě u Falklandských ostrovů. Naopak \"Indomitable\" byl dne 24. ledna 1915 součástí britských sil v bitvě u Dogger Banku. Všechny tři lodě byly nasazeny ve dnech 31. května až 1. června 1916 v bitvě u Jutska. Německý bitevní křižník SMS Lützow zde zasáhl \"Invincible\" a přivedl k výbuchu jeho muniční sklady. Z potápějící se lodi se zachránilo jen šest mužů.\n\nV bitvě u Jutska byly potopeny celkem tří britské bitevní křižníky, což plně prokázalo jejich nedostatečnou pancéřovou ochranu. Zbylé dvě lodě se již nedostaly do žádné významné akce, přečkaly válku a v roce 1919 byly převedeny do rezervy a v roce 1922 sešrotovány.\n\n"}
{"id": "416742", "url": "https://cs.wikipedia.org/wiki?curid=416742", "title": "Veneküla", "text": "Veneküla\n\nVeneküla je vesnice v estonském kraji Harjumaa, samosprávně patřící do obce Rae.\n"}
{"id": "416745", "url": "https://cs.wikipedia.org/wiki?curid=416745", "title": "Jüri", "text": "Jüri\n\nJüri je městečko v estonském kraji Harjumaa, samosprávně patřící do obce Rae, jejímž je správním centrem.\n"}
{"id": "416746", "url": "https://cs.wikipedia.org/wiki?curid=416746", "title": "Marion (jméno)", "text": "Marion (jméno)\n\nMarion je ženské křestní jméno. Podle českého kalendáře má svátek 12. září nebo 8. září.\n\nMarion je francouzská varianta hebrejského jména Maria.\n\nMarionka, Marionette, Maria, Rion, Marda, Mariánka\n\n"}
{"id": "416747", "url": "https://cs.wikipedia.org/wiki?curid=416747", "title": "Multimnožina", "text": "Multimnožina\n\nMultimnožina je zobecněním množiny, respektive množina je speciálním druhem multimnožiny. V multimnožině je oproti množině povolen vícenásobný výskyt prvků. Tzn. multimnožina může obsahovat více stejných prvků. Tedy např. soubory prvků {1, 2, 3} a {1, 1, 2, 3} jsou dvě různé multimnožiny.\n\nFormálně je multimnožina nad množinou S definována jako zobrazení M: S->N, které každému prvku z S přiřazuje počet výskytů v multimnožině.\n\n"}
{"id": "416749", "url": "https://cs.wikipedia.org/wiki?curid=416749", "title": "Náměstí Kinských", "text": "Náměstí Kinských\n\nNáměstí Kinských je náměstí v Praze, v obvodu a městské části Praha 5 a ve čtvrti Smíchov.\n\nNáměstí se jmenuje podle letohrádku Kinských v Kinského zahradě na jeho západní straně. Východní část zaujímá justiční palác se sídlem Krajského soudu v Praze a Obvodního soudu pro Prahu 5.\n\nProstředek náměstí má parkovou úpravu s fontánou Propadliště času, kde dříve stával Památník osvoboditelů s tzv. smíchovským tankem neboli tankem číslo 23. Náměstí se tehdy jmenovalo Sovětských tankistů na paměť osvobození Prahy Rudou armádou. Tank je od roku 1991, kdy jej David Černý přetřel na růžovo, znám také pod názvem \"Růžový tank\".\n\nPoblíž tramvajové zastávky je umístěna socha ukrajinského básníka a předního představitele národního obrození Tarase Ševčenka. Slavnostně byla odhalena ukrajinským prezidentem Viktorem Juščenkem 25. března 2009.\n\nNa náměstí původně stávala Medvědí fontána od Jeronýma Kohla, která byla přemístěna na Náměstí 14. října.\n"}
{"id": "416753", "url": "https://cs.wikipedia.org/wiki?curid=416753", "title": "Unie jihoamerických národů", "text": "Unie jihoamerických národů\n\nUnie jihoamerických národů (španělsky: \"Unión de Naciones Suramericanas\" – UNASUR, portugalsky: \"União de Nações Sul-Americanas\" – UNASUL) je mezinárodní organizací, jejíž snahou je integrovat dvě dosud existující unie: Mercosur a Andské společenství. Je vytvořena podle vzoru Evropské unie.\n\nZakládací listina UNASUR byla podepsána 23. května 2008 v brazilském hlavním městě Brasília při příležitosti konání třetího summitu hlav států. Členskými státy při založení organizace v roce 2008 se staly všechny suverénní státy na jihoamerickém kontinentu. \n\nBěhem roků 2018 a 2019 z UNASUR šest členských států - Argentina, Paraguay, Brazílie, Kolumbie, Ekvádor, Chile - nejprve pozastavilo své členství a následně ze skupiny vystoupilo s odůvodněním, že chybí konkrétní výsledky, které by zaručovaly správné fungování organizace. Peru pozastavilo své členství na neurčitou dobu. V září 2019 byly tedy členskými státy Venezuela, Guyana, Surinam, Bolívie a Uruguay (+ Peru). \n\nNa třetím Summitu Jižní Ameriky 8. prosince 2004 byla prezidenty či jinými představiteli jihoamerických národů podepsána Cuzkeská deklarace (podle peruánského města Cuzco, kde se summit konal), která byla jakýmsi předstupněm k založení unie v roce 2008. Jednalo se o dvojstránkovou listinu deklarující založení Jihoamerického společenství. Panama a Mexiko se zúčastnily této události pouze jako pozorovatelé. Lídři státu zde prohlásili, že jejich záměrem je založení nového společenství podle vzoru Evropské unie, kde bude v budoucnu společná měna, parlament a volný pohyb osob. Hlavním sídlem unie bylo určeno město Quito v Ekvádoru. Zatímco Jihoamerický parlament je umístěn v Cochabambě v Bolívii, centrální banka má sídlo v Caracasu, hlavním městě Venezuely.\n\nHlavními orgány Unie jsou:\n\n\nDalšími orgány UNASUR jsou:\n\n\nPředsedové každého členského státu měli výroční schůzi, což byl nejvyšší politický mandát. První setkání se konalo v Brazílii ve dnech 29. a 30. září 2005. Druhé setkání se konalo v Cochabambě v Bolívii ve dnech 8. a 9. prosince 2006. Třetí setkání se konalo v Brazílii - toto setkání se původně mělo konat v Cartageně (Kolumbie), ale bylo rozhodnuto o přemístění zasedání kvůli napětí mezi Ekvádorem, Kolumbií a Venezuelou. Právě na tomto zasedání byla formalizována UNASUR a byla podepsána zakládající smlouva organizace. \n\nV minulosti se ministři zahraničí každé členské země setkávali jednou za šest měsíců. Na tomto setkání měl každý stát právo předložit konkrétní návrhy opatření a výkonných rozhodnutí. Výbor stálých zástupců, v němž byl členem prezident Mercosuru, ředitel sekretariátu Mercosur, generální tajemník Andského společenství, generální tajemník ALADI a stálí tajemníci jakékoli instituce pro regionální spolupráci a integraci a zástupci Organizace smlouvy o Amazonské spolupráci.\n\nDne 9. prosince 2005 byla zřízena Komise pro strategickou reflexi jihoamerického integračního procesu. Skládala se z 12 členů, jejichž úkolem bylo vypracovat návrhy, které pomohou v procesu integrace mezi jihoamerickými národy. Tyto návrhy měly být předloženy na 2. zasedání UNASUR (2006). \n\nVýkonný výbor, vytvořený na 2. zasedání UNASUR, byl přeměněn na Politickou komisi nebo Poslaneckou sněmovnu v souladu s rozhodnutími politického dialogu. Text předaný hlavám členských států k ratifikaci UNASUR byl schválen na 3. zasedání UNASUR v Brazílii 23. května 2008.\n\nJihoamerický parlament, který je hlavním orgánem organizace, má sídlo v Cochabamba v Bolívii. Parlament má veškeré pravomoci, aby upevnil demokracii v regionu, navázal spolupráci mezi členskými zeměmi, vydal prohlášení či vydal doporučení členským státům, podpořil rozvoj zastupitelské demokracie a má právo zřídit a organizace a instituce UNASUR a upravit jejich organizaci. Jihoamerický parlament má rovněž za úkol vést a koordinovat vývoj a provádění nové jednotné jihoamerické měny, která má být v oběhu v celém regionu, v koordinaci s Bankou jihu. \n\nV předsednictví se střídají státy organizace po jednom kalendářním roce.\n\n"}
{"id": "416756", "url": "https://cs.wikipedia.org/wiki?curid=416756", "title": "Mythunga", "text": "Mythunga\n\nMythunga je rodem pterodaktyloidního ptakoještěra, žijícího na konci spodní křídy na území dnešní Austrálie. Byl popsán na základě neúplné lebky, objevené v mořských sedimentech souvrství Toolebuc u Hughendenu v Queenslandu. Je známa pouze přední část lebky a části čelistí. Zuby ve spodní čelisti jsou poměrně vysoké a ke konci čelistí také rozměrné. Lebka byla bezpochyby protkána dutinami.\n\nRod \"Mythunga\" byl popsán australskými paleontology Ralphem Molnarem a R. A. Thulbornem v roce 2008. Podle provizorních předpokladů je příbuzný bazálním (vývojově primitivním) pterodaktyloidům. Typovým druhem je \"M. camara\".\n\n"}
{"id": "416757", "url": "https://cs.wikipedia.org/wiki?curid=416757", "title": "InterPici", "text": "InterPici\n\nInterPici, zkráceně IP, byla v letech 1998 až 2010 jedna z kategorií vlaků dopravce MÁV, resp. od roku 2007 MÁV-START, na síti maďarských železnic. Vlaky této kategorie sloužily jako přípojné spoje k vlakům InterCity. \n\nNa spojích InterPici byly provozovány modernizované motorové vozy Bzmot (Btzx) vyrobené firmou Vagónka Studénka v Československu. Vlak byl povinně místenkový a zcela nekuřácký, bylo v něm možno přepravovat kola. Dnes tato vozidla slouží na běžných vlacích.\n\nProvoz vlaků kategorie InterPici na tratích:\n\n\n"}
{"id": "416762", "url": "https://cs.wikipedia.org/wiki?curid=416762", "title": "Elitserien 1979/1980", "text": "Elitserien 1979/1980\n\nSezóna 1979/1980 byla 5. sezonou Švédské ligy ledního hokeje. Mistrem se stal tým Brynäs IF. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "416763", "url": "https://cs.wikipedia.org/wiki?curid=416763", "title": "Okres Sopron-Fertőd", "text": "Okres Sopron-Fertőd\n\nOkres Sopron–Fertőd ( ) byl okres v severním Maďarsku v župě Győr-Moson-Sopron. Ležel u hranic s Rakouskem a na pobřeží Neziderského jezera. Měl celkem 93 573 obyvatel na rozloze 857 km². Jeho správním centrem bylo město Sopron.\n\nTento okres existoval do konce roku 2012. S platností od 1. ledna 2013 na základě usnesení maďarského parlamentu číslo A 218/2012. (VIII. 13.) bylo provedeno nové administrativní rozdělení Maďarska. V souvislosti s tím byl okres Sopron–Fertőd zrušen. Od 1. ledna 2013 existuje okres Sopron (maďarsky Soproni járás).\n\n"}
{"id": "416766", "url": "https://cs.wikipedia.org/wiki?curid=416766", "title": "Xinjiangovenator", "text": "Xinjiangovenator\n\nXinjiangovenator (\"lovec z Xinjiangu\") byl rod teropodního (dravého) dinosaura, žijícího v období spodní křídy na území Číny (souvrství Lianmugin, geologický stupeň valangin a alb). Rod byl popsán na základě materiálu, označovaného jako \"IVPP 4024-2\", jde o částečně zachovanou holenní kost o délce 31,2 cm.\n\nPůvodní předpoklad paleontologa Donga Zhiminga přisuzoval kost rodu \"Phaedrolosaurus\". Ten je však znám pouze podle zubů, proto dostaly fosílie vlastní název. \"Xinjiangovenator\" byl zřejmě příbuzný rodu \"Bagaraatan\".\n\nPodle amerického badatele Gregoryho S. Paula dosahoval tento druh délky asi 3 metry a hmotnosti zhruba 70 kilogramů. Podle jiných odhadů byl dlouhý asi 4 metry.\n\n"}
{"id": "416774", "url": "https://cs.wikipedia.org/wiki?curid=416774", "title": "Belcanto", "text": "Belcanto\n\nBelcanto či bel canto (italsky \"krásný zpěv\") je druh pěvecké techniky. \n\nTento způsob zpěvu vznikl v Itálii počátkem 17. století spolu se vznikem monodie a opery a byla až asi do roku 1840 převládající technikou evropské opery. \n\nVyznačuje se legátovým vedením hlasu, použitím techniky messa di voce (změnou síly hlasu při zpívání jednoho tónu) a používáním různých ozdob (appoggiatury, koloratury, fioritury). Belcanto vyšlo z módy s nástupem tvorby Giuseppa Verdiho a dalších autorů období verismu. To bylo dáno také praktickými důvody, neboť belcantový zpěv se nemohl prosadit proti rozšířenému orchestrálnímu aparátu verismu a romantismu.\n\n"}
{"id": "416779", "url": "https://cs.wikipedia.org/wiki?curid=416779", "title": "Jan Toužimský", "text": "Jan Toužimský\n\nJan Toužimský (* 29. června 1978 Tábor) je český zpěvák, hudebník, muzikálový herec, frontman české metalové kapely Arakain a sólista RockOpery Praha.\n\nNa počátku své pěvecké kariéry působil v letech 1994-2004 v jihočeské hudební skupině \"Simon\" a později ve skupině \"InSIDERS\". Od roku 2003 do roku 2009 účinkoval v muzikálu Michala Pavlíčka, \"Excalibur\", kde měl hlavní roli \"krále Artuše\". V muzikálu alternoval Kamila Střihavku a Petra Koláře.\n\nV září 2004 se stal členem skupiny Noise Gate založenou Milošem Knopem, která svou činnost ukončila v květnu 2005. V prosinci 2004 získal post zpěváka ve skupině Arakain. Premiérové představení se skupinou měl na desce \"Warning!\" (2005) v duetech \"Strom života\", včetně videoklipu a \"DNA\". Roku 2006 pak skupina Arakain vydala řadovou desku \"Labyrint\" a natočila videoklip k písni \"Vir\". Účastnil se multimediálního česko-slovensko-polského projektu Leška Wronky \"Vichry\", kde měl hlavní roli boha Beskida.\n\nOd roku 2006 je členem uměleckého souboru RockOpera Praha, kde vystupuje v rockové opeře Oidipus Tyranus, v 1. části antického cyklu, v roli Oidipa. Dále v metalové opeře 7 proti Thébám ve 2. část antického cyklu, kde má roli Polyneika a v rockové opeře Antigona v 3. část antického cyklu v roli Haimóna.\n\nV roce 2007 vyšlo DVD a 2CD z výročního koncertu k 25. výročí kapely Arakain s názvem \"Arakain XXV Eden\", zde prováděl i zvukové práce, mastering a mix, sestřih bonusů na DVD, ozvučení menu DVD. V témže roce hostoval na CD kapely Seven \"Light of souls\". Roku 2008 se stal patronem české verze časopisu \"Hard Rocker\", vydával volně šiřitelný singl \"Branou Ráje\" od Václava Noida Bárty.\n\nO rok později vyšlo nové řadové CD skupiny Arakain, \"Restart\". Dále začal vystupovat v muzikálu Mona Lisa, kde měl roli \"Giuliana De Medici\". Dále vydal singl \"Hotel Morrison\" od Jiřího Urbana a CD \"Above All\" (památka na skupinu \"InSIDERS\"). Pro skupinu Arakain natočil a sestříhal videoklip \"Paganini\". V roce 2010 získal s Arakainem zlatou desku za CD \"Restart\" a účinkoval v muzikálu \"Ať žije rokenrol\", autorů Petra Jandy a Karla Šípa, v niž měl hlavní roli rockového zpěváka Ronnyho, dále byl obsazen do role Jidáše v rockové opeře Jesus Christ Superstar, uvedené v Hudebním divadle v Karlíně. V roce 2011 vydal se skupinou Arakain nové CD \"Homo sapiens..?,\" v roce 2014 album \"Adrenalinum\" a v roce 2016 album \"Arakadabra.\"\n\n\n\n"}
{"id": "416780", "url": "https://cs.wikipedia.org/wiki?curid=416780", "title": "Miroslav Mach", "text": "Miroslav Mach\n\nMiroslav Mach (* 22. července 1964) je český kytarista, působící ve skupině Arakain od roku 1986.\n\nV letech 1984 – 1986 hrál v blackmetalové skupině Törr. Od roku 1986 hrál v kapele Arakain, krátce (1989 – 1990) pak působil ve skupině Alarm), aby se vrátil zpět do Arakainu, kde hraje dosud. Se skupinou Arakain nahrál všechny řadové desky. Rovněž se podílel na sólových deskách Aleše Brichty, Pavly Kapitánové či na desce Czech Masters of Rock Guitar.\n\n\n\n"}
{"id": "416781", "url": "https://cs.wikipedia.org/wiki?curid=416781", "title": "Kujbyšev (Novosibirská oblast)", "text": "Kujbyšev (Novosibirská oblast)\n\nKujbyšev (rusky \"Ку́йбышев\") je město v Novosibirské oblasti v Ruské federaci. Městem protéká řeka Om. 315 km na západ leží město Novosibirsk. Žije zde 48 500 obyvatel (stav 2005, v roce 2002 48 848, v roce 1989 51 171, v roce 1970 40 000).\n\nKujbyšev byl založen v roce 1722 jako vojenská pevnost v oblasti \"Kainskij Pas\". 30. ledna 1782 získalo sídlo statut města a bylo přejmenováno na Kainsk. V roce 1804 se stalo součástí \"Tomské gubernie\". Od roku 1935 nese město název Kujbyšev, po Valerianu Kujbyševovi, který zde od roku 1907 žil dva roky v exilu.\n"}
{"id": "416782", "url": "https://cs.wikipedia.org/wiki?curid=416782", "title": "Zdeněk Kub", "text": "Zdeněk Kub\n\nZdeněk Kub (* 10. ledna 1964) je český baskytarista.\n\nZkušenosti s hraním na basovou kytaru získával už ve školní kapele. V začátcích své hudební kariéry hrál ve skupinách Železná neděle (1982 – 1985) a \"Madona\". Od roku 1986 až do současnosti působil ve skupině Arakain, kde rovněž skládal hudbu a po odchodu Aleše Brichty (2002) psal \"z nouze\" i texty. V Arakainu se autorsky podílel např. na hitech: \"Proč?\", \"311. peruť\", \"Šeherezád\", \"Strážci času\", \"Antikrist\", \"Kolonie termitů\", \"Rám křivejch zrcadel\", \"Hlas krve\", \"Karavana slibů\", \"Návrat bohů\", \"Trip\", \"Promiňte slečno\", \"Prázdnej kout\" nebo \"Napoleon\". V roce 1999 organizuje projekt se svým kolegou z Arakainu Jiřím Urbanem s názvem Project KAIN.\n\n\n"}
{"id": "416783", "url": "https://cs.wikipedia.org/wiki?curid=416783", "title": "Lukáš Doksanský", "text": "Lukáš Doksanský\n\nLukáš \"Doxa\" Doksanský (9. srpna 1973 Praha) je český bubeník, působící ve skupině Arakain od roku 2004.\n\nV Arakainu hraje na bicí od roku 2004 a se skupinou nahrál řadové desky Labyrint, Restart a Homo Sapiens..?, kromě toho můžeme jeho umění ocenit i na záznamu XXV Eden.\n\nNarodil se v roce 1973 a k hudbě jej to díky otci táhlo již od mládí. První koncert s otcovou skupinou jako záskok odehrál již v deseti letech. Své řemeslo vystudoval na konzervatoři. V minulosti působil ve skupinách Rowdies (kapela jeho otce), Drakar, Bestie (kde hrál se svojí budoucí švagrovou), kultovní Vitacit, Guns, King size, Zaba, , Jazz Efterrätt či Inter Petra Rajcherta.\n\nV roce 2004 se na doporučení Romana Lomtadze (který s Arakainem objel tour po odchodu Marka Žežulky) dostal k Arakainu. Díky vytížení s touto skupinou se vzdal hraní s ostatními hudebními seskupeními.\n\nKromě hraní na bicí také vyučuje na Konzervatoři Jaroslava Ježka.\n\n\n"}
{"id": "416794", "url": "https://cs.wikipedia.org/wiki?curid=416794", "title": "Perimylopidae", "text": "Perimylopidae\n\nPerimylopidae je čeleď brouků z nadčeledi Tenebrionoidea.\n\n\nOedemeridae na BioLib\n"}
{"id": "416797", "url": "https://cs.wikipedia.org/wiki?curid=416797", "title": "Něco z Alenky", "text": "Něco z Alenky\n\nNěco z Alenky je surrealistický fantasy film Jana Švankmajera na motivy románu \"Alenka v říši divů\" od Lewise Carrolla vyrobený v roce 1987. Film je zčásti hraný, postava Alenky, kterou si zahrála Kristýna Kohoutová, a z devadesáti procent animovaný, či pixilovaný za pomoci stop motion technologie (animace, pixilace Bedřich Glaser). Jedná se o první režisérův dlouhometrážní film a o již jeho druhý film na téma carrollovských textů, v roce 1971 natočil film \"Žvahlav aneb šatičky slaměného Huberta\", který je inspirován nonsensovou básní \"Žvahlav\".\n\nVe filmu není zdůrazněn rozdíl mezi Alenčiným reálným světem a říší divů a celý svět je stylizovaný do podoby obytných prostor bez logického vymezení prostoru či rozměrů. Obyvatelé, kteří různě zkouší Alenku, jsou obvykle zvláštní syntézou animovaného odpadu a částí mrtvých zvířat. Hojně se při animaci používaly kosti, kůže nebo také nůžky a nože.\n\nSnímek vznikl v koprodukci Československa, Švýcarska, Spojeného království a Západního Německa; ve dvou jazykových verzích, přičemž anglickou verzi namluvila Camilla Power.\n\nFilm byl oceněn Mezinárodní asociací animovaného filmu jako nejlepší celovečerní film. V anketě Projektu 100 ke stu letům české kinematografie se umístil na 38. místě spolu s filmy \"Hej rup!\", \"Jánošík\", \"Každý den odvahu\", \"Kristove roky\", \"Valerie a týden divů\" a \"Vrchní, prchni!\"\n\n\n"}
{"id": "416798", "url": "https://cs.wikipedia.org/wiki?curid=416798", "title": "Autun", "text": "Autun\n\nAutun [\"óte\"] je historické město ve Francii, region Burgundsko-Franche-Comté, département Saône-et-Loire, s asi 15 000 obyvateli (2006). Leží na řece Arroux na okraji lesnaté oblasti Morvan, asi 70 km jihozápadně od Dijonu.\nAutun (lat. \"Augustodunum\") byl založen císařem Augustem roku 10 př. n. l., od 2. století je zde doložena křesťanská obec a od 3.–4. století biskupství. V době \"galského císařství\" nařídil uzurpátor Victorinus někdy mezi roky 269-271 n.l. útok na odbojné město Augustodunum a dal je po dlouhém obléhání vyplenit. Roku 532 se před městem odehrála významná bitva, v níž Frankové porazili Burgundy a Autun se stal jejich hlavním městem. Roku 725 město dobyli a vyplundrovali maurští (umajjádští) nájezdníci, byl to však krajní bod jejich expanze a o sedm let později, po bitvách u Tours a Poitiers se opět stáhli do Španělska. Za stoleté války roku 1379 město zpustošili Angličané.\n\nNa vojenské škole v Autunu studoval Napoleon I. i jeho bratr Josef Bonaparte a pověstný francouzský ministr zahraničí Talleyrand byl autunským biskupem.\n\nAutun si do značné míry zachoval středověké hradby s 23 věžemi, které stojí na základech starověké římské hradby v délce asi 6 km. Z římské doby se zachovaly dvě brány (\"Porte d´Arroux\" a \"Porte Saint-André\"), divadlo pro 17 tisíc diváků a zřícenina chrámu, podle podání zasvěceného bohu Janusovi. Hlavní pamětihodností je románská katedrála sv. Lazara na návrší nad starým městem, vystavěná v letech 1120–1146 a přestavěná po vypálení Angličany roku 1379. V 15. století byla postavena také mohutná střední věž nad křížením. Z původní románské výzdoby se zachovala také řada sochařských detailů, zejména monumentální tympanon západního portálu s výjevy Posledního soudu.\n\n\n\n"}
{"id": "416800", "url": "https://cs.wikipedia.org/wiki?curid=416800", "title": "Jacques Fromental Halévy", "text": "Jacques Fromental Halévy\n\nJacques François Élie Fromental Halévy, vlastním jménem Elias Lévy (27. května 1799 Paříž – 17. března 1862 Nice) byl francouzský hudební skladatel, dirigent a hudební pedagog.\n\nHalévy se narodil v Paříži jako syn kantora Élia Halfona Lévyho, který přišel do Francie z Bavorska. Byl spisovatelem, učitelem a sekretářem pařížské židovské obce. V roce 1807 si rodina změnila jméno na \"Halévy\". Přízvisko \"Fromental\", znamenající ovsík, připomíná den narození, který byl této rostlině zasvěcen ve francouzském revolučním kalendáři. Na konzervatoř vstoupil v devíti letech. V roce 1809 a stal se žákem a později i chráněncem Luigiho Cherubiniho. Po dvou druhých místech konečně v roce 1819 získal Prix de Rome za kantátu \"Herminie\".\n\nVzhledem k úmrtí matky musel cestu do Říma odložit, což mu umožnilo přjmout první zakázku na \"Smuteční pochod a De profundis\" v hebrejském pojetí na paměť zavraždění od Karla Ferdinanda Bourbonského od \"Consistoire Israélite du Département de la Seine\". Skladba byla proveden 24. března 1820 a měla značný úspěch.\n\nV roce 1822 navštívil Vídeň, kde se seznámil s Beethovenem. Od roku 1826 byl sbormistrem v \"Théâtre Italien\", kde se mu podařilo v roce 1828 uvést operu \"Clari\". V Opéra-Comique se hrály v roce 1827 jeho dvě komické opery \"L'Artisan\" a \"Le Roi et le batelier\". V roce 1829 se pak v tomto divadle stal sbormistrem. V témže roce byl jmenován profesorem harmonie a doprovodu na pařížské konzervatoři. Od roku 1833 byl profesorem kontrapunktu a fugy a od roku 1840 vyučoval i kompozici. Měl mnoho pozoruhodných studentů. Byli mezi nimi např.: Georges Bizet, Aimé Maillart či Camille Saint-Saëns.\n\n23. února 1835 měla v pařížské Opeře premiéru Halévyho opera \"La Juive\" (Židovka), která se stala skladatelovým největším úspěchem. Na následujících sto let se stala základním kamene francouzského repertoáru všech světových operních scén a zářili v ní přední světoví operní sólisté včetně Enrica Carusa. Po mimořádném úspěchu Židovky zkomponoval řadu dalších oper, ale žádná z nich ani zdaleka nedosáhla srovnatelného úspěchu.\n\nV roce 1836 byl Halévy zvolen členem Akademie krásných umění. Působil jako tajemník Akademie a předsedal několika komisím této instituce. Roku 1849 zkomponoval kantátu \"Prométhée enchaîné\", která je považována za první skladbu v západní hudbě, ve které jsou použity čtvrttóny.\n\nHalévy zemřel 17. března 1862 v Nice ve věku 62 let. Svou poslední operu, \"Noé\", již nedokončil. Dokončení se ujal jeho bývalý žák Georges Bizet. Opera měla premiéru až 10 let po smrti skladatele.\n\nHalévyho žena Leónie, která byl o dvacet let mladší a měla během manželství závažné mentální problémy, se zotavila a stala se uznávanou sochařkou. Jejich dcera Geneviève se provdala za Georgese Bizeta. Bratr Léon se stal spisovatelem a historikem. Napsal jednu z prvních biografií svého bratra. Syn Léonův, Ludovic, byl libretistou mnoha francouzských oper. Napsal např. libreto k Bizetově Carmen nebo k opeře Hoffmannovy povídky Jacqua Offenbacha.\n\n\n\n\n\n\n\n"}
{"id": "416806", "url": "https://cs.wikipedia.org/wiki?curid=416806", "title": "Gustave Charpentier", "text": "Gustave Charpentier\n\nGustave Charpentier (25. června 1860 Dieuze – 18. února 1956 Paříž) byl francouzský hudební skladatel.\n\nGustave Charpentier se narodil 25. června 1860 v Dieuze na severu Francie jako syn pekaře. Zjevné hudební nadání mu umožnilo získat mecenáše, který financoval jeho studia na konzervatoři v Lille. Od roku 1881 pokračoval ve studiu na pařížské konzervatoři. Od roku 1885 byl jeho učitelem skladby Jules Massenet. V roce 1887 získal Prix du Rome za kantátu \"Didon\". Během svého pobytu v Římě zkomponoval orchestrální suitu \"Impressions d'Italie\" a začal s prací na libretu i hudbě svého nejslavnějšího dílo, opery \"Louise\".\n\nPo návratu do Paříže se Charpentier usadil na Montmartru, zkomponoval několik písní na texty Charlese Baudelaira a Voltaira a hlavně se věnoval dokončení opery \"Louise\". Opera měla premiéru 2. února 1900 v Opéra-Comique pod taktovkou André Messagera a měla okamžitý úspěch. Záhy byla s obdobným úspěchem uvedena na operních scénách Evropy i Ameriky. Na scéně Národního divadla v Praze se hrála již v roce 1901 a vzbudila u diváků nadšení. Příběh z pařížské dělnické čtvrti je považován za typickou ukázku francouzského verismu.\n\nV roce 1902 založil Charpentier \"Conservatoire Populaire Mimi Pinson\", která měla pracujícím dívkám poskytnout zdarma uměleckou výchovu. Jeho skladatelská činnost však upadala. V roce 1913 uvedl na scénu operu \"Julien, ou la vie d'un poète\" (Julien aneb život básníka), která však žádný velký úspěch nezeznamenala. Dožil se 95 let, ale žádné větší dílo již nezkomponoval.\n\nBěhem První světové války založil společnosti \"Œuvre de Mimi Pinson\" a \"Cocarde de Mimi Pinson\" jejichž úkolem byla pomoc zraněným vojákům. Za svou činnost byl v roce 1900 odměněn Řádem čestné legie. V roce 1930 se stal důstojníkem a v roce 1950 velkodůstojníkem.\n\nZemřel v Paříži 18. února 1956 ve věku 95 let. Je pochován na hřbitově Père-Lachaise.\n\nJeho bratr Victor byl violoncellistou pařížské opery a později řídil populární symfonické koncerty.\n\n\n\n\n\n"}
{"id": "416809", "url": "https://cs.wikipedia.org/wiki?curid=416809", "title": "Kőris-hegy", "text": "Kőris-hegy\n\nKőris-hegy je hora v severozápadním Maďarsku severně od obce Bakonybél. S výškou 709 m n. m. je nejvyšším bodem župy Győr-Moson-Sopron a Veszprém a nejvyšší horou celého pohoří Bakony. V roce 1976 byl na vrchol nainstalován letecký radar.\n"}
{"id": "416810", "url": "https://cs.wikipedia.org/wiki?curid=416810", "title": "Frederick Delius", "text": "Frederick Delius\n\nFrederick Theodore Albert Delius (29. ledna 1862 – 27. července 1934) byl anglický hudební skladatel. Pocházel z rodiny obchodníků německého původu. Hudbě se začal věnovat poměrně pozdě, studoval ji v Lipsku. Počátkem devadesátých let začal tvořit opery, nejslavnější z nich, \"Romeo a Julie na vsi\" vznikla roku 1901. Psal rovněž sborovou a komorní hudbu.\n\n"}
{"id": "416811", "url": "https://cs.wikipedia.org/wiki?curid=416811", "title": "Gustav Holst", "text": "Gustav Holst\n\nGustav Theodore Holst (21. září 1874 – 25. května 1934) byl anglický pozdně romantický hudební skladatel a hudební pedagog. Známá je především jeho orchestrální suita \"Planety\" (1914–1916).\n\nPůvodně se jmenoval Gustav Theodor von Holst, ale později začal \"von\" vynechávat kvůli anti-německé náladě v Británii během první světové války.\n\nStudoval na Royal College of Music v Londýně, pod vedením Charlese Villierse Stanforda, a to zejména hru na pozoun. Jako pozounista v různých orchestrech (např. \"Carl Rosa Opera Company\") se také dlouho živil.\n\nJeho raná díla byla ovlivněna Griegem, Wagnerem a Richardem Straussem. Později díky vlivu Ravela, Stravinského, hinduistického spiritualismu a anglických lidových písní začal tvořit vlastní styl. Holst složil téměř 200 děl, včetně oper, baletů, sborových zpěvů a písní. \n\nStal se mistrem hudby ve škole Girls 'St Paul (1905), kde patřil k průkopníkům hudebního vzdělávání žen, a ředitelem v Morley College (1907), kde pracoval až do důchodu. Jeho hudebně-pedagogická koncepce vznikala v součinnosti s jeho blízkým přítelem Ralphem Vaughanem Williamsem.\n\nJeho socha stojí v rodném městě Cheltenham.\n\n"}
{"id": "416813", "url": "https://cs.wikipedia.org/wiki?curid=416813", "title": "Karol Szymanowski", "text": "Karol Szymanowski\n\nKarol Maciej Szymanowski (3. října 1882 Timošovka, Ukrajina – 29. července 1937 Lausanne, Švýcarsko) byl polský hudební skladatel a pedagog, člen hnutí \"Mladé Polsko\". Jeho styl, pohybující se často na hranici tonality, bývá dáván do souvislosti s hudbou konce 19. století, s takzvaným hudebním impresionismem, ale také s hudbou neofolklorismu (s jehož českým představitelem Leošem Janáčkem bývá Szymanowského dílo v zahraničí často prováděno), případně s díly autorů první hudební avantgardy.\n\nSzymanowski pocházel z polské rodiny žijící od osmnáctého století na Ukrajině. Rodina vlastnila panství v obci Timošovka. Matka (rozená Taubeová) pocházela z Kuronska, které je dnes součástí Lotyšska.\n\nCelá rodina Szymanowských byla hudebně založená. Jeho otec hrál na klavír a na violoncello, bratr Felix byl klavírista a sestra, Stanisława Korwin-Szymanowska, byla zpěvačkou (soprán). Karol se začal zabývat hudbou v sedmi letech. Menší zdravotní postižení (postižení nohou) omezovalo jeho fyzickou aktivitu. Nejprve studoval pod vedením svého otce a pak, od roku 1892, byl jeho učitelem Gustav Neuhaus, místní hudební pedagog, který objevil Szymanowského kompoziční schopnosti. Poté studoval ve Varšavě na Státní konzervatoři u prof. Zygmunta Noskowského. V letech 1901-05 studoval harmonii u Marka Zawirského.\n\nV letech 1903–1905 žil v Berlíně, kde se setkal s Richardem Straussem, pod jehož vlivem v nadcházejících letech komponoval. Inspirován jeho hudbou zkomponoval svou první symfonii. Po roce 1914 podnikl cestu Evropě. Ve Francii se seznámil s impresionismem a zejména hudba Clauda Debussyho byla další inspirací pro jeho tvorbu. První světovou válku strávil v rodné obci a intenzivně komponoval. Z té doby pochází mimo jiné jeho III. symfonie, koncert pro housle a smyčcový kvartet.\n\nV době bolševické revoluce ztratila rodina Szymanowských své panství v Timošovce. V polovině roku 1920 se přestěhovala do Varšavy, kde Karol zažil svůj první velký umělecký úspěch a nakonec se stal i rektorem Varšavské hudební univerzity (Uniwersytet Muzyczny Fryderyka Chopina) (1927–1931). V témže roce koupil manžel jeho sestry, Stefan Bartoszewicz, úředník z ministerstva obchodu ve Varšavě, pro rodinu Szymanowskýchvilu vilu v Bydhošti. V letech 1921–1924 zde pak Karol žil se svou matkou, sestrou a bratrem Felixem. Během této doby složil mj. písně na texty básní Juliana Tuwima pod názvem \"Słopiewnie\", napsal eseje o Igoru Stravinském a Fryderyku Chopinovi.\n\nSzymanowski byl homosexuál. Jedním z jeho děl na homosexuální téma je i opera Král Roger (1918–1924). Psal rovněž verše. V letech 1917–1919 napsal román Efebos, zabývající se přímo tématem homosexuality. Věnoval jej svému milenci, tanečníku a básníku Borisovi Kochnovi. Román shořel v září 1939 při požáru v bytě jeho bratrance, spisovatele Jarosława Iwaszkiewicze. Nicméně jedna z jeho kapitol se dochovala. Později byla vydána v Německu. Za svou literární činnost získal Szymanowski ve třicátých letech Zlatý vavřín Polské literární akademie.\n\nSzymanowského onemocněl tuberkulózou a ve třicátých letech si v Zakopanem pronajal vilu Atma. Často odjížděl na léčení do švýcarského sanatoria. Tuberkulóza se však rozšířila do krku a skladatel nebyl schopen nic jíst. Zemřel 29. března 1937 během spánku v sanatoriu Du Signal v Lausanne. Pohřeb se konal 7. dubna 1937 v Krakově. Je pochován v kryptě Kostela sv. Archanděla Michaela a sv. Stanislava na 'Skałce' v Krakově. Ve vile Atma byla zřízena pobočka Národního muzea.\n\nZa svou hudební tvorbu byl v roce 1934 jmenován Komandérem Řádu znovuzrozeného Polska. 2. dubna 1937 mu prezident Ignacy Mościcki udělil Velkokříž tohoto řádu.\n\nSzymanowského skladby bývají členěny do tří skupin podle stylu a chronologie vzniku. V prvním období přibližně do opusu 25 je Szymanowského hudba ovlivněna Chopinem a německým pozdním romantismem (Richard Strauss).\n\nPřibližně od první světové války přijímá Szymanowski do svého stylu prvky hudebního impresionismu a moderny (Igor Stravinskij). Jeho skladby se však v tomto období zmíněným stylům vymykají silnými názvuky arabské hudby. Kultura islámu se do okruhu této části Szymanowského díla dostává i námětově. Patrně nejvýznamnější z této části tvorby jsou Szymanowského písňové cykly, třetí symfonie \"Píseň noci\" a opera \"Král Roger\".\n\nV třetí etapě tvorby se Szymanowského styl dostává blízko neoklasicismu a neofolklorismu. Nejvýznamnějším dílem tohoto období je \"Stabat Mater\".\n\n\n\n\n\n\n\n"}
{"id": "416814", "url": "https://cs.wikipedia.org/wiki?curid=416814", "title": "Ford GT40", "text": "Ford GT40\n\nFord GT40 bylo sportovní auto s vysokým výkonem, vyráběné v šedesátých letech dvacátého století. Bylo navrženo a vyráběno v Anglii. Stalo se vítězem závodu 24 hodin Le Mans čtyřikrát v řadě. Bylo postavené, aby konkurovalo Ferrari.\n\nAuto bylo pojmenováno GT (jako Gran Turismo) s číslicí 40 představující výšku vozu v palcích (1020mm). \n\nSoučasný Ford GT je pocta Fordu GT40.\n\n"}
{"id": "416815", "url": "https://cs.wikipedia.org/wiki?curid=416815", "title": "Luigi Dallapiccola", "text": "Luigi Dallapiccola\n\nLuigi Dallapiccola (3. února 1904, Pisino d'Istria (dnes Pazin, Chorvatsko) – 19. února 1975, Florencie) byl italský hudební skladatel. Je znám svými lyrickými dvanáctitónovými skladbami.\n\nDallapicola se narodil italským rodičům v Pazinu v dnešním Chorvatsku (tehdy Pisino d'Istria). Počátky jeho hudebního vzdělávání byli poněkud nesoustavné. Politická nestabilita Istrie, která tehdy patřila Rakousko-Uhersku, nutila jeho rodinu k častému stěhování. Jeho otec byl ředitelem na italskojazyčné škole, která byla na počátku 1. světové války uzavřena. Rodina byla považována za politicky nespolehlivou a byla proto umístěna do internace ve Štýrském Hradci, kde budoucí skladatel neměl ani přístup ke klavíru. Po zhlédnutí místního operního představení se upevnilo jeho rozhodnutí stát se skladatelem.\n\nSvá hudební studia započal v Terstu pod vedením Alice Andrich Floriové a Antonia Illersberga. V roce 1921 se mu dostala do ruky učebnice harmonie Arnolda Schönberga, která ovlivnila celou jeho hudební dráhu.\n\nPo maturitě v roce 1922 se přestěhoval do Florencie a studoval na konzervatoři (Conservatorio Luigi Cherubini) hru na klavír u Ernesta Consola a skladbu, kde byli jeho učiteli Roberto Casiraghi a Corrado Barbieri, později také Vito Frazzi. Na téže škole byl v roce 1931 jmenován profesorem a působil zde až do odchodu do důchodu v roce 1967. Mezi jeho žáky byli např. Abraham Zalman Walker, Luciano Berio, Bernard Rands, Donald Martino, Halim El-Dabh, Ernesto Rubin de Cervin, Arlene Zallman, Roland Trogan, Noel Da Costa a Raymond Wilding-White.\n\nPo počátečním obdivu k hudbě Richarda Wagnera a Clauda Debussyho se přiklonil k ideám tzv. Druhé vídeňské školy, zejména k dílu Albana Berga a Antona Weberna. Používal a rozvíjel seriální techniky, ale neztrácel při tom smysl pro melodickou linku.\n\nDallapiccolovy zkušenosti z mládí, prožitým po fašistickým režimem Benita Mussoliniho, ovlivnily celý jeho život. Nejprve Mussoliniho podporoval. Po roce 1930 však svůj názor radikálně změnil. Přispěla k tomu zejména válka v Etiopii, účast Itálie ve Španělské občanské válce a Mussoliniho sympatie k rasovým názorům Adolf Hitlera. Poslední důvod byl obzvláště silný, neboť Dallapiccolova manželka, Laura Luzzatto, byla židovského původu. Tento svůj postoj vyjádřil ve sborové skladbě \"Canti di prigionia\" a opeře \"Il prigioniero\".\n\nBěhem Druhé světové války se snažil pokračovat ve své hudební dráze. Vystupoval na veřejnosti jako klavírista, ale pouze v zemích, které nebyly obsazeny nacisty. I tak se však musel dvakrát po několik měsíců skrývat.\n\nPo válce (zejména díky opeře \"Il prigioniero\") vzrostl zájem veřejnosti o jeho dílo. Často cestoval do Spojených států amerických. V letech 1951–1952 vedl několik kurzů kompozice v Tanglewoodu a po roce 1956 na \"Queens College\" v New Yorku. Stal se vyhledávaným pedagogem v Evropě i ve Spojených státech. Uměleckým vrcholem jeho kariéry se stala opera \"Ulisse\". Po této opeře se ke komponování vracel už jen zřídka. Více se věnoval psaní esejů a odborných prací.\n\nJeho zdraví se postupně zhoršovalo. Zemřel na plicní edém ve Florencii v roce 1975.\n\n\n\n\n\n\n\n"}
{"id": "416816", "url": "https://cs.wikipedia.org/wiki?curid=416816", "title": "AXN Crime", "text": "AXN Crime\n\nAXN Crime byla evropská filmová stanice společnosti \"Sony Pictures Entertainment\". Stanice se specializovala na kriminální pořady, seriály a filmy.\n\nStanice byla dostupná v Česku, Bulharsku, Maďarsku, Polsku, Rumunsku a na Slovensku. Vysílala denně 18 hodin (mezi 11:00 a 03:00).\n\n\n"}
{"id": "416819", "url": "https://cs.wikipedia.org/wiki?curid=416819", "title": "AXN Sci-Fi", "text": "AXN Sci-Fi\n\nAXN Sci-Fi je evropská filmová stanice společnosti \"Sony Pictures Entertainment\". Stanice se specializuje na pořady, seriály a filmy z žánru science fiction. Stanice vysílá 18 hodin denně. Kanál je dostupný v Polsku, Ukrajině, Kazachstánu, Maďarsku, Rusku, Rumunsku, Bulharsku, Itálii, a od října roku 2007 také v Česku a na Slovensku.\n\n\n\n\n"}
{"id": "416822", "url": "https://cs.wikipedia.org/wiki?curid=416822", "title": "1920–1929", "text": "1920–1929\n\nRoky 1920–1929, souhrnně zvané 20. léta 20. století, byly v celosvětovém měřítku dobou relativní prosperity, spojené se zotavením po první světové válce, ovšem zároveň již hostily události, které byly předzvěstí druhé světové války. Bylo plně sjednoceno Československo, sjednotila se i Jugoslávie a vznikl Sovětský svaz.\n\n\nBěhem tohoto desetiletí se narodili politici Alžběta II., Margaret Thatcherová, Fidel Castro, Che Guevara, George H. W. Bush, Jimmy Carter, Miloš Jakeš, Alexander Dubček, Lubomír Štrougal a Ladislav Adamec, spisovatelé Milan Kundera, Pavel Kohout, Arnošt Lustig, Josef Škvorecký, Ladislav Fuks, Radko Pytlík, Eduard Petiška, Ludvík Vaculík, Jan Otčenášek, Jan Skácel, Jack Kerouac, Charles Bukowski, Isaac Asimov, Allen Ginsberg, Ray Bradbury a Gabriel García Márquez, umělci Rudolf Hrušínský, Vladimír Menšík, Jiří Sovák, Ilja Prachař, Vlastimil Brodský, Miloš Kopecký, Jiří Šlitr, Josef Kemr, Květa Fialová, Vlasta Chramostová, Audrey Hepburnová, Marilyn Monroe a Andy Warhol i osobnosti Jan Pavel II., Martin Luther King, Anne Franková, Emil Zátopek a Jiří Hanzelka.\n\nZemřeli politici Vladimir Iljič Lenin, Woodrow Wilson, Karel I. a Alois Rašín, spisovatelé Franz Kafka, Jaroslav Hašek, Jiří Wolker, Otokar Březina, Eliška Krásnohorská, Antonín Sova, Karel Klostermann a Karel Václav Rais, umělci Leoš Janáček, Josef Václav Myslbek a Claude Monet či další osobnosti jako Antoni Gaudí, Roald Amundsen, Alexander Graham Bell, Wilhelm Conrad Röntgen, Karl Benz, Jan Kotěra a Charlotta Garrigue-Masaryková.\n"}
{"id": "416823", "url": "https://cs.wikipedia.org/wiki?curid=416823", "title": "Peter Maxwell Davies", "text": "Peter Maxwell Davies\n\nSir Peter Maxwell Davies, CBE (8. září 1934, Salford, Spojené království - 14. března 2016, Hoy) byl britský hudební skladatel, dirigent, pedagog a hudební organizátor. Studoval v Manchesteru a v Princetonu. Je mimo jiné autorem opery \"The Lighthouse\" (\"Maják\", 1980). Roku 1981 obdržel Řád britského impéria (CBE) a roku 1987 byl povýšen do šlechtického stavu.\n\nJeho tvorba je sledována také českým publikem. Na scéně Národního divadla v Praze byly uvedeny jeho opery \"Vrtoch slečny Donnithornové\" (v titulní roli Jaroslava Maxová), \"Osm písní pro šíleného krále\" (v titulní roli Ivan Kusnjer) a \"Médium\" (v titulní roli Jaroslava Maxová).\n\n"}
{"id": "416825", "url": "https://cs.wikipedia.org/wiki?curid=416825", "title": "Světluškovití", "text": "Světluškovití\n\nSvětluškovití (Lampyridae) jsou čeleď brouků obecně známých jako světlušky. V současné době je popsáno asi 2 000 druhů v mírném a tropickém pásmu světa.\n\nV České republice je nejhojněji zastoupeným druhem světluška menší. (též svítilka třpytivá, \"Lamprohiza splendidula\").\n\nDospělí jedinci světlušek patří k broukům, u kterých se výrazným způsobem projevuje pohlavní dimorfismus. Samci světlušek mívají měkké podlouhlé tělo, které pokrývají ochlupené krovky, hlava je schována pod štítkem. Dospělé samičky nemají žádné krovky, takže se podobají larvám. Hlava samičky je ukryta pod štítkem stejně jako u samečka, od samečků je však zásadně odlišuje fakt, že samičky nemají vůbec žádné krovky. U některých druhů mohou být dospělé samičky rozlišeny od larvy pouze podle složeného oka. Ze známých druhů světlušek je jich nejvíce aktivních v noci (nocturnalita), jsou však i druhy (diurnální) aktivní ve dne i v noci. Většina diurnálních druhů nesvětélkuje, ačkoliv některé druhy zdržující se ve stinném prostředí mohou produkovat světelnou energii.\n\nSvětélkování způsobuje luciferin, který za přítomnosti luciferázy oxiduje na oxyluciferin za vzniku světla.\n\nU dospělců slouží světélkování k hledání partnera, samice jsou jednak schopny podle charakteru světla rozlišit správný druh, jednak mohou v rámci druhu upřednostňovat určitý typ světla nebo záblesků (upřednostňovány jsou přitom záblesky s vyšší frekvencí). Světélkování může také hrát roli při lákání potravy.\n\nLarvám slouží světélkování pravděpodobně jako aposematické zbarvení, upozorňující predátory na to, že světlušky obsahují nechutné lucibufaginy.\n\n"}
{"id": "416829", "url": "https://cs.wikipedia.org/wiki?curid=416829", "title": "The Troggs", "text": "The Troggs\n\nThe Troggs byla anglická rocková skupina z 60. let 20. století, která se proslavila řadou hitů ve Velké Británii a Spojených státech, včetně jejich nejslavnější písně „Wild Thing“ („Divoška“) Skupina pochází z města Andover v jižní Anglii.\n\n\nSkupina The Troggs vznikla v roce 1964. V roce 1965 podepsala smlouvu s manažerem skupiny The Kinks, Larry Pagem. Jejich první písní byla „Lost Girl“, nejslavnější píseň „Wild Thing“ autora Chipa Taylora se stala hitem a umístila se na 257. místě v anketě časopisu Rolling Stone o nejslavnější písně všech dob.\n\nSkupina se na čas rozpadla v březnu 1969. První sólovou desku „Anything For You“ nahrál Ronnie Bond v březnu 1969, v dubnu následovala deska Rega Presleye „Lucinda Lee“. Chris Britton vydal album „As I Am“ ve stejném roce.\n\nJeště téhož roku se dali dohromady, Staplese nahradil dřívější baskytarista skupiny Plastic Penny Tony Murray a v roce 1974 se skupina pokusila zopakovat úspěchy šedesátých let. Vydala cover verzi hitu skupiny Beach Boys „Good Vibrations“ a reggae verzi písně „Wild Thing“.\nV roce 1991 skupina The Troggs nahrála album Athens Andover, 11 písní ve spolupráci s R.E.M.\n\nSkupina koncertovala do roku 2012. Z původních členů zůstali dva - Reg Presley a Chris Britton (sólová kytara), nově skupinu doplnili Pete Lucas (baskytara) a Dave Maggs (bicí).\nV lednu 2012 skupina ohlásila z důvodu nemoci Reg Presleye ukončení kariéry.\n\n4. února 2013 Reg Presley zemřel ve věku 71 let ve svém rodném domě v Hampshire. \n\nThe Troggs jsou vnímáni jako skupina, jejíž zvuk byl jednou z inspirací pro garážový a punk rock. Například skupina Buzzcocks zařadila cover verzi písně „I Can't Control myself“ do repertoáru. Také Ramones se hlásí k tomu, že byli ovlivněni skupinou Troggs. MC5 upravili „I Want You“ pro svá živá vystoupení a nahráli tuto píseň na albu „Kick out the Jams“ pod jménem „I Want You Right Now“.\n\nJimi Hendrix hrál „Wild Thing“ během svého vystoupení v roce 1967 na Monterey Pop Festival, a představil ji jako britsko-americkou „národní hymnu“ marihuany, která vyvrcholila spálením Hendrixovy kytary.\n\nV roce 1990 byla prvním hitem skupiny Spiritualized cover verze „Anyway That You Want Me“. Píseň byla později použita ve filmu Já a ty a všichni ostatní.\n\nPíseň „With a Girl Like You“ byla použita pro taneční scénu ve filmu Flirting z roku 1991 s Nicole Kidman a Noah Taylorem.\n\nV roce 1991 skupina R.E.M. zpívala „Love Is All Around“ na svých živých vystoupeních a skupina ji vydala ve stejném roce jako B-stranu jejich singlu „Radio Song“. Na MTV Unplugged jsou také akustické verze písně.\n\nV roce 1994 přišla skupina Wet Wet Wet s cover verzí písně „Love Is All Around“. Po uvedení ve filmu Čtyři svatby a jeden pohřeb uspěla na patnáct týdnů jako číslo jedna v hitparádě Velké Británie.\n\nUpravená verze „Love Is All Around“ byla použita ve filmu Láska nebeská z roku 2003.\n\n\n\n"}
{"id": "416831", "url": "https://cs.wikipedia.org/wiki?curid=416831", "title": "Oliver Rauhut", "text": "Oliver Rauhut\n\nOliver Rauhut (* 30. září 1969) je německý vertebrátní paleontolog. Jeho specializací je evoluce dinosaurů a druhohorních suchozemských obratlovců obecně. Během své kariéry popsal několik nových rodů dinosaurů, například rod \"Aviatyrannis\", \"Condorraptor\", \"Suchomimus\", \"Xinjiangovenator\" a \"Brachytrachelopan\". Je také autorem popisu jihoamerického jurského savce rodu \"Asfaltomylos\".\n\n\n"}
{"id": "416832", "url": "https://cs.wikipedia.org/wiki?curid=416832", "title": "Enrico Dandolo", "text": "Enrico Dandolo\n\nEnrico Dandolo (latinsky: \"Henricus Dandolus\", 1107 Benátky – 21. června 1205 Konstantinopol) byl benátský dóže a vládl Benátské republice v letech 1193 až 1205. Sehrál významnou roli ve čtvrté křížové výpravě, kterou vedl jako slepý stařec proti Byzantskému císařství, a vyplenění Konstantinopole. V 19. století italské námořnictvo na jeho počest spustilo na moře bitevní loď pod názvem \"Enrico Dandolo\".\n\nNarozen v Benátkách, byl ze společensky a politicky významné benátské rodiny. Jeho otec Vitali byl blízkým poradcem dóžete Vitala II. Michaela a jeho strýc, jehož byl Enrico jmenovcem, byl patriarchou z Grada, nejvyšší církevní pozice v Benátkách. Oba tito muži se dožili požehnaného věku a mladý Enrico jimi byl zastíněn než dosáhl svých šedesáti let. Během té doby sloužil republice jako diplomat – velvyslanec ve Ferraře a bailus v Konstantinopoli.\n\nDandolova první důležitá politická role přišla během krize v letech 1171 a 1172. V březnu roku 1171 byzantská vláda zabavila zboží tisícovkám Benátčanů žijícím v říši, a poté je všechny uvěznila. Dóže nechal shromáždit odvetnou výpravu, která ovšem skončila s příchodem moru roku 1172. Při návratu do Benátek byl dóže Michael zabit rozhněvanou chátrou. Enricovi Dandolovi se podařilo hanebné smrti uniknout a příštího roku byl zvolen velvyslancem v Konstantinopoli.\nBěhem následujících let se Dandolo dvakrát ujal velvyslanecké mise k sicilskému králi Vilémovi II., a poté se vrátil roku 1183 do Konstantinopole k vyjednávání o obnovení benátské čtvrti ve městě.\n\nBenátčanům se příliš nedařilo najít diplomatické řešení neshod s Byzantskou říší. Obnovené vyjednání začalo po dvanácti letech a v roce 1186 vedlo k dohodě, ale předchozí epizody vytvořily v Dandolovi hlubokou nenávist k Byzanci a jejím obyvatelům.\n\n1. ledna 1193 se Dandolo stal čtyřicátým druhým benátským dóžetem. Starý a slepý, ale vysoce ambiciózní, ukázal obrovskou psychickou a fyzickou odolnost. Měl mimořádně vyvinutý smysl pro realizaci svých vlastních plánů v souladu s blahem a prospěchem benátské republiky.\n\nO dva roky později nařídil reformaci benátského měnového systému. Představil velké stříbrné groše, které měly hodnotu 26 denárů a čtvrťáky o hodnotě čtvrt denáru. Také dal znovu do oběhu bianco o hodnotě půlky denáru, které nebyly raženy po dvacet let. Poničil hodnotu denáru, ovšem groše držely složení 98,5% čistého stříbra, aby zajistily jeho nepoužití v zahraničním obchodu. Enricovy revoluční změny udělaly z grošů dominantní měnu pro celý obchod ve Středomoří a přispěly k bohatství a prestiži Benátek. Krátce po uvedení groše do oběhu se denáru začalo říkat piccolo. Groš znamenal velký a piccolo malý.\n\nOkolo roku 1200 se na Benátky obrátili velitelé křižáckého vojska se žádostí o přepravu. V dubnu 1201 Dandolo po předchozím váhání přislíbil, že křižákům zajistí přepravu a zásobování pro více než třicet tisíc účastníků výpravy za 85 tisíc stříbrných marek. Rytíři se v Benátkách zdrželi. Pomalu se scházející křižáci ztráceli bojové nadšení na plážích benátského ostrůvku Lido di Venezia a čekáním na spolubojovníky se zvyšovaly i jejich dluhy u Benátčanů. Vojáci se nedostavili v předpokládaném počtu a Benátčané trvali na dodržení smlouvy a zaplacení předem dohodnuté ceny za přepravu.\n\nEnrico Dandolo tehdy využil jejich finanční tísně a přesvědčil je, že jim počká se splácením dluhu, nebude chtít finance před vyplutím, pokud pomohou benátské signorii s dobytím dalmatského města Zadar.\n\n11. listopadu 1202 křižáci s Benátčany oblehli křesťanský Zadar a po krátkém obléhání jej dobyli. Během přezimování v dobytém městě je vyhledal Alexios Angelos, syn sesazeného byzantského císaře Izáka II. společně s posly římského krále Filipa Švába a předložil křižákům lákavou nabídku. Požadoval po nich, aby při cestě do Egypta udělali zastávku v Konstantinopoli a za úplatu v podobě 200 tisíc marek dobyli pro něj zpět byzantský trůn. Křižáci se nemohli shodnout na následném postupu.\n\nK dobytí a vyplenění Konstantinopole došlo 13. března 1204, události ve které se Dandolo i přes svůj vysoký věk a zdravotní stav představil v hlavní roli. Katoličtí křižáci poté získali úplnou kontrolu nad hlavním městem východní ortodoxní církve a založili zde katolický stát, Latinské císařství. Benátky dostaly tři osminy území Byzantské říše za podporu ve výpravě. Byzantská říše již nikdy nedosáhla takové moci jako před čtvrtou křížovou výpravou.\n\nDandolo byl natolik aktivní, že se zasadil i o výpravu proti Bulharům, ale zemřel roku 1205. Byl pohřben v chrámu Hagia Sofia v Konstantinopoli, zřejmě ve východní části.\n\n"}
{"id": "416833", "url": "https://cs.wikipedia.org/wiki?curid=416833", "title": "Kyselina kaprylová", "text": "Kyselina kaprylová\n\nKyselina kaprylová je triviální název pro nasycenou mastnou kyselinu s molekulou s osmi atomy uhlíku. Systematický název je oktanová kyselina. Přirozeně se vyskytuje v kokosovém ořechu a mateřském mléce. Jde o olejovitou kapalinu nepatrně rozpustnou ve vodě, se slabým nažluklým pachem.\n\nKyselina kaprylová se komerčně používá k výrobě esterů pro parfumerii a též pro výrobu barviv.\n\nNachází užití také při léčbě některých bakteriálních infekcí. Díky poměrně krátkému řetězci snadno prochází membránami tukových buněk, je proto účinná proti některým bakteriím potaženým lipidovým filmem, například \"Staphylococcus aureus\" a různým druhům bakterie Streptococcus.\n\nAby ghrelin způsoboval pocit hladu v příslušných centrech v hypothalamu, musí být kyselina kaprylová kovalentně vázána na serinový zbytek na třetí pozici grelinu, konkrétně musí acylovat hydroxylovou skupinu. Jiné mastné kyseliny však mohou mít podobné účinky.\n"}
{"id": "416837", "url": "https://cs.wikipedia.org/wiki?curid=416837", "title": "Klášter Kostanjevica", "text": "Klášter Kostanjevica\n\nKlášter Kostanjevica \"( \"Fons Sanctae Mariae\", \"Mariabrunn\", či \"Kloster Landstrass\")\" je bývalý cisterciácký klášter ve slovinském městě Kostanjevica na Krki.\n\nOpatství bylo založeno roku 1234 korutanským vévodou Bernardem II. Mateřským klášterem se stal korutanský klášter Viktring z morimondské filiační řady, odkud dorazil prvotní konvent. Při příležitosti založení zde dle kronikáře Jana z Viktringu byla pochována vévodova manželka Judita Přemyslovna společně se synem Bernardem.\n\nKlášter byl zrušen v roce 1785 za panování Josefa II.\n\n"}
{"id": "416839", "url": "https://cs.wikipedia.org/wiki?curid=416839", "title": "Bagaraatan ostromi", "text": "Bagaraatan ostromi\n\nBagaraatan ostromi (\"malý lovec\" v mongolštině) je druh malého teropodního dinosaura z období pozdní křídy (asi před 70 miliony let). Fosilie tohoto rodu byly objeveny v mongolském souvrství Nemegt. \n\n\"Bagaraatan\" byl menším teropodem, dosahoval celkové délky asi 3 až 3,5 metru. Jeho kostra vykazovala nápadné \"ptačí\" anatomické znaky. Pravděpodobně šlo o relativně štíhle stavěného predátora, který dosahoval hmotnosti kolem 60 až 70 kg.\nTypový druh \"B. ostromi\" byl popsán polskou paleontoložkou Halszkou Osmólskou v roce 1996. Postkraniální kostra (kat. ozn. \"ZPAL MgD-I/108\") byla popsána jako \"podobná ptačí\", lebka zase vykazuje znaky typické pro více různých skupin teropodů (maniraptorů, bazálních tyranosauroidů nebo troodontidů). Pravděpodobně šlo o pozdního vývojově primitivního tyranosauroida.\n\n\n"}
{"id": "416842", "url": "https://cs.wikipedia.org/wiki?curid=416842", "title": "Top", "text": "Top\n\nTop (z angličtiny), označení pro něco vysoce kvalitního, velmi hodnotného, nejlepšího, něco co je v popředí zájmu apod., může být:\n\n\n\n\n"}
{"id": "416843", "url": "https://cs.wikipedia.org/wiki?curid=416843", "title": "Dějiny Tibetu", "text": "Dějiny Tibetu\n\nDějiny Tibetu se vyznačují jednak úzkým sepětím s dějinami buddhismu v Tibetu, a jednak častými kontakty se sousedním Mongolskem a Čínou. Starobylé tibetské dějiny nejsou přesně známy, což je způsobeno zejména nedostatkem písemných pramenů či jejich strohostí a praxí kronikářů mísit legendární vyprávění s historickými událostmi. \n\nK tradičním tibetským dějinám patří polomýtická vyprávění o prvních tibetských králích sestoupivších z nebes. Ti sídlili nejdříve v Jumbulagangu v údolí řeky Jarlung, pročež se dynastie prvních králů někdy označuje jako „Jarlungská dynastie“. Za prvního významného historického krále bývá považován Songcän Gampo žijící v 7. století, za jehož vlády se v Tibetu rozšířil buddhismus. Pevně své kořeny však učení Buddhy Šákjamuniho (\"dharma\") zapustilo až o století později v době Thisong Decäna a Ralpačäna. Ve 2. polovině 7. a po celé 8. století přitom Tibetská říše dosáhla svého největšího územního i politického rozmachu. Od poloviny 9. do poloviny 13. století byla ústřední moc v Tibetu decentralizována a na tibetském území se nacházelo hned několik více či méně mocných a samosprávných celků. Ve 13. století byl Tibet do značné míry pod vlivem Mongolské říše, s čímž souvisel nárůst mocenského vlivu buddhistické školy sakja. Od 16. století se však k moci dostává gelug a její světští představitelé – dalajlámové – se od pátého dalajlámy Ngawang Lozang Gjamccha (1617–1682) stali i světskými vládci Tibetu.\n\nV 18. století Tibet na čas obsadili mongolští Džúngarové a nedlouho po nich čínští Mandžuové, kteří Tibetu sice nechávají vnitřní nezávislost, ve Lhase však ponechávají své úředníky (ambany), kteří zde setrvali až do pádu Mandžuské dynastie na počátku druhého desetiletí 20. století. Uzavřenost Tibetu prolomila v letech 1903–1904 Younghusbandova expedice, která uzavřela mezi Tibetem a Britským impériem bilaterální dohody. Pád Mandžuské dynastie pro Tibet de facto znamenal osamostatnění; to bylo však ukončeno v roce 1950 příchodem vojsk Čínské lidové osvobozenecké armády a začleněním tibetského území do Čínské lidové republiky (ČLR). V ČLR v současné době existuje Tibetská autonomní oblast, která však zabírá jen zhruba polovinu původní rozlohy Tibetu. Tibetská exilová vláda s názvem Ústřední tibetská správa sídlí v indické Dharamsale, jejím hlavním představitelem je čtrnáctý dalajláma Tändzin Gjamccho.\n\nJelikož o nejstarších dějinách Tibetu prakticky neexistují žádné záznamy a psaná tibetská historie začíná v 7. století za krále Songcän Gampa, sestavují se počátky tibetských dějin velmi těžko. Historické postavy a události z doby před 7. stoletím jsou navíc v kronikách, které pocházejí ze staletí pozdějších, provázány s událostmi legendárními. Novodobí badatelé se pak někdy rozchází v interpretacích toho, které události či postavy jsou skutečně historické a které spadají spíše do oblasti legend.\n\nNěkteré tibetské prameny hovoří o čtyřech či šesti – případně jiném počtu – kmenů, které kdysi obývaly Tibetskou náhorní plošinu. Dle legendárního podání byli příslušníci těchto kmenů potomky opic vzešlých ze svazku opičáka a skalní rákšasí, jak o tom vypráví tradiční tibetská legenda. Mezi nejdůležitější kmeny měly patřit Se, Dong, Tong a Mu. Kmeny mezi sebou měly vést ustavičné rozepře a postupně se přeměnit v království. Těchto království postupně vzniklo až čtyřicet. Pokud však skutečně existovala, neví se o nich prakticky nic. Mnohem později se ona království měla sjednotit v tzv. čtyři velké kultury.\n\nO původních kmenech je toho rovněž známo jen velmi málo a určit byť jen přibližnou dobu jejich existence je prakticky nemožné. Dosud nejstarší známky skutečně doloženého osídlení Tibetu byly nalezeny v oblasti Balukšaru. Zdejší megalitická kultura vykazuje známky podobnosti s jinými megalitickými kulturami jihovýchodní Asie a její datace spadá do 2. tisíciletí př. n. l. Trvalejší osídlení Tibetské náhorní plošiny pravděpodobně začalo počátkem našeho letopočtu.\n\nLegenda praví, že od počátku světa až do 6. století v Tibetu vládlo dvacet sedm králů. První král měl sestoupit z nebes po žebříku či laně zvaném \"mu\" (symbolizující axis mundi) a spojit se s pozemským bohem velehor. Obdobně i dalších šest tibetských králů sestoupilo z nebe, až se jednoho dne provaz přetrhl a tím skončil „zlatý věk“. Těchto prvních sedm králů je podle svého původu většinou označováno jako „sedm nebeských králů“.\n\nPrvním králem sestoupivším z nebes a zároveň prvním králem Tibetu měl být Ňathi Cänpo (doslova „rek na trůnu šíjovém“). Traduje se, že to byl on, kdo v údolí řeky Jarlung (známá spíše jako Brahmaputra) nechal postavit Jumbulagang, který se po další staletí stal sídlem králů Tibetu. Tradice mu připisuje sjednocení tibetských kmenů pod jednotnou vládu. Otázka jeho historicity či životních dat však zůstává nevyřešena, v jednotlivých pramenech se případná datace vlády Ňathi Cänpa často velmi liší, Tarthang Tulku dobu vlády Ňathi Cänpa do 3. století př. n. l.\n\nPrvním skutečně doloženým tibetským králem se stal Digum Cänpo (snad 2. století př. n. l.), jehož hrobka je Tibeťany označována jako „hrobka prvního krále“ a podle tradice se nachází v Kongpu na východě Ü-Cangu. Podle legendy byl Digum Cänpo v pořadí osmým tibetským králem a prvním králem „pozemským“. Dle legendárního vyprávění se na nebesa již nemohl vrátit jako jeho předchůdci, jelikož si lano nevědomky sám přetrhl v souboji se svým sluhou Longamem. Poté, co Digum Cänpo Longamovou rukou zemřel, chopil se v Tibetu vlády sám Longam. Brzy však byl o trůn připraven a na jeho místo nastoupil Digum Cänpův syn Čhathi, který přijal jméno Pudegunggjal.\nObdobí těchto prvních dvou „pozemských králů Tibetu“ se vyznačuje jak velkými pokroky ve znalostech technologií, tak sociálně-politickými změnami. Po těchto králích následovalo „šest králů leg“ (resp. „šest pozemských králů s přídomkem leg“ – „leg“ znamená \"dobrý\"), „osm králů de“ („de“ – \"pokladnice\") a „pět králů cän“ („cän“ – \"mocný\"). Tito králové vládli v Tibetu pravděpodobně mezi 1.–5. stoletím a během této doby se tibetský lid zdokonaloval ve znalostech zemědělství, stavěly se mohutné pevnosti na svazích hor a tibetská kultura se stávala čím dál tím více komplexnější. O těchto dávných králích je toho však známo jen velmi málo, často to jsou jen jejich jména, případně jména jejich manželek a dětí.\n\nPodle tradičního počítání se dvacátým osmým králem Tibetu stal Thothori Ňäncän. V jeho období vlády se Tibet dostal do prvních kontaktů s buddhismem. Buddhistická tradice praví, že když král přebýval v Jumbulagangu, obdržel koš s buddhistickými texty, jež byly psány v sanskrtu. Neznaje sanskrt Thothori Ňäncän vzkázal svým ministrům, že texty byly seslány z nebe, a že teprve čtvrtý král, který bude po něm následovat, texty dokáže přečíst a porozumět jim. Po Thothori Ňäncänovi se vlády chopil jeho syn Thiňänzungcän, poté Dongňändeu, Tagriňänzig a Namri Söngcan. Namri Söngcanovi se podařilo sjednotit znesvářené kmeny žijící na tibetském území a ustanovit nad nimi jednotnou vládu; zkrotit své odpůrce se mu však nepodařilo zcela, o čemž svědčí fakt, že byl otráven vlastními šlechtici. Již v těchto dobách pravděpodobně docházelo k obchodním stykům mezi Tibetem a Čínou. Namri Söngcan byl významnou postavou tibetských dějin a i když se snažil položit základ novodobé Tibetské říše, nepodařilo se mu to. Tím, kdo to dokázal, byl již Namri Söngcanův nástupce, syn, současník indického krále Harši a jedna z nejvýznamnějších postav dějin Tibetu, král Songcän Gampo.\n\nPřesná životní data Songcän Gampa nejsou známa, historici se však shodnou, že začal vládnout počátkem 7. století. Songcän Gampovi se podařilo sjednotit oblasti okolo řeky Jarlung a vytvořit tak první stabilní státní útvar na tibetském území. Byl tvůrcem mnoha reforem – obyvatelstvo rozdělil do tří stavů na vojsko, služebnictvo a rolnictvo a uskutečnil nové rozdělení půdy. Songcän Gampo se mimo jiné oženil s princeznou Wen-čcheng, neteří mocného čínského císaře Tchaj-cunga, a nepálskou princeznou Bhrkutí, dcerou krále Amšuvarmana z rodu Liččhaviů. Obě ženy byly buddhistky a dle tradičního podání si s sebou do Tibetu přinesly sochy Buddhů, pro které byly ve Lhase vystavěny chrámy Džókhang a Ramočhe. Na jejich popud přijal buddhismus i jejich manžel, který přitom zavrhl bön, do té doby nejrozšířenější tibetské „náboženství“. Songcän Gampo tak měl vyplnit proroctví svého předchůdce Thothori Ňäncäna. Buddhismus zcela zásadním způsobem ovlivnil pozdější směřování a celkový ráz tibetské kultury. Songcän Gampo ještě vyslal na studia do Indie skupinu mnichů vedených Sambhótou, který po návratu do Tibetu položil základ tibetského písma.\n\nDosavadním tradičním sídlem tibetských králů bylo údolí řeky Jarlung, za Songcän Gampa se však přeneslo do Lhasy. Král tam nechal vystavět tzv. Bílý palác, v jehož blízkosti byl v 17. století postaven palác nový zvaný Potála. Songcän Gampo dále vystavěl řadu buddhistických chrámů a snažil se o šíření buddhismu v Tibetu i mimo něj. Podnikal vojenské výboje nejen proti jižnímu sousedu – Indii, ale i proti Číně. V kralování a spravování rozsáhlé říše mu byl nápomocen ministr Gar Tongcän, který sám položil základ významné tibetské ministerské dynastii.\n\nSongcän Gampo udržoval obchodní i diplomatické styky s okolními zeměmi jako byl Kašmír, Nepál, Ladak, Serinda či Čína. Na královu žádost do Tibetu přicházeli čínští vzdělanci, kteří s sebou přinesli pokročilé znalosti zavlažování či výroby piva, z hotových výrobků s sebou přinesli např. hedvábí či inkoust. Songcän Gampo někdy v roce 641 předal trůn svému jedinému známému synu Gungsong Gungcänovi, který však brzy zemřel a jeho otec proto znovu nastoupil na trůn. Po Songcän Gampově smrti koncem 1. poloviny 7. století na určitou dobu vládl Gar Tongcän jakožto regent, než moc přebral Songcän Gampův vnuk Mangsong Mangcän.\n\nObdobí vlády Mangsong Mangcäna bylo poznamenáno válečnými střety s Čínou, resp. dynastií Tchang. Tibetská vojska tehdy dobyla oblast Aža (též Tchu-jü-chun; jednalo se o oblast obývanou Tchu-jü-chuny, spojenými kmeny mongolských kočovníků) a začala podnikat vojenské výpravy na území ovládané Tchangy. V roce 670 tibetská armáda vnikla do Čínského Turkestánu (této oblasti dnes přibližně odpovídá čínská provincie Sin-ťiang) a dobytím čtyř zdejších pevností (Chotan, Kuča, Kašgar a Karašahr) Tibeťané fakticky přebrali vládu nad celou oblastí. Čína odpověděla vysláním statisícové armády proti Tibeťanům. V bitvě u Ta-fej-čchuanu však byla čínská vojska poražena a ani v dalších bitvách se velkým Tchangům nepodařilo získat Tibetem odňatá území zpět. Až v letech 692–694 se Číňanům podařilo dostat ona čtyři města opět pod svou kontrolu.\n\nKdyž po smrti Mangsong Mangcäna na trůn nastoupil Düsong Mangdže, výboje proti Číně pokračovaly. Čína byla tehdy ohrožována i nájezdy Arabů, kteří se tu a tam v době válečných nájezdů proti Číně spolčovali s Tibeťany.\n\nKolem roku 755 se na tibetský trůn dostal další významný tibetský král zvaný Thisong Decän (asi 756–797). Ten je buddhistickými texty opěvován coby výrazný zastánce a šiřitel Buddhova učení, mluví se o něm jako o „králi Nauky“ (\"dharmarádža\") a emanaci Maňdžušrího, bódhisattvy moudrosti. Na jeho pozvání do Tibetu přicestoval indický učenec (pandita) Šántarakšita, který měl za úkol šířit v Tibetu buddhismus. Jeho přítomnosti v Tibetu však nebyli nakloněni mnozí ministři a celá řada nešťastných příhod provázející Šántarakšitův pobyt v Tibetu byla vykládána jako projev zloby tibetských (resp. bönských) božstev. Šántarakšita proto za nedlouho odešel z Tibetu s nepořízenou, před odchodem však králi doporučil, aby do Tibetu pozval velkého indické gurua a tantrického vzdělance Padmasambhavu (zvaný též Guru Rinpočhe).\n\nPadmasambhava pocházel z legendárního údolí zvané Udjána v oblasti dnešního Pákistánu a dodnes se lze v oblastech, kde je rozšířen tibetský buddhismus, setkat s ohromným množstvím míst, která jsou místní či širší veřejností považována za nějak spjatá s Padmasambhovou. Tradice praví, že jakmile Guru Rinpočhe přicestoval do Tibetu, přemohl zlé démony (nepřející – bönská božstva) a poté až mohl začít s šířením dharmy. Jeho žákem se stal i Thisong Decän. Poté, co Padmasambhava sklidil v Tibetu úspěch, se k šíření dharmy v Tibetu připojil i Šántarakšita. Padmasambhovi je dnes připisováno rozšíření buddhismu v Tibetu, založení nejstaršího tibetského kláštera Samjä a původ svého učení od něj odvozuje linie ningma. Klášter Samjä se nachází na jih od Lhasy, severně od řeky Jarlung.\n\nV počátcích měl buddhismus v Tibetu problémy s přijetím u místních obyvatel. Taková forma buddhismu, v jaké ji šířil Padmasambhava, však byla pro tibetský lid přijatelná. Padmasambhava byl podle tradice tantrik s pokročilými magickými schopnosti a tibetský lid zaujala tantrická praxe, který zahrnuje pestré rituály, odříkávání manter, magická zaříkávadla apod. Za Thisong Decäna došlo k snad prvnímu tibetskému „buddhistickému koncilu“, který je někdy nazýván lhaský (byť se ve Lhase nekonal) či „velká debata“. Hlavním tématem této debaty byla otázka, k jaké formě buddhismu by se měl Tibet přiklonit, totiž buď k čínské (čchanové) formě „náhlého probuzení“ či indické (mahájánové) formě postupného probuzení (čili forma bódhisattvovského ideálu). První stanovisko hájil mnich jménem Mahájána, indickou nauku hájil Šántarakšitův žák Kamalašíla. Výsledkem koncilu bylo přijetí indické formy buddhismu. Podle českého badatele Karla Wernera byl výsledek debaty značně zpolitizovaný, jelikož ústupem čínské formy buddhismu z Tibetu se na tibetském území oslabil čínský vliv a i „v budoucnu by mohla infiltrace čínskými mnichy být Tibetu nebezpečná“. V této době bylo do tibetštiny přeloženo množství buddhistických textů.\n\nZa Thisong Decänovy vlády dosáhla Tibetská říše územního i mocenského vrcholu. Mimo území Tarimské pánve Tibeťané ovládali na západě území až k řece Oxu a sám chalífa Hárún ar-Rašíd si všiml rychle vzrůstající velikosti Tibetské říše. Ve snaze zabránit jejímu dalšímu rozmachu spojil své síly s Čínou a společnými silami zamezili Tibetu v další expanzi. Co se týče tibetsko-čínských vztahů v 8. století, celé toto období se neslo v duchu vyjednávání i vojenských výpadů. Číňané diplomatická vyjednávání záměrně zdržovali, jelikož věděli o problémech, se kterými se Tibet uvnitř potýkal, a které jej postupně oslabovaly. Jednalo se především o vzpoury Tibetem porobených národů, intriky šlechticů a boje o tibetský trůn. Roku 763 Thisong Decänovo vojsko dobylo hlavní město Čchang-an v dnešní provincii Šen-si a o dvacet let později byla mezi Tibetem a Čínou podepsána mírová smlouva, jejíž součástí bylo vymezení hranic mezi oběma zeměmi.\n\nPo Thisong Decänovi nastoupil na tibetský trůn jeho syn Mune Cänpo. Ten se snažil o sociální reformu na základě znovurozdělení půdy, aby tak alespoň částečně snížil tehdejší propastný rozdíl mezi bohatým a chudým obyvatelstvem. To se mu však nepodařilo, a to ani když se reformu ještě dvakrát pokusil zopakovat. Po něm nastoupil na trůn jeho mladší bratr Thide Songcän, který v tibetských pramenech vystupuje pod jménem Sänaleg. Sänaleg vedl politické i válečné boje s Araby u západních hranic Tibetské říše, které vyústily ve vzájemnou dohodu. Po Sänalegovi nastoupil na trůn Ticug Decän zvaný Ralpačän (asi 814–836), který je společně se svými předchůdci Songcän Gampou a Thisong Decänem počítán mezi tzv. „dharma (dharmové) krále“, čili takové tibetské panovníky, kteří se zásadní měrou zasloužili o rozšíření dharmy v Tibetu.\n\nKrál Ralpačän dal nedlouho po svém nástupu na tibetský trůn přivést do Tibetu indické učence jako byli Šíléndrabódhi, Dánašíla či Džinamitra, kteří měli pomáhat s překladem buddhistických textů do tibetského jazyka. Indičtí učenci ve spolupráci s předními tibetskými překladateli Kawa Palcegem a Čhödö Lu Gjalcchänem vypracovali vůbec první sanskrtsko-tibetský slovník zvaný \"Mahávjutpatti\". Významným Ralpačänovým počinem bylo podepsání mírové dohody mezi Tibetem a Čínou (821), jejíž text byl vyryt do tří kamenných stél – jedna byla umístěna před chrám Džókhang, další se nacházely v Čchang-anu a na čínsko-tibetské hranici. Lhaská stéla se dochovala dodnes. Hlavními body této smlouvy bylo ujišťování se o vzájemném přátelství obou zemí a znovupotvrzení smlouvy o hranicích z roku 783. V této době byl Tibet zcela nezávislým a suvérénním státem.\n\nRalpačän byl horlivým zastáncem buddhismu. Aby podpořil stále se rozrůstající společenství tibetských mnichů (sangha), vydal příkaz, podle kterého měl materiální podporu pro mnichy v klášterech zajišťovat tibetský lid. To vyvolalo nevoli zejména u vyšší šlechty. Ta byla už tak nespokojena s předchozími pozemkovými reformami, během kterých přišla o řadu privilegií a ztrácela své dosavadní mocenské postavení. Proto se aristokraté rozhodli Ralpačänově vůli vzepřít. V následné vzpouře šlechtici krále zavraždili a na trůn dosadili Langdarmu (zvaný též jen „Darma“, vládl 838–843). Jeho vláda se nesla ve znamení potírání buddhismu a sociálních změn. Nechal zavřít veškeré buddhistické kláštery a mnichům dal na výběr buďto svatbu (a tím porušení celibátu) nebo vstup do armády (a tím prakticky porušení principu ahimsá). Politicko-náboženská změna, se kterou vyrukoval Langdarma, otřásla celým Tibetem. Znovu vypluly na povrch klanové spory a zvýšila se hospodářská rivalita. Král byl zavražděn v roce 842 buddhistickým mnichem. Langdarmovi se podařilo buddhismus úplně vymýtit z centrálního Tibetu, v ostatních koutech země však zůstal zachován.\n\nTibetská říše znamenala vrchol územního rozmachu Tibetu. K Tibetu tehdy patřila rozsáhlá území střední Asie včetně Sin-ťiangu, Kan-su či Pamiru. Se smrtí krále Langdarmy (počátky rozpadu říše předeslala už vzpoura proti Ralpačänovi) nastal celkový úpadek Tibetské říše. Hlavním spojujícím prvkem rozsáhlé říše byla totiž osoba krále a se zavražděním Langdarmy se královská dynastie rozštěpila hned na několik větví. Po Langdarmovi na lhasský trůn nastoupil jeho syn Ösunga, avšak v oblasti Jarlungu se vlády chopil Jumtän. Po Ösungově smrti se navíc lhaská větev rozštěpila na další dvě, když se v otázce nástupnictví nedohodli jeho dva synové Taši Cegpal a Kjide Ňimagön. Decentralizace ústřední tibetské moci znamenala výrazné oslabení říše a postupnou ztrátu jejích území. Ztráta centrální vlády trvala až do poloviny 13. století.\n\nOd 70. let 10. století docházelo v Tibetu ke znovuobrodě buddhismu, který po Langdarmově zásahu utrpěl těžkou ránu. Tehdejší západotibetský král Ješe Ö poté, co postavil klášter Tholing, nechal poslat dvacet jedna učenců do Kašmíru, aby tam studovali sanskrt a buddhistickou nauku. Vrátili se pouze dva, Rinčhen Zangpo a Legpä Šerab, o to intenzivněji však začali s překladatelskou činností. Z jejich doby se dochovalo ohromné množství překladů sanskrtských děl do tibetštiny. Ješe Ö ve snaze o šíření buddhismu v Tibetu nechal v první polovině 11. století poslat pro indického učence, představitele magadhské univerzity Vikramašíla, Atíšu. Ten zprvu jeho nabídku nepřijal, kývl až když jej žádal Ješe Öův synovec Čhangčhub Ö.\n\nAtíša výrazně napomohl obrodě buddhismu v Tibetu. Byl zván do míst po celém Tibetu a jeho přijetí se brzy stalo otázkou prestiže. Již před svým příchodem byl Atíša v buddhistickém prostředím velice váženou autoritou, dnes je považován za jednu k klíčových postav tibetského buddhismu a zakladatele kadampy.\n\nV 11. století se objevili významní tibetští buddhisté, jako byli např. Marpa Čhökji Lodö či jeho žák Milaräpa, od kterých odvozuje svůj původ linie kagjü. Byly založeny kláštery Sakja, Zalu a Radeng. S rozvojem buddhismu však rostla i moc lamů a představených klášterů, kteří zasahovali do hospodářského, ekonomického i politického života. Atíša se snažil tyto zásahy duchovenstva do čistě světských záležitostí zmírnit.\n\nKdyž se počátkem 13. století začala vzmáhat Mongolská říše, její rozpínavost se nevyhnula ani tibetskému území. V době Čingischánově (snad 1162–1227) se Tibeťané vyhnuli přímému vojenskému střetu s Mongoly tím, že se zavázali Mongolské říši odvádět pravidelný tribut. Když však Čingischán zemřel, Tibet přestal do Mongolska předepsaný tribut posílat. Princ Godan, syn nově ustanoveného chána Ögedeje, proto se svou armádou do Tibetu vpadl. Vyžádal si vzdělaného Küngu Gjalchäna, představitele kláštera Sakja (odtud většinou nazýván Sakja Pandita), aby jeho a mongolský lid učil buddhismu.\n\nKdyž v roce 1251 Künga Gjalchän zemřel, nedlouho po něm zemřel i Godan a novým mongolským chánem se stal Chubilaj (Kublaj-chán). Ten si opět vyžádal duchovního učitele z Tibetu. Vybral si Phagpu, vzdělaného muže mladého věku a opět představitel školy sakja. Phagpa se s Chubilajem dohodl, že jakmile se na chánově dvoře bude rozhodovat o záležitostech Tibetu, bude si žádáno Phagpovo stanovisko. Chubilaj Phagpu dokonce ustanovil světským i duchovním vládcem nejdříve centrálního Tibetu, později i Amda, Ü-Cangu a Khamu. Tím se jen upevnilo výsadní mocenské postavení školy sakjapa. Díky Phagpově přímém spojení se školou sakja se Chubilaj snažil potlačit další školy tibetského buddhismu a škola sakja postupně získala významné mocenské postavení. Hromadění bohatství a moci do rukou sakjapovců však velmi poškodilo dobrou pověst školy a později přivodilo i její pád.\n\nPhagpa zemřel v roce 1280, podle některých indicií měl být otráven vlastními mnichy z kláštera Sakja. Chubilaj-chán položil základ dynastie Jüan, která takřka jedno století ovládala území Číny. Vztah Chubilaj-chána a Phagpy byl velmi jedinečný a zvláštní. Nejednalo se pouze o vztah patron-učitel, ale také o vztah vládce-poddaný. Dá se to vyjádřit tak, že zatímco Phagpa (resp. Tibet) poskytoval Chubilalovi (resp. Mongolsku) duchovní podporu, Chubilaj podporoval Phagpu v oblasti světské. Mongolská říše poskytovala Tibetu vojenskou ochranu a Tibet se postupně dostával do stále těsnějšího vazalství vůči mongolské vládě sídlící v Pekingu.\n\nTibet se od mongolské nadvlády osvobodil v době působení prvního muže z rodu Phagmodu Čhangčhub Gjalchäna (1302–1364). S tím, jak Tibet získával nezávislost na Mongolech, se začala oslabovat moc sakjapovců. Novou vládnoucí vrstvou Tibetu se postupně stal dynastický rod Phagmodů (\"Phagmoda\" doslovně znamená „člověk ze sviního přívozu“ a odkazuje k mnichu stejného jména, který si postavil poustevnu zvanou sviní přívoz, na jejímž místě byl později zbudován klášter Dänsathil). Čhangčhub Gjalchän byl správce Neudongu a v době svého působení se potýkal se spory se sousedním Jazangem i s představiteli školy sakjapa. Celá tato doba se nesla ve znamení menších či větších šarvátek a intrik, ze kterých vítězně vzešel Čhangčhub Gjalchän. Ten koncem padesátých let 14. století již držel pod svou správou takřka celý Tibet včetně sousedního Jazangu. Mongolská vláda v reakci na to mu udělila titul Tai Situ.\n\nČhangčhub reformoval trestně-právní systém a snažil se prosadit nové postupy i v dalších odvětvích tibetské administrativy. Podporoval buddhismus a koncem své vlády se stal buddhistickým mnichem. Ve druhé polovině 14. století začal v Tibetu působit náboženský i sociální reformátor Congkhapa (1357–1419), z jehož učení vzešla linie gelug a klášter Gandän. Congkhapa se snažil o reformu mnišství v Tibetu, které tehdy bylo v hlubokém úpadku. Během jeho působení došlo k vraždě jednoho z ministrů rodu Phagmodu, což byla vůbec první roztržka v tomto rodu. Ještě ve 14. století byla zrevidována podoba Kandžuru a Tandžuru, v roce 1409 se konal poprvé dnes tradiční tibetský svátek mönlam. V době Čhangčhuba mimo jiné působil Sönam Gjalcchän (1312–1375), autor tradiční tibetské kroniky \"Zrcadlo králů\", která vyšla i v českém jazyce v překladu Josefa Kolmaše.\n\nV první polovině 15. století začala dynastie Phagmodu ztrácet na svém vlivu, což vyvrcholilo v roce 1436, kdy se moci chopila dynastie Rinpung. Ta byla duchovně spřízněná s Karmapovci a sídlila v Zadním Tibetu. Pro následující století byly příznačné boje o moc jednak mezi školami gelugpa a Kagjüpa, a jednak mezi provinciemi Ü a Cang. Konec nadvlády dynastie Rinpung nastal v roce 1565, kdy byl učiněn převrat, v jehož čele stál jeden z rinpungovských ministrů, který pak sám usedl na tibetský trůn a položil základ královské dynastii Cang. Moc dynastických rodů Rinpung a Cang však víceméně nepřesáhla centrální Tibet.\n\nI přes nepřátelství mezi školami tibetského buddhismu a značné zesvětštění mnišského života se v Tibetu vyskytovala řada významných učenců. Významnému postavení se těšily školy gelugpa a zejména Kagjüpa. Ve druhé polovině 16. století byl jeden z hlavních představitelů gelugpy a zároveň hlavní lama kláštera Däpung Sönam Gjamccho pozván na mongolský dvůr k tehdejšímu panovníkovi Altan-chánovi. Altan-chán jej za jeho učitelskou činnost obdařil titulem „dalajláma“; Sönam Gjamccho byl již tehdy považován za převtělence (tib. \"tulku\") svých dvou předchůdců Gendünduba (1391–1474) a Gendün Gjamccha (1475–1541), proto byl titul dalajláma retrospektivně přiznán i jeho dvěma předchůdcům a za prvního dalajlámu je tak dnes považován Gendündub.\n\nSönam Gjamccho sice zastával významné postavení mezi tibetskými mnichy, v této době se však ještě nedá hovořit o tom, že by jej jako duchovního vůdce Tibetu uznávali všichni Tibeťané, resp. i ostatní linie tibetského buddhismu. Po Sönam Gjamcchově smrti byl jako čtvrtý dalajláma rozpoznán Altan-chánův synovec Jöntän Gjamccho (1589–1616), čímž se ještě více prohloubily vztahy mezi Tibetem a Mongolskem. Když Jöntän Gjamccho roku 1601 vstoupil do Lhasy. místní gelugpovci mu přichystali velkolepé přijetí, což však pobouřilo karmapovce. Aby si dalajláma naklonil i své odpůrce, oficiálně potvrdil (případně poprvé udělil) titul pančhenláma, který náležel představenému dodnes významného tibetského kláštera Tašilhünpo. Na krátkou dobu tak nastal v zemi relativní klid, za panování 4. pančhenlámy Lozang Čhökji Gjalcchäna se však opět naplno rozvinulo otevřené nepřátelství mezi gelugpovci, karmapovci a králi z provincie Cangu, který si činil nárok na světskou vládu nad Tibetem.\n\nPřítrž těmto šarvátkám učinil až pátý dalajláma Ngawang Lozang Gjamccho (1617–1682), první dalajláma, který se stal světským vládcem Tibetu. V Tibetu bývá někdy označován jako Ngapa čhenpo, čili „Velký pátý“. Vlády se chopil ve dvaceti pěti letech a za nedlouho poté započal ve Lhase se stavbou Potály, zimního paláce a od té doby tradičního sídla dalajlámu. Potála dnes tvoří lhasskou dominantu a je součástí světového dědictví UNESCO. Ngawang Lozang Gjamccho se tak snažil upevnit postavení, jaké dalajlámům náleželo.\n\nAby pátý dalajláma zajistil škole gelugpa politickou nadvládu nad Tibetem, spojil se s Gušri-chánem (1636–1656), vládcem chošúdských Mongolů z Amda. Gušri-chán vojensky potlačil odpor krále Cangu, který byl přívržencem školy Kagjü, a zajistil tak pátému dalajlámovi světskou moc nad Tibetem. Roku 1642 byl pátý dalajláma v Žikace slavnostně prohlášen vládcem Tibetu. Škola Kagjü, která se na politickém konfliktu podílela, byla následně v provincii Cang tvrdě pronásledována. Pronásledována byla i škola džonangpa, která byla dokonce v centrálním Tibetu zakázána. Toto rozhodnutí bylo odůvodněno skutečností, že škola džonangpa hlásala nesprávný názor ohledně prázdnoty (sans. \"šúnjata\"), ústředního buddhistického pojmu, pravděpodobně ve hře ale také byly i politické důvody. \n\nRoku 1653 vykonal pátý dalajláma oficiální návštěvu u dvora čínského císaře Šun-č’, příslušníka nové mandžuské dynastie Čching. V Pekingu byl dalajláma přivítán s velikými poctami, císař jej ubytoval ve Žlutém chrámu, který pro něj nechal postavit. Pátý dalajláma zreformoval státní správu. Jmenoval hejtmany různých okresů a nové ministry do své vlády. Založil dvě důležitá učiliště, jedno po mnišské a druhé pro laické úředníky, kde se kromě obvyklých předmětů vyučoval i sanskrt, mongolština, astrologie, poezie, lukostřelba a jezdectví. Také nařídil sčítání lidu, aby mohl vytvořit přesnější a spravedlivější daňový systém.\n\nSmrt pátého dalajlámy v roce 1682 byla pravděpodobně až patnáct let tajena jeho rádcem a asistentem Sanggjä Gjamcchem. Ten veřejnosti oznámil, že se dalajláma věnuje meditačním cvičením a nepřeji si být rušen. Tibet mezitím spravoval sám desi („správce“, „regent“) Sanggjä Gjamccho. Když byla v roce 1695 dostavěna Potála, desi vyslal poselstvo k mandžuskému císaři, aby mu oznámil, že pátý dalajláma je po smrti a novým, v pořadí šestým dalajlámou se stane tehdy již třináctiletý Cchangjang Gjamccho (jeho učitelem byl Lozang Ješe). Šestý dalajláma však žil velmi prostopášným životem, pil pivo a dokonce se stýkal s kurtizánami. Poté, co se jej desi marně snažil usměrnit, desi rezignoval na svou funkci a novým desim byl zvolen Ngawang Rinčhen. Sanggjä Gjamccho však až do své násilné smrti v roce 1705 fakticky udržoval moc nad Tibetem ve svých rukách. Po jeho smrti se regentství ujal Lhabzang-chan, vnuk Gušriho-chána.\n\nI když byl Lhabzang-chan zpočátku šestému dalajlámovi nakloněn, později proti němu začal veřejně vystupovat. Vrcholem toho bylo, že šestého dalajlámu zbavil funkce a vyhostil ze země. Na cestě do vyhnanství však šestý dalajláma z neznámý příčin zemřel. Lhabzang-chan jej prohlásil za falešného převtělence pátého dalajlámy a na post šestého dalajlámy se snažil protlačit svého člověka Ngawang Ješe Gjamccha. To se mu však nepodařilo, v klášteře Kumbum byl mezitím vychováván chlapec, který byl laickou i mnišskou obcí považován za převtělence šestého dalajlámy a který přijal jméno Lozang Kalzang Gjamccho, za jehož působení byl vystavěn park Norbulingka, kde byl pod vedením následujícího dalajlámy Džampal Gjamccha vystavěn i palác. Lhabzang se poté dostal do roztržky s Džúngary, kteří proto začali zbrojit a vytáhli na Lhasu, kterou v roce 1717 dobyli. Při dobytí Lhasy Džúngary byl Lhabzang zabit a s jeho smrtí tak definitivně skončila doba mongolských králů Tibetu (1642–1717).\nV roce 1717 se vlády v Tibetu na krátkou dobu ujali Džúngarové. Čínská vláda, která byla s Džúngary znepřátelena a viděla v nich možnou hrozbu, vyslala do Tibetu hned dvě po sobě jdoucí válečné výpravy (1718–1719 a 1720). Mongoly se podařilo vytlačit v roce 1720, kdy do Lhasy vstoupila čínská vojska. Tibet se tehdy stal částečně součástí Číny, byla mu však ponechána vnitřní nezávislost. Je všeobecně přijímáno, že Džúngarové byli z Tibetu vyhnáni díky vojskům Mandžuů, kteří si tak Tibet de facto podmanili; Tibeťanům se však podařilo Mongoly z Lhasy vytlačit ještě před příchodem mandžuských vojsk. \n\nPoté, co Mandžuové obsadili Lhasu, byla v hlavním městě sestavena ministerská rada zvaná kešag a do jejího čela se postavil vrchní velitel čínských vojsk. Do správy říše byli začleněni především lidé, kteří v minulosti stáli v opozici proti Džúngarům. Tehdejší čínský císař Jung-čeng se navíc rozhodl ve Lhase ponechat vojenskou posádku čítající 3000 mužů, kteří měli dohlížet na chod říše. Byly to především velké finanční náklady, které císaře přiměly stav čínských úředníků a vojáků postupně snižovat, což vedlo k oslabení čínského vlivu v Tibetu a mezi lety 1727–1728 k občanské válce. Na jedné straně stáli pro-čínsky orientovaní členové kašagu, na straně druhé především odpůrci přítomnosti čínských jednotek z dalajlámova okruhu. Císař této vnitřní nesourodosti Tibetu využil k vyslání expedičního sboru o počtu 15 000 mužů, jejichž úkolem bylo převzít kontrolu nad správou tibetské říše.\n\nPoté, co členové výpravy ovládli úřednický aparát, byla zřízena instituce ambana, čili jakéhosi „vrchního úředníka“. Ambani byli vždy dva, jeden byl hlavní a druhý vedlejší. Měli k dispozici sbor vojáků a úředníků o počtu 2000 mužů, do konce 18. století byl však jejich počet snížen nejdříve na 500, později na 100. Postavení ambana je dosud otázkou diskuse, a to zejména v souvislosti se statusem Tibetu v době přítomnosti ambanů ve Lhase.\n\nV roce 1750 proběhla násilná vzpoura protičínsky orientovaných Tibeťanů, kterým se podařilo oba ambany usmrtit. Čínský císař Čchien-lung toho využil k tomu, aby do Tibetu vyslal další trestnou výpravu, jejímž důsledkem bylo posílení pozic nově dosazených ambanů, prohlášení dalajlámy za světského i duchovního vůdce Tibetu a ustanovení stálé lhaské jednotky o síle 1500 mužů. V roce 1763 dala tibetská vláda do oběhu vůbec první tibetskou měnu zvanou tamka, která se víceméně udržela až do 20. století. Do té doby byly v Tibetu využívána platidla z jiných zemí, především Nepálu a Ladaku.\n\nPo smrti sedmého dalajlámy bylo ustanoveno, že v době nezletilosti dalších dalajlámů za ně budou vládnout regenti. Vůbec prvním takovýmto regentem se stal Demo-tulku Džampal Deleg. Ten vládl Tibetu přes dvacet let, než v roce 1777 zemřel. Osmému dalajlámovi Džampal Gjamcchovi tehdy bylo dvacet let, a proto byl požádán, aby se chopil vlády sám. Když pro svůj nízký věk odmítl, byl ustanoven další regent, Ngawang Cchulthima. Tento muž zůstal i po nástupu osmého dalajlámy na trůn v regentském postu coby důvěrný rádce dalajlámy a do jisté míry i „spoluvládce“. V roce 1786 Ngawang Cchulthim odcestoval na pozvání čínského císař do Pekingu, kde s ním bylo velmi dobře zacházeno. Číňané si tak u něj chtěli udělat dobré jméno a neztratit tím ve Lhase svůj vliv prostřednictvím ambanů.\n\nJakmile regent do Číny odcestoval, na povrch stanul palčivý problém Tibeťanů s nepálskými Gurkhy. Nepál měl s Tibetem dlouhodobé neshody v obchodování, Gurkhy navíc pobouřila tibetská materiální pomoc Sikkimu, který byl Gurkhy napaden. Gurkhové proto na Tibet v roce 1788 zaútočili, a to hned ze tří stran. Tibetské armádě se podařilo postup Gurkhů částečně zastavit. Když do Tibetu přitáhla část čínské armády, aby podpořila Tibet v boji proti Gurkhům, započalo vyjednávání mezi oběma znepřátelenými stranami. V následné smlouvě se tibetská strana zavázala, že bude Nepálu odvádět tribut a zároveň přišla o část svého území.\n\nKdyž se po roce 1790 z Číny vrátil Ngawang Cchulthima, rozhněval se, že Tibet uzavřel s Nepálem tak nevýhodnou smlouvu. Po pokusech o vyjednávání s Gurkhy nakonec odmítl uvedený tribut do Nepálu poslat, načež roku 1791 zemřel. Gurkhové Tibet napadli ještě téhož roku. Dobyli poměrně rychle Žikace včetně kláštera Tašilhünpo, avšak tibetská odezva na sebe nenechala dlouho čekat. Tibetská armáda podporovaná čínskými jednotkami nejenže již následujícího roku vytlačila Gurkhy ze svého území, ale vytáhla směrem na Nepál. Gurkhové se takového postupu zalekli a začali s Tibeťany vyjednávat. O výsledcích jednání se však toho moc neví, jisté je, že tím byla válka s Nepálem u konce.\n\nDíky tomu, že Gurkhy pomáhala porazit čínská vojska, se ještě více upevnil vliv, který měli v Tibetu čínští Mandžuové. Ti roku 1792, po konci války s Gurkhy, započali v Tibetu dvouletou reformou veřejné správy, jejímž cílem bylo získat správní kontrolu nad tibetským územím prostřednictvím ambanů. Tyto reformační snahy vycházející od Čchien-lunga způsobily, že prostřednictvím ambanů Mandžuové převzali kontrolu nad Tibetem, která trvala až do konce 19. století. Míra vlivu ambanů na tibetskou správu však byl v jednotlivých obdobách velmi různý.\n\nOpětovný válečný střet Tibeťanů s nepálskými Gurkhy nastal po předčasné smrti 11. dalajlámy Khädub Gjamccha v roce 1856. Gurkhové obsadili území na jihu Tibetu s tím, že nejsou dodržována dříve stanovená pravidla obchodu mezi oběma zeměmi. Tibet odpověděl vysláním vojenské výpravy, které se však nepodařilo získat zpět území zabraná Gurkhy. Představitelé obou zemí pak začali vyjednávat; výsledkem byla smlouva o deseti bodech podepsaná 24. března 1856. V té se mimo jiné Tibet zavázal Nepálu odvádět každoroční tribut 10 000 rupií a rovněž souhlasil s poskytnutím případné pomoci, pokud bude Nepál napaden cizí mocností. Naopak Nepálci se měli stáhnout z dobytých území Tibetu, smlouva jim též poskytovala některé obchodní výhody oproti dřívější době.\n\nV roce 1875 zemřel dvanáctý dalajláma a za nového světského i duchovního vůdce Tibetu byl roku 1878 vybrán chlapec, který přijal jméno Thubtän Gjamccho. Do doby, než se 13. dalajláma ujal vlády, Tibet spravoval nejdříve regent Čhökji Gjalcchän Kündeling, po jeho smrti v roce 1886 byl dalším regentem jmenován Demo Thinlä Rabgjä. Roku 1888 byl objeven 9. pančhenláma, který od dalajlámy přijal jméno Lozang Thubtän Čhökji. V polovině devadesátých let 19. století se tehdy devatenáctiletý dalajláma chopil tibetského trůnu.\n\nV tomto období byla čínská vláda v těsném styku s Brity, což se projevilo i na jednáních o Tibetu. Anglie byla vůbec první „cizí“ mocnost, která se začala o Tibet zajímat po hospodářské a politické stránce. 13. září 1876 byla mezi zástupci Číny a Britského impéria podepsána smlouva, podle které měli Britové právo vyslat na tibetské území výzkumnou misi. Tibetská strana však smlouvu neratifikovala a vstup Britů na své území nepovolila. Podobné smlouvy týkající se Tibetu byly mezi čínskou a britskou stranou podepsány ještě v roce 1886 v Pekingu a roku 1890 v Kalkatě. Kalkatskou smlouvu, týkající se i Sikkimu, podepsali indický místokrál Lord Lansdowne a lhaský amban Šeng-tchaj. Jelikož ani k této smlouvě nebyli přizváni Tibeťané, tibetská vláda smlouvu odmítla.\n\nNa tibetské území proniklo do počátku 20. století jen velmi málo Evropanů. Historicky první zpráva o Tibetu z pera Evropana, který Tibet navštívil, pochází od františkánského misionáře českého původu Oldřicha z Pordenone, který Tibet navštívil v první polovině 14. století. První autentické zprávy o Tibetu však pocházejí z doby mnohem pozdější, a to od portugalského misionáře Antónia de Andradeho (1580–1634). Prvními Evropany, kteří navštívili Lhasu, se stali jezuité Johannes Grueber a Albert Dorville, kteří hlavního tibetského města dosáhli roku 1661. Zejména ve století osmnáctém v Tibetu přibývalo jezuitských i dalších misionářů (např. kapucínů), kterým se zpočátku dařilo pokládat základy misijních stanic, často však naráželi na odpor lámů, kteří v roce 1745 docílili vyhoštění všech misionářů ze země.\n\nV roce 1774 přijel do Žikace skotský diplomat George Bogle, aby zde zastupoval zájmy Britské Východoindické společnosti. Bogle do Tibetu přinesl vůbec první brambory. Zhruba od poloviny 19. století se Tibet snažili prozkoumat sousední Britové a Rusové, ale i Američané, Francouzi a Skandinávci. Jejich zájmy však byly hnány spíše politickými než vědeckými ambicemi. Počátkem 19. století se Tibet stával pro cizince čím dál tím více nejistou zemí, mimo jiné proto, že se Tibet stal účastníkem Velké hry, vojensko-politického sporu mezi Britskou říší a carským Ruskem. Koncem 19. století se do Tibetu mimo jiné dostal Nikolaj Prževalskij a v době kolem přelomu 19. a 20. století Tibet po geografické stránce prozkoumal švédský geograf Sven Hedin.\n\nKdyž koncem 18. století probíhala válka mezi Tibetem a Nepálem, tibetská vláda se rozhodla přerušit veškeré styky s Brity, jelikož členové vlády je podezřívali z toho, že podporují Gurkhy. Veškeré obchodní styky mezi Britskou Indií a Tibetem probíhaly v následujících desetiletích zprostředkovaně. Postupem času se však Britové začali obávat, že by se Rusové mohli snažit v Tibetu uplatnit své zájmy a získat tak kontrolu nad Tibetem, který de facto sousedil s Britskou Indií (na jihu Tibet sousedil se Sikkimem, tehdy vazalským státem Britské Indie). Britové se proto začali snažit o uplatnění svého vlivu v Tibetu, jehož počátkem mělo být nejdříve navázání obchodních styků s Tibetem. Když Britové zjistili, že jednat s ambany nevede ke kýženému výsledku, jelikož nemají v Tibetu faktický vliv, začali pomýšlet na přímou komunikaci s tibetskou vládou.\nZastánce ofenzivní politiky, indický místokrál Lord Curzon, se rozhodl, že do Tibetu vyšle expedici, která by s Tibeťany vyjednávala zejména o sikkimsko-tibetské hranici. Výprava se vydala na cestu v roce 1903 a do jejího čela se postavil plukovník Francis Younghusband. Expedice čítající stovky vojáků se utábořila v Gampadzongu na jihu Tibetu a dožadovala se vyjednávání s tibetskými úřady. Po několikaměsíčních bezvýsledných jednáních se Younghusbandova expedice, posílená o několik tisíc vojáků, vydala dále do vnitrozemí, až 11. dubna 1904 dorazila do Gjance. Poté se celá výprava začala přesouvat do Lhasy, které dosáhla počátkem srpna téhož roku. Do cesty se výpravě občas stavěli tibetští vojáci, kteří však neznamenali pro dobře vycvičené i vyzbrojené Younghusbandovy vojáky větší nebezpečí.\n\nDříve než Britové dorazili do Lhasy, uprchl 13. dalajláma do Urgy ve Vnějším Mongolsku k bogdgegénovi. Younghusband však začal vyjednávat s tibetskými vládními úředníky, se kterými podepsal 7. září 1904 tzv. Lhaskou smlouvu, ve které se Tibet mimo jiné zavázal, že nebude jednat s cizími mocnostmi bez souhlasu Britů a v Gjance a Ganthoku budou zřízeny obchodní stanice. O dva roky později byla uzavřena další smlouva týkající se Tibetu, tentokrát však mezi Čínou a Brity, která poskytovala Britům kontrolu nad tibetskými pozemky a cestami.\n\nČínská vláda, která viděla v britských zásazích do tibetských záležitostí snahu o ovládnutí Tibetu Brity, se začala pokoušet o znovuoživení svého vlivu v Tibetu prostřednictvím ambanů. Když Thubtän Gjamccho přicestoval v roce 1908 do Pekingu, Číňané se snažili mu pomoci v jeho snahách o modernizaci říše. Zároveň vyslali do Tibetu zkušeného diplomata Lien-jüa, aby se v roli ambana rovněž pokoušel o množství reforem a zvýšil tak prestiž císařského dvora v očích tibetského lidu. Mandžuové se snažili o uplatnění svého vlivu i v dalších částech země a připravili tak příznivé podmínky pro příchod čínských vojsk do Tibetu. 10. února 1910 do Lhasy vstoupilo na dva tisíce příslušníků čínské armády, načež 13. dalajláma, který se právě vrátil z dlouholetého exilu do Lhasy, uprchl do Indie.\n\nK 1. lednu roku 1912 byla vyhlášena Čínská republika. Thubtän Gjamccho se proto navrátil do Tibetu z indického exilu. Čínou zmítala společenská i politická krize a Thubtän Gjamccho ve snaze posílit mezinárodní postavení Tibetu započal s modernizací země. Dezorientovaná posádka ve Lhase se stále častěji dostávala do střetů s Tibeťany, až s nimi v srpnu 1912 uzavřela příměří – do ledna následujícího roku Tibet opustili všichni čínští vojáci i úředníci včetně ambanů. Roku 1913 vydal Thubtän Gjamccho výnos, ve kterém vyhlásil nezávislost Tibetu. 11. ledna 1913 byla mezi Tibetem a Mongolskem uzavřena Mongolsko-tibetská smlouva o přátelství a spojenectví. Smlouva byla prvním konkrétním projevem faktické nezávislosti Tibetu po pádu Čchingské říše a prvním smluvním dokumentem, který mezi sebou uzavřely dvě bývalé části Čchingské říše bez toho, aby byla ústřední vláda konzultována nebo přizvána k účasti.\n\nV roce 1914 Tibet, Čína a Britská Indie začali jednat o tzv. Simelské dohodě, která měla vymezit hranice mezi Britskou Indií a Tibetem a určit status Tibetu. Čínská strana se však k dohodám stavěla odmítavě a nakonec smlouvu nepodepsala. Stanovené hranici se dostalo pojmenování McMahonova linie. Britská i tibetská strana smlouvu ratifikovaly, čínská strana však nikoliv. Tehdejší vládu, v jejíž čele stál 13. dalajláma, tvořili kašag (rada ministrů) v čele s ministerským předsedou (silönem), dále mnišská rada (jigcchang), rada úředníků (cikhang) a Národní shromáždění zvané Cchongdu.\n\nNezájem, jaký měla Čína v následujících letech o postavení Tibetu, resp. o uplatnění svých zájmů na tibetském území, byl způsoben zejména čínskou vnitropolitickou situací. Oživení zájmu o tibetskou otázku přišlo s rokem 1927 a nástupem Kuomintangu k moci. Roku 1930 byl Tibet společně s Mongolskem vyhlášen „organickou součástí Čínské republiky“ a o čtyři roky později byla do Tibetu vyslána čínská mise vedená generálem Chuang Mu-sungem. Tato výprava zřídila ve Lhase stálou agenturu, která měla dohlížet na dodržování příměří na čínsko-tibetské hranici. Čína se vesměs snažila využít pro Číňany relativně příznivého politického klimatu v Tibetu – pro-britsky orientovaný 13. dalajláma byl krátce po smrti, nový dalajláma se ještě nenašel a Tibetu proto dočasně vládl regent.\n\nV roce 1935 se v malé amdské vesničce Tagccher narodil Lhamo Döndub, budoucí čtrnáctý dalajláma Tändzin Gjamccho.\n\nV době od zániku Čchingského impéria do zabrání Tibetu čínskými vojsky v roce 1949 byl Tibet de facto nezávislým státem. Některé čínské zdroje však tvrdí, že v této době byl Tibet stále součástí Číny a že k jeho osamostatnění nedošlo. Vztahy mezi Čínou a Tibetem se radikálně změnily poté, co z čínské občanské války vyšli vítězně komunisté. Dne 1. října 1949 vyhlásil předseda Ústředního výboru komunistické strany Mao Ce-tung vznik Čínské lidové republiky. Tibetská vláda v čele s regentem Tagdag-rinpočhem vyhlásila k 4. listopadu 1949 formální nezávislost Tibetu a vyslala k hlavním světovým mocnostem mírové mise, které měly tyto země přimět, aby uznaly nezávislost Tibetu. Čínská vláda, která nesouhlasila s těmito kroky, nechala vyslat do Tibetu svou armádu, aby tak s konečnou platností vyřešila otázku Tibetu a začlenila jej do nově vzniklé ČLR. Tibetská vláda ještě téhož roku prostřednictvím Velké Británie žádala o přijetí do Organizace spojených národů a snažila se tak ještě na poslední chvíli dosáhnout nezávislosti Tibetu.\n\nV říjnu 1950 jednotky Čínské lidové osvobozenecké armády vpochodovaly do Tibetu, aby „zachránily tři miliony Tibeťanů před imperialistickým útlakem a zabezpečily ochranu západní čínské hranice“. Vojska tibetské vlády nebyla schopna invazi zabránit. Dne 17. listopadu téhož roku byl o (dva roky dříve oproti dřívějšímu plánu) intronizován 14. dalajláma. V nastalé situaci, kdy byl Tibet obsazen čínskou armádou, tibetské vládě nezbylo, než vyslat do Pekingu delegaci, která by vyjednávala s Čínou o dalším osudu Tibetu. Za tibetskou stranu se jednání účastnil Ngaphö Ngawang Džigme a čínské úřady reprezentoval Li Wej-chan. Výsledkem byla Sedmnáctibodová dohoda podepsaná 23. května 1951, v níž se Tibetu mimo jiné přiznávala autonomie, avšak jen v rámci ČLR.\n\nČíňanům se tak podařilo ovládnout strategicky významné území, které se v minulosti již několikrát fakticky nacházelo pod čínskou suverenitou a jež nyní bylo nárazníkovým pásmem mezi Čínou a Indií. Vládce Tibetu, mladý Tändzin Gjamccho, zůstal i po čínské anexi loutkovou hlavou Tibetu. V září roku 1954 se společně s pančhenlámou účastnil Všečínského shromáždění lidových zástupců; oba nejvyšší představitelé Tibetu byli zvoleni do vysokých postů.\n\nTibetský lid, nespokojen se stávající situací, začal proti čínské nadvládě, a zejména proti způsobu provádění reforem, vyvolávat ozbrojené nepokoje. Ty započaly nejdříve roku 1956 v Khamu a Amdu. I přesto, že tato povstání byla potlačena, protičínské nálady se šířily dále do centrálního a západního Tibetu. Koncem roku 1956 a počátkem roku 1957 se dalajláma vydal do Indie, aby se účastnil oslav svátku buddha džajanti. V Indii se setkal s Džaváharlálem Néhrúem, se kterým jednal o možném poskytnutí azylu.\nVrcholem snahy Tibeťanů o setřesení čínské nadvlády bylo Tibetské národní povstání, které započalo 10. března 1959 a jeho odezvy pokračovaly až do následujícího roku. To bylo však krvavě potlačeno, během roku 1959 a 1960 bylo zabito okolo 87 000 Tibeťanů, podle Vladimíra Liščáka však bylo obětí mnohem více.\n\nDne 17. března 1959, těsně před vypuknutím nepokojů, uprchl Tändzin Gjamccho v doprovodu dalších členů vlády do Indie, později se usadil v Dharamsale ve státě Himáčalpradéš. Dalajlámu do Indie následovalo až 80 000 tibetských uprchlíků. V indické Mansúrii byla roku 1959 ustanovena tibetská exilová vláda s názvem Ústřední tibetská správa a dalajláma prohlásil za neplatnou Sedmnáctibodou dohodu, ke které byli „tibetský lid a tibetská vláda donuceni hrozbou zbraní“. Kvůli výše zmíněným událostem byl dalajláma Čínou prohlášen za zrádce a v Tibetu bylo přikročeno k urychlenému šíření reforem „na čínský způsob“.\n\nDne 1. září 1965 byla oficiálně zřízena Tibetská autonomní oblast, která však zabírá jen západní část provincie Kham a Ü-Cang, tedy asi polovinu původního Tibetu. Amdo a východní část Khamu se staly součástí provincií Kan-su, S'-čchuan, Čching-chaj a Jün-nan. Roku 1966 započala kulturní revoluce, která fakticky trvala až do roku 1976. V tomto období byly v Tibetu ničeny buddhistické kláštery i další kulturní památky, páleny knihy a Tibeťany stíhaly vlny represálií. Uvolnění nastalo až v roce 1978, kdy čínská vláda zaujala vůči Tibetu liberálnější politiku. Od tohoto roku se začaly znovu otevírat knihovny, začala se zlepšovat obecná vzdělanost i zdravotní péče, započala obnova klášterů a Tibet byl zpřístupněn turistům.\n\nKoncem 80. let vůbec poprvé započal dialog mezi představiteli Číny a tibetskou exilovou vládou. Roku 1987 dalajláma přednesl ve Washingtonu projev, ve kterém se dožadoval nikoliv nezávislosti Tibetu, ale zejména dodržování lidských práv na tibetském území, zastavení systematického osidlování Tibetu čínskými rodinami a volal po větším důrazu na ochranu tibetského životního prostředí. Čínská vláda však jeho požadavky odmítla, což pobouřilo obyvatele Lhasy, kteří se odhodlali k otevřenému protestu. Protesty pokračovaly i následujícího roku; čínská strana je však vždy potlačila a i přes řadu obětí na obou stranách a tisíce zatčených Tibeťanů je označila za nevýznamné protesty několika nespojených Tibeťanů. V roce 1988 se dalajláma při projevu ve Štrasburku zřekl snahy o nezávislost Tibetu. Dalajlámovy snahy jsou soustředěny především na dodržování základních práv a svobod Tibeťanů a na jednání o statusu Tibetu v rámci ČLR.\n\nPo další vlně nepokojů roku 1989 bylo v Tibetu vyhlášeno stanné právo. Cizincům byl vstup na tibetské území na další tři roky zakázán (v roce 1992 byl sice obnoven, od té doby je však pro vstup do Tibetu třeba zvláštní vízum). Téhož roku obdržel Tändzin Gjamccho Nobelovu cenu míru. Počátkem roku 1990 pozval Václav Havel ve svém novoročním projevu 14. dalajlámu na návštěvu Československa a dalajláma tuto nabídku přijal. Havel jako vůbec první hlava státu pozval dalajlámu na oficiální návštěvu nějaké země – do té doby se ostatní státy zdržovaly pozvání dalajlámy na oficiální návštěvy, jelikož se bály ohrožení obchodních styků s Čínou.\n\nV devadesátých letech se dalajláma setkal s mnohými čelnými představiteli různých zemí včetně Billa Clintona či George H. W. Bushe, se kterými jednal o tibetských záležitostech. V posledním desetiletí 20. století nastalo rozštěpení ve dvou snad nejdůležitějších linií tulkuů pod dalajlámovi, a to v linii karmapů i pančhenlámů. Snaha Tibeťanů o přijetí lepších podmínek pro Tibet však neutuchá, roku 1996 skončila hladovka šesti členů Kongresu tibetské mládeže násilným zásahem indické policie, přičemž jeden z Tibeťanů, Thubtän Ngöndub, se upálil. V roce 2006 byl zahájen provoz Čhingchajsko-tibetské železnice na trase Golmud – Lhasa, která zajišťuje železniční spojení Tibetu a ČLR. V současné době sídlí Ústřední tibetská správa stále v indické Dharamsale a její čelný představitel 14. dalajláma se věnuje hlavně přednáškové činnosti, psaní knih a povinnostem spjatým s postavením hlavy tibetské exilové vlády.\n\n\n\n"}
{"id": "416845", "url": "https://cs.wikipedia.org/wiki?curid=416845", "title": "Klášter Villers-Bettnach", "text": "Klášter Villers-Bettnach\n\nKlášter Villers-Bettnach ( \"Abbaye de Villers-Bettnach\") je bývalý klášter v městečku Saint-Hubert ve francouzském departementu Moselle.\n\nMorimondský opat Jindřich ze Sponheimu roku 1132 hledal místo pro novou fundaci Vévoda Simon Lotrinský věnoval cisterciáckým mnichům rozsáhlé území, na kterém roku 1134 započala stavba kláštera. Mniši úspěšně kolonizovali zdejší krajinu, ovlivňovali vzdělanost a kulturní vyspělost místního obyvatelstva. Ze svých zdí vyslali pět zakládajících konventů. Klášter zanikl roku 1792. Mezi monument historique byl zapsán v roce 1905.\n\n"}
{"id": "416848", "url": "https://cs.wikipedia.org/wiki?curid=416848", "title": "Kormidelní kolo", "text": "Kormidelní kolo\n\nKormidelní kolo je zařízení, sloužící k ovládání kormidla lodi. Bylo vynalezeno okolo roku 1705 a rychle vytlačilo dříve používanou kormidelní tyč. V mnoha případech se užívá dodnes.\n\nTvar kormidelního kola se ustálil na loukoťovém kole s mnoha rukojeťmi. S kolem je pevně spojen buben, opásaný lanem tak, aby se při otáčení lano na jedné straně navíjelo a na druhé odvíjelo. Konce lana jsou připevněny k ovládací páce kormidla. Toto uspořádání umožnilo umístit stanoviště kormidelníka na místo s nejlepším výhledem. Díky velkému převodu umožňuje kormidelní kolo ovládání i velmi rozměrného kormidla.\n\nV současnosti kormidelní kolo velkých lodí obvykle ovládá hydraulický nebo elektrický obvod, hydraulický nebo elektrický pohon pak podle jeho signálů pohybuje kormidlem. Na velkých lodích je kormidelní kolo často umístěno v samostatné místnosti zvané kormidelna umístěné na lodním můstku. Kormidelní kolo obsluhuje vycvičená obsluha (námořník) zvaný kormidelník.\n\n"}
{"id": "416852", "url": "https://cs.wikipedia.org/wiki?curid=416852", "title": "Felipe González", "text": "Felipe González\n\nFelipe González Márquez (* 5. března 1942 Sevilla) je španělský politik, dlouholetý generální tajemník hlavní španělské levicové strany Partido Socialista Obrero Español (PSOE) (1974–1997) a třetí předseda vlády od španělského přechodu k demokracii (1982–1996).\n\nBěhem studií práv v Seville se González zapojil nejprve do křesťansko-demokratického, později socialistického odboje proti režimu generála Franka, za což byl roku 1971 zatčen. Byl jednou hlavních postav při obnově Partido Socialista Obrero Español roku 1974. Postupně se mu podařilo prosadit uvnitř strany opuštění marxistických pozic a přechod k sociálně-demokratickému kurzu.\n\nGonzález byl ministerským předsedou 13 a půl roku a je tak jednou z nejdéle vládnoucích osob v novodobé historii Španělska. Pod jeho vedením se straně PSOE podařilo dvakrát po sobě získat absolutní většinu ve španělském 350členném Kongresu: 202 mandátů (48,1 % hlasů) v historickém vítězství v roce 1982 a 184 v roce 1986; v roce 1989 pak získali jeho socialisté přesnou polovinu, tj. 175 křesel.\n\nV roce 1993 ztratila PSOE absolutní většinu a musela utvořit koalici s katalánskou stranou Convergència i Unió; v roce 1996 pak socialisty porazila Aznarova Partido Popular. Do následujícího roku byl González lídrem opozice.\n\nOd roku 2000 byl poslancem španělského Kongresu, kde se však pro jiné aktivity stal chronickým absentérem, a proto se z aktivní politiky stáhl. V roce 2007 byl pak na summitu EU jmenován předsedou tzv. Reflexní skupiny (neboli „rady moudrých“), jejímž posláním je formulace vizí EU v delším časovém horizontu.\n\n\n\n"}
{"id": "416854", "url": "https://cs.wikipedia.org/wiki?curid=416854", "title": "Mořic Hruban", "text": "Mořic Hruban\n\nMořic Hruban (30. listopadu 1862 Brodek u Prostějova – 16. září 1945 Olomouc) byl český politik a právník z Moravy, počátkem 20. století vůdčí představitel moravského katolického politického tábora a předseda Katolické strany národní na Moravě, po vzniku republiky politik Československé strany lidové.\n\nPo maturitě na Slovanském gymnáziu v Olomouci (1882) vystudoval práva na Vídeňské univerzitě (1888 titul doktora práv). Po krátké právnické praxi u Zemského trestního soudu ve Vídni a Krajského soudu v Olomouci vstoupil roku 1888 jako koncipient do advokátní kanceláře staročeského politika JUDr. Jana Žáčka. Vlastní advokátní kancelář si otevřel v Olomouci roku 1895.\n\nPolitickou kariéru zahájil ve staročeské Moravské národní straně. V září (podle jiného zdroje již 24. června) 1896 se stal předsedou nově založené Katolické strany národní na Moravě. Ta se definovala loajálně k monarchii, jako konzervativní politická síla obhajující zájmy českých katolíků na Moravě.\n\nVe volbách roku 1901 byl zvolen poslancem Říšské rady (celostátní parlament) za kurii venkovských obcí, obvod Valašské Meziříčí, Uherský Brod, Místek. Mandát obhájil ve volbách roku 1907, konaných již podle rovného volebního práva, bez kurií, kdy byl zvolen za český okrsek Morava 17. Zasedl v poslanecké frakci Český katolicko-národní klub. Opětovně získal za tentýž obvod poslanecké křeslo ve volbách roku 1911. Usedl nyní do parlamentního klubu Katolická národní strana. V Říšské radě setrval až do konce monarchie.\n\nV roce 1902 se stal poslancem Moravského zemského sněmu, kde zasedal do roku 1914. Uspěl v zemských volbách roku 1902 za kurii venkovských obcí, obvod Uherský Brod. Mandát obhájil v zemských volbách roku 1906, nyní za českou kurii venkovských obcí, obvod Uherský Brod, Bojkovice, Valašské Klobouky. Opětovně zde byl zvolen v zemských volbách roku 1913. V zemském sněmu i na Říšské radě působil jako předseda klubu katolických poslanců. V roce 1907 byl zvolen místopředsedou Národního klubu českých poslanců na říšské radě a stal se spoluzakladatelem Slovanského centra a místopředsedou Slovanské jednoty. Od roku 1908 do roku 1912 byl náměstkem zemského moravského hejtmana.\n\nBěhem světové války byla Hrubanova Katolická národní strana nadále loajální k monarchii a veřejně se distancovala od českého domácího a zahraničního odboje. Ještě v říjnu 1918 prohlásil Hruban: „\"My, čeští katolíci, nemáme nic společného s ostatními českými stranami, které chtějí samostatnost českého státu. My představujeme konzervativní český monarchismus. Chceme, aby česká samostatnost byla řešena pod korunou habsburskou\".“\n\nVzhledem k dynamice vývoje se ale již koncem října 1918 zúčastnil jednání zástupců domácího i zahraničního odboje v Ženevě o budoucí podobě státu. Byl delegován svou stranou do Národního výboru československého. V letech 1918–1920 zasedal v Revolučním národním shromáždění. Jako ministr bez portfeje se stal v letech 1918–1919 členem první československé vlády vedené Karlem Kramářem. Za svůj prorakouský aktivismus z dob před rokem 1918 byl ovšem terčem kritiky. Spolu s Msgre. Janem Šrámkem se zasloužil o sjednocení různých křesťanských frakcí do Čsl. strany lidové (1919). V letech 1919–1938 zastával funkci místopředsedy Ústředního výkonného výboru ČSL a moravského zemského výboru.\n\nV parlamentních volbách v roce 1920 získal poslanecké křeslo v Národním shromáždění ČSR . Vykonával funkci místopředsedy sněmovny Národního shromáždění. Předsedal ústavně právnímu výboru a jako místopředseda působil v iniciativním výboru poslanecké sněmovny.\n\nV parlamentních volbách v roce 1925 získal za lidovce senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval až do jeho zrušení v roce 1939. Krátce předtím, v prosinci 1938, ještě přestoupil do nově zřízené Strany národní jednoty. V letech 1926–1929 působil jako předseda a v letech 1929–1939 jako místopředseda senátu.\n\nByl také spoluzakladatelem a členem několika katolických, vlasteneckých, kulturních a uměleckých spolků. Krátce po Mnichovské dohodě se stáhl z politického života. Za německé okupace byl nacisty zatčen a 5. dubna 1945 byl popraven jeho starší syn JUDr. Vladimír Hruban, papežský komoří. Mořic Hruban zemřel na záchvat mrtvice 16. září 1945 a je pohřben na olomouckém ústředním hřbitově.\n\n\n"}
{"id": "416857", "url": "https://cs.wikipedia.org/wiki?curid=416857", "title": "Klášter Fossanova", "text": "Klášter Fossanova\n\nKlášter Fossanova (resp. opatství) je středověký benediktinský klášter, který se nachází v italské obci Priverno v regionu Lazio, provincie Latina.\n\nNa římských základech postavili benediktini roku 529 první románskou stavbu, na niž roku 1135 navázal nový cisterciácký konvent jako filiace savojského kláštera Hautecombe. Stavebním slohem je burgundská gotika.\nV opatství 7. března 1274 zemřel sv. Tomáš Akvinský, v pokoji kde se tak stalo, byla zřízena kaple, která je zde dodnes. V kostele je hrob, ale od konce 14. století, kdy byly ostatky přeneseny do dominikánského kláštera v Toulouse, je prázdný.\n\nV současnosti opatství obývají (polští) františkáni-minorité.\n\nDceřiné kláštery\n\n"}
{"id": "416860", "url": "https://cs.wikipedia.org/wiki?curid=416860", "title": "Sasanka karafiátová", "text": "Sasanka karafiátová\n\nSasanka karafiátová (\"Metridium senile\", Linnaeus, 1761) je mořský dravý živočich z třídy korálnatců řádu sasanek, který obývá chladnější moře v severských oblastech. Jedná se tedy o oblasti severního Atlantského oceánu a Tichého oceánu, kde se vyskytuje od přílivové zóny až do hloubek maximálně 100 metrů. Preferují skalní oblasti, kde se přichytávají na exponované straně vůči proudění, což jim zajišťuje stálý přísun nové potravy. Sasanka může mít velkou variaci ve vzhledu a v zabarvení.\n\nSasanka ke svému životu potřebuje slané vody a nevyskytuje se vůbec v oblastech s brakickou vodou.\n\nSasanka má proměnlivý vzhled těla. Skládá se z delšího sloupce, který je ve spodní části u báze rozšířený a zužující se směrem k vrcholku. Na vrchu se nachází četná malá bílá chapadla, která slouží pro chytání potravy z okolo proudící vody. Jedinci mohou dorůstat velikosti až 30 centimetrů. Barva těla je většinou bílooranžová, tmavě zelená, hnědá, šedá ale mohou se objevovat i jedinci žlutí či červení.\n\nV případě ohrožení je sasanka schopna zatáhnout horní chapada do těla.\n\nSasanka se může rozmnožovat pohlavně i nepohlavně v závislosti na lokalitě, kde se jedinec nachází. Pokud se jediný jedinec dostane na příhodné místo, začne se záhy rozmnožovat nepohlavně, což vytvoří kolonii geneticky naprosto shodných jedinců v dané lokalitě. Pokud ale nejsou takto příznivé podmínky, dochází ke genetické výměně informací mezi různými jedinci.\n\n"}
{"id": "416865", "url": "https://cs.wikipedia.org/wiki?curid=416865", "title": "Klášter Bonneval", "text": "Klášter Bonneval\n\nKlášter Bonneval je v jihofrancouzské vsi Le Cayrol v departementu Aveyron.\n\nKlášter byl založen roku 1147 díky podnětu Guillauma de Calmont d'Olt, biskupa z Cahors. Jako zakladatelský konvent byli povoláni cisterciáci z Mazanu v Ardèche. Bonneval se postupem doby stal jedním z nejdůležitějších klášterů v oblasti. Jeho činnost byla ukončena během revoluce roku 1791.\n\nV dnešní době jej obývají trapistky.\n"}
{"id": "416867", "url": "https://cs.wikipedia.org/wiki?curid=416867", "title": "Afula", "text": "Afula\n\nAfula (hebrejsky עֲפוּלָה; arabsky العفولة, \"al-Afúla\", v oficiálním přepisu do angličtiny Afula) je město v Severním distriktu v Izraeli.\n\nNachází se v nadmořské výšce 60 metrů Jizre'elském údolí, 12 kilometrů jižně od Nazaretu a zhruba 13 kilometrů severně od hranic Západního břehu Jordánu.\n\nZápadně od města protéká Jizre'elským údolím vodní tok Kišon. Severovýchodně od města se zvedá masiv Giv'at ha-More (novější předměstské čtvrtě se nacházejí na jeho svazích), ze kterého do údolí stékají vádí Nachal ha-More a Nachal Tevet, která pak ústí do Nachal Adašim, jež míjí město na severozápadní straně a pak ústí do Kišonu. Jizre'elské údolí přechází severně od města do údolí Bik'at Ksulot. Jihovýchodně od města zase navazuje Charodské údolí.\n\nAfulu obývají Židé, přičemž osídlení v tomto regionu je převážně židovské. Výjimkou jsou vesnice Sulam, ad-Dachi a Najn ležící v masivu Giv'at ha-More cca 5 kilometrů východním a severovýchodním směrem odtud, které obývají izraelští Arabové.\n\nMěsto je na dopravní síť napojeno pomocí severojižní dálnice číslo 60, která se zde kříží s dálnicí číslo 65 (ve východozápadním směru). Z města rovněž vybíhá k jihovýchodu dálnice číslo 71. Městem do roku 1948 vedla železniční trať v Jizre'elském údolí. Pak byla zrušena, ale provoz na ní byl po nákladné rekonstrukci obnoven roku 2016. Funguje zde i stanice Afula. Ta na rozdíl od původní budovy nádraží z počátku 20. století leží na severním okraji města, zatímco historický objekt otomanské železniční stanice byl zachován jako památka. Zhruba 7 kilometrů jihozápadně se od města nachází letiště Megido.\n\nAfula se nachází v oblasti Dolní Galileje, přibližně na půl cesty mezi Dženínem a Nazaretem. Rozkládá se na místě biblického města \"Ofel\", kde žil Gideon. Je zmíněna v Knize Soudců (5:24) v souvislosti s Elišou, učedníkem Elijášovým, který žil nedaleko.\n\nV roce 1799 se během Napoleonova egyptského tažení konala poblíž vesnice \"al-Fula\" bitva u hory Tábor.\n\nV roce 1909 nebo 1910 zakoupil Jehošua Chankin první pozemky v Jizre'elském údolí o rozloze přibližně deset kilometrů čtverečních. Tento nákup znamenal začátek hořkých sporů mezi Araby a Židy ohledně práv vyhnaných zemědělců, kteří měli zdejší půdu v nájmu, a zaměstnání židovských nebo arabských hlídek.\n\nJako počátek vzniku moderní Afuly se pokládá rok 1925, kdy Americké sionistické společenství dokončilo výkup pozemků od rodiny Sursuků z Bejrútu. Nedaleká vesnice al-Fula, založená Saladinem, byla rozpuštěna. V době založení Afuly se toto sídlo nacházelo na železniční trati v Jizre'elském údolí, která byla během války o nezávislost v roce 1948 opuštěna. V roce 1930 byla v Afule otevřena Nemocnice ha-Emek, první moderní nemocniční zařízení v tehdejší mandátní Palestině, dodnes jeden z páteřních zdravotnických ústavů v zemi.\n\nAfula byla díky své blízkosti k Západnímu břehu Jordánu častým cílem teroristických útoků v období mírového procesu po uzavření dohod z Oslo a pak během Druhé intifády. 6. dubna 1994 zaútočil Hamas v centru města autem naplněným výbušninami a zabil sedm lidí. 5. května 2002 pak sebevražedný atentátník zabil jednoho člověka a mnoho dalších zranil v autobuse na zdejším centrálním autobusovém nádraží. 19. května 2003 byl proveden teroristický útok ve zdejším obchodním centru, při kterém byli tři lidé zabiti a 70 zraněno. Tento útok byl proveden Palestinským islámským džihádem a Brigádou mučedníků al-Aksá (napojenou na hnutí Fatah).\n\n17. července 2006 město zasáhlo několik raket typu Kaťuša vypálených teroristy z hnutí Hizballáh. Afula se tak stala jedním z nejjižnějších měst zasažených během druhé libanonské války.\n\nPodle údajů z roku 2009 tvořili naprostou většinu obyvatel Židé – cca 37 300 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 40 200 osob). Jde o středně velkou obec městského typu s dlouhodobě mírně rostoucí populací. K 31. prosinci 2015 zde žilo 44 900 lidí.\n\n\"* údaje od roku 2010 zaokrouhleny na stovky\"\n\n\n"}
{"id": "416882", "url": "https://cs.wikipedia.org/wiki?curid=416882", "title": "Kostel svatého Jiljí (Praha)", "text": "Kostel svatého Jiljí (Praha)\n\nKostel svatého Jiljí je gotický kostel románského původu při klášteře dominikánů na Starém městě pražském. Komplex kláštera s kostelem zasahuje do ulic Zlatá, Husova a Jilská, a Jalovcova.\n\nJiž před rokem 1238 zde bývala kapitula při starším románském kostelíku. Z roku 1238 pak pochází první zmínka o románském kostele v souvislosti s řádem německých rytířů, kteří se usadili vedle kostelíka. Podle dochovaných záznamů byl kostel mnohokrát stavebně upravován, zejména v roce 1293. \n\nSoučasná gotická obdélníková podoba trojlodního kostela (původně bez samostatného presbytáře) se dvěma věžemi na západní pochází přestavbu kostela, kterou v roce 1339 inicioval pražský biskup Jan IV. z Dražic (1250(51)–1343). Ve stavební činnosti pokračoval také jeho nástupce, první pražský arcibiskup Arnošt z Pardubic (1297–1364). Erby obou primasů se nacházejí na průčelí vstupu do chrámu: erb se třemi listy vinné révy patří Janovi IV. z Dražic, erb s přední půlkou koňského těla pak Arnoštovi z Pardubic.\n\nKostel byl vysvěcen 4. května 1371 arcibiskupem Janem Očkem z Vlašimi za přítomnosti krále Karla IV., jeho manželky Alžběty Pomořanské a syna Václava IV. \n\nVýznamným místním kazatelem byl od roku 1364 Jan Milíč z Kroměříže. Členem kapituly byl pravděpodobně i sv. Jan Nepomucký, který zde zřejmě působil v letech 1387–1388. \n\nBěhem husitských nepokojů, roku 1420 místní kapitula zanikla a kostel se stal farním strany podobojí pod správou Jana z Příbramě. \n\n28. června 1432 střechu kostela zachvátil silný požár po úderu blesku. Silnému čtyřhodinovém požáru podlehla celá střecha a dokonce byly roztaveny zvony. V pravé-jižní věži dnes opět visí tři zvony, které byly po požáru znovu ulity v roce 1437 pražským zvonařem Jeronýmem. Největší z nich „Jiljí” vážící asi 2800 kg, je nejstarší zvon v Praze. Zvon „Dominik” pochází ze 17. století a zvon „Maria” byl nově vyroben teprve roku 1831. Dnešní charakteristická silueta chrámu nese stopy rekonstrukce z patnáctého století, protože pouze pravá věž byla v roce 1826 opravena, kdy dostala střechu v podobě jehlanu, zatímco levá věž již nebyla dokončena.\n\n7. května 1625 král Ferdinand II. předal kostel do užívání dominikánům, kteří zde v místech původního hřbitova a staré farní školy vystavěli rozsáhlý čtyřkřídlý klášter podle stavebních plánů italských architektů Carla Luraga a Giovanniho Domenica Orsiho.\n\nJedná se původně o gotické síňové trojlodí o stejně vysokých lodích. V dnešní podobě je barokně zaklenut plackami na čtveřici pilířů. Obraz \"Ukřižovaný Kristus uctívaný dominikánskými světci\" zavěšený nad hlavním oltářem je dílo Antonína Stevense z let 1660–1662. Freskovou výzdobu provedl Václav Vavřinec Reiner, obrazy na oltářích namaloval rovněž Reiner, dále Matěj Zimprecht, Jan Petr Molitor, Josef Vojtěch Hellich ad., řezbářské práce Jan Antonín Quitainer, František Weiss, Richard Prachner (kazatelny) ad.\n\nSlavný malíř V. V. Reiner je pohřben před oltářem sv. Vavřince.\n\nNa začátku 80. let 20. století v tomto kostele režisér Miloš Forman natočil některé scény svého filmu Amadeus.\n\n\n"}
{"id": "416884", "url": "https://cs.wikipedia.org/wiki?curid=416884", "title": "Lawrence DeLucas", "text": "Lawrence DeLucas\n\nLawrence James DeLucas (* 11. července 1950 Syracuse, stát New York, Spojené státy americké) je americký vědec a astronaut, 272. člověk ve vesmíru po absolvování letu raketoplánem.\n\nVysokoškolské vzdělání v oboru chemie získal na Univerzitě Birmingham v Alabamě (University of Alabama at Birmingham). Zde také již jako doktor získal v letech 1994-1996 zaměstnání ve vědeckém centru makromolekulární chemie (The Center for Biophysical Sciences and Engineering, The University of Alabama at Birmingham), později se stal jeho ředitelem. Je autorem 25 patentů a dvou vědeckých knih.\n\nJeště před svým letem se oženil a založil si rodinu. Jeho manželkou je Katherine Gesterová, mají dceru Katherine (* 1983) a dva syny – Roberta (* 1982) a Johna (* 1987). \nPoužívá přezdívku Larry. Jeho zájmy: basketbal, bowling, modely letadel, astronomie.\n\nRaketoplán Columbia odstartoval ke svému 12. letu z floridského kosmodromu na Mysu Canaveral počátkem léta roku 1992. Na jeho palubě byla jednak vědecká laboratoř Spacelab v provedení USML-1 a také sedmičlenná mezinárodní posádka. Velitelem mise byl Richard Richards, s DeLucasem letěli dále Kenneth Bowersox, Carl Medade, Eugene Trinh z Vietnamu a dvě ženy, Bonnie Dunbaiová a Ellen Bakerová. Doktor DeLucas, kterému bylo necelých 42 let, zde byl jakožto univerzitní biochemik specialistou pro užitečné zařízení, tedy obsluhou Spacelabu. Mise získala v té době rekord v délce letu raketoplánu také díky odkládanému přistání pro špatné počasí na kosmodromech v USA. Nakonec přistáli tam kde startovali, na Floridě. V evidenci COSPAR byl let katalogizován 1992-034A.\nJe registrován jako 272. člověk ve vesmíru s 13 dny strávenými v kosmu.\n\n\n"}
{"id": "416899", "url": "https://cs.wikipedia.org/wiki?curid=416899", "title": "Operace Dřevěná noha", "text": "Operace Dřevěná noha\n\nOperace Dřevěná noha (hebrejsky: מבצע רגל עץ, \"Mivca Regel Ec\", anglicky: \"Operation Wooden Leg\") bylo kódové označení operace Izraelského vojenského letectva, která se odehrála 1. října 1985. Jejím cílem bylo sídlo Organizace pro osvobození Palestiny (OOP) v Hamam al-Šatu v Tunisku.\n\nDne 25. září 1985 byli na své jachtě při pobřeží Kypru zabiti tři izraelští civilisté a k útoku se přihlásila elitní jednotka OOP, známá jako Síla 17. Izraelská vláda a izraelské letectvo požadovalo okamžitou odvetu a jako cíl zvolilo velitelství OOP v Tunisku.\n\nOOP mělo sídlo v Tunisku od roku 1982, kdy bylo Izraelskými obrannými silami (IOS) vytlačeno z Libanonu. IOS zahájily v reakci na soustavné raketová ostřelování severního Izraele v roce 1982 operaci Mír pro Galileu, která vešla ve známost jako první libanonská válka.\n\nÚtok byl proveden osmi stíhacími letouny F-15 Eagle. V sedm hodin ráno odstartovaly letouny F-15 směrem k Tunisku. Jejich cíl byl vzdálený 2060 kilometrů a jednalo se o nejvzdálenější operaci IOS od operace Entebbe v Ugandě v roce 1976. Nad Středozemním mořem zároveň kroužil velitelský Boeing 707, který celou operaci řídil.\n\nIzraelské letouny svrhly přesně naváděné bomby na přímořské velitelství OOP. Poblíž Malty byly na válečné lodi připraveny vrtulníky, pro případ, kdyby bylo nutné evakuovat sestřelené piloty. Nakonec však nebyly zapotřebí.\n\nVelitelství OOP bylo zničeno, avšak předseda OOP Jásir Arafat se v té době nacházel jinde a vyvázl tak nezraněn. Podle Izraele bylo při operaci zabito na 60 členů OOP, včetně několika velitelů Síly 17. Při operaci došlo i k zabití několika tuniských civilistů. Celkem bylo podle Gilberta při útoku zabito 74 lidí.\n\nÚtok vyvolal silné protesty především mezi západní Evropou a arabskými státy. Spojené státy operaci schválily, čímž došlo ke zhoršení americko-tuniských vztahů. Útok rovněž zkomplikoval egyptsko-izraelská jednání o kontrole nad hraničním městem Taba. Izraelský premiér Šimon Peres k útoku prohlásil, že „byl činem sebeobrany.“\n\nRezoluce 573 Rady bezpečnosti OSN (Spojené státy se při hlasování zdržely) odsoudila útok na tuniské území jako flagrantní porušení Charty OSN a Tunisko podle ní mělo nárok na přiměřené reparace.\n\n"}
{"id": "416903", "url": "https://cs.wikipedia.org/wiki?curid=416903", "title": "National League A 2000/2001", "text": "National League A 2000/2001\n\nŠvýcarská hokejová liga – sezóna 2000/2001. Vítězem se stal tým ZSC Lions.\n\n\n\nHC La Chaux-de-Fonds sestoupil do NLB.\n"}
{"id": "416910", "url": "https://cs.wikipedia.org/wiki?curid=416910", "title": "Noon", "text": "Noon\n\nNoon, vlastním jménem Mikołaj Bugajak (* 1979 Varšava) je polský hip-hopový producent pocházející z varšavského sídliště Jelonki, vlastník studia 33 Obroty, a také spoluzakladatel (společně s Mikołajem Skalskim) studia S-33.\n\nNoon (dříve známý jako Komay), začal kariéru s uskupením Grammatik společně s kterým roku 1998 vydal desku \"EP\". Album bylo po dokončení několika skladeb został vydané přes label Blend Records pod názvem \"EP+\". V roce 2000 byl vydán nejvíce známý počin skupiny: \"Światła miasta\". Album propagovaly singly \"Friko\" a \"Nie ma skróconych dróg\", ke kterým byly natočené videoklipy. Po vydání však opustil Noon Grammatik kvůli, jak pověděl v jednom z rozhovorů \"uvědomění si toho, že by s nimi mohl dělat pořád jen to samé.\"\n\nV roce 2000 Bugajak nahrál sólové album \"Bleak Output\". Ze začátku bylo album vydáno pouze v Nizozemsku, v roce 2001 se objevilo i na polském trhu díky sublabelu nakladatelství Asfalt Records – Teeto Records. Samply, získané výlučně z polských vinylových desek, dotvářely poklidné klima na desce. \"Bleak Output\" se dočkalo v roce 2004 znovuvydání, rozšířené o dříve nevydané počiny: Near Escape a Near Escape (Supra Remix), také Vision a Bonus Breakz z singlu \"Vision\".\n\nMezitím v roce 2001 Noon nahrál společně se štětínským DJem Twisterem 11-minutový singl \"Vision\". Neohlašoval ale žádné nové album. V roce 2001 také Noon nahrál remix utworu Rozmowa, na singel Łony pod tym samym tytułem.\n\nPo sólové desce Noon začal spolupracovat s varšavským raperem Pezetem. Jejich společná deska \"Muzyka klasyczna\" se u posluchačů setkala s vřelým přijetím. Jako hosté na albu vystoupili: Mes, Fokus, Grammatik, Małolat i Ash. Album propagovaly dva singly: Re-fleksje i Seniorita (Gorąca krew). K oběma singlům byly nahrány videoklipy.\n\nV roce 2003 Noon nahrál desku \"Gry studyjne\". Jak později autor komentoval, byla to koláž z právě z 400 hudebních stop získaných pouze z starých vinylových desek, v převážné většině polských, a také sestavení klasických hip-hopových technik tvorby zvuků s novodobou, volně interpretovanou rytmikou. \"Gry studyjne\" jsou především mix emocí, z jedné části ničivých, ponurých i autobiografických a z druhé jednoduchých a dobrých. Mix rozpaků i naděje, založený na ambientních zvucích. K titulní skladbě Gry studyjne byl nahrán videoklip. Deska však nezískala takovou popularitu jako dřívější Noonovo album.\n\nRok 2004 přinesl další album ve spolupráci Pezet/Noon pod nazvem \"Muzyka poważna\". Album propagovaly skladby: Nie jestem dawno i Szósty zmysł, ke kterým byly natočeny videoklipy. O několik měsíců později byl vydán singl Szósty zmysł v balení bez tištěných materiálů. Bylo na něm možné slyšet (oproti originální verzi skladby) remix štětínského producenta Webbera, obě skladby též byly hrány v radiích.\n\nNoon vystoupil jako host ve skladbě \"Zwykle nie rapują, ale...\" od 2cztery7. V roce 2005 Noon udělal podklad k skladbě Siedem dni na kompilaci \"U ciebie w mieście 2\". Rovněž byl natočen videoklip ke skladbě W branży. Videoklip propagoval výběr \"Pozycje obowiązkowe vol. 1\" od vydavatelství Embargo Nagrania . Tento výběr obsahuje alba \"Muzyka poważną\", také \"Muzyka klasyczną\" a je rozšířen o skladby Siedem dni a Mantra z roku 2002.\n\nNoonova skladba Soker se objevila na kompulaci přidané k 25. číslu časopisu \"Notes na sześć tygodni\". Noon na podzim roku 2006 plánoval vydání svého třetího sólového alba \"8 bitów\", nakonec však nebyl spokojen se svým výsledkem a ustoupil od vydání alba. 18. ledna 2008 byla vydána třetí sólová deska Noona pod názvem \"Pewne sekwencje\".\n\n\n\n"}
{"id": "416911", "url": "https://cs.wikipedia.org/wiki?curid=416911", "title": "Mercury-Atlas 1", "text": "Mercury-Atlas 1\n\nMercury-Atlas 1 byl bezpilotní testovací let rakety Atlas s připojenou kosmickou lodí programu Mercury. Let měl být suborbitální a mělo při něm být provedeno několik měření a po následném vylovení kabiny měla být provedena její analýza. Pozornost NASA byla zaměřena na tyto oblasti: určení strukturální integrity konstrukce kapsle, studium obkladu tepelného štítu zádi při startu a tepelného působení při návratu do atmosféry (k tomu sloužilo 51 termočlánků), určení charakteristiky letové dynamiky při průletu atmosférou, ověřit dostatečnost systému pro vyzvednutí a seznámit obsluhu se startovními procedurami.\n\nTestovací let skončil nezdarem, když v čase 58 sekund došlo k porušení integrity konstrukce rakety. K porušení došlo poblíž spoje rakety Atlas s kapslí Mercury. Raketa i s kapslí dopadly do Atlantského oceánu a potopily se. Kapsle a zbytky rakety byly následně vyloveny pro rekonstrukci příčin havárie. Soustava rakety s lodí dosáhla apogea 13 km a uletěla vzdálenost 9,6 km. Loď Mercury byla vyrobena společností McDonnell měla pořadové číslo 4 a měla hmotnost 1154 kg. Dnes jsou zbytky kapsle vystaveny v Kansas Cosmosphere and Space Center v Hutchinsonu v Kansasu.\n"}
{"id": "416917", "url": "https://cs.wikipedia.org/wiki?curid=416917", "title": "Grand Prix Belgie 2009", "text": "Grand Prix Belgie 2009\n\nGrand Prix Belgie 2009 (LXV ING Belgian Grand Prix), 12. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 815. grand prix, se již tradičně odehrála na okruhu ve Spa-Francorchamps.\n\n\nV závorce body získane v této GP:\n\n"}
{"id": "416919", "url": "https://cs.wikipedia.org/wiki?curid=416919", "title": "National League A 2008/2009", "text": "National League A 2008/2009\n\nŠvýcarská hokejová liga - sezóna 2008/2009. Mistrem se stal tým HC Davos.\n\n\n\nKonečný stav série: 4:2, postoupil EV Zug.\n\n\nKonečný stav série: 4:0, postoupil Fribourg-Gottéron.\n\n\nKonečný stav série: 4:0, postoupil tým Kloten Flyers.\n\n\nKonečný stav série: 4:3, postoupil HC Davos.\n\n\nKonečný stav série: 4:0, do finále postoupil Kloten Flyers.\n\n\nKonečný stav série: 4:3, do finále postoupil HC Davos.\n\n\nKonečný stav série: 4:3, Nationalligu A vyhrál tým HC Davos.\n\n\n\n"}
{"id": "416921", "url": "https://cs.wikipedia.org/wiki?curid=416921", "title": "Zemský okres Pfaffenhofen an der Ilm", "text": "Zemský okres Pfaffenhofen an der Ilm\n\nPfaffenhofen je zemský okres v Bavorsku v Německu. Je obklopen okresy (od jihu podle hodinových ručiček): Eichstätt, Kelheim, Freising, Dachau a Neuburg-Schrobenhausen, a městem Ingolstadt.\n\nV raném středověku byl okres částečně majetkem klášterů Ilmmünster a Münchsmünster a částečně tvořil malé sekulární státy (například stát Scheyern). Místní vládci v této době byli předci pozdějšího rodu Wittelsbachů, kteří se v roce 1180 stali vládci celého Bavorska\nDnešní podoba okresu vznikla v roce 1972 sloučením několika původních okresů.\n\nOkres leží v rovině Hallertau, mezi řekami Isar a Dunaj. Dunaj protéká nejsevernější částí okresu.\n\n"}
{"id": "416924", "url": "https://cs.wikipedia.org/wiki?curid=416924", "title": "Sporopolenin", "text": "Sporopolenin\n\nSporopolenin (též sporopollenin) je vysoce odolný nedusíkatý biopolymer složený z mastných kyselin, fenylpropanoidů, dále však i různých lipidů, fenolů a karotenoidů, se sumárním vzorcem CH0. Tvoří základní složku exiny (tedy vnějšího obalu) pylových zrn, ale i výtrusů různých řas, hub a kapraďorostů.\n\nSporopolenin se vyznačuje značnou odolností, což je z části důvodem, proč dlouho nebylo známo jeho chemické složení. Je odolný k působení fluorovodíku a acetolýze. Ačkoliv na druhou stranu je nenasycený a proto náchylný k oxidaci, ale také k působení některých silných bází.\n"}
{"id": "416927", "url": "https://cs.wikipedia.org/wiki?curid=416927", "title": "Expedice 19", "text": "Expedice 19\n\nExpedice 19 byla devatenáctou expedicí Mezinárodní vesmírné stanice (ISS). Velitel Gennadij Padalka s Michaelem Barrattem a Charlesem Simonyim ze 16. návštěvní expedice odstartovali 26. března 2009 v 7:49 EDT, na ISS se k nim připojil Kóiči Wakata z předešlé expedice. Expedice 19 byla poslední expedicí s tříčlennou posádkou. Po příletu Sojuzu TMA-15 29. května 2009 bylo označení mise změněno na Expedice 20, která má již šestičlennou posádku.\n\n\n\n\nHlavní část dlouhodobé posádky odstartovala 26. března 2009 z kosmodromu Bajkonur v kosmické lodi Sojuz TMA-14. Velitel Expedice 19 ruský kosmonaut Gennadij Padalka a palubní inženýr Michael Barratt vzlétli spolu s již podruhé letícím vesmírným turistou Charlesem Simonyim. Sojuz se připojil ke stanici k modulu Zvezda 28. března 2009. Kvůli závadě v automatické navigaci musel přistání ručně řídit Gennadij Padalka.\n\nK nové posádce ISS se připojil japonský astronaut Kóiči Wakata, který se na vesmírnou stanici dostal s raketoplánem Discovery při misi STS-119 již 15. března 2009 a krátce pracoval jako člen Expedice 18.\n\nČlenové posádek Expedice 18 a Expedice 19 si Mezinárodní vesmírnou stanici předali a zbylá část posádky Expedice 18 Jurij Lončakov a Michael Fincke spolu se Simonyim přistála 8. dubna 2009 v Sojuzu TMA-13 v Kazachstánu.\n\nKrátce po příletu na ISS musela posádka připravit nákladní zásobovací loď Progress M-66 (ISS-32P) k odpojení. Loď se od ISS odpojila 6. května 2009 a tím uvolnila port na modulu Pirs pro přílet nové nákladní lodě Progress M-02M (ISS-33P).\n\nTa odstartovala z kosmodromu Bajkonur 7. května 2009 a se stanicí se spojila 12. května 2009, přivezla 2510 kg zásob včetně pohonných látek.\n\nPosádka Expedice 19 pokračovala ve vědeckých experimentech a údržbě stanice. Připravovala také vybavení stanice na rozšíření posádky na šest členů, které proběhlo na konci května příletem Sojuzu TMA-15. Poté se označení expedice změnilo na Expedice 20.\n"}
{"id": "416932", "url": "https://cs.wikipedia.org/wiki?curid=416932", "title": "Ruchama Avraham", "text": "Ruchama Avraham\n\nRuchama Avraham Balila (hebrejsky: רוחמה אברהם בלילא‎, narozená 29. ledna 1964, Rišon le-Cijon, Izrael) je izraelská politička a bývalá poslankyně Knesetu za stranu Kadima. V minulosti zastávala post ministryně turismu a ministryně bez portfeje zodpovědné za vztahy s Knesetem.\n\nNarodila se ve městě Rišon le-Cijon v roce 1964. Po ukončení vojenské služby absolvovala bakalářské studium politologie na Bar-Ilanově univerzitě v Ramat Ganu.\n\nPoprvé byla do zákonodárného shromáždění zvolena v roce 2003 na kandidátce Likudu. V tomto funkčním období působila jako členka Výboru pro finance a ekonomiku a členka Výboru na podporu postavení žen a zahraničních pracovníků. V březnu 2005 se stala náměstkyní ministra vnitra.\n\nV roce 2005 přestoupila do nové politické strany Kadimy, za níž byla následujícího roku znovuzvolena do Knesetu. Roku 2006 započalo její vyšetřování pro korupci, za to že přijala zaplacenou cestu ve výši 6 800 amerických dolarů (a 4 388 dolarů finančních výloh) od zemědělské exportní společnosti Agrexco. Následně jí zdůvodnila jako zvláštní zasedání Výboru pro vnitřní záležitosti Knesetu, ačkoli nebyla jeho členkou. Případ byl odložen pro nedostatek důkazů. Nejvyšší státní zástupce Menachem Mazuz však prohlásil: „Jednání Avraham bylo hanebné, neslušné, překročilo etická pravidla Knesetu a hraničilo s trestným činem.“\n\nV rámci změn ve vládě, v červenci 2007, byla Avraham jmenována ministryní bez portfeje zodpovědnou za vztahy s Knesetem. V červenci 2008 se stala ministryní cestovního ruchu. V předčasných volbách do Knesetu v únoru 2009 obhájila svůj mandát, když kandidovala na osmém místě kandidátky Kadimy. Strana přešla do opozice.\n\nJe matkou dvou dětí.\n\n"}
{"id": "416947", "url": "https://cs.wikipedia.org/wiki?curid=416947", "title": "Jindřich IV. Lucemburský", "text": "Jindřich IV. Lucemburský\n\nJindřich IV. Lucemburský zvaný Slepý (1112 - 14. srpna 1196, Echternach) byl lucemburský hrabě v letech 1136-1196 a namurský markrabě v letech 1161-1194.\n\nJindřich byl dvakrát ženatý. Až z druhého manželství se mu v kmetském věku narodila dcera, pojmenovaná po jeho matce Ermesinda. Před jejím narozením byl dědicem lucemburského hraběte synovec Balduin V. Henegavský. Ermesindu ve dvou letech zasnoubil s Jindřichem II. ze Champagne. Původní dědic Balduin se ovšem nevzdával myšlenky na dědictví a zakročit musel až císař. Balduin nakonec získal Namursko a Lucembursko zůstalo dědičce, která byla zřejmě roku 1196 provdána za o mnoho staršího Theobalda I. z Baru, který se neúspěšně pokoušel získat Namur zpět. Jindřich zemřel v létě 1196 a byl pohřben v premonstrátském klášteře Floreffe po boku svých rodičů.\n"}
{"id": "416948", "url": "https://cs.wikipedia.org/wiki?curid=416948", "title": "Empirický vzorec", "text": "Empirický vzorec\n\nEmpirický vzorec sloučeniny je vzorec, který vyjadřuje základní poměr mezi atomy tvořící molekulu. Mějme sloučeninu složenou ze tří prvků (A, B, C). Poměr těchto prvků v molekule lze vyjádřit pomocí obecného vzorce ABC. Pro stechiometrické koeficienty \"x\", \"y\" a \"z\" v molekule platí, že vzájemný poměr těchto koeficientů odpovídá poměru látkových množství zúčastněných prvků:\n\nx : y : z = n(A) : n(B) : n(C)\n"}
{"id": "416963", "url": "https://cs.wikipedia.org/wiki?curid=416963", "title": "Kašubistika", "text": "Kašubistika\n\nKašubistika je filologický obor, který se zábývá literaturou a jazykem Kašubů, slovanského národa žijícího v Kašubsku, malá část je rozptýlena po Polsku, významné diaspory existují v Německu, Kanadě a Spojených státech amerických. Hlavním centrem pro rozvoj kašubistiky je Gdaňská univerzita v Polsku.\n"}
{"id": "416964", "url": "https://cs.wikipedia.org/wiki?curid=416964", "title": "Čaj Č’-kang", "text": "Čaj Č’-kang\n\nČaj Č’-kang (* 10. října 1966) () je od roku 1998 čínský kosmonaut, člen oddílu kosmonautů čínské armády (ČLOA). Roku 2008 absolvoval třídenní kosmický let, v jehož průběhu jako první Číňan vystoupil do kosmického prostoru.\n\nČaj Č’-kang pochází z malé vesnice v mandžuské provincii Číny Chej-lung-ťiang. V letech 1985–1989 studoval vojenskou vysokou leteckou školu, získal titul bakaláře. Po studiu sloužil v vojenském letectvu.\n\nV říjnu 1995 se přihlásil do oddílu kosmonautů. Po úspěšném absolvování všech testů byl v lednu 1998 zařazen mezi čínské kosmonauty. Byl náhradníkem při prvním čínském pilotovaném kosmickém letu – loď Šen-čou 5 v říjnu 2003. V druhém čínském letu – Šen-čou 6 v říjnu 2005 – byl velitelem záložní posádky.\n\nRoku 2008 byl jmenován velitelem třetího čínského letu v lodi Šen-čou 7, dalšími členy posádky byli Liou Po-ming a Ťing Chaj-pcheng. Start proběhl 25. září 2008 v 13:10 UTC.\nNejdůležitějším cílem letu byl první výstup čínských kosmonautů do vesmírného prostoru. Výstup proběhl 27. září od 8:38 do 9:00 UTC. Z lodi vystoupil Čaj Č’-kang v čínském skafandru typu Fej-tchien (pinyin: Fejtian), pomáhal mu Liou Po-ming v ruském skafandru Orlan. Po skončení výstupu se od lodi oddělil mikrosatelit určený ke snímkování lodi (aktivní do 4. ledna 2009). Kosmonauti přistáli v návratovém modulu 28. září 2008 v 9:38 UTC. Orbitální modul zůstal na oběžné dráze s očekávanou životností půl roku.\n"}
{"id": "416968", "url": "https://cs.wikipedia.org/wiki?curid=416968", "title": "Mark Christopher Lawrence", "text": "Mark Christopher Lawrence\n\nMark Christopher Lawrence (* 22. května 1964, Los Angeles, Kalifornie, USA) je americký herec, stand-up komik a dabér. Pravděpodobně nejznámější je ze své role tajemného DJe, Tone Defa, v satirickém mockumentu, Fear of a Black Hat z roku 1994. Hrál také v mnoha populárních filmech jako , Planeta opic (2001) a Štěstí na dosah\n\nLawrence je v současnosti k vidění ve své pravidelné roli jako Big Mike v NBC seriálu Chuck. Hostoval v mnoha televizních pořadech, z těch nejznámějších například Hrdinové, My Name Is Earl, Drzá Jordan, Dharma & Greg, Show Jerryho Seinfelda, Malcolm v nesnázích, Dotek anděla, Malcolm & Eddie, Men Behaving Badly, Murphy Brown a Martin.\n\nLawrence a jeho dva sourozenci vyrůstali se svobodnou matkou v Comptonu v Kalifornii. V desátém třídě se přidal do školního debatního týmu. Poté, co vyhrál školní okresní Literární olympiádu, zúčastnil se Lawrence státního a národního stupně soutěže a vyhrál univerzitní cenu \"Bovero-Tabor Award\", která je udělována nejlepším mladým mluvčím v zemi.\n\nNa University of Southern California se stal trenérem debatního týmu a bylo mu uděleno plné stipendium. Během studia získával cenné zkušenosti při práci v Los Angeles Theater Center. Tady si jej vyhlídl agent, který mu sehnal první roli v televizním seriálu Poldové z Hill Street.\n\nPo dokončení vysoké školy pracoval v divadle San Francisco Mime Troupe a účinkoval ve standup comedy po celé Americe, Austrálii a Kanadě.\n\nLawrencova práce v divadle vedla k získání ocenění \"Dramalogue\" za jeho účinkování ve hře \"Minimanta\" od Rezy Abdoh. Vyhrál cenu NAACP za práci Ken Davisově \"The Glass House\" v roce 1990. Této role si všiml režisér James Cameron, který jej obsadil ve filmu .\n\n"}
{"id": "416969", "url": "https://cs.wikipedia.org/wiki?curid=416969", "title": "Tomáš Petráček", "text": "Tomáš Petráček\n\nTomáš Petráček (* 1972 Hořice v Podkrkonoší) je český katolický teolog, kněz a církevní historik. Je akademickým kaplanem a vikářem při kostele Nanebevzetí Panny Marie v Hradci Králové a aktivním členem redakční rady revue pro teologii a duchovní život Salve. Vyučuje na Katolické teologické fakultě UK a na Pedagogické fakultě Univerzity Hradec Králové, kde zároveň působí jako vedoucí katedry Kulturních a náboženských studií. Je postulátorem blahořečení umučeného kněze Josefa Toufara.\n\nPo gymnáziu 1986-1990 v Hořicích vystudoval v letech 1990–1992 a 1996–1999 na FF UK Praha obor historie-etnologie (v letech 1992–1996 studium přerušil ze zdravotních důvodů) a získal akademický titul Mgr. (summa cum laude). V následujících třech letech (1999–2002) absolvoval na téže univerzitě při Ústavu hospodářských a sociálních dějin doktorandské studium v oboru hospodářské a sociální dějiny a v březnu 2002 obhájil disertační práci „Fenomén darovaných lidí v přemyslovských zemích 11.–12. století“ a obdržel titul PhDr. a Ph.D. v oboru hospodářských a sociálních dějin.\n\nV roce 2000 vstoupil do kněžského semináře, kde studoval do roku 2002. Poté pokračoval ve studiích na Univerzitě ve Fribourgu ve Švýcarsku, kde v roce 2005 složil závěrečné zkoušky a obdržel titul Licentia in Sacra Theologia (insigni cum laude), licenciátní práce: Le Père Vincent Zapletal OP (1867–1938), Portrait d’un exégète catholique. V letech 2006–2008 studoval na Cyrilometodějské teologické fakultě Univerzity Palackého Olomouc doktorandské studium oboru teologie, specializace církevní dějiny. V únoru 2008 obhájil disertační práci (školitel prof. František Xaver Halas) a obdržel titul doktor teologie (Th.D.). V červnu 2012 se habilitoval v oboru českých dějin na Filozofické fakultě Univerzity Karlovy. Název jeho habilitační práce je Bible a historicko-kritická metoda: Česká a světová progresivní exegeze ve víru (anti-)modernistické krize.\n\nAbsolvoval studijní pobyty na Friedrich-Wilhelm University – Bonn (1997), na l’Institute Catholique – Paříž (2002) a na Collegio Teutonico – Řím/Vatikán (2007).\n\nKněžské svěcení přijal 24. září 2005 v katedrále v Hradci Králové prostřednictvím Dominika Duky a 25. září 2005 slavil primiční mši v rodných Hořicích. Od roku 2007 je kaplanem akademické obce v Hradci Králové a farní vikář při kostele Nanebevzetí Panny Marie v Hradci Králové. V roce 2013 ho biskup Jan Vokál jmenoval postulátorem blahořečení umučeného kněze Josefa Toufara.\n\nKřesťanský akademický klub Salaš, kde Tomáš Petráček působí jako kaplan, je společenství s dlouholetou tradicí s cílem rozšiřovat studentský život do jeho plné šíře, k níž nepatří jen účast na přednáškách a seminářích, ale celkový růst a zrání. Jeho snahou není být „servisní náboženskou organizací\", ale otevřeným společenstvím pro živé sdílení víry v radostech i strastech, které k životu patří.\n\nSalaš pořádá mnoho různých pravidelných i nepravidelných duchovních, kulturních, studijních, sportovních a zábavných aktivit, které jsou otevřené nejen všem studentům a pedagogům v Hradci Králové.\n\n\n\n"}
{"id": "416970", "url": "https://cs.wikipedia.org/wiki?curid=416970", "title": "University of Alabama at Birmingham", "text": "University of Alabama at Birmingham\n\nUniversity of Alabama at Birmingham (krátce také UAB) je státní vysoká škola v Birminghamu v americkém státě Alabama. Studuje zde přes 17 000 studentů a univerzita je tak druhá největší v University of Alabama System.\n\nUniversity of Alabama at Birmingham byla založena v roce 1969.\n\nSportovní týmy školy se nazývají \"Blazers\".\n\n\n"}
{"id": "416971", "url": "https://cs.wikipedia.org/wiki?curid=416971", "title": "Flos Carmeli", "text": "Flos Carmeli\n\nFlos Carmeli je římskokatolická modlitba k Panně Marii. Název znamená \"Karmelská květino\". Text této modlitby, velmi staré antifony k svátku Panny Marie Karmelské (16. července), byl napsán sv. Šimonem Stockem (asi 1165–1265), přičemž šlo údajně o jeho nejoblíbenější modlitbu. Modlitba je psaná ve formálně velmi dokonalých latinských rýmovaných verších, odpovídajících středověké tradici. Její hlavní součástí je řetězec epitet Panny Marie, který v závěru vede k prosbě za milosrdenství pro členy karmelitánského řádu.\n\nFlos Carmeli, <br>\nVitis florigera, <br>\nSplendor coeli,<br>\nVirgo puerpera. <br>\nSingularis.<br>\nMater mitis, <br>\nsed viri nescia,<br>\nCarmelitis <br>\nesto propitia<br>\nStella Maris. <br>\n\nKvěte Karmelu,<br>\nrévo v květu,<br>\nnebeská vznešenosti,<br>\npanno – rodičko<br>\njedinečná.<br>\nMatko něžná,<br>\nale muže nepoznavši,<br>\nke karmelitánům,<br>\nmilostivá buď<br>\nmořská hvězdo.<br>\n"}
{"id": "416977", "url": "https://cs.wikipedia.org/wiki?curid=416977", "title": "Bess Trumanová", "text": "Bess Trumanová\n\nElizabeth „Bess“ Virginia Wallaceová Trumanová (13. února 1885, Independence, Missouri – 18. října 1982 tamtéž) byla manželka 33. prezidenta USA Harry S. Trumana a v letech 1945 až 1953 vykonávala funkci první dámy USA.\n\nJejí rodina pocházela z vyšších vrstev, poté se její otec zadlužil a propadl alkoholismu a posléze spáchal sebevraždu. Její matka nápor emocí nevydržela, a tak se musela chytrá a nadaná Bess obětovat a postarat se o rodinu.\n\nV roce 1919 se vdala za farmáře a začínajícího politika Harryho Trumana. Podporovala manžela během volebních kampaní, jinak se pouze starala o domácnost. V roce 1924 se narodila jejich jediná dcera Margaret. Trumanová svému muži psala projevy a starala se o administrativu.\n\nNikdy nechtěla být první dámou a tento post příliš nezvládala. Chtěla být opakem své předchůdkyně Eleanor Rooseveltové, zrušila týdenní tiskové konference a s tiskem komunikovala pouze písemně, často však na mnoho otázek neodpověděla a dostala tak přezdívku „Lady No Comment“. Byla dobrou hostitelkou.\n\nPo skončení funkčního období se zapojovala do charitativních činností.\n"}
{"id": "416986", "url": "https://cs.wikipedia.org/wiki?curid=416986", "title": "Steg the Slug", "text": "Steg the Slug\n\nSteg je velmi netradiční hrdina počítačové hry. Je to slimák a jeho úkolem je nakrmit jeho stále se rozrůstající potomstvo. Proto jim chytá různé červy pomocí bublin ze slizu. Doprava potravy ale není tak snadná, neboť bubliny mohou prasknout pokud se setkají s ostrým předmětem. Steg však může najít různé pomocné vybavení usnadňující mu jeho úkol, jako jsou robotické nohy nebo raketový motor. Hra obsahuje 10 levelů. Po úspěšném dokončení každého levelu k němu dostanete přístupové heslo.\n\nHra byla vydána v roce 1992 pro počítače Amiga, Amstrad CPC, Atari ST, Commodore 64, Sinclair ZX Spectrum a v roce 1993 pro PC.\n\nAutoři verze pro Sinclair ZX Spectrum:\n\n"}
{"id": "416987", "url": "https://cs.wikipedia.org/wiki?curid=416987", "title": "Adam Baldwin", "text": "Adam Baldwin\n\nAdam Baldwin (* 27. února 1962, Chicago, Illinois, USA) je americký herec. Do povědomí se dostal svými rolemi, jako byli například Animal Mother v Kubrickově filmu \"Olověná vesta\", Ricky Linderman ve snímku \"Moje tělesná stráž\", Knowle Rohrer v seriálu \"Akta X\" či Marcus Hamilton v seriálu \"Angel\". Ve sci-fi seriálu \"Firefly\" a ve filmu \"Serenity\" hrál postavu Jaynea Cobba, v komediálním špionážním seriálu \"Chuck\" ztvárnil agenta NSA Johna Caseyho.\n\nBaldwin se narodil v Chicagu v Illinois. Vystudoval střední školu New Trier ve Winnetce a pracoval nějakou dobu jako řidič kamionu.\n\nOd roku 1980 účinkoval v mnoha filmech. V roce 1980 hrál Ricky Lindermana ve filmu \"Moje tělesná stráž\" a poté se posunul k větším rolím ve filmech \"Taxikáři\" (1983), \"Olověná vesta\" (1987), \"Den nezávislosti\" (1996), \"Smoke Jumpers\" (1996) a \"Serenity\" (2005), ve kterém pokračoval ve své roli žoldnéře Jaynea Cobba z televizního seriálu \"Firefly\". Jeho další práce zahrnovala filmy, jako jsou \"Radio Flyer\" (1992), \"Ze Země na Měsíc\" (1998) či \"Dobrodružství Poseidonu\" (2005) a seriály, jako např. \"Akta X\" (Knowle Rohrer), \"\", \"Hvězdná brána\", \"Angel\", \"The Inside\" a \"Námořní vyšetřovací služba\". Hrál také postavu Chad Shelten v seriálu stanice ABC \"Za rozbřesku\" (2006).\n\nBaldwin vyhrál v roce 2006 SyFy Genre Awards v kategorii \"Nejlepší televizní herec ve vedlejší roli\" za svou roli Jaynea Cobba v televizním seriálu Firefly.\n\nV roce 2007 daboval Supermana v animovaném snímku \"Superman: Soudný den\", v letech 2007–2012 hrál v seriálu stanice NBC \"Chuck\" agenta NSA Johna Caseyho.\n\nDaboval také několik videoher, např. \"Halo 3\".\n\n\n\n"}
{"id": "416991", "url": "https://cs.wikipedia.org/wiki?curid=416991", "title": "Spojené baltské vévodství", "text": "Spojené baltské vévodství\n\nSpojené baltské vévodství (německy \"Vereinigtes Baltisches Herzogtum\", též zkráceně jako \"Baltské vévodství\", nebo v návaznosti na předchozí krátkodobý státní útvar \"Baltský stát\", případně také \"Velkovévodství livonské\") byl pokus baltských Němců o vytvoření státu vedeného německou aristokracií na území dnešního Estonska a Lotyšska v letech 1918 až 1919. Spojené baltské vévodství bylo vyhlášeno 22. září 1918 jako stát vzniklý sjednocením dvou přechodných státních útvarů, Vévodství Kuronsko a Zemgalsko a Baltského státu.\n\nPřed první světovou válkou bylo celé území dnešního Lotyšska a Estonska součástí Ruského impéria. Rusové se pokoušeli místní lotyšskou a estonskou populaci rusifikovat. Místní obyvatelé tak neměli žádnou moc na chodu území, které obývali. Po vypuknutí války Němci zaútočili na území Litvy a fronta se mezi carskou armádou a německým vojskem ustálila až na území dnešního Lotyšska. V na podzim 1915 tak fronta ležela na linii měst Riga – Daugavpils – Baranoviči.\n\nNa začátku roku 1917 otřásla Ruskem Únorová revoluce. Byla svržena monarchie v čele s carem a revolucionáři vyhlásili republiku. Moci se chopila prozatímní vláda. Estonci reagovali na revoluční události vyhlášením autonomní gubernie v dubnu 1917. Estonská autonomní gubernie zabírala území bývalé livonské a estonské gubernie. Následná Říjnová revoluce na konci roku 1917 svrhla prozatímní vládu a do čela Ruska se dostali bolševici. Estonci využili chaosu, který zachvátil říši a prohlásili \"Národní shromáždění\" jedinou vládnoucí silou na území Estonska 28. listopadu 1917. Samotná nezávislost byla vyhlášena 24. února 1918. Stejným vývojem prošli i Lotyši. Národní shromáždění bylo vytvořeno 16. listopadu 1917 a prohlásilo se jedinou vládnoucí silou nad územím obývaným Lotyši. Nezávislé Lotyšsko bylo deklarováno 15. ledna 1918.\n\nNěmci taktéž využili chaosu v Rusku a zahájili v Pobaltí útok. Do konce února 1918 se německé armádě podařilo obsadit celé území livonské a estonské gubernie a vytvořili místní vojenskou vládu. V březnu 1918 byl mezi Německem a bolševickým Ruskem podepsán tzv. Brestlitevský mír, který ukončil válku na východní frontě a přiřkl Německu Finsko, část Polska, Ukrajinu, Bělorusko, Besarábii a celé Pobaltí.\n\nJako paralelní mocenské hnutí se vytvořilo pod kontrolou německých okupačních orgánů hnutí baltských Němců. Samotná rada byla vytvořena 12. dubna 1918 po naléhání německého císaře. Plánem bylo vytvořit z bývalých ruských provincií německý protektorát. Rada se skládala z 35 baltských Němců, 13 Estonců a 11 Lotyšů.\n\nDne 8. března respektive 12. dubna 1918 vyhlásili místní Němci Vévodství Kuronsko a Zemgalsko (\"Herzogtum Kurland\") a Baltský stát (\"Baltischer Staat\"). Oba státy se prohlásily být v personální unii s Pruským královstvím, ačkoliv tento fakt nikdy německá vláda nepotvrdila. Hlavním městem byla zvolena Riga a stát byl rozdělen do sedmi kantonů, Kuronsko (Kurland), Riga, Letgalsko (Latgale, Lettgallen), Jižní Livonsko (Südlivland), Severní Livonsko (Nordlivland), Saaremaa (Ösel) a Estonsko (Estland).\n\nHlavou Spojeného baltského vévodství, tedy vévodou, byl zvolen Adolf Fridrich Mecklenburský, jenž ale nebyl suverénním panovníkem, ale byl podřízený německému císaři, stejně jako bavorský nebo saský král. Vévoda Adolf Fridrich Mecklenburský nikdy nenastoupil do úřadu, a tak za něj vládla regentská rada složená ze čtyř baltských Němců, tří Estonců a tří Lotyšů.\n\nPo porážce Německa ve válce v listopadu 1918 musela německá vojenská správa předat moc do rukou Lotyšům respektive Estoncům. Spojené baltské vévodství se v podstatě zhroutilo a jeho Regentská rada byla na konci listopadu 1918 rozpuštěna. Reakcí místních baltských Němců bylo vytvoření tzv. Baltské zeměbrany (Baltische Landeswehr). Velitelem se stal Alfred Fletcher. Někteří němečtí vojáci po podepsání příměří odmítli demobilizaci a vytvořili v Rize tzv. Železnou divizi (Eiserne Division). Vojsko bylo postupně doplňováno dobrovolníky přijíždějícími z Německa a velitelem se stal generál von der Goltz. Německé vojsku dostalo povolení od dohodových mocností k působení v Pobaltí. Jeho misí bylo uchránit nově vzniklé pobaltské státy před obsazením Rudou armádou.\nV prosinci 1918 zaútočili na území Lotyšska bolševici. Německá armáda se z obav před totální porážkou spojila proti bolševickému nebezpečí s Lotyši. Spojená armáda Lotyšů a Němců ale byla i tak nucena před lépe vyzbrojenou a početnější armádou bolševiků stále ustupovat. V nejzoufalejším okamžiku bylo v držení spojenců pouze přístavní město Liepāja a její blízké okolí. Spojenému vojsku Lotyšů a Němců se ale nakonec podařilo zastavit sovětský postup a stabilizovat frontu. V březnu spojenecká armáda Lotyšů a Němců přešla do protiútoku a postoupila až k městu Saldus. Generálu von der Goltz se podařilo zvítězit v dalších několika bitvách, dobýt Ventspils (hlavní přístav Kuronska) a začal bolševiky vytlačovat na východ. Rudá armáda byla nakonec téměř vytlačena z celého lotyšského území.\nPostupu spojených lotyšsko-německých vojsk využila německá šlechta a vyvolala v Liepāje puč. Převzala moc v prozatímní vládě a členové svržené lotyšské prozatímní vlády se zachránili pouze úprkem na parníku Saratow. Nově vzniklou vládou byl von der Goltz prohlášen za vrchního velitele ozbrojených sil a v nové pozici se mu dokonce podařilo dobýt Rigu. Nová vláda ale nezískala podporu žádného evropského státu ani místního obyvatelstva. Tím spojenectví Lotyšů s Němci definitivně skončilo.\nLotyšská prozatímní vláda v zoufalé situaci požádala o pomoc sousední Estonsko. Estonská vláda odpověděla vysláním 3. divize pod velením generála Ernsta Põddera. Němci mezitím dorazili k městu Cēsis na severu Lotyšska. Zde došlo k jedné z největších a nejdůležitějších bitev jak Lotyšské, tak i Estonské osvobozenecké války, která vešla do dějin jako bitva o Cēsis. Spojenecká vojska Lotyšska a Estonska dokázala porazit armádu generála von der Goltz spojenou s baltskou Zeměbranou generála Alfreda Fletchera. Zlomil se tak definitivně vývoj války ve prospěch vlád pobaltských států. Čtyři dny na to se Němci stáhli z Rigy. Do situace se diplomaticky vložily státy Dohody a vznesly požadavek na stažení německých jednotek z Pobaltí. Debakl u Cēsisu donutil Němce podepsat klid zbraní a předat zbytek území do lotyšských rukou.\n\nS britskou podporou byly na území Estonska a Lotyšska vyhlášeny republiky. Zbytky německého Landeswehru byly dány pod velení Haroldu Alexandrovi a následně zcela rozpuštěny.\n"}
{"id": "416992", "url": "https://cs.wikipedia.org/wiki?curid=416992", "title": "Klisín", "text": "Klisín\n\nKlisín je místní část obce Milevsko v okresu Písek v Jihočeském kraji. Nachází se 1 km od Dmýštic a 10 km od Milevska. V roce 2011 zde trvale žilo dvacet obyvatel.\nNázev vesnice lze pravděpodobně vysvětlit dvěma způsoby. Jednak podle staročeského názvu pro hříbě – klíse. Zřejmě zde byla ustájena nebo chována hříbata. Nebo může být název Klisína odvozen od jména Klis nebo Klisa. Aby nedocházelo k záměně Klisína a blízkého Klisince, byl Klisín označován jako Veliký nebo Větší Klisín.\n\nPodle tohoto zdroje jsou první zmínky o vesnici z roku 1405 v zápise sporu mezi pražským měšťanem a správcem milevského kláštera. Další zmínky o vesnici jsou z roku 1463. Ve středověku byl klášterní statek v držení milevského kláštera. Později byla ves zastavena k hradu Zvíkov. V 15. století spravoval záležitosti Klisína níkovický rychtář. Od roku 1587 byla ves uváděna jako součást hrazanské rychty nepřetržitě až do roku 1850. V 16. století po koupi klášterního panství Kryštofem ze Švamberka se stal Klisín součástí zvíkovského panství a posléze orlického panství až do rozpadu feudalismu. Kolem roku 1836 byl na panském vrchu Zběžnice východně od Klisína zřízen větrný mlýn po způsobu větrných mlýnů z Holandska. Této chalupě se začalo říkat Na Větrníku. Název Na Větrníku je odvozený od jediného větrného mlýnu na Milevsku, který zde stával. I přes to, že mlýn byl ziskový a funkční, šlo o panský majetek a tak částka, která byla za jeho prodej požadována, byla neúměrně na tu dobu vysoká. Mlýn byl roku 1850 zrušený. V roce 2010 se podařilo zaměřit zbytky čtercového půdorysu mlýna. Sbor dobrovolných hasičů společně s obecní knihovnou byl ve vesnici založený roku 1905. V tomto roce se v nedalekém Milevsku uskutečnila slavnost nově přijatých hasičských sborů z Klisína a Zbelítova a slavnost vysvěcení stříkaček. Ves měla i svůj chudobinec. Roku 1926 byla založena Osvětová komise. Fara, lékař, četnictvo bylo v Milevsku. Děti byly přiškoleny do nedalekých Dmýštic. V roce 1940 zde žilo 132 obyvatel, bylo zde 24 popisných čísel. Samota Kozín (nazývaná též Kozinec) patřila v 18. století katastrálně pod Hrazánky. V roce 1930 byla samota i přes to, že měla hrazánecké popisné číslo, přičleněna k Klisínu. Později bylo samotě přiděleno klisínecké číslo. Poté v roce 1960 byla samota od Klisína oddělena a až do současnosti je připojena k Hrazánkům. V roce 1962 samostatná obec Klisín zanikla. Stala se zprvu součástí obce Dmýštice, posléze se i s Dmýšticemi v roce 1985 staly osadami města Milevska. V roce 1993 byl při stavebních pracích pod obytnou roubenou částí domu čp. 5 objeven majitelem domu poklad. Byl zde nalezen keramický hrneček se zlomkem tenkostěnné nádoby a se zbytky konopných textilií, do kterých byly zřejmě zabalené mince. V hrnečku se nalézalo celkem 750 mincí spojených měděnkou. Celý nález byl odevzdaný Prácheňskému muzeu v Písku.\n\n\n\n\n\n\n\n\n"}
{"id": "416994", "url": "https://cs.wikipedia.org/wiki?curid=416994", "title": "Baltský stát", "text": "Baltský stát\n\nBaltský stát (německy \"Baltischer Staat\") byl krátkodobý pokus baltských Němců o vytvoření státu vedeného německou aristokracií na území dnešního Estonska a částečně Lotyšska v roce 1918. Ještě během téhož roku se sjednotil s obdobnou iniciativou na vznik Vévodství Kuronsko a Zemgalsko ve Spojené baltské vévodství.\n"}
{"id": "416996", "url": "https://cs.wikipedia.org/wiki?curid=416996", "title": "Protireformace", "text": "Protireformace\n\nProtireformace, známá též jako katolická reformace, je termín obecně používaný pro reakci katolické církve na protestantskou reformaci, především potom na učení Martina Luthera. Protireformace probíhala přibližně dvě století od poloviny 16. století ve vrcholné renesanci, vrcholila v období nastupujícího baroka během třicetileté války a konečně doznívala až v 18. století.\nPro protireformaci byla typická snaha o návrat protestantů do lůna katolické církve pomocí nábožensko-duchovních argumentů a dogmat, tedy snaha o univerzalismus, o který se snažil už císař Karel V.\n\nNa druhé straně též probíhala i násilná rekatolizace, například na územích získaných katolickými vládci během třicetileté války (podle augšpurského „čí země, toho náboženství“). Tím bylo myšleno, že se poddaní po náboženské stránce museli podřídit svému pánovi, ať už byl katolík nebo protestant.\nK rozšíření katolických argumentů ale dobře posloužila také diplomacie, represe a misie. V této době nebyl neobvyklý jev zakládání náboženských řádů (nejznámějším řádem se stali jezuité), vytváření mariánského kultu a pro přiblížení problematiky lidovým vrstvám bylo užito barokního divadla nebo jasně vyznívající prvky barokního chrámového stavitelství.\n\n\n"}
{"id": "416998", "url": "https://cs.wikipedia.org/wiki?curid=416998", "title": "MÁV-START", "text": "MÁV-START\n\nMÁV-START Zrt. (VKM: START) je dceřiná společnost skupiny MÁV zabývající se provozováním osobní železniční dopravy v Maďarsku, pronájmem lokomotiv a údržbou kolejových vozidel. Vznikla dne 1. července 2007 rozčleněním společnosti MÁV. Od 1. ledna 2014 byly do firmy začleněny rovněž společnosti MÁV-TRAKCIÓ Zrt. (vlastník a poskytovatel lokomotiv a personálu) a MÁV-GÉPÉSZET Zrt. (údržba železničních vozidel), které tímto krokem zanikly.\n\nV43 • V46 • V63 • 1047 • 481\n\nBDVmot • BVhmot • BVmot • 5341 • 5342\n\nM28 • M30 • M31 • M32 • M38 • M40 • M41 • M42 • M43 • M44 • M46 • M47 • M61 • M62 • M63\n\nBzmot • Bamot 701–702 • MDa, MDmot • 6312 • 6341 • 6342\n\n\n"}
{"id": "416999", "url": "https://cs.wikipedia.org/wiki?curid=416999", "title": "Populační genetika", "text": "Populační genetika\n\nPopulační genetika je nauka o změnách zastoupení alel jednotlivých genů v populaci. Tyto změny mohou být důsledkem jak přirozeného výběru, tak genetického driftu. Oba tyto mechanismy zpravidla omezují genetickou variabilitu populace: mezi další aspekty měnící se různorodosti života, které populační genetika studuje, a které naopak variabilitu zvyšují, může patřit mutace, která v průběhu času vytváří nové alely, nebo tok genů, což je přenos dědičné informace z populace do populace. Takový tok může nastávat i mezi různými druhy.\n\nHlavní součástí práce populačního genetika je vytváření matematických modelů (jako je např. Wrightův-Fisherův model), které různým způsobem vystihují přírodní populace a následné zjišťování toho, nakolik se předpovězené výsledky kryjí se skutečností.\n\nZáklady populační genetiky byly vystavěny v první polovině dvacátého století a rozhodujícím způsobem přispěly k všeobecnému uznání Darwinovy evoluční teorie, jelikož ukázaly, jak jsou tyto myšlenky dobře slučitelné s mendelovskou genetikou. Spojením těchto myšlenek vznikla v současnosti všeobecně uznávaná Nová syntéza v evoluční teorii.\n\nPopulace je soubor jedinců jednoho druhu, kteří žijí na jednom místě v určitém čase. Z genetického hlediska je populace soubor jedinců spojených příbuzenskými vztahy (mají společné předky). Genofond populace je soubor všech alel (genů), které se v populaci vyskytují.\n\n\nVyjadřuje rovnováhu mezi alelami v panmiktické populaci – tj. rovnováhu mezi homozygotně dominantními, homozygotně recesivními a heterozygotními jedinci v panmiktické populaci.\np+2pq+q=1\npříklad:V panmiktické populaci sledujeme barvu očí. Hnědou barvu nese dominantní alela (A). V této populaci má 8 % lidí modré oči. Modrou barvu nese recesivní alela (a). Kolik lidí má v populaci hnědé oči a jsou heterozygoti?\n\nřešení: q=8%=0,08\nV této populaci má 40 % lidí hnědou barvu očí a jsou heterozygoté.\n"}
{"id": "417004", "url": "https://cs.wikipedia.org/wiki?curid=417004", "title": "Seznam dílů seriálu Chuck", "text": "Seznam dílů seriálu Chuck\n\nToto je seznam dílů seriálu \"Chuck\". Americký televizní seriál \"Chuck\" byl v roce 2012 ukončen a má celkem pět řad.\n\n<onlyinclude></onlyinclude>\n\n"}
{"id": "417006", "url": "https://cs.wikipedia.org/wiki?curid=417006", "title": "Vévodství Kuronsko a Zemgalsko", "text": "Vévodství Kuronsko a Zemgalsko\n\nVévodství Kuronsko a Zemgalsko (německy \"Herzogtum Kurland und Semgallen\") byl krátkodobý pokus baltských Němců o vytvoření státu vedeného německou aristokracií na území dnešního Lotyšska a částečně Estonska v roce 1918. Ještě během téhož roku se sjednotil s obdobnou iniciativou na vznik Baltského státu ve Spojené baltské vévodství.\n"}
{"id": "417012", "url": "https://cs.wikipedia.org/wiki?curid=417012", "title": "Vitanovice (Pěnčín)", "text": "Vitanovice (Pěnčín)\n\nOsada Vitanovice ( \"\") je částí obce Pěnčín. První zmínky o obci pochází z roku 1379, kde je uváděno jméno \"Witan\". Sbor dobrovolných hasičů zde byl založen už roku 1902.\n\n"}
{"id": "417013", "url": "https://cs.wikipedia.org/wiki?curid=417013", "title": "Doubrava (Žďár)", "text": "Doubrava (Žďár)\n\nDoubrava je vesnice, která je severní částí obce Žďár v okrese Mladá Boleslav a spadá i do katastrálního území Žďár u Mnichova Hradiště. Doubrava se rozkládá kolem dvou sbíhajících se silnic, severozápadní hranici vesnice tvoří silnice Praha – Turnov (II/610, dříve I/10, s níž je zde souběžná i železniční Trať 070) a východní část vesnice se nachází kolem II/279 (Horní Bousov – Žďár (okres Mladá Boleslav) – Žďár-Břehy). \n\nV bezprostřední blízkosti Doubravy sídlí i žďárský obecní úřad (tato ulice však již patří k části Břehy, ač na zástavbu Doubravy navazuje) a nedaleko v těsné blízkosti Doubravy se nachází železniční nádraží Loukov u Mnichova Hradiště, již na území Loukova. Na severu směrem ke Svijanům k Doubravě přiléhá osada Břehy, na západě přes železniční trať sousedí s Loukovem, na jihozápadě je nejbližší vesnice Březina, na jihovýchodě na Březinu navazuje Žďár a k východu vede silnička do Ploukonic. Jižně od vesnice se nachází, již na území obce Březina, rybník Žabakor, který patří k CHKO Český ráj. Ze západní a severní strany se nedaleko Doubravy vine zákruta Jizery.\n\n\n"}
{"id": "417015", "url": "https://cs.wikipedia.org/wiki?curid=417015", "title": "Mandelík hajní", "text": "Mandelík hajní\n\nMandelík hajní (\"Coracias garrulus\") je středně velký, pestře zbarvený pták z čeledi mandelíkovitých. Je blízce příbuzný s vlhou.\n\nMandelík hajní je velký asi jako kavka, dorůstá přibližně 29–32 cm, váží kolem 180 g a v rozpětí křídel měří 52–58 cm. Je nádherně zbarvený, azurově modrý s červenohnědým hřbetem, pravoúhle zastřiženým ocasem, dlouhými křídly, silným zobákem a krátkýma nohama. Hlava, krk a spodina těla jsou světle modré se zelenavým nádechem. Hřbet, lopatky a raménko tmavohnědé. Svrchní křídelní krovky fialovomodré, letky černohnědé s modravým nádechem na vnějších praporech a u kořene světle modré. Ocas tmavomodrý, před tmavými špičkami světlejší, prostřední pár špinavě zelený, vnější pár rýdovacích per je nejdelší a má černé špičky.\nJednotlivá pohlaví se zbarvením neliší; mladí jedinci mají bledší barvy, krk a prsa nahnědlé, krajní rýdovací pera bez černých špiček.\nPři zpěvu vydává drsné zvuky „krak, krak, krak“.\n\nHnízdí v jižní, střední a jihovýchodní Evropě, západní a střední Asii a v severní Africe. Ptáci v srpnu až září na zimu migrují do východní Afriky, odkud se do střední Evropy začínají vracet obvykle během dubna.\nMandelík je poměrně hojně rozšířen, ale v posledních třiceti letech jeho populace dosti rychle klesá.<br>\n\nV Česku v minulosti hnízdil pravidelně, i dost početně (i v koloniích), ovšem během 20. století zcela vymizel. V letech 1985–1989 byly zaznamenány max. tři páry. Poslední pravděpodobné hnízdění bylo zaznamenáno v roce 1991 v okolí Brna; v seznamu z roku 2003 je na území ČR zcela vymizelý.. V současnosti (2005) jsou pozorováni jen ojediněle ptáci na tahu. Na naše území přilétal v dubnu až v květnu a odlétal v srpnu až září.\n\nTažný pták. Žije zpravidla osaměle, pouze v jižní Evropě také v koloniích. Dává přednost otevřené krajině v rovinách a pahorkatinách s roztroušenou zelení – menšími lesíky, většími parky, ovocnými sady, alejemi starých vykotlaných stromů atp. Usazuje se i ve větších lesních komplexech, pokud jsou v nich rozsáhlejší paseky a duté stromy. V mimohnízdní době se objevuje i na zcela bezlesých místech.\n\nHnízdí jednotlivě, jednou ročně, během května. Na vhodných hnízdištích (hlinité stěny, doupné stromy) i více párů pohromadě, někdy ve společnosti dalších druhů, jako jsou kavky, vlhy, poštolky aj. (Dokud hnízdil v ČR, přiletoval již v párech.) Samec létá vysoko nad hnízdištěm a opakovaně se spouší střemhlav dolů, přičemž se hlasitě ozývá „ra kra kra kra krááá“. Místo hnízda volí samec; zaletuje ke vchodu a „ukazuje“ hnízdo samici.<br>\nHnízdo má vždy v dutinách, zpravidla stromových (např. po datlech nebo žlunách), někdy v děrách hlinitých stěn, ve štěrbinách zdiva, případně v budkách. Dutiny ani budky nevystýlá. Snáší 4–6 čistě bílých vajec, na nichž sedí oba rodiče (samička déle). Mláďata krmí oba rodiče, v prvních dnech potravu podává pouze samička. Mláďata hnízdo opouštějí ve věku 25–30 dní a jsou ještě krmena v okolí hnízda. Nejvyšší dosažený věk v přírodě je více než 9 let.<br>\n\nŽiví se téměř výhradně živočišnou potravou, zejména většími členovci, především hmyzem. (Ojediněle byli v potravě zaznamenáni drobní savci (rejsci, hraboši), drobné žáby či ještěrky atp.) Nestravitelné části vyvrhuje, vývržky (20–35 mm × 10–15 mm) se rychle rozpadají.<br>\nKořist vyhlíží z vyvýšeného místa (větev stromu, kůl; sloup či dráty elektrického vedení atp.) a sletuje za ní na zem. Po zemi nechodí, i na krátké vzdálenosti přeletuje. V letu loví potravu zřídka.\n\nJsou uvádny poddruhy:\n\n\nJarmila Kačírková: Mandelík hajní (Coracias garrulus) Maďarsko, 2.5.2019<br>\n\n\n"}
{"id": "417016", "url": "https://cs.wikipedia.org/wiki?curid=417016", "title": "Tantallon Castle", "text": "Tantallon Castle\n\nTantallon Castle je zřícenina středověkého hradu, ležící asi 5 km východně od skotského města North Berwick. Plocha obytných prostor hradu zaujímala 1 100 m², hlavní hradba je vysoká zhruba 15 m a široká 3,5 m.\n"}
{"id": "417017", "url": "https://cs.wikipedia.org/wiki?curid=417017", "title": "Mandelíkovití", "text": "Mandelíkovití\n\nMandelíkovití (Coraciidae) jsou čeleď ptáků, jejíž druhy jsou rozšířené hlavně v Africe, Asii a Evropě. Čeleď zahrnuje dva rody a dvanáct druhů ptáků, z nichž se v Evropě vyskytuje pouze mandelík hajní. K dalším druhům patří např. mandelík fialovoprsý (\"Coracias caudata\"), mandelík nachový (\"Coracias naevia\") a mandelík skořicový (\"Eurystomus glaurucus\"). Mandelíkovití jsou blízce příbuzní vlhovitým. Jsou to středně velcí ptáci se silným zobákem, krátkým silným ocasem a krátkýma nohama, nádherně zbarvení. Hnízdí v dutinách stromů, norách a zdech opuštěných stavení. Jsou velmi dobří letci, někteří migrují.\n\nObsahuje 12 druhů:\n\n"}
{"id": "417027", "url": "https://cs.wikipedia.org/wiki?curid=417027", "title": "Grand Prix Evropy 2009", "text": "Grand Prix Evropy 2009\n\nGrand Prix Evropy 2009 (LIII Telefónica Grand Prix of Europe), 11. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 814. grand prix, se po druhé v historii odehrála na okruhu ve Valencii.\n\n\nV závorce body získane v této GP:\n\n\n\n Lewis Hamilton- McLaren-1:39.498\n"}
{"id": "417029", "url": "https://cs.wikipedia.org/wiki?curid=417029", "title": "Konrád II. Lucemburský", "text": "Konrád II. Lucemburský\n\nKonrád II. Lucemburský (1106–1136) byl lucemburský hrabě v letech 1129–1136. Jeho otcem byl Vilém Moselský, který pocházel z moselské dynastie. Konrád neměl mužského dědice, a tak lucemburské léno po jeho smrti spadlo zpět na Říši. Císař je poté propůjčil Jindřichovi z Namuru, Konrádovu bratranci, který tak vešel do dějin jako Jindřich IV. Lucemburský.\n"}
{"id": "417030", "url": "https://cs.wikipedia.org/wiki?curid=417030", "title": "Elitserien 1980/1981", "text": "Elitserien 1980/1981\n\nSezóna 1980/1981 byla 6. sezonou Švédské ligy ledního hokeje. Mistrem se stal tým Färjestads BK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "417033", "url": "https://cs.wikipedia.org/wiki?curid=417033", "title": "Železniční doprava v Maďarsku", "text": "Železniční doprava v Maďarsku\n\nŽelezniční doprava v Maďarsku má téměř 180letou tradici. Od první koněspřežné dráhy se maďarské železnice vypracovaly k moderní a nepostradatelné části železniční sítě Evropy. Úrodné nížiny umožnily rychlou výstavbu železničních tratí, mírné pohoří na severu země zase rozvoj úzkorozchodných železnic. I přesto, že technický stav vedlejších regionálních tratí není nejlepší, patří železniční doprava v Maďarsku k důležité části dopravního systému.\n\n\nPrvní železnicí na území bývalého Uherska byla 11kilometrová koňská dráha spojující města Pešť a Köbánya dobudovaná již v roce 1827. Ovšem masivnímu rozvoji železnic předcházela stavba druhé koňské železnice o vzdálenosti 49,5 km, spojující Pozsony (dnes Bratislava) a Nagyszombat (Trnava). Tato trať byla vybudována v letech 1840 – 1846 a byla v provozu 25 let, poté byla přestavěna na parní provoz.\nPrvní maďarskou tratí s parním provozem se stala 33,6 km dlouhá trať spojující Budapešť s městem Vác, která byla dokončena v roce 1846. Trať byla dále prodloužena přes Szob, Štúrovo, Nové Zámky a Bratislavu do Marcheggu a dále do Vídně. Roku 1847 poprvé vyjely vlaky na 101 km dlouhou trať Budapešť – Szolnok, která měla být dále prodloužena až do Debrecína.\nBěhem revoluce a boje za nezávislost v letech 1848 – 1849 stanovil uherský sněm požadavek, aby byl největší důraz kladen na budování železničních tratí s tím, že se budou paprskovitě rozbíhat z Budapešti, a aby stát určoval veškeré podmínky provozu.\nV roce 1868 vznikly MÁV - Magyar Királyi Államvasutak (\"Maďarské královské státní dráhy\"). Základním strategickým cílem bylo vybudovat celonárodní železniční systém, který by urychlil hospodářský růst země.\nPrvní maďarskou státní dráhou byla trať Budapest – Hatvan – Salgótarján, vybudovaná v témže roce. V roce 1891 převzala společnost MÁV na maďarském území tratě Rakousko-Uherských železnic. Délka státních železnic byla v tomto roce 7 411 km.\nPo podepsání Trianonské smlouvy po první světové válce zůstalo Maďarsku z původních 20 000 km jen 8 705 km tratí.\nVíce jak 80 % všech tratí vlastnil stát. V roce 1931 vykoupilo Maďarské království 51 místních železnic a předalo je do správy státu. Po druhé světové válce muselo být mnoho tratí obnoveno, neboť byly při osvobozování zničeny. Po roce 1945 a s nástupem Maďarské lidové republiky v roce 1949 vlastnil stát téměř všechny tratě vyjma těch, které vlastnila společnost Győr–Sopron–Ebenfurti Vasút.\n\nPadesátá a šedesátá léta 20. století se nesla ve znamení elektrizace a zavádění nových elektrických a motorových lokomotiv. Do roku 1960 byl postup poměrně malý, elektrizováno bylo 135 km tratí střídavou napájecí soustavou o napětí 16 kV. Po tomto roce se přešlo na napětí 25 kV, a následně v roce 1972 bylo na všech tratí zavedeno jednotné střídavé napětí 25 kV 50 Hz. V letech 1960 - 1970 bylo elektrizováno 500 km železničních tratí, v následujícím desetiletí již 650 km.\n\nV současné době v Maďarsku provozují železniční dopravu mj. tyto společnosti:\n\n\n\nV Maďarsku jezdí osobní vlaky v těchto kategoriích:\n\n\nVe vnitrostátní dopravě musí maďarské železnice každodenně bojovat se silnou autobusovou konkurencí. Téměř každá obec a město je spojeno autobusovou dopravou. Na rozdíl od železniční sítě mají autobusy větší pokrytí a proto jí denně použije kolem 1,6 milionu cestujících. Největší autobusovou společností v Maďarsku je Volán.\n\nMaďarská republika v čele s Budapeští má výborné mezinárodní spojení. Především z budapešťského Keleti pályaudvar odjíždí každý den několik desítek mezinárodních vlaků do celé Evropy.\n\nV současné době má Maďarsko přímé vlakové spojení s těmito zeměmi: Česká republika, Chorvatsko, Polsko, Německo, Rakousko, Rumunsko, Rusko, Slovensko, Slovinsko, Srbsko, Švýcarsko, Ukrajina.\n\nVýznamné železniční stanice se v Maďarsku nacházejí v každém župním nebo větším městě. Ovšem za ty opravdu nejvýznamnější lze považovat tři největší nádraží v Budapešti. Jedná se o:\n\n\nNejen architektonicky jsou zajímavá dvě nádraží v Miskolci - Tiszai pályaudvar (\"Tiské nádraží\") a Gömöri pályaudvar (\"Gemerské nádraží\").\n\nHlavním nákladním dopravcem v Maďarsku je společnost MÁV Cargo, která je součástí skupiny Rail Cargo Austria. Pro nákladní dopravu je velice významná 35 km dlouhá širokorozchodná trať (1520 mm) na severovýchodě Maďarska, které vede na území Ukrajiny do stanice Čop.\n\nMaďarsko má velmi hustou železniční síť. Všechny hlavní tratě se paprskovitě rozbíhají z jediného centra - Budapešti k hranicím státu. Tyto hlavní tratě jsou většinou dvojkolejné a elektrizované střídavou napěťovou soustavou 25 kV, 50 Hz. Na některých (např. trať číslo 1 Budapešť - Győr - Mosonmagyaróvár - Hegyeshalom) je nejvyšší dovolená rychlost 160 km/hod.\n\nNaproti tomu vedlejší tratě jsou poměrně zastaralé a jejich technický stav je špatný. To má za následek častá rychlostní omezení. \n\nMezinárodní železniční koridory: \n\nVýznamné vnitrostranní železniční koridory:\n\nZajímavostí maďarských železnic jsou jízdy takzvaných Kör IC (\"Okružní IC\"), které jezdí v okruhu navýchod od Budapešti na koridorové trase:\n\n\nGyermekvasút (česky: \"Dětská železnice\") je úzkorozchodná železnice v Budapešti. Tato ojedinělá dráha byla vybudována maďarskými mládežníky v letech 1948 – 1950 a až do roku 1990, nesla název Úttörővasút (\"Pionýrská železnice\"). Obsluhu této tratě tvoří zásadně děti ve věku 10 až 14 let, které by v budoucnu chtěly pracovat pro MÁV. Mají na starosti vše od řízení vlakového provozu přes vypravování vlaků ze stanic až po kontrolu jízdních dokladů ve vlaku.\n\nV43 • V46 • V63 • 1047 • 481\n\nBDVmot • BVhmot • BVmot • 5341 • 5342\n\nM28 • M30 • M31 • M32 • M38 • M40 • M41 • M42 • M43 • M44 • M46 • M47 • M61 • M62 • M63\n\nBzmot • Bamot 701–702 • MDa, MDmot • 6312 • 6341 • 6342\n\n\n"}
{"id": "417034", "url": "https://cs.wikipedia.org/wiki?curid=417034", "title": "Grand Prix Itálie 2009", "text": "Grand Prix Itálie 2009\n\nGrand Prix Itálie 2009 (LXXX Gran Premio Santander d'Italia), 13. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 816. grand prix, se jako již tradičně odehrála na okruhu v Monze nedaleko Milána.\n\nVítězem této Velké ceny se stal Brazilec Rubens Barrichello, na druhém místě skončil Jenson Button a oba se postarali o čtvrtý double týmu Brawn v sezoně. Na třetím místě skončil Kimi Räikkönen s Ferrari.\n\nPo této Velké ceně se znovu zvýšil odstup mezi prvním Brawnem a druhým Red Bullem v Poháru konstruktérů, brawny skončily na pozicích 1-2, zatímco za RB bodoval jen Vettel a to 8. místem.\n"}
{"id": "417036", "url": "https://cs.wikipedia.org/wiki?curid=417036", "title": "Raloxifen", "text": "Raloxifen\n\nRaloxifen (též pod obchodním jménem Evista) je selektivní modulátor estrogenových receptorů (SERM), který má estrogenní účinek na kost a antiestrogenní účinek na dělohu a prs. Používá se k prevenci osteoporózy u žen po menopauze. Raloxifen je také údajně stejně účinný jako tamoxifen při snižování výskytu rakoviny prsu u některých vysoce rizikových skupin žen, zatímco riziko vedlejších účinků (tromboembolických příhod a katarakty) je u raloxigenu ve srovnání s tamoxifenem snížené.\n\nV roce 2007 americký Úřad pro kontrolu potravin a léčiv schválil užití raloxifenu pro snížení rizika invazivní rakoviny prsu u postmenopauzálních žen s osteoporózou a postmenopauzálních žen s vysokým rizikem invazivní rakoviny prsu. V onkologického tisku se objevila kritika způsobu, jakým byl raloxifen schválen. Informace o klinickém zkoušení byly podány zmatkovitě. Nebyly přineseny žádné klinické důkazy o výhodách užití raloxifenu v doplňkové léčbě karcinomu prsu místo tamoxifenu či anastrozolu.\n\nRaloxifen je vyráběn společností Eli Lilly a je prodáván pod značkou Evista. V ATC klasifikaci léčiv patří do skupiny ATC kód G03.\n"}
{"id": "417048", "url": "https://cs.wikipedia.org/wiki?curid=417048", "title": "Síň slávy slovenského hokeje", "text": "Síň slávy slovenského hokeje\n\nSíň slávy slovenského hokeje je expozice, která představuje nejvýraznější osobnosti slovenského ledního hokeje.\n\n\n"}
{"id": "417049", "url": "https://cs.wikipedia.org/wiki?curid=417049", "title": "Krypteia", "text": "Krypteia\n\nKrypteia ( ) byla původně zřejmě iniciační rituál ve starověké Spartě. Šlo o jakousi zkoušku, kterou procházeli spartští mladíci. Docházelo k ní každý podzim. To byla ze strany Sparťanů vyhlášena vůči heilótům oficiální válka. Neozbrojení či jen lehce vyzbrojení (nůž) mladíci s minimem zásob byli vysíláni na venkov obývaný převážně spartskými otroky-heilóty. Zde se v průběhu dne skrývali a v noci se pak vydávali vyhledávat „nebezpečné“ heilóty s cílem je zabít. Zabití heilóta pak představovalo jeden ze stupňů přijetí mezi muže. Podle náznaků se dá usoudit, že se tento rituál vyvíjel. Někteří historikové se domnívají, že šlo o formu guerrillové války, kterou vůči heilótům vedli spartští válečníci, aby podrývali v zárodku jakoukoliv jejich opozici. Podle některých jiných teorií byla krypteia jistým druhem spartské tajné policie, určené právě ke kontrole heilótů.\n"}
{"id": "417051", "url": "https://cs.wikipedia.org/wiki?curid=417051", "title": "Element", "text": "Element\n\nElement (z lat. \"elementum\", prvek, písmeno) znamená něco jednoduchého, prvotního, z čeho se složitější věci skládají nebo se z nich dají odvodit (např. elementy dráhy). Může znamenat:\n\n\n\n\n"}
{"id": "417058", "url": "https://cs.wikipedia.org/wiki?curid=417058", "title": "Okres Vác", "text": "Okres Vác\n\nOkres Vác ( ) je okres v severním Maďarsku v Pešťské župě. Jeho správním centrem je město Vác.\n\nAcsa, Csörög, Csővár, Galgagyörk, Kisnémedi, Kosd, Őrbottyán, Penc, Püspökhatvan, Püspökszilágy, Rád, Sződ, Sződliget, Vác, Vácduka, Váchartyán, Váckisújfalu, Vácrátót\n"}
{"id": "417059", "url": "https://cs.wikipedia.org/wiki?curid=417059", "title": "Okres Szentendre", "text": "Okres Szentendre\n\nOkres Szentendre ( ) je okres v severním Maďarsku v Pešťské župě. Jeho správním centrem je město Szentendre.\n"}
{"id": "417060", "url": "https://cs.wikipedia.org/wiki?curid=417060", "title": "Okres Budaörs", "text": "Okres Budaörs\n\nOkres Budaörs ( ) je bývalý okres ve středním Maďarsku v župě Pest, nedaleko Budapešti. Jeho správním centrem bylo město Budaörs. V roce 2013 byl začleněn do nově vzniklého okresu Budakeszi.\n\nV okrese se nachází celkem 9 měst a obcí.\n"}
{"id": "417064", "url": "https://cs.wikipedia.org/wiki?curid=417064", "title": "Liou Po-ming", "text": "Liou Po-ming\n\nLiou Po-ming (* 17. září 1966, I-an, provincie Chej-lung-ťiang Čínská lidová republika) je čínský kosmonaut z letů Šen-čou, po letu Šen-čou 7 481. člověk ve vesmíru.\n\nPůvodně vystudoval s vynikajícími výsledky leteckou školu a létal u vojenského letectva. Prý si dokázal poradit i v zapeklitých situacích. \n\nOd ledna 1998 je členem oddílu kosmonautů Číny. Byl zařazen mezi skupinu připravující se na let Šen-čou 6, část výcviku (lety v beztíži) absolvoval v Rusku. Při startu Šen-čou 6 byl velitelem druhé záložní posádky (druhým členem posádky byl Ťing Chaj-pcheng).\n\nPro následující let Šen-čou 7 postoupil do hlavní posádky (velitel Čaj Č'-kang, piloti Liou Po-ming a Ťing Chaj-pcheng). Hlavním úkolem letu byl první čínský výstup do vesmíru. V ruském skafandru Orlan pomáhal Čaj Č'-kangovi. Obtíže působilo víko které se dlouho kosmonauti pokoušeli otevřít, až se to podařilo. Čaj Č'-kang na 22 minut vystoupil na povrch lodi, Liou podal veliteli čínskou vlaječku, přičemž se vyklonil do poloviny těla z lodi.\n\nŠen-čou 7, Šen-čou (25. září 2008 – 28. září 2008)\n\n"}
{"id": "417065", "url": "https://cs.wikipedia.org/wiki?curid=417065", "title": "Ťing Chaj-pcheng", "text": "Ťing Chaj-pcheng\n\nŤing Chaj-pcheng (; * 24. října 1966 Jün-čcheng, Šan-si, ČLR) je od roku 1998 čínský kosmonaut. Roku 2008 absolvoval třídenní kosmický let Šen-čou 7, významný prvním čínským výstupem do kosmického prostoru. Roku 2012 vzlétl na oběžnou dráhu Země podruhé při misi Šen-čou 9, po čtyřech letech letěl potřetí, v Šen-čou 11.\n\nŤing Chaj-pcheng pochází z města Jün-čcheng v provincii Šan-si. Po absolvování vysoké školy sloužil ve vojenském letectvu.\n\nOd října 1995 procházel výběrem mezi čínské kosmonauty. Po úspěšném absolvování všech testů byl v lednu 1998 zařazen do oddílu kosmonautů Číny. Při druhém čínském letu – Šen-čou 6 v říjnu 2005 – byl s Liou Po-mingem členem druhé záložní posádky.\n\nRoku 2008 byl jmenován členem posádky třetího čínského letu v lodi Šen-čou 7, společně s Čaj Č’-kangem a Liou Po-mingem. Odstartovali 25. září 2008 v 13:10 UTC. Nejdůležitějším cílem letu byl první výstup čínských kosmonautů do vesmírného prostoru. Výstup proběhl 27. září od 8:38 do 9:00 UTC. Z lodi vystoupil Čaj Č'-kang, pomáhal mu Liou Po-ming. Po skončení výstupu se od lodi oddělil mikrosatelit určený ke snímkování lodi (aktivní do 4. ledna 2009). Kosmonauti přistáli v návratovém modulu 28. září 2008 v 9:38 UTC. Orbitální modul zůstal na oběžné dráze s očekávanou životností půl roku.\n\nV březnu 2012 byl jmenován velitelem jedné ze dvou posádek určených k letu Šen-čou 9, jejími dalšími členy byl Liou Wang a kosmonautka Liou Jang. Dne 15. června byla jeho posádka oficiálně označena za hlavní.\n\nK druhému letu odstartoval 16. června 2012 v 10:37:25 UT, 18. června se Šen-čou 9 spojila s čínskou kosmickou stanicí Tchien-kung 1.\n\nPotřetí do vesmíru vzlétl 16. října 2016 jako velitel lodi Šen-čou 11, která se po dvou dnech letu spojila se stanicí Tchien-kung 2. Ťing Chaj-pcheng poté s kolegou Čchen Tungem zahájili měsíční pobyt na stanici.\n"}
{"id": "417066", "url": "https://cs.wikipedia.org/wiki?curid=417066", "title": "Csóványos", "text": "Csóványos\n\nCsóványos je hora v severním Maďarsku. S výškou 939 m n. m. je nejvyšším bodem župy Pest, druhou nejvyšší v župě Nógrád a nejvyšší horou celého pohoří Börzsöny.\n"}
{"id": "417072", "url": "https://cs.wikipedia.org/wiki?curid=417072", "title": "Reinhard", "text": "Reinhard\n\nReinhard je mužské křestní jméno. Mezi jeho nositele mimo jiné patří:\n\n\n"}
{"id": "417079", "url": "https://cs.wikipedia.org/wiki?curid=417079", "title": "Alena Chadimová", "text": "Alena Chadimová\n\nAlena Chadimová (22. listopadu 1931, Olomouc) je česká sportovní gymnastka a olympijská medailistka. Na LOH 1952 v Helsinkách obsadila s družstvem žen bronzovou příčku.\n\n\n"}
{"id": "417080", "url": "https://cs.wikipedia.org/wiki?curid=417080", "title": "Jana Rabasová", "text": "Jana Rabasová\n\nJana Rabasová (Bartošová) (22. července 1933, Praha − 2008) byla česká sportovní gymnastka a olympijská medailistka. Na LOH 1952 v Helsinkách obsadila s družstvem žen bronzovou příčku.\n\n\n"}
{"id": "417081", "url": "https://cs.wikipedia.org/wiki?curid=417081", "title": "Hana Bobková", "text": "Hana Bobková\n\nHana Bobková, provdaná Vláčilová (19. února 1929, Praha – 2017) byla česká sportovní gymnastka a olympijská medailistka. Na LOH 1952 v Helsinkách obsadila s družstvem žen bronzovou příčku.\n\nCvičit začala po 2. světové válce v Sokole Vyšehrad, odkud přešla do Sokola Pražského za svým vzorem Zdeňkou Honsovou. V roce 1952 přešla do Dukly Praha, kde se pod vedením trenéra A. Hochmana připravovala na olympijské hry v Helsinkách. Zde startovala ve třech disciplínách. Ve víceboji jednotlivkyň obsadila 31. místo. Ve společných prostných družstev pomohla k 5. místu a nejlepšího umístění se dočkala ve víceboji družstev, kde svým výkonem přispěla k bronzu. V roce 1952 se také stala mistryní Československa v přeskoku.\n\nPo ukončení aktivní sportovní kariéry se věnovala trenérské práci a byla též svazovou funkcionářkou. Jako mezinárodní rozhodčí se zúčastnila olympiády v Římě 1960, Mexiku 1968, Mnichově 1972 a Moskvě 1980. Ještě v 90. letech 20. století předávala své zkušenosti mladým adeptkám gymnastiky v Sokole Praha-Košíře.\n\n"}
{"id": "417082", "url": "https://cs.wikipedia.org/wiki?curid=417082", "title": "Věra Vančurová", "text": "Věra Vančurová\n\nVěra Vančurová, provdaná Rylichová, (17. září 1932, Praha) je česká sportovní gymnastka a olympijská medailistka. \n\nNa LOH 1952 v Helsinkách obsadila s družstvem žen bronzovou příčku. V roce 1954 byla členkou týmu, který na mistrovství světa v Římě vybojoval bronzovou medaili v soutěži družstev. \n\nPo svatbě, již s příjmením Rylichová, odjela v roce 1956 do dějiště olympijských her v Melbourne, avšak jako náhradnice do bojů o medaile nezasáhla.\n\n"}
{"id": "417083", "url": "https://cs.wikipedia.org/wiki?curid=417083", "title": "O myších a lidech", "text": "O myších a lidech\n\nO myších a lidech, též vyšlo pod názvem …jejich je království nebeské, (anglicky \"Of Mice and Men\") je novela Johna Steinbecka. Poprvé vyšla roku 1937 ve Stockholmu a Londýně. Název novely odkazuje na báseň Roberta Burnse (\"Polní myšce\"). V knize jsou dobře vidět problémy amerického Jihu z doby děje novely: rasismus, hospodářská krize a touha po majetku.\n\nDěj knihy nás vnáší do 30. let 20. století na americký západ, poblíž města Soledad v Salinaském údolí v Kalifornii. Hlavními hrdiny jsou George Milton (též Jiří Milton) a Lennie Small. Lennie je velký slaboduchý hromotluk a rád osahává hebké věci (hlavně zvířátka), jenže disponuje ohromnou silou, a tak většinou tvory rozdrtí. George a Lennie spolu chodí za prací od ranče k ranči. Mají sen, že si za vydělané peníze pořídí vlastní domek s hospodářstvím, kde se Lennie bude starat o králíky.\n\nNa ranči, kde právě pracují, se seznamují s mrzákem Candym, který chce společně s nimi koupit ranč. Díky Candyho financím tak sen George a Lennieho nabývá reálnějších představ. Curley, syn majitele ranče, provokuje Lennieho. Při souboji, který Curley vyprovokoval, mu Lennie zláme ruku. Lennie nechce lidem ani zvířatům ubližovat, ale kvůli svému mentálnímu postižení si neuvědomuje svou obrovskou sílu. Curleyho žena se Lenniemu vnucuje, imponuje jí jeho živočišnost. Jednou ho vybídne, aby ji Lennie hladil po vlasech.\n\nLennie jí vyhoví, aniž by kontroloval svou sílu – schyluje se k tragédii. Když žena začne křičet, chce ji utišit, přičemž jí zlomí vaz. Dostane strach, z ranče raději uteče a schová se na místě, které si předtím s Georgem přesně pro takovou situaci domluvili. Skupina lidí z ranče se vydává Lennieho hledat, první ho nachází George. S těžkým srdcem Lennieho zastřelí, aby ho ušetřil lynčování.\n\n\n\n"}
{"id": "417084", "url": "https://cs.wikipedia.org/wiki?curid=417084", "title": "Alena Reichová", "text": "Alena Reichová\n\nAlena Zámostná, rozená Reichová, (27. července 1933 Plzeň – 21. června 2011 Praha) byla česká sportovní gymnastka a olympijská medailistka. Na LOH 1952 v Helsinkách obsadila s družstvem žen bronzovou příčku.\n\n\n"}
{"id": "417091", "url": "https://cs.wikipedia.org/wiki?curid=417091", "title": "Elitserien 1981/1982", "text": "Elitserien 1981/1982\n\nSezóna 1981/1982 byla 7. sezonou Švédské ligy ledního hokeje. Mistrem se stal tým AIK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "417095", "url": "https://cs.wikipedia.org/wiki?curid=417095", "title": "Seznam unciálních textů Nového Zákona", "text": "Seznam unciálních textů Nového Zákona\n\nUnciální texty Nového zákona jsou opisy části Nového zákona v řeckých nebo latinských kapitálkách (neboli majuskulích), psané na pergamenu různé kvality a původu. Tento styl psaní se nazývá \"Biblický Unciální\" nebo \"Biblické Majuscule\".\n\nNovozákonní unciály jsou odlišné od:\n\nWettstein v roce 1751 znal pouze 23 unciálních kodexů Nového zákona, Tischendorf znal již 64 unciálních kodexů. Gregory v roce 1909 napočítal 161 unciálních textů. Aland v první edici své \"Kurzgefasste Liste\" (1963), napočetl 250 a v roce 1989 pak 299 unciálních textů. Wettstein zavedl moderní způsob klasifikace unciálních kodexů. Použil k jejich identifikaci velké znaky latinské abecedy. Alexandrijský kodex označil písmenem A, Vatikánský kodex — B, Efrémův kodex — C, Bezův kodex — D atd. Posledním jím použitým písmenem bylo O. Následující generace pokračovala v tomto systému číslování, ale nově objevené manuskripty vyčerpaly písmena latinské abecedy. Proto se začala používat písmena řecké a hebrejské abecedy. Tischendorf označil Sinajský kodex symbolem א. Kodex Uncial 048 obdržel symbol ב, Codex Petropolitanus Purpureus symbol ג, Codex Macedoniensis — ו atd. Protože se pak nedostávalo ani řeckých a hebrejských znaků, Gregory označil unciální texty skupinami čísel začínajícími nulou (pro odlišení od symbolů pro minuskulní manuskripty). Sinajský kodex obdržel číslo 01, Alexandrijský — 02, Vatikánský — 03, Efrémův — 04 atd. Poslední jemu známý unciální manuskript označil Gregory číslem 0161.\n\nDnes je pro unciální kodexy katalogizováno 322 sigla identifikací (INTF) v Münsteru.\n\nČíslo 322 není přesným počtem novozákonních unciálních textů. Unciální text 0168 se ztratil. Více než třicet manuskriptů má dvojí číselné označení: 074, 084, 090, 0110, 0112, 0113, 0117, 0119, 0123, 0124, 0125, 0137, 0138, 0139, 0149, 0179, 0180, 0190, 0191, 0193, 0194, 0195, 0202, 0215, 0224, 0235, 0285, 0293.\nNa druhé straně, některá čísla označují dva různé manuskripty, např. unciální texty 092a a 092b, 0121a a 0121b, 0278a a 0278b.\nNěkterá číselné označení jsou použita pro jiné texty než novozákonní: 055 (komentář), 0100 (lekcionář), 0129 (lekcionář), 0152 (talisman), 0153 (ostrakon), 0192 (lekcionář), 0195 (lekcionář), 0203 (lekcionář). Unciální text 0212 ze 3. nebo 4. století je spíše důkazem pro Diatessaron než pro samotný Nový zákon. To znamená, že číslo 318 je pouze přibližné, aktuální počet unciálních textů je o něco nižší. Oproti tomu text minuscule 1143, známý jako \"Beratinus 2\", je v některých částech psán semiunciálními znakya.\n\n\nPouze Sinajský kodex je kompletním unciálním textem Nového zákona. Alexandrijský kodex je téměř kompletním textem. Obsahuje všechny knihy Nového zákona, ale chybí některé listy Matouše (25), Jana (2) a 2. Kor (3). Ve Vatikánském kodexu chybí poslední čtyři knihy a Epištola Židům není kompletní. Efrémův kodex obsahuje pouze 2/3 Nového zákona. Unciální texty s kódem vyšším než 046 mají obvykle pouze jeden nebo dva listy.\n\nMnoho unciálních textů (asi 45 ze 300) jsou tak často citovány jako důležití svědkové pro text Nového zákona, že nemají pouze jména, ale také jednopísmenný kód nazývaný \"siglum\", který slouží pro přesné odkazování v textovém aparátu a vědeckých článcích.\n\n\n\n\n\n"}
{"id": "417096", "url": "https://cs.wikipedia.org/wiki?curid=417096", "title": "Slzný film", "text": "Slzný film\n\nSlzný film je tenká vrstva vytvořená rozetřením slzy mrknutím víčka po povrchu oka. Slzy jsou produkovány slznými žlázami v množství 1 až 2 µl/min, a rozetřeny do vrstvy 0,007 – 0,010 mm tenké. Tato vrstva a její složení je nezbytné pro správnou funkci oka a zachování zdravé rohovky a spojivky. Slzný film je z oka odváděn ze 75 % slznými cestami a z 25 % se vypařuje.\n\nSlzný film se skládá z těchto vrstev:\n\nSlzný film má čtyři důležité funkce:\n\n"}
{"id": "417098", "url": "https://cs.wikipedia.org/wiki?curid=417098", "title": "Kuronské a zemgalské vévodství", "text": "Kuronské a zemgalské vévodství\n\nKuronsko-zemgalské vévodství, pod vlivem polštiny někdy \"knížectví\", (latinsky \"Ducatus Curlandiæ et Semigalliæ\"; polsky \"Księstwo Kurlandii i Semigalii\"; německy \"Herzogtum Kurland und Semgallen\"; lotyšsky \"Kurzemes un Zemgales hercogiste\"), zkráceně též Kuronské vévodství/knížectví (\"Ducatus Curlandiæ\"; \"Księstwo Kurlandii\"; \"Herzogtum Kurland\"; \"Kurzemes hercogiste\") byl státní útvar v Pobaltí, který existoval od roku 1562 do roku 1791 jako lenní území Litevského velkovévodství a později Republiky obou národů. Mělo také kuronské kolonie v Africe a Americe. Roku 1791 dosáhlo vévodství plné nezávislosti, ale již roku 1795 bylo v rámci třetího dělení Polska anektováno Ruskou říší.\nPůvodním sídelním městem bylo kuronské Goldingen (lotyšky Kuldīga), později byla správa vévodství přenesena do zemgalské Mitavy, dnes známé pod lotyšským jménem Jelgava.\n\n"}
{"id": "417101", "url": "https://cs.wikipedia.org/wiki?curid=417101", "title": "Ethylvanilin", "text": "Ethylvanilin\n\nEthylvanilin (systematický název 3-ethoxy-4-hydroxybenzaldehyd) je organická sloučenina (ze skupiny fenolů, aldehydů a etherů) s chemickým vzorcem (CHO)(HO)CHCHO. Molekula této bezbarvé pevné látky sestává z benzenového jádra, majícího hydroxylovou, ethoxidovou a formylovou skupinu na pozicích 4, 3 a 1.\n\nEthylvanilin se připravuje vícekrokovým procesem z pyrokatecholu, počínaje ethylací, která poskytuje guethol (1). Tento ether kondenzuje s kyselinou glyoxalovou za vzniku odpovídajícího derivátu kyseliny fenylglyoxylové (2). Ten po oxidaci (3) a dekarboxylaci dává ethylvanilin (4).\n\nJako ochucovadlo je ethylvanilin asi třikrát silnější než vanilin (\"methylvanilin\"), a proto se používá při výrobě čokolády.\n"}
{"id": "417111", "url": "https://cs.wikipedia.org/wiki?curid=417111", "title": "Leknín bílý", "text": "Leknín bílý\n\nLeknín bílý (\"Nymphaea alba\") je vodní rostlina z rodu leknín, která roste v mírně tekoucích i stojatých vodách rybníků. Roste nejen na území Česka. V Evropě roste na sever až do Skotska a Skandinávie, na východ až k řece Donu, na jih až do Řecka, roste také v severní Africe, Asii, na Kavkaze, v Palestině a Kašmíru. Leknín bílý je vytrvalá, ozdobná, ohrožená vodní bylina, která je v České republice zákonem chráněná.\n\nLekníny jsou rostliny velmi staré. Jejich zkamenělé otisky se našly už v křídovém útvaru. Leknín bílý je podobný leknínu bělostnému, dříve byly oba tyto druhy leknínu považovány za jediný druh a teprve český botanik Presl je správně rozlišil.\n\nLeknín bílý zakořeňuje v bahně rybníků, tůní a ostatních vodních plochách. Kořenem je oddenek, který může být dlouhý až 1 m. Oddenek přežívá zimu s kořeny v půdě dna. Na jaře z něj vyrůstají nové listy a květy. Při rašení se množí právě dělením oddenků.\n\nDlouze řapíkaté, palistnaté listy vyrůstají společně s dlouhými bezlistými květními stopkami z oddenku. Řapík je prostoupený vzdušnými kanálky. Čepel je nadnášena na hladinu vody dutinami vyplněnými vzduchem. Dutiny jsou umístěny uvnitř listů, ale i ve stopkách květů. Listové čepele jsou celokrajné, okrouhle elipsovité a kožovité. Žilnatina listové čepele je k okraji třikrát pravoúhle vidličnatá se vzájemně souvisejícími žilkami. Na tmavozeleném líci listů jsou průduchy, které bývají ucpané slizem. Rub listů je však světle zelený. Na podzim listy uhynou.\n\nKvěty jsou mnohočetné, pravidelné, dvouobalné. Zelený kalich má 4 opadavé lístky, kališní lístky jsou uvnitř bílé a na vnější straně zelené. Koruna je tvořena dlouhými, vejčitě protáhlými, mírně zašpičatělými, bílými celokrajnými lístky, jež na vnější straně přesahují kalich. Svrchní pestík je až téměř nahoru porostlý tyčinkami. Prašníky jsou žluté cyklicky uspořádané na semeníku. Kvete od června do srpna.\nPlodem je podvodní dužnatá tobolka obsahující četná semena. Semena jsou roznášena vodou a vodním ptactvem. Semena přezimují pod vodou.\n\nLekníny spotřebují mnoho živin, proto je vysazujte do velkých, aspoň 15 cm hlubokých košů se štěrbinami, které se pak vkládají do pevných nádob.\nLekníny se přesazují na jaře, aby mohly zakořenit před obdobím vegetačního klidu.\n\nPoložte leknín na substrát v košíku a na kořeny nasypte další substrát až k vrcholu košíku.\nPovrch substrátu zakryjte vrstvou promytého štěrku nebo malých oblázků, až když jej ponoříte do vody. Do ploché mísy, do které vložíte nádobu s lekníny, také vložte cihly, aby se mohla v jezírku ponořit do hloubky vhodné pro pěstování a růst leknínů. Ponořte nádobu s lekníny pod hladinu a postavte ji na cihly v ploché míse. Ničím už ji nezatěžkávejte. Je-li leknín správně vysazený, zakoření a jeho listy velmi brzy vyplavou na vodní hladinu. Nové mladé rostliny vysaďte nejdříve do stínu.\n\nVyšlechtil Latour Marliac, který obdržel cenu Královské zahradnické společnosti v Anglii v r. 1912.\nKvěty jsou tmavě granátově červené, často mění svou barvu do různých odstínů podle osvětlení. Špičky korunních plátků jsou bílé.\n\nVyšlechtil Latour Marliac. Má voňavé, nápadně velké vínově červené a někdy růžovofialové květy, bíle stříkané.\n\nVyšlechtil Latour Marliac. Je to poměrně vzácný kultivar, protože jeho vývin i růst z oddenku je velmi pomalý, proto se špatně množí. Květ je svítivě jasně rumělkově červený.\n\nVyšlechtil G. Froebel. Je to vínově červený leknín, vhodný do malých jezírek. Kalich je ze čtyř lístků uspořádaných do kříže.\n\nVyšlechtil Latour Marliac. Je plnokvětý bílý, má až 100 korunních lístků. Květy jsou choulostivé na prudký déšť. Vyznačuje se většími nároky na výživný substrát.\n\nVyšlechtil Latour Marliac. Je to robustní červený až vínově červený leknín, na vnější straně korunních plátků bývá bělavý.\n\nVyšlechtil Dreer. Květy jsou plnokvěté, růžové, uvnitř jsou umístěny zářivě žluté tyčinky.\n\nVyšlechtil Latour Marliac. Květ je nádherně růžový, tyčinky v květu jsou oranžové. Oddenek roste vzpřímeně, a proto se špatně množí řízkováním.\n\nVyšlechtil Latour Marliac. Květ je krémově žlutý, má žluté tyčinky. Nápadné jsou listy, které mají výrazné kaštanově hnědé skvrny. Je mrazuvzdorný.\n\n\n"}
{"id": "417113", "url": "https://cs.wikipedia.org/wiki?curid=417113", "title": "Bohumil Durdis", "text": "Bohumil Durdis\n\nBohumil Durdis (1. března 1903 Vršovice – 16. března 1983 Kodaň) byl československý vzpěrač, olympionik, který získal bronzovou medaili z Olympijských her. V Paříži 1924 získal bronz v kategorii do 67,5 kg.\n\n\n"}
{"id": "417117", "url": "https://cs.wikipedia.org/wiki?curid=417117", "title": "Josh Schwartz", "text": "Josh Schwartz\n\nJosh Schwartz (* 6. srpna 1976, Providence, Rhode Island, USA) je americký scenárista a televizní producent. Znám je především z tvorby a výkonné produkce dramat pro televizi Fox, O.C.. V současné době pracuje na satirickém teenagerském dramatickém seriálu \"Gossip Girl\" natočeném podle stejnojmenné knihy. Spoluvytvořil také akční komediální seriál společnosti NBC \"Chuck\".\n\nVe 26 letech se stal nejmladším člověkem, který vytvořil televizní seriál (O.C.) a celý jej produkoval. V současnosti bydlí v Los Angeles.\n\nNarodil se v roce 1976 v Providence na Rhode Islandu Steavovi a Honey Schwartzovým. Oba jeho rodiče byli vynálezci hraček ve společnosti Hasbro a pracovali na hračkách jako Transformers nebo My Little Pony až do doby, než si založili vlastní společnosti. Schwartz vyrůstal na East Side v Providence na Rhode Islandu s mladším bratrem, Dannym, a mladší sestrou, Katie. Schwartz měl ambice stát se spisovatelem již od dětství. Když mu bylo sedm let, vyhrál soutěž v psaní esejí na dětském táboře. Napsal zde recenzi na právě uvedený film \"Rošťáci\". Úvodní věta zněla „Spielberg to opět zvládl“ a mezi esejemi ostatních dětí jeho esej vyčnívala. Ve dvanácti letech měl předplacený magazín zábavního průmyslu Variety. Navštěvoval soukromou školu v Providence, Wheeler School, koedukační nezávislou denní školu pro děti od jedenácti let. Školu absolvoval v roce 1994.\n"}
{"id": "417118", "url": "https://cs.wikipedia.org/wiki?curid=417118", "title": "Kontinuita", "text": "Kontinuita\n\nKontinuita (z lat. \"continuus\", souvislý, spojitý) znamená nepřerušenou souvislost, plynulost, nepřetržité navazování a spojité pokračování.\n\nOpak je diskontinuita – nesouvislost, přerušení, přetržitost.\n\n\nNa problém kontinuity a diskontinuity jako dvou protikladných principů narazili už řečtí filosofové a Parmenidés, Zenón z Eleje i Aristotelés zastávali princip kontinuity a stálosti celého světového dějství. Starý princip \"natura non fecit saltus\", „příroda nedělá skoky“ formuloval Gottfried Wilhelm Leibniz jako zákon kontinuity. Protiklad kontinuity a diskontinuity tvoří u Immanela Kanta druhou aporii čistého rozumu, neboť pro obojí jsou dobré důkazy. Prostor i čas jsou ovšem podle něho kontinua. Hegel odmítá postavení kontinuity a diskontinuity proti sobě, protože podle něho mají smysl jen pohromadě. Tak je voda na úrovni běžné zkušenosti nepochybně kontinuální, na úrovní molekul a atomů diskontinuální.\n\n\n"}
{"id": "417119", "url": "https://cs.wikipedia.org/wiki?curid=417119", "title": "Diskontinuita", "text": "Diskontinuita\n\nDiskontinuita (z lat. \"dis-continuus\", přetržitý, nesouvislý) může znamenat:\n"}
{"id": "417121", "url": "https://cs.wikipedia.org/wiki?curid=417121", "title": "Wystan Hugh Auden", "text": "Wystan Hugh Auden\n\nWystan Hugh Auden (21. února 1907 – 29. září 1973, ), který svá díla podepisoval W. H. Auden, byl anglo-americký levicově orientovaný básník.\n\nHlavními tématy jeho poezie jsou láska, politika, občanství a vztah mezi jedinečnými lidskými bytostmi a anonymním, neosobním světem přírody. Auden vyrostl v Birminghamu a vystudoval anglickou literaturu na Oxfordské univerzitě. Jeho první básně, které napsal na přelomu 20. a 30. let 20. století, se vyznačují dramatickým tónem a levicovými politickými názory. V průběhu dalších let se Auden přestal s pověstí levicového básníka ztotožňovat a odklon od tohoto smýšlení završil přestěhováním se do Spojených států amerických v roce 1939. V roce 1946 se Auden definitivně stal americkým občanem. Jeho básně z té doby se zaměřují na náboženskou tematiku a etické problémy, a to již méně dramatickým způsobem než jeho předchozí díla, avšak Auden stále kombinoval tradiční básnické formy s formami novými, které sám vymyslel. Ve své pozdní tvorbě z let 50. a 60. se Auden zaměřil na způsoby, jakými slova ukrývají emoce. Kromě poezie se v této době věnoval i psaní operních libret. Auden byl rovněž autorem mnoha literárních, politických, psychologických a náboženských esejí a recenzí.\n\nW. H. Auden se narodil v Yorku v Anglii Georgi a Constancii Audenovým jako nejmladší ze tří dětí. V roce 1908 se spolu s rodinou přestěhoval do čtvrti Harborne na předměstí Birminghamu. Časté toulky Penninským pohořím, při kterých byl svědkem zašlé slávy této kdysi bohaté hornické oblasti, byly pro Audena velkou inspirací. Příkladem byl jeho až posvátný obdiv k upadající hornické vesnici Rookhope, kterou jako by později oživil v básni \"Amor Loci\". Až do svých 15 let Auden předpokládal, že se stane důlním inženýrem, avšak vášeň pro jazyk ho přiměla vydat se na jinou dráhu. Jak později napsal: \"„Slova mne vzrušovala tak, že žádná žijící bytost ve mně nemohla vyvolat takovou sexuální stimulaci jako pornografická povídka.“\"\n\nOd svých osmi let začal Auden navštěvovat různé internátní školy. V roce 1922 při studiu na škole Gresham's School si uvědomil, že jeho osudem je stát se básníkem a již v roce 1923 se jeho první básně objevují ve školním časopise.\n\nV letech 1925 až 1928 Auden studoval na Univerzitě v Oxfordu, kterou ukončil s nepříliš dobrým prospěchem. Zde se seznámil s Christopherem Isherwoodem, který se stal jeho přítelem a literárním mentorem. Svými tehdejšími přáteli byl Auden popisován jako zábavný a extravagantní člověk, který však ze své vlastní vůle vyhledával samotu, a toto označení mu již zůstalo.\n\nNa podzim roku 1928 Auden na devět měsíců opustil Británii a odjel do Berlína, kde byl poprvé svědkem politických a ekonomických nepokojů, které se staly jedním z ústředních témat jeho tvorby. Po návratu do vlasti nejprve pracoval jako soukromý učitel a poté jako kritik a esejista na volné noze. I když byl homosexuál, tak se v roce 1935 oženil s Erikou Mannovou, aby jí pomohl uniknout před stíháním v nacistickém Německu.\n\nV roce 1937 se Auden přihlásil do služby ve španělské občanské válce jako řidič sanitky. Sedm týdnů strávených ve Španělsku v něm zanechalo hluboký dojem, a proto se spolu s Christopherem Isherwoodem v roce 1938 jako pozorovatelé zúčastnili druhé čínsko-japonské války. Na cestě zpět do Anglie se krátce zastavili v New Yorku, kde dospěli k rozhodnutí, že se do Spojených států amerických přestěhují. V lednu roku 1939 oba skutečně do USA odpluli, přičemž později je na Audenův odchod z Anglie nahlíženo jako na zradu a jeho reputace tím značně utrpěla.\n\nAuden zůstal v New Yorku, avšak Isherwood pokračoval dále do Kalifornie a oba staří přátelé se od té doby navštěvovali jen sporadicky. Ve stejném roce se Auden setkal s básníkem Chesterem Kallmanem, se kterým se po další dva roky intimně stýkal. V roce 1941 však Kallman vztah s Audenem ukončil, ale oba zůstali přáteli a až do Audenovi smrti spolu bydleli.\n\nBěhem druhé světové války se Auden aktivně snažil zapojit do válečného dění, ale kvůli svému věku a zdravotnímu stavu nakonec nenarukoval. V roce 1946 se Auden stal plnoprávným občanem Spojených států amerických.\n\nPočínaje rokem 1948 Auden začal letní měsíce trávit v Evropě, nejprve v Itálii a posléze od roku 1958 ve vesnici Kirchstetten v Rakousku, kde koupil dům. Mezi léty 1956 až 1961 využil svým letních návštěv Evropy k přednášení na Univerzitě v Oxfordu. V této době tvořily přednášky spolu s přispíváním do různých časopisů většinu jeho příjmů.\n\nNa sklonku svého života však Auden postupně přicházel o rétorické schopnosti, které jeho přátelé tak obdivovali. V roce 1973, při jednom z letních pobytů v Rakousku, Auden umírá. Dnes je pohřben na hřbitově v Kirchstettenu.\n\nW. H. Auden složil téměř čtyři sta básní včetně sedmi dlouhých, z nichž dvě svou délkou vydaly na celou knihu. V jeho dílech se promítá celá řada stylů od obskurního modernismu dvacátého století po tradiční formy, jako např. balady a limeriky. Co se týče obsahu, jsou v Audenových básních přítomna různá témata od klišé známých z populárních písní po hluboké filozofické meditace. Kromě básní je Auden autorem více než čtyři sta esejí a kritik.\n\nS psaním básní Auden začal ve 13 letech; nejprve pod vlivem známých básníků, jako např. Williama Wordswortha, Thomase Hardyho a T. S. Eliota. Vlastní styl si Auden osvojil až ve dvaceti letech, kdy se v jeho dílech, byť skrytě, začalo objevovat téma samoty. Dvacet z těchto básní se v roce 1928 objevilo v jeho první vydané básnické sbírce, kterou nazval prozaicky \"Básně\" (\"Poems\").\n\nVe třicátých letech dvacátého století se v Audenově tvorbě začaly výrazně projevovat levicové názory. Jeho veršovaná dramata, mezi které se řadí \"Tanec se smrtí\" (\"The Dance of Death\"), \"Pes pod kůží\" (\"The Dog Beneath the Skin\") a \"Výstup na F6\" (\"The Ascent of F6\"), se nesou ve znamení revolučních změn a proměn společnosti. V poslední zmíněné hře se objevila první verze jednoho z jeho nejznámějších děl, básně Pohřební Blues (Funeral Blues), která byla původně napsána jako satirický chvalozpěv jednoho politika. Levicové tendence v jeho stylu vyvrcholily v roce 1937 vydáním sbírky \"Zde na ostrově\" (\"On This Island\"). Ve stejném roce Auden došel k názoru, že umělec by měl být jakýmsi druhem žurnalisty, a navštívil Island a Španělsko (v té době zmítané občanskou válkou). Poznatky z těchto cest poté publikoval v cestopisu \"Dopisy z Islandu\" (\"Letters from Iceland\") a politicky zaměřené básni Španělsko (Spain).\n\nPro přestěhování se do USA Auden vytvořil některé z jeho nejznámějších děl. Jmenujme například básně \"Dover\", \"Museé des Beauxs Arts\" a \"1. září 1939\" (September 1, 1939). Tyto a jiné básně se rovněž objevily v jeho první kolekci sebraných básní, vydané v roce 1945. Po roce 1946 je v Audenových dílech patrný vliv jeho letních pobytů v Itálii a z další vydané knihy s názvem \"Nóny\" (\"Nones\") čiší středomořská atmosféra.\n\nNa sklonku života Auden rozvíjel ve svých dílech techniku haiku a ve svém domě v Rakousku napsal některé z jeho nejenergičtějších děl. V roce 1973 však ve věku 66 let umírá a svoji poslední knihu s názvem \"Díky, Mlho\" (\"Thank You, Fog\") již zanechal nedokončenou.\n\n"}
{"id": "417124", "url": "https://cs.wikipedia.org/wiki?curid=417124", "title": "Chris Fedak", "text": "Chris Fedak\n\nChris Fedak je americký producent a scenárista.\n\nJeho prvním a zároveň jediným televizním počinem je Chuck, kde působí jako výkonný producent. K tomuto seriálu také napsal několik epizod spolu s Joshem Schwartzem.\n"}
{"id": "417129", "url": "https://cs.wikipedia.org/wiki?curid=417129", "title": "Roy Stryker", "text": "Roy Stryker\n\nRoy Emerson Stryker (5. listopadu 1893 – 27. září 1975) byl americký ekonom, vládní úředník a novinářský fotograf známý svou prací pro společnost Farm Security Administration. Dokumentoval dopady velké hospodářské krize v USA v roce 1929.\n\nFSA byla společnost založená v USA v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nVedle Strykera byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Ben Shahn nebo Arthur Rothstein.\n\nNa konci roku 1943 Stryker OWI opustil a šel pracovat na veřejném projektu pro společnost Standard Oil (New Jersey). Spolu s ním z OWI odešli i další fotografové - včetně Esther Bubleyové, Gordona Parkse a Johna Vachona. Bubley v roce 1951 pro Strykera, který tehdy pracoval pro Pittsburgh Photographic Library, zrealizovala významný cyklus snímků pro dětskou nemocnici Pittsburgh Children's Hospital.\n\n"}
{"id": "417134", "url": "https://cs.wikipedia.org/wiki?curid=417134", "title": "Sarah Lancaster", "text": "Sarah Lancaster\n\nSarah Beth Lancaster (* 12. února 1980, Overland Park, Kansas, USA) je americká herečka. Známá je především svou rolí Rachel v seriálu \"Konečně zazvonilo, nová třída\" a Madison Kellner v seriálu \"Everwood\". Také si zahrála vedlejší roli v NBC seriálu \"\" a roli Marjorie v ABC seriálu \"What About Brian\". V roce 2005 hrála v televizním filmu \"Život s nepřítelem\" s Markem Humphreym.\n\nBěhem let 2007 až 2012 hrála v komediálním seriálu \"Chuck\" doktorku a sestru hlavní postavy, Chucka, Ellie Bartowski.\n\nNarodila se a vyrostla v Overland Parku v Kansasu vedle svého mladšího bratra Daniela. Matka, Barbara, byla v domácnosti a otec, Michael, byl realitní agent. Kvůli Michaelově práci se museli Lancasterovi přestěhovat do města Mission Viejo v Kalifornii, kde Sarah chodila do kurzů hraní s R. J. Adamsem.\n\nSchopný agent pro ni zajistil v roce 1993 první hlavní roli v seriálu \"Konečně zazvonilo, nová třída\". Během té doby chodila na vysokoškolské kurzy na Kalifornské univerzity v Irvine, aby urychlila dokončení střední školy. Po dokončení New Hart Jr. High se přestěhovala do Los Angeles, aby se posunula ve své kariéře.\n\nÚčinkovala jako host v seriálech jako \"Sabrina – mladá čarodějnice\", Dawsonův svět, \"Zlatá sedmdesátá\", \",\" \"Kriminálka Las Vegas\" a \"Everwood\". Během let 2007 až 2012 hrála jednu z hlavních rolí seriálu NBC \"Chuck\". V roce 2014 získala vedlejší roli v seriálu \"Witches of East End\".\n\n"}
{"id": "417136", "url": "https://cs.wikipedia.org/wiki?curid=417136", "title": "Seznam králů Tibetu", "text": "Seznam králů Tibetu\n\nTradiční počet prvních tibetských králů bývá udáván na 42. Prvních 26 králů přitom náleží spíše do oblasti legend a neexistují o nich věrohodné historické prameny. Moderní historikové se však víceméně shodnou, že počínaje 27. králem se již jedná o historické osobnosti. Od 33. krále jsou tibetští panovníci dobře doložení jak v tibetských, tak v čínských a dalších zahraničních pramenech. Jednotná Tibetská říše existovala až od časů 31., 32. a 33. krále. Panovníci před nimi (tzv. „Jarlungská dynastie“, „králové z Jarlungu“ apod.) jsou považováni spíše za místní vládce než za vládce (celého) Tibetu.\n\nPo králi Langdarmovi, jež vládl v 9. století, se Tibetská říše rozpadla a moc decentralizovala.\n\n"}
{"id": "417142", "url": "https://cs.wikipedia.org/wiki?curid=417142", "title": "Pierre Bouvier", "text": "Pierre Bouvier\n\nPierre Charles Bouvier (* 9. května 1979) je francouzsko-kanadský muzikant a člen skupiny Simple Plan.\n\nPředtím, než se Pierre stal muzikantem, pracoval v restauraci St-Hubert v Montrealu jako kuchař. V třinácti letech založil společně se spolužákem Chuckem Comeau punk rockovou skupinu Reset, kde Pierre zpíval a hrál na basu.\n\nPo nějaké době se Chuck rozhodl odejít ze skupiny a dát přednost škole, ale hudba ho i nadále přitahovala. Díky tomu si v pozdější době s Jeffem Stinco založil skupinu a Pierra přizval aby začal hrát s nimi a tak vznikly Simple Plan. Spolupracoval jako co-producent s několika skupinami například s raperem MC Lars se kterým nahrál pro nové \"This Gigantic Robot Kills\" album píseň \"It's Not Easy (Being Green)\" kde zpívá refrén.\n\nJe spoluzakladatelem značky Role Model Clothing, společně s Chuckem Comeau a s webmasterem, fotografem Patrick Langlois.\n\nRole Model Clothing navrhují Bouvier, Langlois and Comeau (sami je velice často nosí a také je často můžete vidět ve videoklipech Simple Plan).\n\nDAMAGE CONTROL je bývalá Pierrova show, kterou měl na MTV od 6. března 2005, ale měl toho hodně a musel s tím skončit. Tato show byla o tom, že rodiče nechali svého milovaného potomka doma, kde byly všude schované skryté kamery a byly schováni v garáži u souseda, kde ho i s Pierrem pozorovaly. Dělal tam různé úkoly například najednou se před domem objevila nějaká celebrita a oni pozorovaly jak se s tím jejich potomek vypořádá. Po určeném čase se v domě objeví Pierre s rodiči a prozradí potomkům co se vlastně všechno stalo.\n\nPierre vystudoval College Beaubois, střední škola v Montrealu stejně jako ostatní členové Simple Plan Sébastien Lefebvre, Jeff Stinco, David Desrosiers a Chuck Comeau. Pierre má dva bratry Jonathana a Jaye pro kterého napsal píseň \"Save You,\" na albu \"Simple Plan\", píseň je o tom jak Jay bojoval s rakovinou.\n\n\n"}
{"id": "417153", "url": "https://cs.wikipedia.org/wiki?curid=417153", "title": "Nesbanebdžed", "text": "Nesbanebdžed\n\nNesbanebdžed (řecky Σμενδης – Smendés) byl první panovník 21. dynastie ve starověkém Egyptě na počátku Třetí přechodné doby. Jeho původ je neznámý. Původně byl vysokým vojenským hodnostářem Ramesse XI. Panovníkem se stal po králově smrti pravděpodobně s jeho souhlasem; převzetí moci legitimizoval sňatkem s Ramesseho dcerou Tentamonou. Skutečně ovládal pouze Dolní Egypt a oblast v okolí Mennoferu, na jihu vládli vesetští velekněží boha Amona, s nimiž byl pravděpodobně spřízněn. Sídelním městem se v jeho době stal Džanet. Vládl přibližně v letech 1069–1043 př. n. l.\n"}
{"id": "417156", "url": "https://cs.wikipedia.org/wiki?curid=417156", "title": "Samsonovy lišky", "text": "Samsonovy lišky\n\nSamsonovy lišky (hebrejsky: שועלי שמשון, \"Šualej Šimšon\") bylo izraelské komando během izraelské války za nezávislost.\n\nČlenem této jednotky byl i Uri Avnery, jenž napsal píseň s názvem „Samsonovy lišky,“ která se stala neoficiální hymnou jednotky. Uri Avnery se později stal výrazným obhájcem izraelsko-palestinského míru a osobním přítelem Jásira Arafata.\n\nV roce 2002 byla jednotka obnovena a dnes spadá pod velení brigády Givati. Většina jejích úkolů je držena v tajnosti, ačkoliv je známé, že oblast její působnosti je zřejmě Pásmo Gazy, a je považována za jednu z nejlepších průzkumných jednotek Izraelských obranných sil (IOS). \n\nNázev jednotky je odvozen z biblického příběhu soudce Samsona:\nDíky tomuto příběhu je zobrazení lišky i v logu Jižního velitelství IOS.\n"}
{"id": "417157", "url": "https://cs.wikipedia.org/wiki?curid=417157", "title": "Zahradníček", "text": "Zahradníček\n\nČeské příjmení Zahradníček je zdrobnělina od slova Zahradník a nosí je více osobností:\n\n"}
{"id": "417160", "url": "https://cs.wikipedia.org/wiki?curid=417160", "title": "Watchmen – Strážci", "text": "Watchmen – Strážci\n\nWatchmen – Strážci (v originále Watchmen) je komiksová minisérie o dvanácti sešitech. Vytvořili ji scenárista Alan Moore, kreslíř Dave Gibbons a kolorista John Higgins. Série vyšla u DC Comics během let 1986 a 1987 a následně byla vydána v knižní podobě. \"Strážci\" původně měli vzniknout jako příběh, v němž by se uplatnili superhrdinové, které společnost získala od Charlton Comics. Jelikož ale Moore s postavami do dalších příběhů nepočítal, vydavatel Dick Giordano ho přesvědčil, aby si vytvořil postavy vlastní.\n\nMoore vytvořil zápletku, v níž vyjádřil tehdejší ohrožení možnou jadernou válkou a současně dekonstruoval superhrdinský mýtus. Děj Strážců je zasazen do alternativní historie Spojených států amerických. Během 40. a 60. let 20. století se objevili superhrdinové, kteří pomohli Spojeným státům vyhrát válku ve Vietnamu. Země stojí na pokraji nukleární války se Sovětským svazem a maskovaní strážci jsou buď postaveni mimo zákon, na odpočinku, nebo pracují pro vládu. Zápletka se zaměřuje na příběhy jednotlivých postav během vyšetřování vraždy jednoho z hrdinů, jenž pracoval jako agent vlády USA.\n\nGibbons pracoval s devítipolíčkovým rozložením a využil několik opakujících se motivů, například zakrvácený smajlík. V každé části kromě poslední se objevují fiktivní dokumenty, které příběh doplňují. Ten je navíc protkán dalším příběhem, fiktivním pirátským komiksem \"Příběhy Černé lodě\", který si čte jedna z postav. Strážcům se dostalo pozitivního ohlasu tisku a kritika ho považuje za zásadní dílo komiksu vůbec.\n\nPo několika pokusech se do kin 6. března 2009 dostal celovečerní film \"Strážci – Watchmen\" režírovaný Zackem Snyderem, který je přímou adaptací komiksové předlohy. V roce 2019 byl na televizních obrazovkách uveden seriál \"Watchmen\".\n\nV roce 1985 získalo DC Comics od Charlton Comics několik postav. V té době Alan Moore přemýšlel o příběhu, ve kterém by oživil některé nevyužité hrdiny, jako to udělal s Miraclemanem na začátku 80. let. Moore si pro tento projekt vybral Mighty Crusaders od MLJ Comics. Vymyslel zápletku, která by začínala objevením těla The Shielda v přístavu. Moore měl za to, že nezáleží na tom, jaké postavy využije, pokud je čtenáři poznají a „budou šokováni a překvapeni jejich skutečnou povahou“. Moore použil tuto premisu a vytvořil návrh, kde vystupovaly postavy od Charlton, a pojmenoval ho \"Who Killed the Peacemaker\". Tento návrh předal Dickovi Giordanovi. Tomu se návrh líbil, ale byl proti myšlence použit postavy od Charlton. Moore řekl: „DC si uvědomilo, že tyhle draze koupené postavy skončí buď jako mrtvoly, nebo blázni.“ Namísto toho Giordano přesvědčil Moorea, aby svůj návrh přepracoval a vypracoval originální postavy. Moore si nejdříve myslel, že nové postavy nebudou mít správný emocionální dopad na čtenáře, ale svůj názor později změnil. Řekl: „Uvědomil jsem si, že když vytvořím nové postavy tak, aby lidem připadaly povědomé, aby jejich určité superhrdinské stránky lidé znali, tak by to mohlo fungovat.“\n\nDave Gibbons, který s Mooorem pracoval již na předešlých projektech, se dozvěděl, že nyní Moore pracuje na nové minisérii. Sdělil mu, že se chce podílet, a Moore mu poslal nástin příběhu. Gibbons si s sebou přivedl Johna Higginse, protože se mu líbil jeho „neobvyklý“ styl. Bydleli blízko sebe, takže jejich vzájemná komunikace byla snazší. Len Wein se přidal k projektu jako vydavatel, zatímco Giordano pouze dohlížel na práci. Wein i Giordano se drželi zpátky a „nepřekáželi v cestě“.\n\nJakmile dostal projekt zelenou, začali Moore a Gibbons vymýšlet postavy, dotvářet detaily zápletky a probírat různé vlivy na jejich práci. Obzvláště je ovlivnila supermanská parodie z časopisu \"Mad\" jménem „Superduperman“. Moore prohlásil: „Chtěli jsme Supermana obrátit o 180 stupňů, chtěli jsme drama, a ne komedii.“ Moore s Gibbonsem měli v úmyslu převést známé staromódní superhrdiny do úplně nového světa. Autor řekl, že jeho záměrem bylo vytvořit „superhrdinského Moby Dicka, něco, co bude mít hloubku“. Moore vymyslel jména a povahu postav, ale jejich vzhled nechal na Gibbonsovi. Gibbons vytvářel postavy ve svém volném čase, „strávil dva nebo tři týdny děláním náčrtků“. Gibbons postavy navrhl tak, aby se snadno kreslily. Jeho oblíbencem byl Rorschach, protože „musíte namalovat klobouk. Když umíte namalovat klobouk, tak jste namalovali Rorschacha. Pak přimalujete nějaký tvar jako obličej, na něj dáte pár černých bublin a jste hotovi.“\n\nKdyž Moore psal scénář pro první sešit, uvědomil si, že má materiál jenom na šest částí, ale nasmlouváno jich měli dvanáct. Vyřešil to tak, že vyprávění hlavní příběhové linie přerušoval vyprávěním o původu postav. Moore napsal Gibbonsovi velmi podrobný scénář. Gibbons si vybavuje: „Scénář pro první sešit měl tuším 101 stran bez jakýchkoliv mezer mezi popisy jednotlivých políček nebo mezi jednotlivými stranami.“ Když scénář obdržel, musel si očíslovat každou stranu. „Kdybych to upustil na zem, trvalo by mi to dva dny, než bych to dal dohromady.“ „Chce to trochu organizování, než můžete začít kreslit,“ podotkl. I přes velmi podrobný scénář některé Mooreovy popisky končily poznámkou: „Když ti to nebude zapadat, udělej to tak, aby to fungovalo.“ Gibbons se přesto držel Mooreových pokynů. Gibbons měl ve vytváření vizuálního ztvárnění Strážců velkou volnost a často přidával do pozadí drobnosti, kterých si Moore všiml až později. Moore také občas kontaktoval spřízněného autora komiksů Neila Gaimana, aby se s ním poradil a aby vybrali citáty, které se v sešitech objevují.\n\nOproti očekáváním Moore v listopadu 1986 připustil, že se nejspíše objeví prodlevy. Zatímco v prodeji byl sešit číslo pět, on teprve začal psát deváté číslo. Gibbons zmínil, že hlavním důvodem byl fakt, že scénáře dostával po částech. Tempo zpomalilo kolem čtvrtého čísla. Jak se blížily termíny, Moore si najal taxikáře, aby jezdil 50 mil a vozil scénáře Gibbonsovi. Později Gibbons dokonce nechal svou ženu a syna kreslit mřížky políček, aby ušetřil čas. Moore také musel zkrátit část Veidtova proslovu (který pronáší, zatímco odvrací Rorschachovy útoky), protože jej Gibbons nedokázal vtěsnat na jednu stránku.\n\nKdyž se projekt blížil ke konci, Moore si uvědomil, že se zápletka trochu podobá jedné z epizod televizního seriálu \"Krajní meze\". Autor a Wein měli spor ohledně změny závěru, ale Moore si prosadil svou. Na zmíněnou epizodu odkazuje v posledním sešitu.\n\nStrážci jsou zasazeni do alternativní minulosti a odrážejí situaci ve světě v 80. letech. V tomto světě se objeví superhrdinové, kteří ovlivňují zásadní události minulosti jako válku ve Vietnamu nebo prezidentství Richarda Nixona. I když jsou bojovníci se zločinem nazýváni jako „superhrdinové“, ve skutečnosti jedinou postavou, která má nadlidské schopnosti, je Dr. Manhattan. Přítomnost Dr. Manhattana dává Spojeným státům strategickou výhodu nad Sovětským svazem, což zvyšuje napětí mezi těmito dvěma státy. Postupně se však stali superhrdinové nepopulárními, což vedlo k tomu, že byli roku 1977 postaveni mimo zákon.\n\nV říjnu 1985 policie New Yorku vyšetřuje vraždu Edwarda Blakea. Jelikož policie nemá žádné stopy, Rorschach se rozhodne zjistit více. Zjistí, že Edward Blake je totožný s Komediantem, hrdinou v kostýmu, kterého zaměstnávala vláda Spojených států. Rorschach věří, že objevil spiknutí, jehož účelem je tyto hrdiny odstranit, a chystá se varovat své druhy, kteří jsou již ve výslužbě: Dana Dreiberga (býval druhým Sůvou), Dr. Manhattana, s nadlidskými schopnostmi, ale emocionálně odtrženého, a jeho milenku Laurie Juspeczykovou (druhý Hedvábný přízrak), Adriana Veidta (kdysi hrdina jménem Ozymandias, nyní úspěšný podnikatel považovaný za nejchytřejšího člověka na světě).\n\nPo Blakeově pohřbu je Doktor Manhattan v televizi obviněn, že způsobil rakovinu svých bývalých kolegů. Když tato obvinění vezme vláda Spojených států vážně, Manhattan odejde na Mars a na toto oslabení Spojených států reaguje Sovětský svaz invazí do Afghánistánu. Rorschachova paranoidní teorie je potvrzena tím, že Adrian Veidt jen těsně unikne pokusu o vraždu a Rorschach samotný je neprávem obviněn z vraždy a uvězněn.\n\nJuspeczyková, vyčerpaná ze vztahu s Doktorem Manhattanem, se přestěhuje k Dreibergovi. Jak mezi nimi sílí citové pouto, znovu si oblečou své kostýmy, aby pokračovali ve své práci strážců. Protože Dreiberg v určitých věcech dává za pravdu Rorschachovi, rozhodnou se ho z vězení osvobodit. Dr. Manhattan teleportuje Laurie Juspeczykovou na Mars a během hádky je nucena se smířit s tím, že Blake, který se kdysi pokusil znásilnit její matku, je její otec. Tento objev přiměje Dr. Manhattana se znovu zajímat o lidstvo.\n\nNa Zemi Rorschach a Sůva pokračují ve vyšetřování spiknutí kolem smrti Komedianta a obvinění, které donutilo Manhattana odejít do vyhnanství. Objeví důkaz, že za celým plánem může stát Adrian Veidt, což si Rorschach zaznamená do svého deníku, který pošle poštou do malého ultrapravicového newyorského časopisu. Dvojice poté konfrontuje Veidta v jeho útočišti na Antarktidě. Veidt objasní svůj plán, jak chce zachránit lidstvo před hrozící nukleární válkou mezi Spojenými státy a Sovětským svazem tím, že bude předstírat útok mimozemšťanů na New York, který zabije polovinu jeho obyvatel. Doufá, že to spojí oba národy proti společnému nepříteli. Také se přizná k tomu, že zabil Komedianta, vyvolal rakovinu u bývalých spolupracovníků Dr. Manhattana, aby ho tak vystavil obviněním, a inscenoval pokus o vraždu sebe samotného, aby se zbavil podezření. Dreiberg a Rorschach se mu pokusí plán překazit, ale zjistí, že Veidt svůj plán již provedl.\n\nKdyž se Dr. Manhattan a Juspeczyková vrátí na Zemi, jsou svědky zkázy v New Yorku. Manhattan si povšimne, že jeho schopnosti jsou brzděny tachyony, jejichž zdroj je na Antarktidě, kam se oba teleportují, a dozvídají se o plánu Adriana Veidta. Veidt jim ukáže televizní vysílání, které potvrzuje konec nepřátelství mezi velmocemi. Toto zjištění přiměje téměř všechny k tomu, aby skryli pravdu před veřejností. Rorschach ale odmítne dělat kompromisy a odchází, aby odhalil světu pravdu. Do cesty se mu postaví Dr. Manhattan a Rorschach prohlásí, že ho musí zabít, aby mu zabránil v odhalení skutečnosti, na což Manhattan reaguje tak, že strážce zabije. Veidt se Manhattana zeptá, jestli tedy nakonec udělal správné rozhodnutí a Manhattan prohlásí, že „nikdy nic nekončí“, a odejde ze Země do jiné galaxie. Dreiberg a Juspeczyková se skrývají pod novou identitou a jejich vztah pokračuje. V New Yorku si vydavatel stěžuje na nedostatek článků do novin a požádá svého asistenta, aby našel něco, čím by mohli místo vyplnit. Komiks končí tím, že mladík směřuje ke stohu vyřazeného materiálu, na jehož vrcholu leží Rorschachův deník.\nZáměrem Alana Moorea bylo vytvořit čtyři nebo pět úplně odlišných pojetí vnímání světa a nechat na čtenáři, aby si vybral, které z nich je pro něj morálně nejpřijatelnější. Moore nechtěl do čtenáře „tlačit“ morální ponaučení a místo toho chtěl ukázat rozpolcenost postav. Moore řekl: „Chtěli jsme všechny ty lidi ukázat bez příkras. Říci, že i ten nejhorší z nich má svůj význam a i ten nejlepší má své chyby.“\nKomediant / Edward Blake: Jeho smrt je začátkem celého příběhu a dále se objevuje pouze v retrospektivách a vzpomínkách ostatních postav, které odhalují jeho povahové rysy. Komediant je založena na postavě Peacemakera od Charlton Comics a má určité rysy špióna jménem Nick Fury od Marvel Comics. Moore a Gibbons ho viděli „jako Gordona Liddyho [měl důležitou roli ve vloupání do Watergate], ale ještě většího a drsnějšího“. Pouze on a Dr. Manhattan jsou vládou tolerováni poté, co vešel v platnost Keenův zákon, který superhrdiny postavil do ilegality. Přestože se pokusil ve 40. letech znásilnit Hedvábný přízrak, v sešitu číslo 9 je odhalen jako otec Laurie.\n\nDr. Manhattan / Jonathan Osterman: Bytost s nadlidskými schopnostmi ve službách americké vlády. Vědec Jon Osterman získal své schopnosti, když byl nedopatřením uzavřen v roce 1959 v komoře na extrahování inherentního pole. Dr. Manhattan byl založen na postavě Captain Atom od Charlton Comics. Moore si ale uvědomil, že Manhattan jako jakýsi „kvantový superhrdina“ má daleko větší potenciál. Na rozdíl od ostatních postav, které postrádají vědecké vysvětlení svých kořenů, se Moore při tvorbě postavy Dr. Manhattana ponořil do problémů jaderné a kvantové fyziky. Autor věřil, že člověk, který by žil v kvantovém vesmíru, by nevnímal čas lineárně, což by ovlivnilo jeho pohled na záležitosti lidí. Moore se také chtěl vyhnout vytvoření postavy bez jakýchkoliv emocí, jako je třeba Spock ze Star Treku, a tak ponechal Dr. Manhattanovi lidské návyky, ale celkově ho od lidí odcizil. Moore si vybavuje, že si nebyl jistý, jestli mu DC dovolí zobrazovat postavu, která je úplně nahá. Gibbons chtěl zachovat vkus při zobrazení a pečlivě vybíral momenty, kdy jeho nahotu ukázat, a anatomicky jej „obdařil“ jako klasické sochy, aby čtenářova pozornost nebyla rušena.\n\nSůva / Dan Dreiberg: Superhrdina na odpočinku, který využívá pomůcky odkazující k sovám. Sůva je založen na postavě Teda Korda z \"Blue Beetlea\". Stejně jako Ted Kord i Sůva měl svého předchůdce, bojovníka se zločinem v důchodu, Hollise Masona. Když Moore sestavil pro Gibbonse základní popis postavy, Gibbons jí dal kostým a jméno, které si vymyslel, už když mu bylo dvanáct. Richard Reynolds v knize \"Super Heroes: A Modern Mythology\" poznamenal, že i přes původ postavy mají motivy Sůvy více společného s postavou Batmana. Podle Klocka jeho civilní vzhled „připomíná impotentního Clarka Kenta ve středních letech“.\n\nOzymandias / Adrian Veidt: Veidt, jehož kresba je inspirována Alexandrem Velikým, bývalý superhrdina jménem Ozymandias, je ve výslužbě a zabývá se vlastním podnikáním. O Veidtovi se říká, že je nejchytřejším člověkem planety. Ozymandias byl přímo inspirován Peterem Cannonem – Thunderboltem, kterého Moore obdivoval kvůli plnému využití jeho mozkové kapacity a absolutní fyzické a duševní kontrole. Richard Reynolds poznamenal, že jeho záměr „pomoci světu“ staví Veidta do pozice, která je normálně přisuzována komiksovým padouchům, a v tomhle smyslu je tedy hlavním „padouchem“ série. Gibbons dodal: „Jeho nejhorší vlastností je povyšování nad ostatní lidi, pohrdání lidstvem.“\n\nRorschach / Walter Kovacs: Strážce nosící na obličeji bílou masku obsahující symetrické, ale neustále se měnící skvrny. Pokračuje v pronásledování zločinců, přestože je sám stíhán zákonem. Samotný charakter Moore vytvořil podle postav Mr. A nebo The Question, které vymyslel komiksový spisovatel Steve Ditko. Komiksový historik Bradford W. Wright popsal Rorschachovo vidění světa jako „černobílé, které na sebe bere různé podoby, ale nikdy neslije do šedivé, stejně jako skvrny v testech jeho jmenovce“. Moore řekl, že až do čtvrtého dílu neuvažoval o Rorschachově smrti. Pak si ale uvědomil, že když Rorschach odmítne udělat kompromis, nemůže přežít do konce.\n\nLaurie Juspeczyková / Hedvábný přízrak: Dcera prvního Hedvábného přízraku a Komedianta (jejich vztahy jsou napjaté). Byla milenkou Dr. Manhattana, poté se sblížila se Sůvou (Danem Dreibergem) a s ním také zůstala. Hedvábný přízrak je částečně založena na postavě Nightshade od Charlton Comics. Moore ale nebyl s touto postavou spokojený a přidal jí něco z hrdinek jako Black Canary nebo Phantom Lady.\n\nMoore a Gibbons navrhli Strážce tak, aby ukázali unikátní možnosti komiksu a vyzdvihli jeho silné stránky. V rozhovoru v roce 1986 Moore řekl: „Chtěl bych prozkoumat ty oblasti, ve kterých je komiks úspěšný a kde žádná jiná média nemohou fungovat“. Tímto zdůraznil rozdíly mezi filmem a komiksem. Také řekl, že Strážci jsou napsáni tak, aby je bylo nutno přečíst čtyřikrát nebo pětkrát, protože až tehdy čtenář pochopí některé souvislosti. Dave Gibbons poznamenal: „Jak jsme postupovali, tak Strážci začali být spíše o způsobu vypravování příběhu než o příběhu samotném. Zápletka nemá až takový význam... není to ta nejzajímavější věc na Strážcích.“\n\nGibbons prohlásil, že úmyslně vzhled Strážců stvořil tak, aby každá stránka byla jednoznačně identifikovatelná jako součást určité série, a ne „jen nějakého komiksu“. Snažil se kreslit postavy tak, aby se odlišovaly od běžných komiksových hrdinů. Moore využil Gibbonsovu původní profesi geodeta, aby dostal do každého okénka i ty nejmenší detaily, a mohl tak přesně ovlivnit vyznění každého políčka. Gibbons popsal sérii jako „komiks o komiksu“. Gibbons cítil, že „Alan se spíše zabývá sociální problematikou, zatímco on technickou stránkou“. Příběh se odehrává v alternativní minulosti, což umožnilo Gibbonsovi některé součásti amerického života pozměnit, například dodat auta poháněná elektřinou, odlišné budovy, elektrické hydranty namísto vodních, na což Moore poznamenal, že „to umožňuje americkému čtenáři nahlédnout na vlastní kulturu očima cizince“. Gibbons zmínil, že neměl tak svázané ruce, protože při obvyklé práci musí nastudovat hodně faktů.\n\nJohn Higgins, který komiks barvil, použil temnější paletu a dával přednost sekundárním barvám. Moore se nechal slyšet, že vždycky „miloval Johnovy barvy, ale měl ho zařazeného jako airbrushového koloristu“, což se Mooreovi moc nelíbilo. Higgins věnoval zvláštní pozornost světlu a jemným barevným změnám; v šestém čísle ze začátku používal teplé a radostné barvy, ale postupně potemňoval, aby dal příběhu ponurý a temný nádech.\n\nStrážci se v určitých aspektech lišili od jiných komiksů tehdejší doby, zejména v políčkovém rozložení a barvách. Místo políček různých velikostí rozdělili tvůrci každou stranu na mřížku o devíti polích. Gibbons toto rozložení preferoval kvůli „vážnosti“, kterou evokuje. Podle Gibbonse s tímto rozložením Moore souhlasil, protože mohl „mít takovou kontrolu nad vyprávěním, jakou nikdy předtím neměl“.\n\nObálka každého sešitu sloužila jako první políčko příběhu. Gibbons řekl: „Obálka Strážců je z reálného světa a vypadá skutečně, který se ale změní se v komiks, portál do jiné dimenze.“ Obálky byly navrženy jako detail na určitou věc bez lidské přítomnosti. Tvůrci občas s rozvržením experimentovali. Gibbons nakreslil páté číslo jménem „Strašná souměrnost“ tak, že první stránka zrcadlově odráží poslední (myšleno rozmístění polí), a tak postupně až ke středu.\n\nZávěr každého sešitu obsahuje (kromě poslední části) doplňující text, který napsal Moore. Jsou mezi nimi kapitoly fiktivní knihy, dopisy, zprávy a články, které napsaly různé postavy ze Strážců. DC mělo potíže při prodávání reklamního prostoru, který zahrnoval zhruba osm až devět stran na číslo. DC mělo v plánu toto místo zaplnit reklamou na své publikace a sloupky s dopisy, ale vydavatel Len Wein měl za to, že by to bylo nefér k těm, kteří by napsali v průběhu posledních čtyř dílů. Rozhodl se tedy použít tyto stránky k doplnění příběhu. Moore řekl: „Když jsme se dostali tak k číslu tři nebo čtyři, říkali jsme si, že to vypadá bez dopisů lépe. Vypadá to míň jako komiks, tak jsme u toho zůstali.“\n\nStrážci obsahují „vyprávění ve vyprávění“ jménem \"Příběhy Černé lodě\". Jde o fiktivní komiksovou knihu, která se objevuje v čísle tři, pět, osm, devět, deset a jedenáct. Příběh jménem „Trosečník“ si čte mladý černoch v ulicích New Yorku. Moore a Gibbons se rozhodli pro pirátský komiks, protože si uvědomili, že ve Strážcích vystupují opravdoví superhrdinové, takže by „lidé pravděpodobně neměli zájem o superhrdinské komiksy“. Gibbons navrhl pirátské téma a Moore souhlasil, protože je velkým fanouškem Bertolda Brechta. Černá loď je narážkou na píseň „Seeräuberjenny“ (Balada o pirátské Jenny) z Brechtovy \"Třígrošové opery\". Moore teoretizoval, že kdyby superhrdinové opravdu existovali a stali se předmětem strachu, odporu a pohrdání, tak by z komiksových sešitů brzy zmizeli. Moore měl za to, že „celý předobraz pirátství je tak bohatý a temný, že představuje skvělou protiváhu světa Strážců“. Autor tuto premisu pojal jako možnost přidat do příběhu podtext a alegorii. Doplňující článek, který osvětluje na konci páté části fiktivní historii \"Příběhů černé lodě\", uvádí jako hlavního tvůrce série skutečného kreslíře Joea Orlanda. Moore zvolil Orlanda, protože se domníval, že kdyby se pirátské příběhy ze Strážců staly populárními, mohlo by DC zkusit zlákat kreslíře k nakreslení takového komiksu. Orlando přispěl svou kresbou fiktivní stránky z časopisu.\n„Trosečník“ popisuje cestu mladého kapitána, který chce varovat své domovské město před příjezdem Černé lodě poté, co jako jediný přežije zničení své vlastní lodi. Podle Reynoldse je na své cestě okolnostmi donucen „přestupovat jeden zákaz za druhým“. Použije těla mrtvých námořníků jako plovák pro svůj vor. Aby získal koně, zabije nevinné lidi. Když se konečně dostane domů, myslí si, že město je jíž okupováno posádkou Černé lodi, a pomýlen napadne v potemnělém domě svou manželku. Pak se vrátí k mořskému pobřeží, kde zjistí, že Černá loď teprve připlouvá. Nezbývá mu než doplavat k lodi a připojit se k její posádce. Reynolds uvádí, že stejně jako Veidt si námořník myslí, že zabrání katastrofě tím, že použije mrtvá těla druhů jako prostředek k dosažení svých cílů. Moore řekl, že příběh Černé lodě končí stejně jako příběh Adriana Veidta a stejně tak může být chápán jako paralela k jiným částem příběhu, jako jsou třeba Rorschachovo zatčení nebo exil Dr. Manhattana na Marsu.\n\nMoore tvrdil, že největší vliv při psaní Strážců na něj měl Edgar Rice Burroughs. Obdivoval, jak ve svém jediném komiksovém stripu \"The Unspeakable Mr. Hart\" opakuje určité symboly, které nesou nějaký význam. Ne každá souvislost byla plánovaná; Moore podotkl, že „některých věcí, které tam dal Dave, si všiml až po šestém, sedmém přečtení, zatímco něco se tam objevilo jen náhodou.“\n\nZakrvácená smějící se tvář se vrací v několika formách. Thierry Groensteen ho ve své knize \"The System of Comics\" popsal jako navracející se motiv, který se objevuje v klíčových částech Strážců, nejzřejmější je to na první a poslední stránce. Gibbons vytvořil smajlíka jako součást Komediantova kostýmu, aby trochu „prosvětlil“ celkový vzhled; později přidal krvavou skvrnu, která symbolizuje jeho zavraždění. Gibbons řekl, že zakrvácený smajlík měli autoři za „symbol celé série“ a poukazoval na podobnost s hodinami odpočítávajícími do půlnoci. Moore se inspiroval v psychologickém testu, který ve smějící se tváři vidí symbol „absolutní nevinnosti“. Když se přidala krvavá skvrna přes oko, význam tváře se změnil tak, že byl jednoduchý, ale přesto výstižný, a mohl se tak dostat na obálku prvního čísla. I když se většina symbolů začleňovala úmyslně, některé vznikly náhodou. Moore konkrétně zmiňuje zásuvky na hydrantech: když je otočíte vzhůru nohama, uvidíte smějící se tvář.\n\nI další symboly, vyobrazení a narážky se často objevovaly nečekaně. Moore poznamenal, že „všechno kolem Strážců do sebe nějak zapadá a odevšad to vyskakuje“. V knize o kráterech a horách na Marsu Gibbons objevil fotografii kráteru Galle, který připomíná smějící se tvář, a tak ho zapracoval do příběhu. Moore řekl: „Zjišťovali jsme, že tyhle věci se objevují jako mávnutím kouzelného proutku“, konkrétně cituje situaci, kdy se rozhodli pojmenovat zámečnickou firmu „Gordický uzel“.\n\nPočátečním předpokladem bylo prozkoumat, jací by byli superhrdinové „v uvěřitelném, skutečném světě“. Jak se zápletka stávala komplexnější, Moore řekl, že Strážci jsou o „moci a ideji supermanství ve společnosti“. Název série odkazuje na frázi „Kdo střeží strážce?“, i když Moore v interview v roce 1986 řekl, že nevěděl, odkud tato fráze pochází. Když si americký spisovatel sci-fi Harlan Ellison tento rozhovor přečetl, upozornil Moorea, že tato fráze je překladem otázky „Quis custodiet ipsos custodes?“, kterou nastolil římský satirik Juvenalis. Moore v roce 1987 komentoval, že „v kontextu Strážců to sedí“. „Střeží nás, ale kdo střeží je?“ Autor se nechal slyšet, že když Strážce psal, byl schopen oprostit se od superhrdinské nostalgie a místo toho se našel ve skutečných lidských bytostech.\n\nBradford Wright popsal Strážce jako „nekrolog hrdinského pojetí a superhrdinského zvlášť.“ Tím, že zasadil Strážce do soudobého společenského kontextu, podle Wrighta Moore „varoval ty, kteří svěřili svou bezpečnost do rukou ‚hrdinů‘ a vůdců“. Ještě dodal, že svěřit svou víru takovým ikonám bylo jako vzdát se své odpovědnosti ve prospěch „všech těch Reaganů, Thatcherových a dalších světových ‚strážců‘, kteří nás měli ‚zachránit‘, a přitom třeba zničí planetu.“ Moore výslovně uvedl, že nepsal Strážce jako „jako antiamerikanismus, ale jako antireaganismus“, tvrdě, že „v té době se část Reaganovy Ameriky ničeho nebála. Mysleli si, že jsou nezranitelní.“ I když chtěl Moore psát o „vysoké politice“ a o obavách světa, ve kterém žil, tak prohlásil, že děj zasadil do alternativní historie, protože se obával, že by čtenáři jednoduše „vypnuli“, kdyby zaútočil na vůdce, kterého obdivovali. V roce 1986 prohlásil, že se „neustále snažil psát tak, aby to lidem nebylo příjemné“.\n\nStrážci jsou citováni jako bod, kdy komiks „dospěl“. Iain Thomson napsal ve svém eseji „Deconstructing the Hero“, že děj toho dosáhl tím, že „rozvíjel své hrdiny tak, aby zbořil samé základy hrdinství, a tak nás donutil přemýšlet o jeho významu z mnoha jiných úhlů pohledu“. Thomson tvrdí, že téměř všichni hrdinové ze Strážců sdílejí „nihilistický“ náhled a že Moore tento vzhled předkládá jako „jednoduchou, nepřikrášlenou pravdu“, aby „rozložil základní motivaci rádobyhrdinů, jmenovitě snahu přinést světu spásu a tím získat pro smrtelnou bytost nesmrtelnost“. Píše, že příběh „odhaluje hrdiny tak, abychom se sami ptali, jestli by nám bez nich nebylo lépe“. Thomson dodává, že z dekonstrukce hrdinské koncepce vyplývá, že „čas pro hrdiny již uplynul“, čímž se podle něj tato „postmoderní práce“ odlišuje od dekonstrukce hrdinství během existenciálního hnutí. Richard Reynolds tvrdí, že bez padouchů v příběhu jsou superhrdinové ze Strážců nuceni ke konfrontaci s „nehmotnými společenskými a morálními dilematy“, což dílo odděluje od klasické žánrové stavby. Reynolds shrnuje, že toto ironické sebeuvědomění znamená, že „Strážci jsou buď poslední zásadní superhrdinský text, nebo první z řady dospělých zástupců žánru“.\n\nGeoff Klock se vyhýbá pojmu „dekonstrukce“ a raději mluví o „novém pohledu na superhrdinský žánr“. Považuje \"Strážce\" spolu s \"Návratem temného rytíře\" od Franka Millera za „první ukázku nového druhu komiksu... první fázi vývoje, přechod superhrdinů z fantazie do literatury“.\n\nMoore vyjádřil zděšení nad tím, že „nelehký, dekonstruující, postmoderní komiks, jehož představitelem jsou Strážci... se stal žánrem“. V roce 2003 řekl: „Během 15 let od vzniku Strážců se objevilo spoustu komiksů, které využívaly ponurost, pesimistický pohled, ošklivost nebo násilí Strážců, aby ospravedlnily to, že jsou často jen velmi nechutnými příběhy, které nemají moc co nabídnout.“ Gibbons prohlásil, že zatímco čtenáři měli dojem, že jde o „ponurou, těžkou věc“, on na sérii pohlížel jako na „skvělou oslavu superhrdinů - kromě jiného“.\n\nKdyž Moore s Gibbonsem odevzdali DC první číslo, jejich kolegové byli jako omráčeni. Gibbons si vybavil: „Opravdu se toho chytil Howard Chaykin [scenárista a kreslíř], který nechválí jen tak, a řekl ‚Dave, to, co jste udělali, je fakt pecka.‘“ V roce 1986 se nechal Moore slyšet: „DC nás podporovalo celou dobu... podpořilo i ty největší grafické excesy.“ Jako propagaci DC vydalo limitovanou sérii odznaků, které zobrazovaly hrdiny a jiné symboly z komiksu. Prodalo se 10 000 sad po čtyřech odznáčcích, včetně repliky Komediantova smajlíku. Mayfair Games vydalo modul Strážci pro jejich hru na hrdiny ještě dříve, než byla série ukončena. Modul, který Moore schválil, zobrazuje události roku 1966 a přidává tak do pozadí příběhu některé podrobnosti.\n\nStrážci byli publikováni po jednotlivých částech v roce 1986 až 1987. Limitovaná série měla komerční úspěch a její prodeje dopomohly DC Comics k tomu, aby na trhu krátce předstihlo svého konkurenta Marvel Comics. Vydávání se zdrželo, protože na začátku byly dokončeny pouze tři části místo šesti, jak bylo naplánováno. Další zpoždění bylo způsobeno dobou vytváření jednoho čísla, které trvalo déle než měsíc.\n\nKdyž série skončila, jednotlivá čísla byla spojena a prodávána v paperbackové formě. Důsledkem publicity, kterou série v roce 1987 získala, bylo její vydání v ucelené formě. V roce 1987 Graphitti Design vytvořil speciální limitovanou edici v pevné vazbě, která obsahovala 48 stran bonusového materiálu, včetně původního návrhu a konceptu. V roce 2005 DC vydali \"Absolute Watchmen\", tohle vydání obsahuje bonusové materiály od Graphitti, včetně kreseb vybarvených Johnem Higginsem. V roce 2008 Warner Bros. Entertainment vydali \"Watchmen Motion Comics\", animovaný seriál podle původního komiksu. První kapitola byla dána do prodeje v létě 2008. V prosinci téhož roku DC vydalo nový výtisk prvního dílu Strážců za původní cenu 1,5 dolaru, za kterou se prodával v roce 1986.\n\nStrážce chválila kritika ze všech stran. Časopis Time ho označil za „nejlepší z nové vlny komiksů“ a vyzdvihl ho za jeho „vynikající imaginaci kombinující sci-fi, politickou satiru, která směle přepracovává současný komiksový formát v dysutopickou \"[sic]\" tajemnou zápletku.“ V roce 1988 získali Strážci cenu Hugo v kategorii „Other Forms“. V roce 1999 zařadil The Comics Journal Strážce na 91. pozici ve svém žebříčku nejlepších anglicky psaných komiksů 20. století. Strážci byli také jediným komiksem, který se objevil v žebříčku časopisu Time v kategorii „All-TIME 100 Greatest Novels“.\n\nMoore dokonce tvrdil, že pokud bude limitovaná série úspěšná, mohli by s Gibbonsem vytvořit dvanáctidílný prequel s názvem \"Minutemen\", ve kterém by se objevili superhrdinové ze 40. let. DC Comics nabídlo Mooreovi a Gibbonsovi vydání prequelů, jako třeba Rorschachův deník nebo Komediantův deník z vietnamské války. Také naznačovalo, že by mohli nabídnout tento svět jiným autorům, ale proti tomu vystupoval především Moore. Gibbonsovi se nápad s Minutemany líbil více, protože by „složil poctu jednoduchosti a ryzosti komiksům ze zlatých dob a přidal by dramatičnost příběhu, jehož rozuzlení je již známo. Bylo by zajímavé sledovat, jakým způsobem bychom se dostali k zakončení.“\n\nRozpory ohledně vlastnictví příběhu nakonec Moorea vedly k rozchodu s DC Comics. V roce 1985 na Comic-Conu v San Diegu Moore řekl: „Pokud tomu dobře rozumím, tak DC vlastní práva po dobu, kdy vydávají, pak se vracejí mně a Daveovi...“ Za Strážce Alan Moore a Dave Gibbons obdrželi 8 procent z výdělku. Moore roku 1986 vysvětloval, že měl za to, že „pokud nebude DC postavy využívat, jsou naše.“ Moore i Gibbons řekli, že jim společnost DC Comics zaplatila „značnou finanční částku“, aby si práva udržela.\n\nMoore opustil DC Comics v roce 1989 kvůli smlouvám týkajících se Strážců a dalšího jeho komiksu \"V jako Vendeta\". Moore měl za to, že klauzule, která zaručovala návrat práva autorům, byla prakticky bezvýznamná, protože DC nikdy nemělo v úmyslu přestat komiks vydávat. Pro The New York Times v roce 2006 prohlásil: „Řekl jsem, no dobře, povedlo se vám mě podvést, takže pro vás už nebudu nikdy pracovat.“ V roce 2000 se distancoval od plánů DC ohledně patnáctého výročí Strážců a vydání řady figurek. Moore řekl: „Pokud je mi známo, tak 15. výročí Strážců je čistě jenom 15. výročí doby, kdy DC vzalo Strážce mně a Daveovi.“ Krátce nato DC zrušilo vydání figurek, přestože již v roce 2000 zveřejnilo jejich návrhy.\n\nV roce 2012 DC Comics vydalo prequel \"Before Watchmen\" (devět minisérií o celkem 37 sešitech). Od roku 2017 vychází sequel \"Doomsday Clock\" (o 12 sešitech). Moore ani Gibbons se na těchto projektech nepodílejí.\n\n\n"}
