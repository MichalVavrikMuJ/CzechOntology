{"id": "511020", "url": "https://cs.wikipedia.org/wiki?curid=511020", "title": "Divadélko Pod okapem", "text": "Divadélko Pod okapem\n\nDivadélko Pod okapem bylo divadlo malých forem, které vzniklo na začátku šedesátých let 20. století v Ostravě. Založili ho dvacetiletí (a někdy i mladší) studenti Vysoké školy báňské, Pedagogického institutu a ostravských dvanáctiletek.\n\nZa počátek divadla lze považovat uvedení hry \"HPO – leptám, leptáš, leptá\", které 19. dubna 1961 v Pavilónu P na výstavišti Černá louka uvedlo v té době ještě Kabaretní studio při Hutnické fakultě Vysoké školy báňské. Po nečekaně příznivém ohlasu na tuto hru se její aktéři rozhodli, že založí vlastní scénu, zvolí si nové jméno a najdou jiného zřizovatele.\n\nZa zřizovatele byla vybrána Osvětové beseda v Ostravě 1 a za novou scénu prostory v agitačním domě Atlantik v Hornopolní ulici na Fifejdách, v jehož přízemí se nacházel sál se 150 místy s jevištěm s oponou a klavírem. V těchto prostorách vzniknuvší Divadélko Pod okapem hrálo každý čtvrtek svá představení. První se uskutečnilo 19. listopadu 1961 a byla to kolektivem již dříve uváděná hra \"HPO – leptám, leptáš, leptá\".\n\nTéhož roku se ještě uskutečnila premiéra pásma veršů, songů a balad nazvaná \"Černá bedýnka\", která byla připravená na motivy stejnojmenného díla Ludvíka Aškenazyho.\n\nA hned následující rok, konkrétně 22. března 1962, měl premiéru komponovaný písňový kabaret nazvaný \"Ta rakev\". Se hrou se soubor v červenci 1962 účastnil Ústředního kola STM v Plzni a získal zde první cenu pro začínající soubory.\n\nDne 7. února 1963 uvádí divadlo inscenaci poezie Vítězslava Nezvala nazvanou \"Ještě se ohlédnout\". K představení zkomponoval svou první scénickou hudbu Edvard Schiffauer a tu později předkládal při přijímacích zkouškách na Akademii múzických umění.\n\nZa zhruba 1,5 měsíce (21. března 1963) měla premiéru hra \"Šlápoty\". S tímto představením se soubor ve dnech 20. až 23. června 1963 účastnil Ústřední přehlídky souborů malých jevištních forem v Ústí nad Labem. Patřilo zde k nejlepším a soubor byl vybrán k účasti na festivalu Jiráskův Hronov, jehož se v srpnu téhož roku zúčastnil a i zde sklízel úspěchy. Navíc Pavel Veselý a Luděk Nekuda si odnesli uznání za autorskou práci.\n\nPoslední říjnový den roku 1963 měl premiéru \"PF Kabaret pro štěstí\" a v březnu 1964 poetické pásmo sestavené Václavem Peřichem z knihy Saint-Exupéryho Malý princ doplněné verši Jiřího Ortena a Jany Štroblové. Dílko se jmenovalo \"Malý princ\".\n\nVe dnech 17. až 26. května 1964 se v pražském divadle Na zábradlí konala Přehlídka amatérského kabaretu a divadla poezie. Soubor Divadélka Pod okapem zde uvedl svá dvě díla, a sice \"Šlápoty\" a \"PF Kabaret pro štěstí\". V květnu téhož roku se zúčastnili Celostátní přehlídky malých jevištních forem STMP – Šrámkův Písek. A mezi 5. a 13. zářím roku 1964 se zúčastnili i IV. Mezinárodního festivalu studentských divadel v jugoslávském Záhřebu. Na všech těchto festivalech sklízeli velký úspěch.\n\nRoku 1965 soubor mění zřizovatele, působiště i název na Divadélko Okap. Uskupení se stalo scénou Parku kultury a oddechu v hale P na Černé louce a stalo se poloprofesionálním divadlem.\n\nPředstavení divadla doprovázela kapela tvořená:\n\nPozději uskupení doplnili další hráči a kapela se dopracovala až k jazzové skupině. Jako Jazz sextet Okap vyhráli Československý amatérský jazzový festival v Přerově a nahráli řadu skladeb pro ostravský rozhlas. Uskupení hrálo ve složení:\n\nČleny Divadélka Pod okapem byli:\n\nVolný sled scének, aforismů, písní a krátkých povídek v duchu studentské recese.\n\n\nPremiéra: 19. listopadu 1961.\n\nDílo Ludvíka Aškenazyho převedené na divadelní jeviště ve formě pásma veršů, songů a balad.\n\n\nPremiéra: 30. listopadu 1961.\n\nKabaret vypráví příběh, kdy se na Ostrově ztroskotanců v Souostroví ztracených korálů ocitnou dvě osoby, a to Trosečník s Pátkem. Posléze k nim přibude dalších osm ztroskotanců se svými životními příběhy. Skupina jednoho dne zaslechne z rozhlasu zprávu, že se plánuje pokusné svržení AB bomby a uvědomí si, že to má být na jimi právě obývaný Ostrov ztroskotanců. Bomba nakonec sice spadne jinam, ale oslava toho má hořkou příchuť, že někam přece spadnout musela.\n\n\nPremiéra: 22. března 1962.\n\nKabaret zinscenovaný na základě sbírky poezie Vítězslava Nezvala.\n\n\nPremiéra: 7. února 1963.\n\nHlavní postavou díla je mladý muž Adam, který hledá svůj pevný bod (smysl života). Dále se zde vyskytuje Sokrates, a to jako dokonalý popleta, jehož různá přeřeknutí vedou k ironizování politické situace. Adam svůj pevný bod nakonec nachází v lásce k Evě.\n\n\nPremiéra: 21. března 1963\n\nVe hře se vyskytovaly osoby hrobníka, filozofa, šaška a dvou měštěk. Výrazná část jejího děje se odehrává na hřbitově.\n\n\nPremiéra: 31. října 1963\n\nPoetické pásmo sestavené na základě úryvků z knihy Antoine de Saint-Exupéryho Malý princ a doplněné básněmi Jiřího Ortena a Jany Štroblové.\n\n\nPremiéra: březen 1964\n\nStálou součástí programů divadélka byly text-appealy, kdy každý byl svou premiérou a zároveň též i derniérou. Vždy měly vlastní název. První se jmenoval \"Za pralinku\" a vstupným na toto představení byla jedna čokoládová pralinka. Text-appely se konaly minimálně dvakrát ročně a někdy dokonce i ve studiové scéně Divadla Petra Bezruče (v tzv. Sklepě).\n\nV roce 2003 vydal Radioservis (vydavatelství Českého rozhlasu) na kompaktním disku písničky z Divadélka Pod okapem.\n\n\n\n"}
{"id": "511028", "url": "https://cs.wikipedia.org/wiki?curid=511028", "title": "Celá funkce", "text": "Celá funkce\n\nCelá funkce v oboru komplexní analýzy je taková funkce, která je holomorfní na celé komplexní rovině. Příkladem takových funkcí jsou všechny mnohočleny, exponenciální funkce, a vše, co z těchto funkcí lze dostat jejich skládáním, sčítáním a násobením.\n\nKaždou celou funkci je možné zapsat jako mocninnou řadu.\n\nPlatí, že každá celá funkce splňující pro nějaké kladné konstanty \"M\" a \"R\" a přirozené číslo \"n\" nerovnost formula_1 pro všechna \"z\", formula_2, je mnohočlen stupně nejvýše \"n\".\n\nZvláštním případem tohoto pro \"n\" = 0 je Liouvillova věta: každá omezená celá funkce je funkcí konstantní. Z tohoto tvrzení lze snadno dokázat základní větu algebry.\n\n"}
{"id": "511029", "url": "https://cs.wikipedia.org/wiki?curid=511029", "title": "Liouvilleova věta", "text": "Liouvilleova věta\n\nLiouvilleova věta je označení matematických vět dokázaných Josephem Liouvillem:\n"}
{"id": "511036", "url": "https://cs.wikipedia.org/wiki?curid=511036", "title": "Justus von Liebig", "text": "Justus von Liebig\n\nJustus svobodný pán von Liebig (12. května 1803 – 18. dubna 1873) byl německý chemik, který se zasloužil o rozvoj chemie – zvláště v oblasti agrochemie a organické chemie. Je zakladatelem aplikace průmyslových hnojiv. Vypracoval metodiku analýzy organických látek a připravil řadu významných organických látek. Jeho studie extrakce masa vedly k založení firmy vyrábějící Liebigův masový extrakt doporučovaný jako posilující potravina.\n\nLiebig byl synem drogisty a své vzdělání zahájil v jedné z mnichovských lékáren a pokračoval od roku 1820 studiem chemie na univerzitě v Bonnu. V březnu 1822 musel studia přerušit, protože se zúčastnil studentských bouří a byl členem zakázaného Burschenschaftu. Vrátil se do Darmstadtu, kde se z téhož důvodu ocitl v městském vězení. Přesto měl ještě téhož roku odjet na základě velkovévodského stipendia do Paříže, kde pracoval v laboratoři francouzského chemika J. L. Gay-Lussaca (1778–1850). Na doporučení německého učence A. von Humboldta (1769–1859) byl roku 1824 povolán jako mimořádný profesor na univerzitu do Giessenu, kde proslul založením vynikající laboratoře. Když se stal roku 1825 řádným profesorem, vybudoval chemicko-farmaceutický ústav, první v Německu, kde byla praktická cvičení studentů neoddělitelným doplňkem přednášek z chemie. V roce 1845 byl povýšen do dědičného šlechtického stavu barona jako Svobodný pan z Liebigu. V roce 1852 přijal pozvání bavorské vlády, aby nastoupil jako řádný profesor na Mnichovskou univerzitu, kde setrval až do své smrti roku 1873.\n\nDo období pobytu v Paříži u J. L. Gay-Lussaca spadá Liebigovo studium třaskavého stříbra (fulminanu stříbrného), jež vedlo k objevu izomerie.\nLiebig byl první, kterému se podařilo připravit brom. Protože Liebig uvolnil brom chlorovou vodu (destilovaná voda nasycená chlorem) z matečných louhů po vykrystalizování soli z mořské vody, dal mu jméno murid (těmto louhům se latinsky říkalo muria). Ovšem Liebig přehlédl elementární povahu uvolněného plynu, neboť ho pokládal za chlorid jodu, a tak prvenství objevu bromu připadlo A. J. Balardovi roku 1826. \n\nLiebig se v té době ale především věnoval analýze organických látek – kyseliny močové, hippurové, kafru a jiných – a shledal, že používané postupy jsou komplikované a pomalé. Švédský chemik J. J. Berzelius (1779–1848) potřeboval například k analýze 7 sloučenin 18 měsíců. Liebig, jehož zajímala i aparaturní stránka, vypracoval v roce 1831 nový systém a stal se zakladatelem moderní organické analýzy. Dodnes je běžně používán Liebigův chladič; oproti tomu se spíše raritou stal tzv. kalyaparát. Jeho postup, známý jako Liebigova elementární analýza, celý proces zrychlil, takže Liebig dokázal analyzovat 72 sloučenin během 3 měsíců. Patřily mezi ně např. koniin a kofein. O rok později připravil některé chlorderiváty uhlovodíků, mj. chloroform, a spolu s německým chemikem F. Wöhlerem (1800–1882) vypracoval představu o radikálech jako skupinách atomů, které jsou přítomné v určitých třídách sloučenin. První z radikálů, které spolu objevili, nazvali benzoyl, protože pocházel z kyseliny benzoové, přičemž koncovku „yl“ použili z řečtiny, kde „hyle“ znamená hmotu.\n\nV roce 1837 pobýval Liebig v Anglii a Irsku, kde se zajímal o průmysl a zemědělství a soustředil se na zemědělskou chemii, jejímž zakladatelem se stal. Původně se domníval, že rostliny získávají dusík přímo ze vzduchu, ale na svém experimentálním poli v Giessenu se přesvědčil o složitosti problému. Ve svém díle \"„Die Chemie in ihrer Anwendung auf Agrikultur und Physiologie“\" z roku 1840 upozornil na ohromná množství živin, které rostliny odnímají každou sklizní půdě a na základě četných rozborů kulturních plodin dovodil, že chlévská mrva nemůže nahradit v dostatečném množství ztráty způsobené sklizní. Liebig na základě svých zkušeností také vyslovil známý zákon minima. Přispěl tak k zavedení a rozvoji výroby průmyslových hnojiv.\n\nRoku 1842 se jako první pokusil v odborném spise položit přírodovědné základy medicíny. O pět let později jeho studie masa a vývaru z něj vedly k založení firmy \"Liebig’s Extract of Meat Company\", vyrábějící masový extrakt doporučovaný jako posilující potravina. Firma si později registrovala ochrannou známku Oxo na kostky masového bujónu. Roku 1852 byl povolán do Mnichova, kde se nadále věnoval praktickým problémům jako byla výroba kypřícího prášku do pečiva nebo potravy pro kojence.\n\nV roce 1832 založil časopis \"Annalen der Pharmacie\", který uveřejňoval hlavně nové práce z organické chemie. Po jeho smrti byl časopis v roce 1873 přejmenován na \"Justus Liebig's Annalen der Chemie\", jak je znám dodnes.\n\n"}
{"id": "511037", "url": "https://cs.wikipedia.org/wiki?curid=511037", "title": "Komunální volby", "text": "Komunální volby\n\nKomunální volby jsou volby zástupců do menších a malých celků územní samosprávy, tedy do zastupitelstev obcí, měst či městských obvodů v případě měst velkých. Představují uplatnění principu zastupitelské demokracie na nejnižší územně samosprávní úrovni.\n\n"}
{"id": "511041", "url": "https://cs.wikipedia.org/wiki?curid=511041", "title": "Jelení hora (Krkonoše)", "text": "Jelení hora (Krkonoše)\n\nJelení hora (německy \"Löwenberg - Lví vrch\") je vrchol v České republice ležící ve východních Krkonoších.\n\nJelení hora se nachází na území obce Malá Úpa ve vzdálenosti asi 3,5 km jihovýchodně od nejvyšší hory Krkonoš Sněžky. Kromě severozápadní strany všechny svahy hory překonávají značná převýšení a jsou prudké. V prudkosti vyniká zejména západní svah spadající do Lvího dolu. Severozápadně od vrcholu navazuje úzký hřeben a terén se v něm mírně svažuje do nehlubokého sedla (asi 1145 m n. m.). Jelení hora je zakončením rozsochy vybíhající jižním směrem z asi 2,7 km vzdálené Svorové hory.\n\nKromě severozápadní strany, kde na ni navazuje úzký hřeben, je Jelení hora obklopena hluboce zaříznutými údolími. Pod východním svahem protéká řeka Malá Úpa, pod jižním a západním svahem její pravý přítok Jelení potok, severní svah odvodňuje rovněž pravý přítok Seidlova strouha.\n\nCelý povrch hory býval pokryt smrkovou monokulturou, která byla na svazích částečně vykácena. V okolí vrcholu se les dosud dochoval.\n\nJedinou významnější komunikací je neveřejná zpevněná lesní cesta stoupající po úbočí hory od severozápadu ze Lvího dolu. Cesta se přibližně v nadmořské výšce 1050 - 1100 metrů obtáčí kolem vrcholu, napojuje obě horské osady nacházející se na svazích hory (Šímovy Chalupy na jižním a Niklův Vrch na severovýchodním) a pokračuje severním směrem do Horní Malé Úpy. V nedávné době byla po této komunikaci vedena žlutá turistická značka. Nedlouho po vyznačení byla ale opět zrušena. Přímo přes vrchol žádná významnější cesta nevede ani zde nejsou žádné stavby.\n\n"}
{"id": "511042", "url": "https://cs.wikipedia.org/wiki?curid=511042", "title": "Nebelstein", "text": "Nebelstein\n\nNebelstein (1017 m) je jeden z nejvyšších vrcholů pohoří Gratzener Bergland neboli Freiwald (rakouské části Novohradských hor) v západní části dolnorakouského Waldviertelu.\n\nLeží 2,5 kilometru severně od Harmanschlagu, který náleží obci St. Martin, a asi 4 km východně od česko-rakouské hranice. Nejbližší město je 9 km vzdálená Weitra.\n\nNa vrcholové skále je kříž a vyhlídka, na níž vede schodiště a z níž se otevírá kruhový rozhled. Pod vrcholem byla postavena chata \"Nebelsteinhütte\" patřící ÖAV. Přes Nebelstein vede dálková turistická trasa \"Nordwaldkammweg\", která je součástí E8.\n\nZ vrcholové vyhlídky je za dobré viditelnosti vidět na severu Třeboňská pánev, na severozápadě Kleť, na západě Třístoličník, na jihu Ötscher v Ybbstalských Alpách a na východě St. Leonhard am Hornerwald.\nGeologicky patří k Českému masivu, je tvořen žulami. Na vrcholu vystupuje rozsáhlá skalní hradba.\n\nPřes Nebelstein probíhá rozvodí mezi Malší a Lužnicí. Na jihozápadním úbočí hory pramení říčka Černá (\"Schwarzaubach\").\n\n"}
{"id": "511043", "url": "https://cs.wikipedia.org/wiki?curid=511043", "title": "Lví důl", "text": "Lví důl\n\nLví důl (německy \"Löwengrund\") je údolí ve východní části Krkonoš.\n\nLví důl je jedno z nejméně známých a nejméně navštěvovaných míst Krkonoš. Táhne se v délce přibližně 4 kilometrů a dno je převážně orientováno a svažuje se ze severozápadu na jihovýchod. Důl je hluboce zaříznutý a sevřený prudkými svahy Růžové hory na západě a Jelení hory na východě. Mísa v horním zakončení dolu je uzavřena na severozápadě nejvyšší horou Krkonoš Sněžkou, na severu Svorovou horou a mezi nimi Obřím hřebenem. V dolním zakončení se nachází zákrut, na kterým navazuje poslední 1 kilometr dolu orientovaný západ - východ. Z jižní strany k němu přiléhá Pěnkavčí vrch. Důl leží na území Krkonošského národního parku.\n\nOsou Lvího dolu protéká Jelení potok, který se v jeho dolním zakončení zprava vlévá do Malé Úpy. Podle mapy z roku 1937 nesl jak potok (\"Löwen Bach\"), tak přilehlá Jelení hora (\"Löwenberg\") shodné pojmenování Lví důl. Menší boční údolí s přítoky se nacházejí pouze v západním svahu dolu, východní je kompaktní.\n\nPřevážná část Lvího dolu je zalesněna. Lesní porost je občasně přerušen pasekami, které až na dno dolu dosahují jen výjimečně.\n\nPo celé délce Lvího dolu je po dně vedena neveřejná zpevněná cesta, která se v prostoru severní uzavírací mísy otáčí téměř o 180° a stoupá po východním svahu dolu k osadě Šímovy Chalupy na jižním svahu Jelení hory. V nedávné době byla po ní krátkodobě vedena žlutá turistická značka ze Spáleného Mlýna do Horní Malé Úpy. Brzy po vyznačení ale byla opět zrušena.\n\nNa dně Lvího dolu se kromě drobných lesnických či vodohospodářských staveb žádné jiné nenacházejí. Obytná zástavba osad \"Grundbauden\" a \"Laubplanbauden\" v prostoru zákrutu v dolní části dolu zanikla po vysídlení Němců z Československa po druhé světové válce. Na svahu Jelení hory se nad Lvím dolem nachází osada Šímovy chalupy a na svahu Růžové hory Dolské boudy spadající pod obec Malá Úpa.\n\n"}
{"id": "511046", "url": "https://cs.wikipedia.org/wiki?curid=511046", "title": "Míchačka", "text": "Míchačka\n\nMíchačka nebo také míchač je zařízení určené k míchání suchých sypkých hmot a kapalin navzájem i mezi sebou.\nPodle objemu míchaných hmot se užívají stroje, přístroje, případně ruční nástroje.\n\nV průmyslu se míchacích strojů užívá v mnoha odvětvích. Jsou významnou součástí technologického zařízení při výrobě\n\n\n\nVe stavebnictví jsou míchačky základním technologickým zařízením\n\nVe výzkumu se používají\n\nV domácnostech jsou míchače součástí kuchyňských robotů\n\nPři konstruování míchacích strojů se vychází z několika principů zajišťujících homogenitu výsledného produktu.\n\n\nJiné užití souvisí s pojmem míchání jako \"zaměňováním pořadí\", případně se \"směšováním\":\n\n"}
{"id": "511055", "url": "https://cs.wikipedia.org/wiki?curid=511055", "title": "Jan Jičínský z Kravař a Fulneka", "text": "Jan Jičínský z Kravař a Fulneka\n\nJan Jičínský z Kravař a Fulneka byl moravský šlechtic z rodu pánů z Kravař. \n\nJeho otcem byl Vok II. z Kravař a Jičína, matkou Eliška ze Šternberka. Po smrti svého otce zdědil hrady a panství Štramberk, Vsetín, Rožnov a část panství Starý Jičín. V té době ale asi nebyl ještě plnoletý. Na Jana měl vliv jak jeho strýc olomoucký biskup Lacek z Kravař, tak jeho prastrýc Lacek z Kravař a Helfštejna, který ho uvedl do života. \n\nJan se dle polských zdrojů účastnil údajně již roku 1410 pod vlastní korouhví bitvy u Grunwaldu, což se zdá málo pravděpodobné. V roce 1413 se zúčastnil zemského sněmu v Opavě. Zdá se však, že byl teprve na prahu zletilosti, protože nad jeho panstvím vykonávali poručnický dohled jeho příbuzní. Teprve až v únoru 1421 Jan propustil své poručníky a ujal se správy rodinných statků. \n\nDne 17. listopadu 1421 se Jan účastnil zemského sněmu v Brně, kde se valná část moravské šlechty podvolila nátlaku Zikmunda Lucemburského a zřekla se kalicha. Jan se pak účastnil některých Zikmundových tažení do Čech. V roce 1423 se Jan oženil s Ofkou z Pylze, která byla dcerou Vladislava Jagellonského. Ta však záhy zemřela. Jan se oženil podruhé, tentokráte s kněžnou Anežkou, dcerou Přemysla Opavského. Jan se tak tímto sňatkem s dcerou Zimundova spojence na Moravě prakticky zařadil k té části šlechty, která králi zůstala věrná. \n\nV roce 1425 se Jan účastnil ve vojsku olomouckého biskupa Jana Železného bitvy o Kroměříž. Roku 1427 táhli husité na severní Moravu a poplenili Janovy statky, přičemž byla dobyta jeho města Nový Jičín a Fulnek. Po rozšíření vlivu husitů i na severní Moravě nakonec Janovi nezbylo, než přejít k husitům. Na přelomu let 1429–1430 se proto účastnil husitské spanilé jízdy do Saska, v srpnu roku 1431 bitvy u Domažlic. 28. září 1431 bylo mezi představiteli husitských vojsk na Moravě a opavským knížetem uzavřeno roční příměří. \n\nV roce 1433 se Jan účastnil tažení husitů proti Slezsku, ale 17. března pořídil závěť a brzy na to jako bezdětný zemřel. Jeho rozsáhlé statky, které byly zatíženy obrovskými dluhy, byly po jeho smrti na úhradu těchto dluhů rozprodány.\n"}
{"id": "511058", "url": "https://cs.wikipedia.org/wiki?curid=511058", "title": "Hope for Haiti Now", "text": "Hope for Haiti Now\n\nHope for Haiti Now: A Global Benefit for Earthquake Relief byl benefiční koncert na pomoc obětem zemětřesení na Haiti, konaný 23. ledna 2010 v čase od 1:00 do 3:00 hod UTC, který během přenosu vynesl na dvacet milionů liber a další dary docházely na konto i po jeho skončení. Patronem programu označeného za „teleton“ (složenina z televize a maratonu) byl herec George Clooney a zúčastnilo se ho více než 100 světových superstar. \n\nKoncert, jenž pouze ve Spojených státech vysílalo 20 televizních stanic, přenášela řada zemí v živém vysílání, další pak včetně českého veřejnoprávního programu ČT24 ho zprostředkovaly prostřednictvím záznamu. \n\nClooney spolu se svým hereckým kolegou Leonardo DiCapriem věnovali každý jeden milion dolarů. Sbírku podporují významné organizace jako Dětský fond Organizace spojených národů, Americký červený kříž, Světový potravinový program OSN nebo nadace Clinton Bush Haiti Fund a Yéle Haiti Foundation.\n\nNičivé zemětřesení zasáhlo chudé Haiti 12. ledna 2010. Zahynulo při něm více než 110 tisíc lidí, nejvíce přímo v hlavním městě Port-au-Prince.\nZ hudebního světa se zúčastnili například Madonna, Bono, Coldplay nebo Sheryl Crow. Mezi osobnostmi, které vystoupili s krátkými výzvami k pomoci byli také bývalý americký prezident Bill Clinton, herci Morgan Freeman, Nicole Kidman nebo Brad Pitt. Jiné mediálně známé osoby včetně Julie Robertsové či Stevena Spielberga obsluhovaly dárcovské telefonní linky. Signál do vysílání směřoval z Los Angeles, New Yorku a Londýna. Zpravodajskými živými vstupy přímo z Port-au-Prince přispívala zpravodajská televize CNN, jejíž reportér Anderson Cooper osvětloval aktuální potřeby zasažené země.\n\n\"Poznámka: V tabulce je chronologicky uveden \"čas\" a \"místo\", ze kterého jednotliví vystupující (\"osoby\") uvedli svůj příspěvek (\"obsah vystoupení\").\" \n\nMísta vystoupení účinkujících podle \"USA Today\":\n\nNíže je uveden abecední seznam světových hvězd, které přijímaly finanční dary prostřednictvím telefonních linek:\n\n\n"}
{"id": "511061", "url": "https://cs.wikipedia.org/wiki?curid=511061", "title": "2008 ve fotografii", "text": "2008 ve fotografii\n\nTento článek obsahuje významné fotografické události v roce 2008.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "511064", "url": "https://cs.wikipedia.org/wiki?curid=511064", "title": "Vojna a mír (film, 1956)", "text": "Vojna a mír (film, 1956)\n\nVojna a mír (v anglickém originále War and Peace) je americký film společnosti Paramount Pictures režiséra Kinga Vidora z roku 1956 s herci Audrey Hepburnovou, Melem Ferrerem a Henry Fondou v hlavních rolích. Jednalo se o první americký pokus natočit velkofilm na nějaký velkolepý historický námět, v tomto případě se jednalo o 208 minut dlouhou filmovou epopej na námět stejnojmenného románu \"Vojna a mír\" Lva Nikolajeviče Tolstého. Film byl nominován na Zlatý glóbus za nejlepší film roku 1956 a získal i tři nominace na Oscara, nikoliv tyto trofeje samotné. Jednu se svých nejslavnějších rolí si ve filmu zahrál uznávaný česko-britský herec Herbert Lom, který zde ztvárnil postavu císaře Napoleona I. Jeho vojenského protivníka generála Kutuzova hrál rakouský herec Oskar Homolka, který měl po svém dědečkovi rovněž české předky.\n\nDěj filmu do značné míry vychází z literární předlohy. Vzhledem k omezené stopáži (3 hodiny a 28 minut) byl však autory scénáře daný příběh z více jak tisícistránkového románu výrazně zestručněn. Film se zaměřuje pouze na osudy tří hlavních postav, a to knížete Bolkonského, hraběte Pierra Bezuchova a hraběnky Nataši Rostovové, a jejich příbuzných. Přes tyto úpravy byl film mnoha kritiky vysoce ceněn. Přestože se jednalo o americkou produkci, tvůrci získali uznání i v zemích tehdejšího sovětského bloku.\n\n\n\n\n"}
{"id": "511067", "url": "https://cs.wikipedia.org/wiki?curid=511067", "title": "Mezihvězdný let", "text": "Mezihvězdný let\n\nMezihvězdným letem se označuje kosmický let mezi hvězdami. Největším problémem mezihvězdného letu jsou obrovské vzdálenosti mezi hvězdami. Do dnešní doby bylo navrženo mnoho konceptů mezihvězdných kosmických sond. Z finančních a technických důvodů nebyl do dnešních dnů žádný realizován. Do dnešních dnů byly vypuštěny pouze sondy ke planetám.\n\nSondy Pioneer 10, Pioneer 11, Voyager 1, Voyager 2 a New Horizons lze označit za mezihvězdné sondy, Zmíněné sondy opustily či opustí na věčné časy Sluneční soustavu. Díky jejich velice nízké rychlosti v porovnání s rychlostí světla bude trvat statisíce let, než se přiblíží k jiné hvězdě.\n\nNásleduje tabulka kosmických sond mířících ven ze Sluneční soustavy:\nPozn.: Měřeno rychlostí světla, Voyager 1 je od Slunce vzdálen 0,73 \"světelného dne\", tedy 0,004 světelného roku.\n\nJedním z problémů dosažení dostatečných rychlostí k cestování je dlouhodobé působení zrychlení. Dalším problémem je mezihvězdný prach a plyn, který i přes nízké koncentrace (téměř vakuum) může při větších rychlostech značně zahřívat a poškozovat kosmickou loď. Lidská posádka by byla vystavena kosmickému záření a silně trpěla rakovinou.\n"}
{"id": "511068", "url": "https://cs.wikipedia.org/wiki?curid=511068", "title": "Alessandro Marchetti (matematik)", "text": "Alessandro Marchetti (matematik)\n\nAlessandro Marchetti (17. března 1633 Empoli – 6. září 1714 Pisa) byl italský matematik a spisovatel.\nByl profesorem filozofie a poté matematiky na univerzitě v Pise, kde pokračoval jako následovník Galilea na poli mechaniky, stejně jako Vincenzo Viviani. Šířil myšlenky ateismu a materialismu a byl blízko obvinění z bezbožnosti.\n\n"}
{"id": "511071", "url": "https://cs.wikipedia.org/wiki?curid=511071", "title": "Turbína (rozcestník)", "text": "Turbína (rozcestník)\n\nTurbína může být:\n\n\n\n"}
{"id": "511075", "url": "https://cs.wikipedia.org/wiki?curid=511075", "title": "Koštýř", "text": "Koštýř\n\nKoštýř je většinou skleněná nádoba používaná k ochutnávce (\"koštu\") a přelévání vína z jedné nádoby do druhé (např. z demižónu do džbánu.) Má tři nesamostatné části – trubici, prostor na víno (hlava) a nasávací trubičku.\n\nÚstí trubice se ponoří do vína a vinař nasávací trubičkou vysaje z koštýře vzduch. Podtlakem se víno trubicí přesune do hlavy koštýře. Vrchní trubička se prstem uzavře, po vytažení se uzavře ústí trubice. Při ochutnávce se nechá uzavřená jen spodní trubice a koštýř se položí na rameno, poté se uvolňováním ústí rozlévá víno koštujícím. Pokud se má víno jen přesunout do jiné nádoby, ústí trubice se umístí ke dnu a víno se pomalu pouští.\n\nKoštýře se povětšinou vyrábí ze skla v objemech od 0,2 do 1 litru. Hlava může být kulatá, oválná, ve tvaru kapky atd, může být též zdobená vypálenými kresbami nebo reliéfy. Obvyklou částí je malé ouško k zavěšení.\n\n\n"}
{"id": "511077", "url": "https://cs.wikipedia.org/wiki?curid=511077", "title": "Exelberg", "text": "Exelberg\n\nExelberg je kopec v Dolním Rakousku, poblíž hranice města Vídně v severní části Vídeňského lesa. Má výšku 516 metrů nad mořem.\n\nPřes Exelbeg vede zemská silnice z Tulbingu v okrese Tulln do vídeňské Höhenstraße. Kopec je znám silničními závody \"Exelbergrennen\". Tato soutěž pořádaná \"Automobilovým klubem Rakouska\" byla nejstarší automobilovou soutěží v Rakousku-Uhersku a poprvé se uskutečnila 21. května 1899. Jako automobilové závody byly pořádány do roku 1904. V roce 1910 tam byl ještě motocyklový závod.\n\nJeště dnes je silnice oblíbená motocyklisty.\n\nNa Exelbergu dnes stojí vysílací věž Exelberg. Také je tam venkovní střelnice pro výcvik střelby z pušek a pistolí vídeňské spolkové policie. Z důvodů velkého obtěžování hlukem je od sousedů více protestů.\n"}
{"id": "511082", "url": "https://cs.wikipedia.org/wiki?curid=511082", "title": "Pavel Ivanovič Batov", "text": "Pavel Ivanovič Batov\n\nPavel Ivanovič Batov (1. června 1897, Filisovo – 19. dubna 1985, Moskva) byl sovětský generál během druhé světové války.\n\nNarodil se v rodině rolníka ve vesnici Filisovo u města Rybinsk. Mládí strávil prací na rodinném majetku a v 18 letech v roce 1915 narukoval na německo-ruskou frontu, kde se osvědčil jako průzkumník u 3. pěšího pluku carské gardy. V roce 1917 byl raněn a již jako poddůstojník převelen do Petrohradu. Zde se přidal na stranu bolševiků.\n\nPo roce 1918 sloužil čtyři roky jako kulometčík v Rudé armádě převážně v okolí svého rodiště. Poté zastával místo asistenta vojenského velitele v Rybinsku. V roce 1926 nastoupil důstojnickou školu ve Vystrelu. Po jejím ukončení v následujícím roce byl Batov jmenován velitelem praporu 1. moskevské proletářské divize. Do Komunistické strany vstoupil v roce 1929 a v roce 1933 se stal velitelem pluku. Dálkové studium na Frunzeho vojenské akademii ukončil v roce 1936 a téhož roku odjel pod krycím jménem \"Fritz Pablo\" jako \"dobrovolník\" do Španělska, kde se zúčastnil bojů v občanské válce.\nDo vlasti se vrátil v prosinci 1937 a stal se velitelem 10. střelecké armády ve Voroněži. Krátce byl za zdejší oblast i poslancem v Nejvyšším Sovětu.\n\nNásledujícího roku byl převelen k Moskvě a stal se velitelem 3. střelecké armády, se kterou byl téhož roku přemístěn do Běloruska, aby se zúčastnil okupace východního Polska. V březnu 1940 se Batov i jeho 3. střelecká armáda účastnili druhé úspěšnější fáze Zimní války proti Finsku, za což si vysloužil generálskou hodnost. Poté krátce sloužil jako zástupce velitele Zakavkazské vojenské oblasti v Tbilisi.\n\nPočátek Velké vlastenecké války v roce 1941 absolvoval jako velitel různých uskupení na Krymu a na přístupech k němu. Účastnil se obrany obleženého Sevastopolu a poté evakuace Kerče. Za neúspěchy sovětských vojsk na Krymu mu nebyla dávána odpovědnost a převzal velení 3. armády na Brjanském frontu. Souběžně s tím působil i jako zástupce velitele frontu Rokossovského. Ten rozpoznal Batovovi schopnosti a začal jej využívat na exponovaných bojištích. Jmenoval ho velitelem 65. střelecké armády, kterým zůstal až do konce války. 19. listopadu 1942 vedl Batov a jeho armáda úder Donského frontu při obkličovací ofenzivě \"Kruh\" u Stalingradu. V roce 1943 se v rámci Centrálního frontu účastnila 65. armáda bojů u Kurska, aby se pak po porážce Wehrmachtu stala útočným čelem v následné ofenzívě. Jakou součást 1. běloruského frontu postupovala přes Bělorusko do Polska, jakou součást 2. běloruského frontu bojovala ve východním Prusku a jako součást 3. běloruského frontu tvořila v dubnu 1945 útočné čelo při přechodu Odry a při útoku na Berlín.\n\nPo skončení války působil nejprve u sovětských vojsk v Polsku a v Baltské vojenské oblasti, od roku 1949 u okupačních vojsk v Německu. V letech 1949–1950 absolvoval Vorošilovovu Akademii generálního štábu. V roce 1955 byl jmenován velitelem Karpatské vojenské oblasti, pod kterou spadala i vojska umístěná v Maďarsku krvavě potlačivší zdejší povstání v roce 1956. Před odchodem do výslužby v roce 1965 zastával post zástupce náčelníka sovětského generálního štábu a zároveň náčelníka generálního štábu vojsk Varšavské smlouvy. I po odchodu byl činný při tvorbě odborné vojenské literatury. Některá jeho díla se stala učebnicemi sovětských vojenských škol. Zemřel roku 1985 a je pohřben na hřbitově Novoděvičij.\n\n"}
{"id": "511085", "url": "https://cs.wikipedia.org/wiki?curid=511085", "title": "Vladimir Petrovič Děmichov", "text": "Vladimir Petrovič Děmichov\n\nVladimir Petrovič Děmichov (; 18. července 1916 – 22. listopadu 1998, Moskva) byl ruský vědec a pionýr transplantační chirurgie, který prováděl pokusy ve 30. a 50. letech. Šlo o transplantace srdce a v padesátých letech přesuny hlav. Pokusy se prováděly na psech a štěňatech. Lze jej považovat za pionýra transplantací.\n\nJeho práce se stala mimo jiné inspirací a součástí děje filmu .\n"}
{"id": "511090", "url": "https://cs.wikipedia.org/wiki?curid=511090", "title": "Challenger 1", "text": "Challenger 1\n\nFV4030/4 Challenger 1 byl od roku 1983 hlavní bojový tank britské armády; v polovině 90. let byl nahrazen typem Challenger 2. Po mnoha úpravách dnes tyto tanky slouží v jordánské armádě.\n"}
{"id": "511093", "url": "https://cs.wikipedia.org/wiki?curid=511093", "title": "Mnichovo Hradiště (zámek)", "text": "Mnichovo Hradiště (zámek)\n\nZámek Mnichovo Hradiště je barokní valdštejnský zámek, původně renesanční, postavený Václavem Budovcem z Budova. Současná podoba je výsledkem přestavby z přelomu 17. a 18. století, umělecky hodnotný areál je ve vlastnictví státu (správu zajišťuje Národní památkový ústav) a je přístupný veřejnosti.\n\nMnichovo Hradiště vzniklo ve 13. století v souvislosti s kolonizačními aktivitami nedalekého Kláštera Hradiště nad Jizerou. Statek často střídal majitele, kteří jej nevlastnili dědičně, ale jen jako zástavu a docházelo k častým sporům. Teprve v 16. století přešlo Hradiště sňatkem do dědičného vlastnictví Budovců z Budova, ale ani v závěti Kryštofa Budovce (1602) se zde stále nepřipomínalo žádné panské sídlo. Až Václav Budovec (1551 – 1621), významný politik předbělohorských Čech, nechal v Mnichově Hradišti postavit dvoukřídlý renesanční zámek na půdorysu písmene L (1603–1606).\n\nJako přední činitel stavovského povstání byl Václav Budovec popraven na Staroměstském náměstí v roce 1621 a jeho majetek byl zkonfiskován. Mnichovo Hradiště spolu s Klášterem Hradiště a Zásadkou patřilo tehdy k největším panstvím v severních Čechách a za 216 000 zlatých je v roce 1623 koupil Albrecht z Valdštejna. Ten Hradiště již v roce 1627 přenechal svému bratranci Maxmiliánovi z Valdštejna. Po zavraždění Albrechta z Valdštejna byl ohrožen nárok na všechen jeho majetek, ale Mnichovo Hradiště bylo nakonec uchováno jako základna Valdštejnů až do 20. století.\n\nOd roku 1675 vlastnil Mnichovo Hradiště Arnošt Josef z Valdštejna, který patřil k nejbohatším pozemkovým vlastníkům v Čechách a přistoupil k přestavbě zámku na reprezentační rodové sídlo. Podle projektu architekta M. A. Canevalleho vznikla současná podoba zámku (1697–1703). Samotné přestavbě zámku předcházelo založení kapucínského kláštera a hlavně požár zámku ve Zvířeticích (1690), který definitivně rozhodl o přenesení hlavního sídla do Mnichova Hradiště. Renesanční Budovcův zámek byl rozšířen o severovýchodní křídlo, prostor francouzské zahrady ohraničovaly budovy koníren, taktéž podle Canevallova projektu. Některé stavby z této doby již neexistují, dochována ale zůstala unikátní sala terrena v přímé ose proti hlavnímu vstupu do zámku (1709–1711, architektem byl valdštejnský stavitel Nicolo Reimondi).\n\nVrcholně barokní podoba zámku v Mnichově Hradišti je významnou památkou světské architektury z přelomu 17. a 18. století, kdy se opouštěl koncept blokových budov s uzavřeným nádvořím a začala se prosazovat podoba trojkřídlého zámku s otevřeným čestným nádvořím a podle významu výškově odstupňovanými hospodářskými budovami. Shodné rysy a pravděpodobnou vzájemnou inspiraci lze ve stejné době pozorovat na lobkovickém zámku Jezeří a ve šternberské Troji.\n\nK dílčím stavebním úpravám docházelo v průběhu 18. a 19. století například kvůli živelným pohromám (požár 1724) nebo novým požadavkům na bydlení, původní celková koncepce zůstala ale dodnes zachována. Zásadní zásah si vyžádal rok 1833, kdy se v Mnichově Hradišti k diplomatickým jednáním sešli rakouský císař František I., ruský car Mikuláš I. a pruský korunní princ Bedřich Vilém, dalšími účastníky byli sasko-výmarský vévoda Karel Bedřich a nasavský vévoda Vilém. Setkání panovníků probíhalo tři týdny v září 1833, byla zde podepsána dohoda o obnovení Svaté aliance. Tehdy byl barokní taneční sál prostupující dvě patra změněn v zámecké divadlo. Až do 20. století bylo Mnichovo Hradiště nejvýznamnějším sídlem Valdštejnů, před vyvlastněním velkostatek zahrnoval cca 7 500 hektarů půdy.\n\nSoučástí zámeckého areálu je dnes i bývalý kapucínský klášter, který po jeho zrušení koupili taktéž Valdštejnové. Tehdejší majitel Vincenc z Valdštejna nechal do kaple sv. Anny převézt ostatky Albrechta z Valdštejna z kláštera ve Valdicích, taktéž zrušeného (1784). Náhrobek z červeného mramoru byl pořízen až v roce 1934 na náklady Karla Arnošta z Valdštejna (1897–1985) při příležitosti 300. výročí Valdštejnovy smrti. Za Karla Arnošta došlo také k posledním stavebním úpravám (oprava saly terreny v roce 1941). Poslední generace Valdštejnů se hlásily k německé národnosti, takže všechen majetek jim byl zkonfiskován v roce 1945 na základě Benešových dekretů.\n\nBohatě zdobené zámecké interiéry především v prvním patře zůstaly dochovány v původní podobě z 18.–19. století, výzdoba reprezentačních prostor pochází z doby, kdy inspiraci ze svých rodných sídel přinášely valdštejnské nevěsty z rodů Fürstenbergů, Šternberků nebo Černínů (Zlatý kabinet, kaple). Poslední významnou úpravou interiérů byla přestavba jídelny v souvislosti s přenesením renesančního kazetového stropu ze zámku v Dobrovici (1865). Kromě dobového nábytku nebo sbírky obrazů byl na zámku umístěn také rodový archiv Valdštejnů, který patří k cenným zdrojům poznání českých dějin (v roce 1998 byl přestěhován do Národního archivu v Praze. Přes kontroverzní postavení Albrechta z Valdštejna v evropských dějinách se mnichovohradištská větev Valdštejnů zaměřila na systematické budování sbírky, které připomínají jeho osobnost, k tomu dopomohl i převoz předmětů z Duchcov po vymření duchcovské větve rodu (1901).\n\nHned po znárodnění v roce 1945 byl zámek v Mnichově Hradišti určen pro muzejní účely jako centrum regionu bohatého na kulturní památky a již v roce 1946 zde bylo otevřeno městské muzeum. V současnosti je zámek ve správě Národního památkového ústavu a je zpřístupněn veřejnosti.\n\n\n"}
{"id": "511100", "url": "https://cs.wikipedia.org/wiki?curid=511100", "title": "Leopold II. Babenberský", "text": "Leopold II. Babenberský\n\nLeopold II. Babenberský, \"Luitpold\" (1050 – 12. října 1095) byl markrabě Východní marky z dynastie Babenberků.\n\nLeopold byl synem markraběte Arnošta a Adelaidy Wettinské, dcery Dediho II. Během sporů o investituru stál zpočátku na straně císaře Jindřicha IV., ale postoj roku 1081 na říšském sněmu v Tullnu vlivem své manželky Idy a pasovského biskupa Altmana změnil. 12. května 1082 se Leopold střetl s českým knížetem Vratislavem, straníkem římského krále, a jeho bratry Konrádem a Otou v bitvě u Mailberku.\nŘeč nepomohla a rakouské šiky byly prolomeny a rozdrceny, poté následoval vpád Čechů do Rakous. K úplnému dobytí země sice nedošlo, ale česká hranice se rozšířila k Lávě, na Mikulovsko a do blízkosti Valtic.\n\nLeopold zemřel roku 1095 a údajně byl pohřben v klášteře Melk, jehož pozemek roku 1089 daroval benediktinskému řádu. Antropologický průzkum babenberských pozůstatků z hromadné hrobky v konventním kostele, provedený v sedmdesátých letech 20. století tuto hypotézu vyvrací. Jiné prameny hovoří o pohřbu v Garsu.\n\n\n"}
{"id": "511119", "url": "https://cs.wikipedia.org/wiki?curid=511119", "title": "Bojovský potok", "text": "Bojovský potok\n\nBojovský potok je levostranný přítok řeky Vltavy v okrese Praha-západ ve Středočeském kraji. Délka toku činí 19,4 km. Plocha povodí měří 57,5 km².\n\nPotok pramení západně od Kytína v nadmořské výšce 455 m. Nejprve směřuje k severovýchodu k městu Mníšek pod Brdy, kterým protéká. Odtud teče východním směrem k obci Čisovice. V tomto úseku vstupuje do jeho údolí železniční trať č. 210, která sleduje jeho tok až k jeho ústí. Od Čisovic se potok stáčí opět na severovýchod. Tento směr si ponechává až ke svému ústí do řeky Vltavy (Vranská přehrada), do které se vlévá v Měchenicích v nadmořské výšce 200 m.\n\n\nPrůměrný průtok Bojovského potoka u ústí činí 0,09 m³/s.\n"}
{"id": "511130", "url": "https://cs.wikipedia.org/wiki?curid=511130", "title": "John Smulders", "text": "John Smulders\n\nJan Smulders (10. ledna 1872 Sint-Michielsgestel – 16. listopadu 1939 Helvoirtse), celým jménem Johannes Nicolaas Josephus Smulders, byl nizozemský katolický lékař. Jako první na světě publikoval praktický návod na používání tzv. kalendářové metody přirozeného plánování rodičovství.\n\nV roce 1906 se oženil. Jeho manželkou se stala Adriana Antoinetta van Deene (1883 – 1971), se kterou měl 9 dětí.\nKoncem 20. let 20. století se seznámil s výsledky výzkumů japonského gynekologa Kyusaka Ogina a rakouského gynekologa Hermanna Knause. V polovině roku 1930 vydal brožuru, ve které popisuje vůbec první praktický návod na používání kalendářové metody. Vyšla v nizozemštině pod názvem \"Periodieke onthouding in het huwelijk. Methode Ogino-Knaus\" a měla mimořádný úspěch – do roku 1934 se prodalo 26 000 exemplářů. V roce 1932 vyšlo její německé a o rok později i francouzské vydání.\n\n"}
{"id": "511131", "url": "https://cs.wikipedia.org/wiki?curid=511131", "title": "Růžová hora", "text": "Růžová hora\n\nRůžová hora (německy \"Rosenberg\") je vrchol v České republice ležící ve východních Krkonoších.\nVrchol Růžové hory se nachází necelé 3 kilometry severně od Pece pod Sněžkou a asi 2 kilometry jižně od nejvyšší hory Krkonoš Sněžky. Je prvním a nejvyšším vrcholem rozsochy vybíhající ze Sněžky nejprve jižním, za Růžovou horou pak jihovýchodním směrem. Se Sněžkou ji spojuje z pohledu Růžové hory nehluboké sedlo s nadmořskou výškou přibližně 1360 metrů, v ose jihovýchodním směrem pokračující rozsochy svah nepříliš prudce klesá směrem k Pěnkavčímu vrchu. Boční svahy rozsochy padající do okolních \"dolů\" jsou prudké a se značným převýšením. Východním směrem pak z masívu hory vybíhá nedlouhý výběžek zvaný \"Koule (německy Kugeln)\".\n\nKromě stran, kde Růžová hora navazuje v rámci rozsochy na své sousedy, ji obklopují hluboká údolí. Západní stranu obtéká na cestě z Obřího dolu řeka Úpa, přímo na úbočí pak pramení dva její malé přítoky: Růžový potok a Karlův potok. Východní svah končí na dně Lvího dolu jímž protéká Jelení potok, který je pravým přítokem Malé Úpy a ta posléze levým přítokem Úpy velké. Přímo na svahu pramení trojice levých přítoků Jeleního potoka (Koulová strouha, Křížový potok a Messnerova strouha).\n\nVrcholové partie Růžové hory a severně navazující prostor sedla je porostlý klečí, v okolním lesním porostu převažují smrčiny. Paseky lze nalézt spíše na jižní a východní straně hory.\n\nPřes vrcholové partie Růžové hory prochází žlutě značená hřebenová Kubátova cesta ze Sněžky na Růžohorky, Portášovy Boudy a soutok Úp. Ve směru na Portášovy Boudy se jedná o cestu zásobovací, která je sjízdná pro terénní automobily ve směru na Sněžku je pouze pro pěší. Vrchol hory leží poněkud bokem od této cesty, ve směru na Sněžku se nachází asi 300 metrů vlevo.\n\nNa Růžové hoře se v nadmořské výšce 1354 m n. m. nachází přestupní stanice Lanové dráhy z Pece pod Sněžkou na Sněžku. Lanová dráha byla uvedena do provozu v roce 1949.\n\nVe zprostředkovaném a jinak nedoloženém svědectví současníků se hovoří i o výstavbě nákladní lanové dráhy na výstavbu československého pohraničního opevnění, která byla údajně budována v roce 1938, ale díky událostem po mnichovské dohodě nebyla nikdy dokončena. Vést měla z prostoru dnešní spodní stanice osobní lanové dráhy do prostoru Růžohorek. Průsek, který se v tomro směru nachází, je údajně pozůstatkem její výstavby. Staveniště samotného opevnění bylo na podzim 1938 pouze v přípravě a žádný objekt zde vybudován nebyl. Z leteckých snímků jsou ovšem dodnes zřejmé připravené střelecké průseky.\n\nNa úbočích Růžové hory se nachází několik lokalit se skupinou horských chalup. Nejvýše položené jsou Růžohorky vzdálené asi 1,5 km jihovýchodně od vrcholu, další jsou ve svahu nad Pecí pod Sněžkou.\n"}
{"id": "511133", "url": "https://cs.wikipedia.org/wiki?curid=511133", "title": "Edward Umar Fatu", "text": "Edward Umar Fatu\n\nEdward Umar Fatu (24. května 1973 Samoa - 4. prosince 2009 Houston, Texas, USA) byl samojsko-americký wrestler z Rosteru RAW v organizaci WWE, známý jako \"Umaga\".\n\nMá dva bratry, Sama a Solofa Jr. známého jako Rikishi. Jeho další příbuzní jsou Yokozuna a Dwayne \"The Rock\" Johnson, jeho bratranec.\n\nZískané tituly: dvakrát vítěz Intercontinental Championship\n\nZakončovací chvat: Samoan spike, Samoan Wrecking Ball (Running on wrestler in the bottom of the corner and smash him to the face with backs) Samoan Drop.\n\nPoužívá chvaty Samoan Drop, Diving Splash nebo Diving Headbutt .\nTrenér: Afa Anoa\n\nManažer: Hazem Ali\n\n4. prosince 2009 byl nalezen s krvácením z nosu a byl převezen do nemocnice, ve které zemřel. Jeho smrt nastala v důsledku dvou srdečních zachvatů po předávkování drogami.\n"}
{"id": "511134", "url": "https://cs.wikipedia.org/wiki?curid=511134", "title": "Vincenc Dominik Bíba", "text": "Vincenc Dominik Bíba\n\nVincenc Dominik Bíba (25. března 1820 Rožmitál pod Třemšínem – 2. června 1906 Praha) byl český pedagog, dlouholetý profesor na učitelských ústavech, tvůrce metodiky pro základní školy a autor jazykovědných učebnic.\n\nPocházel z rodiny chudého hutníka. Už v rožmitálské škole se projevil jako nadaný žák, ale na další studium neměli jeho rodiče peníze. Nastoupil proto na učitelskou průpravku ve Strakonicích. Po jejím absolvování získal místo ve škole v Kotouni (dnes část obce Oselce) a v roce 1839 jako devatenáctiletý v Horažďovicích. V letech 1842 – 44 studoval na pražské technice. Potom až do konce 80. let působil jako pedagog – nejprve na Vocelově škole, pak v Amerlingově vzorné škole, české průmyslové škole a od roku 1848 na učitelských ústavech. Po roce 1866 přešel na nově založený ústav pro vzdělávání učitelek u svaté Anny a po jeho zestátnění tam byl jmenován profesorem. Vykonával také funkci okresního inspektora na kolínsku (1869 – 75), zasedal ve zkušební komisi pro školy obecné a měšťanské (po r. 1870) a stál v čele spolku pro podporování vdov a sirotků po učitelích (nejprve jednatel, od roku 1873 starosta).\n\nBíba už jako mladý učitel na Vocelově ústavu vytvořil metodu psacího čtení. Později soustavně uspořádal učivo první třídy. K jeho nejvýznamnějším pracím patří \"Navedení k písemnostem\", učebnice české mluvnice a slohu, která vyšla poprvé v roce 1847 a do roku 1881 se dočkala dvanácti vydání. Dále napsal publikace \"Malý čtenář\" (učebnice používaná na obecných školách v letech 1848 – 53), \"Cvičení slohová\" (1858), \"Životopis Jakuba Jana Ryby\" (1860, připomněl zde slavného přeštického rodáka, později působil v Rožmitále p. Tř.), \"Druhá\" a \"Třetí mluvnice německá\" (1860 – 62). Vedle toho psal věcné články do čítanek a texty o české mluvnici. Obecně ale jeho činnost spisovatelská stála v pozadí za praktickou pedagogikou – výchovou dětí a později budoucích učitelů.\n\nV českém školství působil Bíba úctyhodných padesát let. Za tu dobu vychoval celé generace učitelů a především učitelek. Oslavy kulatého výročí uspořádal Spolek českých učitelek v Umělecké besedě. Za celoživotní práci dostal i záslužný kříž s korunou.\n\n"}
{"id": "511137", "url": "https://cs.wikipedia.org/wiki?curid=511137", "title": "Co se nepromíjí", "text": "Co se nepromíjí\n\nCo se nepromíjí nebo Nezničitelní nebo též Nesmiřitelní (v anglickém originálu: \"The Unforgiven\") je americký westernový film, psychologické drama z roku 1960 režiséra Johna Hustona s Burtem Lancasterem a Audrey Hepburnovou v hlavní roli. Snímek byl natočen na námět knihy Alana Le Maye podle scénáře Bena Maddowa. Za kamerou zde stál americký kameraman českého původu Franz Planer.\n\n\nV divokém a teprve nedávno osídleném místě na Divokém západě žije v malém srubu rodina Zacharyových a spravuje svůj ranč. Matka Mattilda Zacharyová, tři bratři Ben Zachary (Burt Lancaster), Cash Zachary a Andy Zachary společně s dcerou Rachel Zacharyovou (Audrey Hepburnová). Nedaleko od nich žije spřátelená rodina Rawlinsových.\n\nDivokým krajem však objíždí tajemný cizinec, stařec, který prohlašuje, že Rachel Zacharyová je Indiánka. Na to reagují místní Indiáni z kmene Kiowů a chtějí po rodině Zacharyových Rachel zpět. Hlava rodiny Ben Zachary však o této věci vůbec nic neví a Indiánům jejich požadavek odmítá. Zároveň s tím se ale objeví opovržení a rasistické odsudky ostatních místních obyvatel. Pod jejich nátlakem matka Mattilda Zacharyová přizná, že její dcera Rachel je opravdu nevlastní a že je indiánského původu. Rodina však musí čelit prudkému nájezdu Indiánů, kteří zaútočí na jejich srub. Rachel bojuje se Zacharyovými proti svému kmeni a během boje zabije svého skutečného pokrevního bratra, aby ubránila svého nevlastního bratra.\n\n\n"}
{"id": "511148", "url": "https://cs.wikipedia.org/wiki?curid=511148", "title": "Beata Hlavenková", "text": "Beata Hlavenková\n\nBeata Hlavenková (* 2. února 1978 Vendryně) je česká skladatelka, zpívající klavíristka, aranžérka a producentka. Působí také jako hudební pedagog. Vyučovala kompozici na Konzervatoři Jaroslava Ježka. V současné době vyučuje na New York University v Praze.\n\nVystudovala Janáčkovu konzervatoř v Ostravě. V roce 2004 dokončila studia na univerzitě na Berklee College of Music v Massachusetts v oboru kompozice, jazzová kompozice a aranžování. Spolu se svým manželem, kytaristou a skladatelem Patrikem Hlavenkou se podílela na projektu \"S’aight\". V roce 2004 nahrála stejnojmenné album spolu s kontrabasistou Jaromírem Honzákem, bubeníkem Danielem Šoltisem a saxofonistou Rostislavem Frašem.\n\nV roce 2006 byla také součástí tria Jaromíra Honzáka \"Face of the Bace\". Na bicí v tomto triu hrál Roman Vícha. Od roku 2005 spolupracovala s Lenkou Dusilovou.Tato spolupráce vyústila ve velmi originální projekt Eternal Seekers, na kterém se podílela autorsky, hráčsky i aranžérsky. Zvuk stejnojmenné desky tu ovlivnil také klarinetový kvartet Clarinet Factory. Hraje také na dvou deskách Věry Martinové, se kterou odjela v roce 2006 turné. Kromě výše jmenovaných spolupracovala i s dalšími hudebníky, například s Yvonne Sanchez, Katkou Šarkozi, Ondřejem Konrádem, Vertigo Quintetem, Davidem Dorůžkou, Benediktou, Toxique, Triny, Leonou Prokopcovou, Ondřejem Rumlem, Davidem Kollerem a dalšími.\n\nPůsobí také jako hudební pedagog. Vyučovala kompozici na Konzervatoři Jaroslava Ježka. V současné době vyučuje na New York University v Praze. Se svým mužem také připravila osnovy pro první české vysokoškolské studium jazzové hudby v Česku, které bylo otevřeno na Janáčkově akademii múzických umění v Brně. \n\nJe autorkou liturgie, která vyšla roku 2005 v \"Evangelickém kancionálu\" pro luterské církve ve Slezsku. S manželem Patrikem Hlavenkou má dva syny.\n\nV roce 2009 jí u hudebního vydavatelství Animal Music vyšla deska \"Joy for Joel\", která se natáčela ve Spojených státech amerických. Na desce hraje s trumpetistkou Ingrid Jensen a saxofonistou Richem Perry. V roce 2013 vydala album \"Theodoros\" oceněné Andělem v kategorii Jazz & blues, v roce 2016 vydala album \"Scintilla\" nominované na cenu Anděl a v roce 2017 vydala album Bethlehem nominované také na cenu Anděl. Cena Tais Awards/Harvest Prize 2014 za album \"Theodoros\" a v kategorii Song I. vítězství za píseň Archív dní. Nominace v mezinárodních cenách 10th Tais Awards 2017 za album \"Scintilla\" v kategorii Overseas Countries a Album II.\n\nSpolupracuje s Nadačním fondem Magdaleny Kožené \"MenART\", který podporuje činnost základních uměleckých škol a uměleckého vzdělávání v České republice. Působí v projektu jako mentor. \n\n"}
{"id": "511149", "url": "https://cs.wikipedia.org/wiki?curid=511149", "title": "Orličan L-40 Meta Sokol", "text": "Orličan L-40 Meta Sokol\n\nL-40 Meta Sokol je celokovový dolnoplošník československé výroby s uzavřenou cestovní kabinou pro 4 osoby. Přední štít kabiny je pevně připojen k trupu, zadní je odsouvací o 0,75 m. Přistává na 3 kolovém zatahovatelném podvozku. \nOd začátku vývojových prací byl zamýšlen jako náhrada za úspěšné letouny M-1D Sokol.\n\nDne 30. července 1950 zalétal šéfpilot Automobilových závodů Orličan v Chocni Alfons Koblížek prototyp letadla XLD-40 Mír. Bylo vyrobeno pod vedením vedoucího konstruktéra Zdeňka Rubliče pro leteckou turistiku a pro sportovní létání. Značnou pozornost vzbuzovaly sdružené (motýlkové) ocasní plochy, v těchto letech populární dík letounu Beechcraft 35 Bonanza. Dne 1. září 1950 byl však prototyp velmi vážně poškozen v důsledku nouzového přistání u Velehradu při letu do Kunovic. Po opravě pokračovaly zkoušky v Zalétávacím oddělení v Letňanech.\nV roce 1953 Rublič pro letoun připravil jednoduché klasické ocasní plochy.\nRekonstrukce byla dokončena až 15. března 1954 pod označením LD-40 (OK-EKZ) a nový prototyp již létal s klasickými ocasními plochami. Přínosem byla také stavitelná vrtule K 401 E z letounu Aero Ae-45. 3. srpna 1954 byly zahájeny zkoušky ve VZLÚ, na jejichž základě byla na letounu provedena řada zlepšení. OK-EKZ následně sloužil v Otrokovicích, poté ve výrobním závodě a v bývalém aeroklubu Choceň do léta 1965.\n\nZnačně přepracovaný druhý prototyp (OK-KHA) poprvé vzlétl až 29. března 1956 avšak ani ten nevyhovoval požadavkům. Nezbytné úpravy proto byly realizovány na rozestavěném prototypu XL-40 číslo 3, zalétaném 30. srpna 1956. Ministerstvem přesného strojírenství bylo rozhodnuto výrobit v následujícím roce ověřovací desetikusovou sérii Meta-Sokolů. Pro neustálé potíže s motorem M-332 ing Šimůnka byly zabudovány motory Walter Minor 4-III. Státní zkoušky nového typu byly uzavřeny v květnu 1958.\n\nPo příchodu vzduchem chlazených čtyřválců M-332 s přímým vstřikováním paliva a kompresorem o výkonu 103 kW se vzletové a výškové charakteristiky L-40 výrazně zlepšily a to při poklesu vlastních provozních nákladů. Vznikl tak letoun mimořádných kvalit o čemž svědčí řada mezinárodních rekordů, např. 8.-9. srpna 1959 pilot VZLÚ ing. Jiří Kunc nalétal na trojúhelníku Letňany-Benátky nad Jizerou-Říp 4756 km během 27 hodin letu. Vytvořil tak mezinárodní rekord v podtřídě C-1-b, letouny do hmotnosti 500-1000 kg. \n\nPrvní letoun ověřovací série (OK-KHO) byl dokončen na konci roku 1957, který byl upraven pro organizaci Svazarm jako výsadkový. 18. února 1958 letoun havaroval během zkoušek společného výsadku, kdy jeden ze zkušebních parašutistů zachytil o stabilizátor a neovladatelný stroj dopadl u choceňského letiště. V jeho troskách zahynul šéfpilot Alfons Koblížek. Ostatní Meta-Sokoly ověřovací série byly dokončeny v polovině roku 1958.\n\nSériová výroba běžela do konce roku 1959, kdy letoun s pořadovým číslem 106 zároveň ukončil výrobu motorových letadel v Chocni. K podpoře prodejnosti do zahraničí byl jeden exemplář zkušebně vybaven americkým plochým čtyřválcovým motorem Continental O-300B o výkonu 110 kW s vrtulí Avia V-410C. Vinou nevhodné kapotáže se pohonná jednotka nadměrně zahřívala a další vývojové práce byly zastaveny. Skoro 60% Meta-Sokolů však bylo exportováno do šestnácti zemí světa. Odběrateli se tak stala například Austrálie, NSR, NDR, Švýcarsko, nebo Velká Británie.\n\nÚdaje dle \n\n\n\n\n"}
{"id": "511150", "url": "https://cs.wikipedia.org/wiki?curid=511150", "title": "Lipina (Jamné)", "text": "Lipina (Jamné)\n\nLipina () je částí obce Jamné. Nachází se 2 km od Jamné v okrese Jihlava v Kraji Vysočina.\n\nOsadou prochází historická hranice Čech a Moravy.\n\nNázev Lipina se vyskytoval v listinách z letech 1846 a 1872. Místní jméno bylo odvozeno od slova lipina, což znamenalo, kde je lipoví či lipový porost.\n\nZmínky o osadě pocházejí až z 18. století. Od roku 1869 přísluší k Jamnému.\n\nOsada byla ještě do dubna 2010 rozdělena mezi tři katastrální území: Dobroutov, Jamné u Jihlavy a Zhoř u Jihlavy, přičemž část náležející původně k Dobroutovu leží v Čechách. Následně k 7. dubnu 2010 byla celá osada katastrálně sloučena v rámci katastrálního území Jamné. Součásti Jamného se severozápadní část osady stala roku 1869.\n\nLipina leží v okrese Jihlava v Kraji Vysočina. Nachází se 2 km jižně od Dobroutova, 3 km severozápadně od Zhoře, 4 km severozápadně od Nadějova, 3 km severně od Rybného, 3 km severovýchodně od Jamného a 4,5 km jižně od Polné. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Řehořovská pahorkatina. Průměrná nadmořská výška činí 547 metrů. Nejvyšší bod o nadmořské výšce 558 metrů stojí jižně od vsi. Západně od vsi teče Lipinský potok.\n\nPodle sčítání 1930 zde žilo v 8 domech 44 obyvatel. 44 obyvatel se hlásilo k československé národnosti. Žilo zde 44 římských katolíků.\n\nV Lipině sídlí firmy CIVOS spol. s r.o. Lipinou prochází silnice II. třídy č. 351 z Rybného do Dobroutova. Dopravní obslužnost zajišťuje dopravce ICOM transport. Autobusy jezdí ve směrech Jihlava, Jamné, Nadějov, Bohdalov, Žďár nad Sázavou, Polná, Arnolec a Měřín.\n\n"}
{"id": "511151", "url": "https://cs.wikipedia.org/wiki?curid=511151", "title": "Pěnkavčí vrch (Krkonoše)", "text": "Pěnkavčí vrch (Krkonoše)\n\nPěnkavčí vrch (německy \"Pinkenberg\") je vrchol v České republice ležící ve východních Krkonoších.\n\nPěnkavčí je jeden z vrcholů rozsochy vybíhající jižním a posléze jihovýchodním směrem z nejvyšší hory Krkonoš Sněžky. Od ní je vzdálen asi 5 kilometrů. Od sousední severozápadně ležící Růžové hory ho odděluje mělké sedlo s nadmořskou výškou asi 1040 metrů. Směrem jihovýchodně k sedlu oddělujícímu sousední Červený vrch je již převýšení značnější a svah prudší. Sedlo leží v nadmořské výšce přibližně 900 metrů. Ostatní svahy Pěnkavčího vrchu jsou prudké a se značným převýšením.\n\nKromě západu a jihovýchodu, kde navazují sousední vrcholy, je Pěnkavčí vrch obklopen hluboce zaříznutými údolími. Severně je obtékán vodními toky v linii Messnerova strouha - Jelení potok - Malá Úpa, která se na opačné straně sousedního Červeného vrchu vlévá do Úpy velké. Pod jižním svahem vrchu teče právě zmíněná Úpa.\n\nSmrkový les je přerušován četnými pasekami. Na jihovýchodním svahu se v okolí horských bud v lokalitách Pěnkavčí Vrch a Janovy Boudy vyskytují louky.\n\nProstor Pěnkavčího vrchu je protkán lesními cestami různých kvalit. Nejpodstatnější je cesta vedoucí od Portášových Bud na Janovy Boudy, která prochází jižně od vrcholu a po níž je vedena žlutě značená Kubátova cesta ze Sněžky k soutoku Úp. Zelená turistická trasa 4250 sestupuje po severním svahu od Portášových Bud do Spáleného Mlýna.\n\nV okolí sedla mezi Pěnkavčím a Červeným vrchem se nachází horské osady Pěnkavčí Vrch a Janovy Boudy, v okolí sedla s Růžovou horou pak uskupení Portášových Bud. Zejména na jižním a východním svahu se pak nachází zástavba okolních obcí Velká Úpa (místní část Pece pod Sněžkou) a Malá Úpa\n\nMezi Velkou Úpou a Portášovými Boudami je v provozu osobní lanová dráha. V zastavěných lokalitách se nachází několik menších lyžařských vleků.\n"}
{"id": "511152", "url": "https://cs.wikipedia.org/wiki?curid=511152", "title": "Rytířsko", "text": "Rytířsko\n\nRytířsko () je základní sídelní jednotka obce Jamné. Nachází se 1 km západně od Jamného v okrese Jihlava v Kraji Vysočina.\n\nV současné době je osada rozcestím několika turistických značených cest. Stojí zde moderní penzion.\n\nNázev se vyvíjel od varianty Rychyrzka (1556), Rycharzkau (1585), Ritirsko a Rycherka (1846), Ritirsko a Rytířsko (1872), Rycheřka a Rytířka (1881), Rytířsko (1893), Rytiřsko a Rytířsko (1915) až k podobě Rytířsko v roce 1924. Původní jméno Rychýřka vzniklo přidáním přivlastňovací přípony -ka k osobnímu jménu Rychýř (německy Reicher). V 19. století vlivem neporozumění došlo k příklonu ke slovu rytíř (Ritter).\n\nKdy Rytířsko vzniklo, není známo, nicméně jedna z prvních zpráv pochází z doby okolo roku 1550, kdy spolu s Kozlovem patřilo do luckého panství. Jeho majitelem v té době byl Bohuslav Rut z Dírné, po jehož smrti panství přešlo na krále Ferdinanda I. Rytířsko bylo v této době nejspíše pusté a jeho znovuosídlení došlo až někdy okolo roku 1721, kdy panství vlastnili Collaltové. V polovině 18. století za Kouniců došlo v osadě k výstavbě vrchnostenského loveckého zámečku. V době pozemkové reformy v roce 1924 přešel do vlastnictví Widmannů.\n\nV letech 1869-1950 spadala obec jako osada pod obec Kozlov v okrese Jihlava. V dalších letech přešla pod Jamné.\n\nRytířsko leží v okrese Jihlava v Kraji Vysočina. Nachází se 1,5 km západně od Jamného, 2 km severně od Kozlova, 4 km severně od Velkého Beranova a 11 km severovýchodně od Jihlavy. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavská brázda, v jejíž rámci spadá pod geomorfologický okrsek Beranovský práh. Průměrná nadmořská výška činí 558 metrů. V severní částí teče bezejmenný levostranný přítok říčky Šlapanky, na němž se nachází Hladový rybník. Nachází se poblíž hlavního evropského rozvodí. Jsou zde rozsáhlá prameniště kvalitní pitné vody.\n\nPodle sčítání 1930 zde žilo v 7 domech 46 obyvatel. 45 obyvatel se hlásilo k československé národnosti a 1 k německé. Žilo zde 46 římských katolíků.\n\nV Rytířsku stojí Penzion Rytířsko. Obcí prochází silnice II. třídy č. 353 z Velkého Beranova do Jamného a komunikace III. třídy č. 3532 do Kozlova. Obcí prochází cyklistická trasa č. 5215 z Kozlova do Ždírce a modře značená turistická trasa do Věžničky.\n\n"}
{"id": "511153", "url": "https://cs.wikipedia.org/wiki?curid=511153", "title": "Quartier de la Porte-Saint-Martin", "text": "Quartier de la Porte-Saint-Martin\n\nQuartier de la Porte-Saint-Martin (\"čtvrť Brána sv. Martina\") je 39. administrativní čtvrť v Paříži, která je součástí 10. městského obvodu. Má rozlohu 60,9 ha a ohraničují ji ulice \"Boulevard Saint-Denis\" a \"Boulevard Saint-Martin\" na jihu, \"Boulevard de Strasbourg\" na západě, \"Rue des Récollets\" na severu, \"Rue Bichat\" na severovýchodě a \"Rue du Faubourg-du-Temple\" na jihovýchodě.\n\nČtvrť byla pojmenována podle brány Saint-Martin.\n\n"}
{"id": "511155", "url": "https://cs.wikipedia.org/wiki?curid=511155", "title": "Pavián babuin", "text": "Pavián babuin\n\nPavián babuin (\"Papio cynocephalus\") (angl. Yellow Baboon) je úzkonosý primát z čeledi kočkodanovití. Má tři poddruhy. Žije v oblasti střední Afriky od pobřeží Angoly po pobřeží Mosambiku a dále žije v Zambii, Tanzanii, Keni a Somálsku. Obývá galeriové i řídké lesy kterým dává přednost, lze se s nim setkat i v savanách. Nežije v horských oblastech, preferuje prostředí s dostatkem vody.\n\nJsou středně velcí, druzí největší z paviánů. Srst na těle má žlutošedou barvu, v lících je světlejší. V obličeji, na uších a sedacích partiích mají lysou kůži tmavé barvy. Lebku mají kulatou, čenich s výraznými hřebeny je protáhlejší a kulatý. Ocas nemají tak výrazně „zlomený“ jako ostatní paviáni a samec ho mívá 45 až 70 cm. Samci jsou dlouzí okolo 120 cm a váží asi 25 kg, samice měří na délku 100 cm a váží 10 kg. Samci mají také delší špičáky, dospělý jedinec má 32 zubů.\n\nPaviáni babuini se v potravě řadí mezi všežravce, konzumují plody, listy, pupeny, traviny, kořínky, různé hlízy, hmyz, vejce i menší obratlovce. Jsou zaznamenané případy, kdy pořádali lov na zajíce, kočkodany obecné nebo komby ušaté.\n\nBěžná tlupa má okolo 20 až 180 členů. Je to skupina samců i samic. Přesuny skupiny jsou vysoce organizované a platí zde pravidlo, že nového stanoviště musí celá skupina dosáhnout ještě před soumrakem. Přes den se zdržují na zemi a na večer, zhruba po 16. hodině, vyhledávají úkryt v korunách stromů, nejčastěji akácií, kde nocují v bezpečí před dravci. Vzhledem k velikosti skupin nocují na několika stromech. Po zemi se pohybují po čtyřech končetinách.\n\nMladí samci v období puberty sami odcházejí v 70 až 90 % ze své tlupy a vyhledávají samice, se kterými nejsou v příbuzenském vztahu a pro které jsou přistěhovalci zajímavější. O přijmutí nového samce do tlupy rozhodují hlavně samice, pokud mu nabídne spáření, bude přijat. Vztahy v tlupách jsou matrilineární, to znamená, že samice ve skupině zůstávají. Starší samice které měly více mláďat jsou v hierarchii tlupy výše postavené. Staří samci tlupu ochraňují před nebezpečím.\n\nHlavní komunikace mezi jedinci je vizuální - upřený pohled, nahrbování, různé pózování, vystavování pohlavních orgánů, cenění zubů. K odhánění dravců používají i štěkavým křik. K projevům\nhmatové komunikace patří vzájemná péče o srst, dotýkání se nosy nebo zavěšování mláďat. Akustická komunikace se skládá z poměrně pestré škály vřískání, štěkání, chroptění, skřípání zuby, cvrlikání mláďat, vrčení a pištění. Chemická komunikace probíhá především v období samičí říje.\n\nU paviánů babuinu má každý samec možnost se spářit se samici, pokud ho příjme. Období říje trvá u samice 32 dnů, za tu dobu se samice spáří s několika samci. Březost trvá 175 až 180 dnů, pak se rodí zpravidla jedno mládě o váze 850 g. Po narození je na matce zcela závislé, matka ho kojí asi rok. Péče o mládě spočívá dále v ošetřování, péči o srst, transportu a hrách. Starší zkušené matky své potomky déle kojí a více o ně pečují. Otcové chrání své potomky, zásobují je i matku potravou, hrají si s dětmi a pomáhají při transportu.\n\nZemře-li matka, může být mládě adoptováno jinou samicí, bylo-li již odstaveno od mléka, pečuje o otec. Zemře-li mládě před odstavením, může se samice spářit znovu. Jinak jsou období mezi porody dlouhé od 21 do 27 měsíců. Pohlavní dospělosti dosahují samci mezi 4. až 7. a samice mezi 5. až 6. rokem.\n\nBabuiny loví lvi, gepardi, leopardi, hyeny, krajty, šakali, karakali, psi a lidé. S výjimkou člověka, loví predátoři jen mláďata, staré, nemocné a oslabené kusy. Dožívají se v divočině okolo 25 let a v zajetí byly hlášeny případy, kdy se jedinec dožil 40 let.\n\nVzhledem k blízké genetické příbuznosti paviánů k lidem, bývají babuini používáni k vědeckým experimentům a to především v oblasti fyziologie, výzkumu krve, kardiovaskulárního systému, neurologie a endokrinologie. Bývají též používáni pro modely lidských nemocí a problémů jako je epilepsie, vysoký krevní tlak, alkoholismus a podobně.\n\nDruh pavián babuin se dělí na tři poddruhy:\n\n\n"}
{"id": "511162", "url": "https://cs.wikipedia.org/wiki?curid=511162", "title": "Ředkev ohnice", "text": "Ředkev ohnice\n\nŘedkev ohnice (\"Raphanus raphanistrum\") (angl. Wild radish) je jednoletá bylina z čeledi brukvovité. Je také známá pod názvy ohnice obecná nebo ohnice polní. Pochází ze Středozemí a Přední Asie a byla postupně zavlečena do Japonska, Afriky, Austrálie, Severní i Jižní Ameriky.\n\nLodyha je obvykle již od spodu větvená, v dolní části odstále chlupatá, nahoře lysá, 30 až 80 cm vysoká. Listy řapíkaté, spodní lyrovitě laločné až zpeřené, nestejně zubaté, horní často nedělené, podlouhlé. Květy má čtyřčetné, světle žluté až bílé, někdy fialově nebo tmavěji žlutě žilkované, často dlouhé až 2 cm, seřazené ve vrcholových hroznech. Kvete v květnu až červnu, ojediněle až na podzim. Kořen má tenký, vřetenatý.\nPlody jsou zaškrcované, 3 až 8 cm dlouhé válcovité struky na odstálých stopkách, který se ve zralosti rozpadá na 1 až 8 soudečkovitých, jednosemenných článků s osmi podélnými rýhami. Semena jsou 2 až 3,5 mm dlouhá a 2 až 2,5 mm široká, vejčitě kulovitá, žlutá až červenohnědá.\n\nJe to rostlina rozšiřující se jen semeny, jedná rostlina vyprodukuje až 2500 semen. Klíčení semen je nepravidelné a semena si podrží klíčivost 10 let. Vyklíčí však semena uložená v půdě jen do hloubky 4 cm, hlouběji uložená nevyklíčí, ale klíčivost si uchovávají. Semena obalená v oplodí většinou prvým rokem nevyklíčí. Je nutno, aby vlhko a nejlépe i mráz oplodí nejdříve narušil. Začínají klíčit na jaře při teplotě 8 až 10 °C. Je-li dostatečně vlhko, a dostanou se do vhodných podmínek, klíčí po celý rok. Po průchodu semen zažívacím traktem zvířat si semena podrží klíčivost ještě z asi 25 %.\n\nŘedkev ohnice je plevelnou rostlinou rostoucí v obilovinách i okopaninách. Zapleveluje jařiny i ozimy. Její růst je obdivuhodně rychlý, zastiňuje vzrostlé osení a odčerpává pěstovaným plodinám vodu i živiny. Její rychlý vzrůst a dlouhá doba klíčivostí semen je obtížným hospodářským problémem. Roste převážně v chudých, nevýživných půdách, zvláště písčitých nebo hlinitých. V bohatých půdách vytváří silně větvené exempláře. Část zralých semen se sklidí současně s obilím a při používání nečištěného zrní pro další výsev se rozšiřuje do dalších polí.\n\nJako pícnina není vhodná, neboť působí dráždivě na zažívací ústrojí zvířat. Listů lze využívat jako jarní zeleniny. Je to dobrá medonosná rostlina.\n\n\n\n \n"}
{"id": "511165", "url": "https://cs.wikipedia.org/wiki?curid=511165", "title": "Červený vrch (Krkonoše)", "text": "Červený vrch (Krkonoše)\n\nČervený vrch (německy \"Rotenberg\") je vrchol v České republice ležící ve východních Krkonoších.\n\nČervený vrch se nachází v zakončení rozsochy vybíhající přibližně jižním směrem z nejvyšší hory Krkonoš Sněžky. Od jejího vrcholu se nachází asi 7,5 km na jihovýchod. Na severozápadě sousedí s Pěnkavčím vrchem, od kterého jej odděluje sedlo v nadmořské výšce přibližně 900 m. Ostatní svahy vrchu jsou velmi prudké a se značným převýšením. Vrch se nachází na území Krkonošského národního parku.\n\nPod jižním svahem Červeného vrchu se nachází soutok Malé a velké Úpy. Malá Úpa obtéká jeho východní svah, velká pak jihozápadní.\n\nSmrkový les je přerušován četnými pasekami. V okolí Janových Bud se nacházejí louky, na východním svahu nevelká suťoviska.\n\nVrcholovými partiemi Červeného vrchu neprocházejí žádné kapacitnější komunikace, pouze lesní cesty a pěšiny. Západním svahem klesá k soutoku Úp žlutě značená Kubátova cesta, která sem přichází ze Sněžky. Za zmínku stojí ještě neznačená a těžce schůdná tzv. Kubátova stezka odbočující z Kubátovy cesty v jihozápadním svahu vrchu a vedoucí suťovisky v jeho jižním svahu.\n\nHorská osada Janovy Boudy se nachází v okolí sedla mezi Červeným a Pěnkavčím vrchem. Na západním svahu Červeného vrchu se nacházejí obytné stavby jižního konce Velké Úpy, místní části Pece pod Sněžkou.\n"}
{"id": "511168", "url": "https://cs.wikipedia.org/wiki?curid=511168", "title": "Robert Schwartzman", "text": "Robert Schwartzman\n\nRobert Coppola Schwartzman, uměleckým jménem Robert Carmine (* 24. prosince 1982 Los Angeles, Kalifornie, USA) je americký zpěvák, kytarista, hudební skladatel a herec. Pochází ze známé umělecké rodiny Coppolových, jeho matka herečka Talia Shireová je sestra režiséra Francise Forda Copooly, bratranec Nicolas Cage je známý hollywoodský herec, stejně tak i jeho sestřenice Sofia Coppola.\n\nV současnosti vystupuje jako hlavní zpěvák losangeleské rockové skupiny Rooney, která spadá do oblasti žánrů indie rock, alternativní rock a pop.\n\n\n\n"}
{"id": "511173", "url": "https://cs.wikipedia.org/wiki?curid=511173", "title": "Nitridy", "text": "Nitridy\n\nNitridy jsou binární sloučeniny kovů s dusíkem, kde dusík má oxidační číslo −3, tedy chemický zápis pro nitridy je N. Iontu nitridů byl přisouzen poloměr 146 pm. Nitridový ion je vynikajícím ligandem zvláště vůči přechodným kovům druhé a třetí řady. Je považován za nejsilnější pí-donor elektronů (druhým nejsilnějším je izoelektronový ion O).\n\nNitridy se často dělí na čtyři skupiny: iontové, kovalentní, diamantového typu a kovové (intersticiální).\n\nPříkladem iontových nitridů jsou sloučeniny LiN (teplota tání 538 °C za rozkladu) a MN, kde M je Be, Mg, Ca, Sr, Ba. Vzorce těchto sloučenin lze dobře zapsat pomocí částice N, ačkoliv je nepravděpodobné, zvláště u sloučenin 11. a 12. skupiny periodické tabulky, že by separace náboje byla úplná. Stálost nitridů je značně rozdílná: např. BeN taje při 2 200 °C, zatímco MgN se rozkládá ohřevem nad 271 °C. Existence NaN je pochybná a těžší alkalické kovy, snad ze sférických důvodů, netvoří analogické sloučeniny.\n\nPříkladem jsou BN, (CN), PN, SN. Zvláštní skupinou jsou nitridy prvků 13. skupiny o složení MN, kde M je B, Al, Ga, In a Tl, protože jsou izoelektronové s grafitem, diamantem, SiC. atd., ke kterým mají i strukturní vztah. Jejich fyzikální vlastnosti svědčí o tom, že s rostoucím atomovým číslem dochází k postupnému přechodu vazby kovalentní přes částečně iontovou až k čistě kovové. Vlastnosti kovalentních nitridů se značně mění, podle toho s jakým kovem se dusík sloučil.\n\nNejrozsáhlejší skupinou nitridů jsou kovové nitridy obecného vzorce MN, MN a MN, ve kterých atomy N obsazují některé nebo všechny intersticiální polohy v kubickém nebo těsně hexagonálně uspořádané kovové mřížce. Tyto sloučeniny jsou čaasto neprůsvitné, velmi tvrdé, chemicky inertní, žáruvzdorné materiály s kovovým leskem a vodivostí. Pozoruhodná je jejich podobnost s boridy a karbidy. Typické teploty tání nitridů jsou kolem 2000 °C. Tvrdost podle Mohsovy stupnice je často vyšší než 8 a někdy se blíží 10 (diamant).\n\nK přípravě nitridů slouží dvě hlavní metody: přímá reakce kovů s dusíkem N nebo amoniakem NH (často při vysokých teplotách)\n\n3 Ca + N → CaN\n\n3 Mg + 2 NH → MgN + 3 H (při teplotě 900 °C)\n\na termický rozklad kovových amidů\n\n3 Zn(NH) → ZnN + 4 NH.\n\nObvyklou obměnou těchto reakcí je redukce oxidu nebo halogenidu kovu v přítomnosti dusíku N a tvorba kovového amidu jako meziproduktu v reakcích s kapalným amoniakem NH:\n\nAlO + 3 C + N → 2 AlN + 3 CO\n\n2 ZrCl4 + N + 4 H → 2 ZrN + 8 HCl\n\n3 Ca + 6 NH → {3 Ca(NH)} → CaN + 4 NH\n\nKovové nitridy byly také připraveny srážením přídavkem KNH k roztokům vhodné kovové soli v kapalném amoniaku: např. CuN, HgN, AlN, TlN a BiN.\n\nChemických reakcí nitridů bylo studováno jen málo; nejcharakterističtější (často extrémně pomalá, jindy však rychlá) je jejich hydrolýza, kterou se uvolňuje amoniak nebo dusík:\n\n2 AlN + (\"n\"+3) HO → AlO·\"n\"HO + 2 NH\n\n2 VN + 3 HSO → V(SO) + N + 3H\n\nVysoká tvrdost nitridů je předurčuje pro použití v podobě kelímků, vysokoreakčních nádob, pouzder termoelektrických článků apod.\nNěkolik kovových nitridů bylo také použito také jako heterogenní katalyzátory. Jedná se zejména o nitridy železa sloužící při Fisherově-Tropschově hydrogenaci karbonylů.\n\nGreenwood, N.N., Earnshaw, A., Chemie prvků I, 1993.\n"}
{"id": "511178", "url": "https://cs.wikipedia.org/wiki?curid=511178", "title": "FlatOut 2", "text": "FlatOut 2\n\nFlatOut 2 je závodní počítačová hra vyvinutá společností Bugbear Entertainment a vydaná firmou Empire Interactive a Vivendi Universal Games. Po hře FlatOut vydané roku 2004 se jedná o druhou hrou celé série.\n\nVelmi dobře je propracován model destrukce a to jak vozidel, tak objektů kolem trati (zdemolovat lze téměř vše). Při malém nárazu se rozbijí jen okna a upadne nárazník. Při prudkém střetu odlétávají i kola a větší části karoserie.\n\nHra je rozdělena do tří tříd:\n\nHra byla poprvé vydána v Rusku dne 29. června 2006, pak v Evropě 30. června 2006, v Severní Americe 1. srpna 2006 a verze pro Mac OS X byla vydána 3. října 2008. Verze pro Linux vyšla v roce 2014 na webu GOG.com.\n\nNa rozdíl od prvního FlatOutu, v němž existovaly pouze vozy se zadním náhonem, tato hra nabízí automobily s více typy pohonů. Hráč nyní může vlastnit více než jeden vůz. Další změnou je zvýšená přilnavost pneumatik, hráč má větší kontrolu nad svým vozem. V demoličních derby je hráč nucen hrát aktivněji (pokud po určitou dobu nemá kontakt s jiným vozem, je diskvalifikován).\n\nRagdoll fyzika byla výrazně aktualizována. V průběhu závodu může řidič vyletět z auta např. pokud narazíte do zdi ve vysoké rychlosti. V minihrách je cílem vystřelovat řidiče z auta a zasáhnout s ním cíl (hra šipky, bowling atd.) nebo se snažit aby doletěl co nejdál (\"skoky na lyžích\") či co nejvýš. Hráč může použít \"akrobacii\", kontrolovat řidiče za letu, ale pokud manévruje příliš často řidič ztratí rychlost a začne klesat. Je-li zjevné že řidič nedosáhne cíle, může hráč použít \"šťouchnutí\", tím umožní řidiči snížit odpor a doletět dál.\n\nKvůli Ragdoll fyzice a vystřelování řidiče z vozu je v Německu hra hodnocena organizací USK jako 18 + (pro starší osmnácti let). Empire Interactive uvedl německou verzi hodnocenou jako 12 +, ve které nahradil řidiče s lidskou podobou figurínami pro crash testy. Tato verze je prodávána také na japonském trhu.\n\n\n\n"}
{"id": "511182", "url": "https://cs.wikipedia.org/wiki?curid=511182", "title": "Národní konfederace práce", "text": "Národní konfederace práce\n\nNárodní konfederace práce má různé významy. \n"}
{"id": "511183", "url": "https://cs.wikipedia.org/wiki?curid=511183", "title": "Maggie Gyllenhaal", "text": "Maggie Gyllenhaal\n\nMaggie Gyllenhaal (* 16. listopadu 1977, Los Angeles, Kalifornie, USA) je americká herečka, sestra herce Jaka Gyllenhaala.\n\nPochází z umělecké rodiny, její otec Stephen Gyllenhaal je filmový režisér, matka Noami Fonerová pracuje jako scenáristka. Úspěšně vystudovala angličtinu na Kolumbijské univerzitě, herectví začala studovat na prestižní herecké škole, jíž je Královská univerzita dramatického umění v Londýně.\n\nS hereckou prací začínala již v 15 letech v roce 1992 ve filmu svého otce \"Vodní země\", zahrála si i v jeho dalších čtyřech filmech. V roce 2001 na sebe upozornila v sci-fi snímku \"Donnie Darko\", kde si zahrála společně se svým bratrem Jakem.\nPrvní velký úspěch se dostavil v roce 2002, kdy hrála ve snímku \"Sekretářka\", za který byla nominována na několik významných uměleckých cen, mimo jiné například na Zlatý glóbus.\n\nV roce 2003 si zahrála po boku Julie Robertsové ve snímku \"Úsměv Mony Lisy\". Následovaly další známé filmy, jako byl např. \"Temný rytíř\" z roku 2008.\n\n"}
{"id": "511190", "url": "https://cs.wikipedia.org/wiki?curid=511190", "title": "Ambient occlusion", "text": "Ambient occlusion\n\nAmbient occlusion (zastínění okolím) je metoda stínování užívaná v počítačové 3D grafice. Pomáhá modelům pro výpočet lokálního osvětlení dodat realistický dojem díky tomu, že započítává tlumení světla zastíněním. Ambient occlusion napodobuje skutečné chování světelného záření, zvláště na plochách, které považujeme za matné.\n\nNa rozdíl od lokálních metod, jako je Phongovo stínování, ambient occlusion je globální metoda – tedy osvětlení je v každém bodě funkcí ostatní geometrie 3D scény. Je to ale jen velmi hrubé napodobení metod úplného globálního osvětlení. Jemný vzhled, který ambient occlusion vytváří při použití samo o sobě, je podobný osvětlení předmětů při zatažené obloze.\n\nAmbient occlusion je obvykle počítáno pomocí paprsků, které necháme z plochy všemi směry vyzařovat. Paprsky, které zasáhnou pozadí obrázku (čili oblohu), tuto plochu osvětlí, paprsky zasahující cokoli jiného na osvětlení nemají vliv. Tedy ve výsledku místa obklopená velkým množstvím dalších objektů jsou vykreslena jako tmavší, zatímco místa s málo objekty na viditelné straně se zobrazí světlejší.\n\nAmbient occlusion je podobné jako stínování dostupnosti (\"accessibility shading\"), které určuje vzhled podle toho, jak snadno se mohou různé prvky (např. světlo, nečistoty atp.) zobrazované plochy dotknout. V průmyslové animaci je s oblibou užíváno, protože je poměrně jednoduché a účinné. Profesionálové jej někdy označují jako “nebeské světlo” (\"sky light\").\n\nModel stínování ambient occlusion je příhodný tím, že umožňuje lépe poznat prostorový tvar zobrazovaných předmětů. To dokládá dokument, jehož autoři na základě experimentů na lidském vnímání soudí, že hloubku rozlišujeme lépe při rovnoměrné oblačnosti než při přímém osvětlení.\n\nOsvětlení formula_1 v bodu formula_2 plochy s normálou formula_3 může být vypočítáno integrací viditelnostní funkce podle průmětu prostorového úhlu přes celou polokouli formula_4:\nformula_5\nkde formula_6 je viditelnostní funkce v bodě formula_2: z definice nulová, pokud je bod formula_2 ve směru formula_4 zakryt, jinak má hodnotu 1. Tento integrál bývá v praxi aproximován mnoha způsoby: nejvíce přímočarý přístup má asi metoda Monte Carlo, při které zkoušíme, zda náhodné paprsky vyzařované z bodu formula_2 dopadnou na nějakou plochu ve scéně. Jiná možnost (vhodnější pro hardwarovou akceleraci) je vykreslení výhledu z bodu formula_2, kdy celou scénu zobrazíme černě na bílém pozadí. Výsledkem je pak průměr vykresleného obrázku (vážený funkcí cosinus). To je příklad přístupu „sbíráním“ čili „zevnitř ven“, zatímco jiné (například použití hloubkové mapy) používají přístup „tříštěním“ neboli „zvenku dovnitř“.\n\nVedle hodnoty ambient occlusion je často ještě stanoven vektor formula_12 (skloněná normála, \"bent normal\"), který má směr jako průměr nezastíněných paprsků. Tento vektor lze použít k vyhledání dopadajícího světla v mapě prostředí (\"environment map\"), což napodobuje metodu osvětlení pomocí obrázku. Nicméně, v některých případech směr tohoto vektoru nebude odpovídat převažujícímu směru dopadajícího světla, například zde:\n\nV tomto případě může světlo dosáhnout bodu formula_2 jedině zleva nebo zprava. Vektor formula_12 ovšem směřuje průměrem těchto dvou směrů, a to je bohužel přesně směrem k překážce.\n\n\n"}
{"id": "511195", "url": "https://cs.wikipedia.org/wiki?curid=511195", "title": "Dynastie Chan", "text": "Dynastie Chan\n\nDynastie Chan (čínsky: ; pinyin: Hàn Cháo) je čínská dynastie, která vládla v období 206 př. n. l.-220 n. l. Předcházela ji dynastie Čchin a po ní následovalo období tří království.\n\nJejí trvání bylo na krátko přerušeno dynastií Sin v letech 9-25 n. l. Toto přechodné období dělí celou dynastii Chan na dvě části: na dřívější Západní Chan (během let 206 př. n. l.–9 n. l.) a pozdější Východní Chan (25-220 n. l.).\n\nObdobí čínské dynastie Chan, dlouhé čtyři století, je považováno za zlatou éru v čínské historii. I v současnosti se většinové etnikum Číny identifikuje jako Chanové.\n\nDynastii Chan založil roku 206 př. n. l. Liou Pang. Když r. 210 př. n. l. zemřel první čínský císař Čchin Š'-chuang-ti, zmocnil se vlády eunuch jménem Čao Kao. Ten dal popravit legitimní následníky trůnu, dvanáct bratrů zesnulého císaře a zfalšoval císařovu závěť, ve které nařídil nejstaršímu synovi císaře spáchat sebevraždu a nástupcem určil druhého, neschopného syna, kterého pak mohl lehce ovládat a dostat se tak k moci. V celé říši ale docházelo k povstáním hlavně venkovského obyvatelstva, které se bránilo vysokým daním. Jedním ze vzbouřenců byl Liou Pang, který byl úředníkem, stal se banditou a nakonec vůdcem vzbouřenecké armády. Povstalci zaútočili na palác, zavraždili eunucha a Liou Pang se prohlásil císařem. Jako nový vládce přeložil hlavní město Číny do Čchang-anu na řece Wej, dobudoval Velkou zeď na severní hranici, upevnil vládní moc a vrátil moc vazalským králům (i když pod dohledem vládních úředníků) a konečně dává více svobod rolníkům a snižuje jim daně. Zemřel r. 195 př. n. l. v boji. Nástupcem na císařském trůnu se stal jeho syn, který byl sice slabým panovníkem, ale jednotu Číny se mu podařilo udržet.\n\nStabilitu říši zajistil až císař Wu-ti (vládl 140-87 př. n. l.), který vydal zákon ve svém důsledku ničící moc šlechtických rodů a vytvořil fungující úřednický aparát, jehož moc nahradila vliv šlechticů. Úředníci museli znát konfuciánské učení a dialekt hlavního města. Byli také často přesouváni, aby nedocházelo k větší koncentraci moci. Wu-ti také usiloval o expanzi území a vlivu Číny. Zahájil dlouhou válku s Huny a zahájil obchod se zeměmi na západ od Číny.\n\nV hierarchickém sociálním uspořádání byl císař na vrcholu Chanské společnosti a vlády. Leč byli císaři často nezletilí, vládli za pomocí regentky, kterou byla císařovna matka, nebo jeden z jejích mužských příbuzných. Zařazeni hned pod císařem byli králové, kteří byli stejného rodinného klanu - Liu. Zbytek společnosti, zahrnující šlechtice nižšího titulu než je král a všechny prosté občany vyjma otroků, byl rozdělen do dvaceti společenských postavení.\n\nKaždé vyšší postavení přinášelo svému držiteli větší penzi a legální privilegia. S nejvyšším stupněm, ,úplný\" markýz, přicházela státní penze a teritoriální lenní panství. Držitel titulu hned pod ním, obyčejný markýz, dostával penzi, ale nevládl žádnému území. Úředníci, kteří pracovali ve vládě, patřili do širší prosté sociální třídy a byli umístěni těsně pod šlechtice. Nejvyšší státní úředníci mohli být obdařeni lány, stejně jako markýzové. Ve Východním Chanu se začaly lokální elity učenců, učitelů a vládních úředníků považovat za členy rozsáhlé venkovské šlechty se sdílenými zásadami a závazky k erudici. Když se vláda ve Východním Chanu stala zřejmě zkorumpovanou, bylo pro několik venkovských šlechticů důležitější pěstování morálně založeného přátelství než práce na veřejném úřadě.\n\nSedlák, specifičtěji majitel pozemku, jejž obdělával, byl v sociální hierarchii umístěný pod učenci a úředníky. Ostatní agrikulturní pěstitelé byli na nižším stupni s nájemci, pracovníky vykonávajícími nárazové práce a ve výjimečných případech i otroci. Řemeslníci měli legální socioekonomický status stejně jako rolníci a běžní obchodníci. Registrovaní obchodníci, kteří byli zákonem nuceni nosit bílé oblečení a platit vysoké daně, byli venkovskou šlechtou považováni za sociální parazity s opovrženíhodným statusem. Tito lidé byli často drobní trhovci z městských tržnic. Obchodníci, stejně jako dělníci a potulní obchodníci pracující mezi městskými sítěmi, se mohli vyhnout registraci a jako takoví být často bohatší než drtivá většina vládních úředníků. Bohatí majitelé pozemků, jakými byli šlechtici a úředníci, často zajišťovali lóže pro sluhy, kteří odváděli dobrou práci a prokazovali služby, mezi které občas patřily boje s bandity a vyjížďky do bitvy. Na rozdíl od otroků, sluhové mohli přicházet a odcházet z pánova domu svobodně. Lékaři, chovatelé prasat a řezníci měli docela vysoká postavení, kdežto okultní věštci, doručovatelé a poslové poměrně nízká.\n\nChanská rodina byla patrilineární a většinou měla čtyři až pět nejbližších členů v jedné domácnosti. Více generací obvykle nebydlívalo jen v jednom domě, jak tomu bývalo v rodinách v pozdějších dynastiích. Podle konfuciánského rodinného standardu, se s různými členy rodiny zacházelo s jinými stupni respektu a intimnosti. Například byla určena časová délka pro oplakávání smrti otce a strýce z otcovy strany. Plánovaná manželství byla normální a ve výběru chotě pro své potomstvo měl hlavní slovo otec. Monogamní manželství byla také normální, ačkoli šlechtici a vysocí úředníci byli dost bohatí na to, aby si mohli dovolit a vydržovat konkubíny jako milenky. Za jistých podmínek daných zvyky, ne zákonem, se žena i muž mohli rozvést a znovu vstoupit do sňatku.\n\nKromě dědičných titulů a postavení ve společnosti, se všechna pozůstalost dělila rovně mezi všechny syny, tudíž zde primogenitura nemělo žádný význam. Otec běžně posílal své dospělé ženaté syny z domu s částí rodinného jmění a na rozdíl od zvyků v pozdějších dynastiích už nezdědili nic po otcově smrti. Dcery nebyly formálně zahrnuty do otcovy poslední vůle, přesto dostali část rodinného majetku jako věno.\n\nOd žen se očekávalo, že budou poslouchat svého otce, poté svého manžela a ve stáří svého nejstaršího syna, ale z nových zdrojů je známo, že v tomhle pravidle bylo mnoho odchylek, hlavně co se týče poslouchání synů a císařoven, které vládly celé zemi a otevřeně ponižovaly své otce a bratry. Ženy byly osvobozeny od pracovní povinnosti, ale často si vedle domácích prací jako uklízení a vaření přivydělávaly.\n\nNejčastější ženskou vedlejší prací bylo tkaní oděvů pro rodinu, k prodeji na trhu, nebo se nechaly zaměstnat velkým podnikem se stovkami jiných žen. Jiné ženy pomáhaly svým bratrům na farmách, nebo se staly zpěvačkami, čarodějnicemi, uznávanými lékařkami, nebo úspěšnými obchodnicemi, které prodávaly i hedvábné oblečení vlastní výroby.\n\nDvůr rané dynastie Západní Chan ve svých rozhodnutích a při formulaci vládní politiky zároveň akceptoval filozofická učení legalismu, taoistické školy chuang-lao i konfucianismu, i když dvůr císaře Wu-ti se spíše přikláněl ke konfuciánství. V roce 136 př. n. l. císař Wu-ti omezil státem financovaná místa učenců na ty, které se byly určeny k rozboru pěti klasických knih, a začal vybírat kandidáty na úřední místa z absolventů Císařské university, kterou založil roku 124 př. n. l. Výuka na císařské univerzitě byla založena na zmíněných pěti konfuciánských knihách. Na rozdíl od původního Konfuciova učení, byl chanský konfucianismus za vlády císaře Wu-ti výtvorem učence Tung Čung-šu (179–104 př. n. l.). Tung byl nižší úředník, který kladl důraz na Konfuciovy myšlenky o etice, lásce k rodičům a harmonickém přátelství a spojil je s učením o pěti prvcích a kosmologií jin a jang. K velkému zájmu panovníka Tungova syntéza ospravedlňovala císařskou vládu a vřazovala ji do přirozeného řádu věcí. Význam Císařské university rostl zároveň s počtem studentů, který ve druhém století našeho letopočtu přesáhl 30 000. Vzdělávání založené na konfucianismu bylo dosažitelné už i na komandérijních školách a soukromých školách v malých městech, kde byli učitelé štědře placeni ze školného.\n\nChanští učenci byli autory řady významných textů. Filozofické práce psané Jang Siungem (53 př. n. l. – 18 n. l.), Chuan Tchanem (43 př. n. l. – 28 n. l.), Wang Čchungem (27 n. l. – 100 n. l.) a Wang Fuem (78 n. l. – 163 n. l.) na téma, zda je člověk přirozeně dobrý, nebo zlý, představovaly výzvu pro Tungův univerzální řád. S'-ma Tchan a jeho syn S'-ma Čchien (145 př. n. l. – 86 př. n. l.) zformovali v Zápiscích historika směrodatný model pro všech 24 knih dějin císařské Číny, mezi které patřily Dějiny Chanů sepsané Pan Piaoem (3 n. l. – 54 n. l.), jeho synem Pan Kuem (32 n. l. – 92 n. l.) a dcerou Pan Čao (45 n. l. – 116 n. l.). Významné jsou i slovníky, třeba Šuo-wen ťie-c' napsaný Sü Šenem, nebo Jang Siungův Fang-jen. Biografie důležitých osobností byly napsány různými venkovskými šlechtici. V chanské poezii převažoval žánr fu, který se nejvíce rozvinul a zpopularizoval za vlády Wu-tiho.\n\nChanští učenci, jako Ťia Ji (201 př. n. l. – 169 př. n. l.), vyobrazovali předešlou dynastii Čchin, jako brutální režim, leč archeologické nálezy z Čang-ťia-šanu a Šuej-chu-ti odhalily, že mnoho předpisů v Chanských zákonech, které sestavil kancléř Siao Che, bylo čerpáno z Čchinského zákoníku.\n\nRůzné případy znásilnění, psychických týrání a vražd byly řešeny soudně. Ženy, ačkoliv měli podle zvyku méně práv, mohly podat trestní oznámení na muže. Zatímco podezřelí lidé byli uvězněni, odsouzení kriminálníci nebyli. Namísto toho, zde byly tresty, jako peněžní pokuty, nucené těžké práce pro odsouzené a trest smrti v podobě useknutí hlavy. Tresty v brzkém Chanu, např. zmrzačení, byly převzaty z Čchinského zákoníku. Série reforem zakázala tresty mučením a postupně i méně kruté bičování chodidel.\n\nSoudní procesy vedl jeden z mnoha krajských pracovníků se soudními pravomocemi. Celek, nevyřešené případy, nebo vysokoprofilové případy byly často předávány ministrovi spravedlnosti, nebo dokonce císaři do hlavního města. V každém kraji bylo několik okresů, hlídaných policejními veliteli. Pořádek ve městech byl udržován strážníky a konstábly v okolí.\n\nNejběžnější základní plodiny konzumované v Chanské dynastii byly pšenice, ječmen, proso, bér, rýže a fazole. Obyčejná zelenina a ovoce k jídlu byly kaštany, hrušky, švestky, broskve, melouny, meruňky, jahody, plody voskovníku, jujuby čínské a dýňovníku, bambusové výhonky, hořčice sítinovitá a kolokázie jedlá. Mezi domestikovaná též konzumovaná zvířata patřily slepice, kachničky mandarinské, kozy, krávy, ovce, prasata, velbloudi a psi (různé rasy byly chovány speciálně pro potravu, ale většina byla pouze domácími mazlíčky). Želvy a ryby se lovily z říček a jezer. Běžně se konzumovala ulovená zvířata jako sovy, bažanti, pávi, jeleni sika a kur bambusový. Jako koření se používaly cukr, med, sůl a sójová omáčka. Pivo a víno se běžně pily.\n\nTypy šatů, které byly nošeny, a materiálů, ze kterých byly vyráběny, závisely na sociální třídě. Bohatí lidé si mohli dovolit hedvábné róby, sukně, ponožky a palčáky, kabáty z liščí kůže, kachního peří a pantofle s kůží, perlami a hedvábnou podšívkou. Rolníci běžně nosili oblečení z konopí, vlny, nebo z kůže fretky.\n\nKronika lidstva (Bodo Harenberg a spol. autorů, české vydání Fortuna Print, 1992, ISBN 80-7153-039-5)\n\n"}
{"id": "511197", "url": "https://cs.wikipedia.org/wiki?curid=511197", "title": "Gyllenhaal", "text": "Gyllenhaal\n\nPříjmení Gyllenhaal nosí více různých osobností:\n\n"}
{"id": "511199", "url": "https://cs.wikipedia.org/wiki?curid=511199", "title": "Seznam nositelů Řádu Bílého lva", "text": "Seznam nositelů Řádu Bílého lva\n\nNíže jsou uvedeni nositelé československého nebo českého Řádu Bílého lva ve všech třídách, chronologicky podle udělení.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "511202", "url": "https://cs.wikipedia.org/wiki?curid=511202", "title": "Sanssouci (rozcestník)", "text": "Sanssouci (rozcestník)\n\nSanssouci je převzato z francouzštiny (\"sans-souci = bezstarostnost\"). Byly tak označovány stavby a místa pro odpočinek a zábavu. Z těch nejznámějších to jsou:\n\n"}
{"id": "511210", "url": "https://cs.wikipedia.org/wiki?curid=511210", "title": "Pětka je pro Barta málo", "text": "Pětka je pro Barta málo\n\nPětka je pro Barta málo je druhý díl dvacáté první řady amerického seriálu \"Simpsonovi\" napsaný Mattem Selmanem.\n\nStudenti čtvrtého ročníku ve Springfieldské základní škole se rozhodnou slečně Krabappelové přimíchat do kávy alkohol, aby ji pomohli si uvědomit, že život není jen o učení. Když Edna udělá rozruch ve škole, rozhodne se ředitel Seymour Skinner ji vyhodit a jmenuje nového učitele Zachary Vaughneho. Přesto že je to mladý učitel, který zapůsobí na žáky, je Bart sužován pocitem viny a snaží se Ednu vrátit zpět do školy.\n"}
{"id": "511212", "url": "https://cs.wikipedia.org/wiki?curid=511212", "title": "Ivan Vasiljevič Boldin", "text": "Ivan Vasiljevič Boldin\n\nIvan Vasiljevič Boldin (, Vysokaja – 28. března 1965, Kyjev) byl sovětský generál během druhé světové války.\n\nNarodil se v rolnické rodině ve vesnici Vysokaja nedaleko Penzy západně od Samary. Absolvoval základní školu a dva ročníky gymnázia, poté pracoval na rodinném hospodářství. Do řad ruských vojáků bojujících v první světové válce byl odveden hned v roce 1914. Celou válku absolvoval ve 23. střeleckém pluku na turecké frontě přičemž se mu podařilo dostudovat střední školu. V závěru války byl politicky aktivní, byl členem plukovního i divizního revolučního výboru. Po demobilizaci se vrátil do rodného kraje.\n\nPo návratu byl dále politicky aktivní, v roce 1918 vstoupil do Komunistické strany a stal se členem jejího výboru v Penze. Roku 1919 se dobrovolně přihlásil do Rudé armády. Během občanské války bojoval proti Finům na Karelské šíji, na estonských hranicích, bránil Petrohrad proti Judeničovi a nakonec bojoval ve válce proti Polákům.\n\nDíky svým výsledkům byl vybrán pro studium na důstojnické škole, kterou ukončil v roce 1923. Byl dále politicky aktivní a jeho kariéra začala nabírat vojensko-politický směr. Dvakrát absolvoval kurz na Frunzeho vojenské akademii, působil ve vojenských i politických funkcích i jako politický komisař. V negativním slova smyslu se podílel na průběhu stalinských vojenských čistek a po jejich skončení byl mezi těmi, kteří zaujali uprázdněné posty. Postupoval přes velitele divize, velitele sboru až na místo velitele Kalininské vojenské oblasti.\nPři obsazení východního Polska v září 1939 velel jednomu ze zúčastněných vojenských uskupení a hned poté vedl delegaci, která „vyjednala“ okupaci Litvy. Jako podřízený Georgije Žukova se zúčastnil obsazení rumunské Besarábie. Poté byl povýšen do generálské hodnosti a v roce 1940 jmenován zástupcem velitele Speciální vojenské oblasti Západ.\n\nPo německém napadení Sovětského svazu 22. června 1941 se Boldin na základě platných rozkazů pokusil se svými vojsky o protiútok, ale dostal se se svými jednotkami do obklíčení, ze kterého se mu ale u Smolenska podařilo probít. Poté byl pověřen neúspěšným protiútokem u Vjazmy, při kterém se opět dostal do obklíčení a ze kterého se mu opět podařilo, byť zraněnému, uniknout. Úspěch sklidil jako velitel 50. armády při odražení Němců a při následném protiútoku na přístupech k Moskvě na přelomu let 1941 a 1942. Vzhledem k tomu, že se v roce 1942 odehrávaly boje převážně na jižním směru, byl pro Boldina poměrně klidným a po obnovení bojů ve střední části fronty dostávala oslabená 50. armáda až do konce války víceméně jen podřadné a pomocné úkoly. V lednu 1945 s jeho výkony nespokojený Konstantin Rokossovskij odvolal z velení 50. armády. Boldin byl poté jmenován zástupcem velitele 3. ukrajinského frontu, který posléze osvobodil Prahu.\n\nObdobí odstavování úspěšných válečných velitelů na vedlejší funkce zajistilo Boldinovi opětovný postup. V roce 1946 se stal velitelem 8. gardové armády, která byla součástí okupačních vojsk na území Německa. Následovaly posty velitelů vojenských oblastí na východní Sibiři a v Kyjevě a v roce 1958 odešel do penze. Zemřel v Kyjevě 28. března 1965.\n\n"}
{"id": "511213", "url": "https://cs.wikipedia.org/wiki?curid=511213", "title": "Stockholmská univerzita", "text": "Stockholmská univerzita\n\nStockholmská univerzita (šv. Stockholms universitet) je univerzita v hlavním městě Švédska Stockholmu. Sestává ze čtyř fakult: humanistické, společenskovědní, právnické a matematicko-přírodovědní. Pod názvem \"Stockholms högskola\" (\"Stockholmská vysoká škola\") byla založena v roce 1878. Současný název a status univerzity nese od roku 1960.\n\n"}
{"id": "511223", "url": "https://cs.wikipedia.org/wiki?curid=511223", "title": "USS Enterprise (NCC-1701-B)", "text": "USS Enterprise (NCC-1701-B)\n\nUSS \"Enterprise s registračním číslem NCC-1701-B (běžně zvaná jako Enterprise\"-B) je fiktivní hvězdná loď vyskytující se v příbězích ze světa Star Treku. Patří k Hvězdné flotile Spojené federace planet a pokračuje v řadě hvězdných lodí s názvem \"Enterprise\", neboť se jedná již o třetí loď tohoto jména ve Hvězdné flotile. Vyskytla se ve filmu \"\" z roku 1994.\n\n\"Enterprise\"-B, která patří ke třídě \"Excelsior, vypuštěna byla roku 2293. Další osudy lodě nejsou známy, neboť účinkovala pouze v jediném filmu.\n\nLoď \"Enterprise\"-B byla zařazena do služby roku 2293, pokřtěna byla v doku na orbitě Země a jejím kapitánem se stal John Harriman. Na první plavbu po sluneční soustavě byli přizváno i množství novinářů a také čestní hosté včetně části bývalé posádky původní \"Enterprise\", kapitánů Jamese T. Kirk, Montgomeryho Scotta a Pavla Čechova.\n\n\"Enterprise\"-B, jako jediná loď v dosahu, byla při této prezentační plavbě vyslána na pomoc transportním lodím Federace SS \"Lakul\" a SS \"Robert Fox\" s el-aurianskými uprchlíky (včetně Guinan), které byly ohrožovány energetickou anomálií zvanou Nexus. \"Enterprise\"-B na takové dobrodružství ale nebyla vybavena, neboť nebyla ještě zcela hotova (nefungoval vlečný paprsek, chyběla fotonová torpéda, na palubě se nevyskytoval lékařský personál). Loď \"Robert Fox\" byla zničena, aniž by z ní byla zachráněna jediný člověk, z lodi \"Lakul\" se podařilo transportovat 47 osob, poté byla rovněž zničena.\n\nTaké samotná \"Enterprise\"-B byla vtažena do jevu Nexus. Při úspěšném pokusu se z Nexusu dostat, byla loď poškozena a také zmizel kapitán Kirk. Ten byl prohlášen za mrtvého a věřilo se, že byl vysát proraženými otvory v trupu lodi.\n\nPodle dalších informací ze zdrojů, které nejsou řazeny mezi „startrekovský“ kánon, byla loď vyřazena ze služby kolem roku 2330.\nZnámí důstojníci na \"Enterprise\"-B v roce 2293.\n\n\n"}
{"id": "511224", "url": "https://cs.wikipedia.org/wiki?curid=511224", "title": "Tony Hooper", "text": "Tony Hooper\n\nTony Hooper (* 14. září 1943, Eastry, Kent, Anglie) je anglický písničkář a hudebník. Je znám jako zakládající člen skupiny Strawbs, kterou s ním zakládal Dave Cousins. Skupinu Strawbs opustil v roce 1972 po vydání alba Grave New World, kdy bylo zřejmé, že skupina směřuje od svých folkových kořenů směrem k rocku a progressive rocku. Znovu se připojil po 10 letech v roce 1983. Tony byl též kytaristou ve skupině Ceilidh & Barn-Dance Band od roku 1984 a také členem skupiny Misalliance.\n\n\n\n\n"}
{"id": "511225", "url": "https://cs.wikipedia.org/wiki?curid=511225", "title": "Coppola", "text": "Coppola\n\nPříjmení Coppola nosí více různých osobností:\n\n\n"}
{"id": "511238", "url": "https://cs.wikipedia.org/wiki?curid=511238", "title": "Vanilla Ice", "text": "Vanilla Ice\n\nRobert Matthew Van Winkle, více známý jako Vanilla Ice (* 31. října 1967), je americký rapper a producent.\n\nJedná se o jednoho z prvních bílých raperů, který se proslavil po světě.\n\nRobert se narodil 31. října 1967 v Dallasu. Otec jeho matku opustil, když mu byly 4 roky, potom měl mnoho nevlastních otců. V mládí nebyl moc dobrý student. Až v 18 letech byl v 10. třídě a poté vyhozen ze školy. V pozdních 80. letech se živil umýváním aut. Sledoval taneční a hudební kulturu a později začal vystupovat v klubech. Tancoval také v dallaské breakdance skupině \"Pep Busters\". Lidé si ho pro jeho talent zamilovali.\n\nV roce 1989 vydal Vanilla Ice album \"Hooked\" na nezávislém labelu Ichiban Records. Alba se dodnes prodalo kolem 48,000 kusů a je prakticky nemožné ho sehnat.\nManažer Vanilly Ice řekl: \"Pokud album nemáte nyní, pravděpodobně ho nebudete mít už nikdy :-)\".\nSkladba, která nebyla na albu \"To The Extreme\" je skladba \"Satisfaction\" vysamplovaná ze stejnojmenného hitu známé skupiny The Rolling Stones.\n\nAlbum \"To The Extreme\" vyšlo v roce 1990 a je re-edicí alba \"Hooked\", Vanilla Ice vydal u labelu \"SBK Records\".\n\nJako první singl vyšla skladba \"Play That Funky Music\", na B straně byla skladba \"Ice Ice Baby\". Na jedné párty DJ pustil B stranu a \"Ice Ice Baby\" zaznamenalo u publika větší úspěch než A strana. Z \"Ice Ice Baby\" se stal největší hit Vanilly Ice.\nDalší hity byly skladby \"Play That Funky Music\", \"I Love You\", \"Stop That Train\", \"Hooked\", \"Ice Is Workin' It\". Alba se dodnes prodalo přes 20 miliónů kusů, dostalo diamantovou desku a 16 týdnů zůstalo na prvním místě hitparády.\n\nHorečka jménem Vanilla Ice byla všude. Mnoho firem začalo vyrábět miliony panenek Vanilly Ice a také hry. Každé rádio hrálo singl \"Ice Ice Baby\". Zúčastnil se turné MC Hammera oblečen v jeho stylu.\n\nV té době také Vanilla Ice chodil 8 měsíců se zpěvačkou Madonnou a objevil se v její knize \"Sex\".\n\nÚčinkoval ve filmu \"Želví Ninjové 2\", ke kterému nahrál píseň \"Ninja Rap\", stala se hitem.\n\nV roce 1991 vyšlo živé album Vanilly Ice pod názvem \"Extremely Live\". Nacházely se na něm hity jako \"Ice Ice Baby\", \"Play That Funky Music\", \"I Love You\" v živém podání \"Vanilla Ice\" a \"DJ Earthquake\" a nové písně jako \"Rollin' In My 5.0\", \"Move\", \"I Like It\" a \"Road To My Riches\". Album se umístilo na 30. místě v hitparádě a dostalo zlaté ocenění.\n\nVanilla Ice natočil film \"Chladný jako led (Cool As Ice)\". Představuje Johnnyho, rapera a hudebníka, jezdícího na motorce, který přijíždí do malého ospalého města se svojí kapelou. Celé městečko obrátí naruby svým vystupováním. Setkává se zde se středoškolačkou Kathy, která si získá jeho pozornost i srdce. Film však dostal negativní hodnocení a Vanilla Ice si odnesl Zlatou malinu za nejhorší filmový výkon.\n\nVe stejném roce vyšel soundtrack k filmu \"Cool As Ice\" (\"Chladný jako led\"). Byly na něm nové písně \"Get Wit' It\", \"Cool As Ice\" featuring \"Naomi Campbell\", \"People's Choice\" a lovesong \"Never Wanna Be Without You\".\n\nV roce 2011 si zahrál ve filmu \"Můj otec je šílenec\" ve kterém hrál sám sebe.\n\nV letech 1991-1994 se změnil. Dal si přestávku s rapovou kariérou a začal se živit jako motokrosový závodník .Láska k motorkám mu vydržela dodnes. Koncertoval občas a to v zemích jako je Rusko, Turecko a Peru.\n\nMísto nagelovaných vlasů si nechal udělat dredy, lesklé oblečení vyměnil za oblečení v hip-hopovém stylu a místo pop rapu začal dělat gangsta rap a kouřil marihuanu.\n\nV roce 1994 se vrátil k rapu a vydal album \"Mind Blowin\", které se neslo v hip-hopovém a G-Funk stylu. Vanilla Ice zde změnil styl na gangstera. Album bylo v gangsta rap stylu povedené ale hodnocení bylo negativní. Povedené písničky byly \"Roll 'Em Up, Hit 'Em Hard, Now And Forever, Fame, The Wrath, Get Loose\" a \"Blowin In My Mind\". Alba se prodalo pouhých 45,000 kusů, než byl prodej zrušen, protože SBK Records zkrachovalo.\n\nDošlo k ní v roce 1998,kdy si Vanilla Ice začínal říkat pouze V-Ice,seznámil se s producentem Rossem Robinsonem, který mu produkoval další album \"Hard To Swallow\". Řekl: \"Co může být více punk-rock než produkovat nové album od Vanilly Ice?\".\n\nByla to velká změna,úplně nový zvuk oproti minulým nahrávkám. Celé album bylo v nu-metalovém a hard-core stylu.Ice řekl,že dal světu album \"take-it-or-leave-it\" (Ber nebo nech být). Na albu se nacházel remake hitu \"Ice Ice Baby\" pod názvem \"Too Cold\". Prodalo se ho pod 500 000 kusů.\n\n\"Bi-Polar\" je 2CD, které vyšlo v roce 2001. Na prvním CD \"Skabz\" byly metalové skladby a na druhém CD \"Tha Bomb System\" rapové skladby, ve kterých spolupracoval se známými tvůrci, jako například Insane Clown Posse,Wu-Tang Clan nebo Chuckem D ze skupiny Public Enemy. Album mělo temnou atmosféru.\n\nV roce 2005 vydal album \"Platinum Underground\" v hardcore rapovém stylu. Mezi úspěšnými skladbami byly \"Survivor\", \"Ice Ice Baby 2005\", \"Ninja Rap 2\", \"Bounce\". Prodalo se ho přes 20 000 kusů.\nSe skladbou \"Survivor\" Vanilla Ice vyhrál soutěž \"Hit Me Baby One Mo' Time\".\n\n\"Vanilla Ice Is Back\" je název alba, které vyšlo v roce 2008. Jednalo se o remixové album, na kterém se nacházejí cover verze na hip-hopové klasiky např. od Cypress Hill, Public Enemy a také na píseň \"Buffalo Soldier\" od Boba Marleye. Jako bonus se na albu objevily tři remixy \"Ice Ice Baby\".\n\nV roce 1994 se Vanilla Ice pokusil spáchat sebevraždu předávkováním heroinem, kokainem a extází. Nepodařilo se mu to, přátelé ho našli ležet v koupelně v křečích a přivolali pomoc. Důvodem pokusu o sebevraždu bylo to, že Vanilla Ice byl obětí tzv. \"Video Killed The Radio Star\".\n\nByl totiž loutkou v průmyslu, majitelé nahrávacích společností na něm pouze chtěli vydělat peníze. Po roce 1994 se Vanilla Ice osvobodil a začal více používat pseudonym V-Ice. Začal měnit styl na metal, sice už mu to tolik nevynášelo, ale byl rád, že může dělat to, co je mu bližší. Nyní žije na Floridě. V roce 2011 se rozvedl se svou manželkou Laurou. Důvodem rozvodu byla nevěra z manželčiny strany. Vanilla Ice oznámil, že ale měli problémy už dříve.\n\nV roce 2005 navštívil Vanilla Ice Českou republiku. Vystupoval v Praze na Vlachově Březí. V roce 2009 uspořádal turné v Austrálii.\n\n19. února 2010 se na jeho oficiálních stránkách objevila zpráva, že album \"WTF\" je hotové. Nová hudební účast Vanilly je hostování na prvním singlu irského dua \"Jedward\", na jejich písni \"Under Pressure (Ice Ice Baby)\". Je to cover verze známého hitu skupiny Queen dohromady s hitem \"Ice Ice Baby\". Nyní Vanilla pořádá turné, zatím koncertoval v Dubai, kde předvedl novou píseň \"Turn It Up.\"\nDne 27. října 2010 byla na jeho oficiálních stránkách uveřejněna skladba Born On Halloween z připravovaného alba \"WTF (Wisdom,Tenacity,Focus)\",píseň je volně ke stažení. Ode dne 19. srpna 2011 je album WTF k prodeji online na Itunes a Amazon. Album obsahuje 15 písní a jeden remix.\n\n\n\n\n\n"}
{"id": "511239", "url": "https://cs.wikipedia.org/wiki?curid=511239", "title": "Tužka přírody", "text": "Tužka přírody\n\nTužka přírody (anglicky The Pencil of Nature) bylo fotografické dílo Williama Foxe Talbota zveřejněné v šesti (nebo v sedmi) vydáních v letech 1844 až 1846. Byla to vůbec „první fotograficky ilustrovaná kniha, která byla komerčně publikována“ někdy je také označována jako „první komerčně publikovaná kniha ilustrovaná fotografiemi“. Je považována za důležitou a vlivnou práci v dějinách fotografie. Knihu vydala společnost Longman, Brown, Green & Longmans v Londýně, obsahuje popis procesu kalotypie včetně 24 ručně zhotovených kalotypických tisků na slaném papíru. Každý z nich je podlepen silnějším kartonem a slouží k ilustraci některé z možných aplikací nové technologie. Talbot ve své dílně vyrobil celkem 2500 kopií této knihy.\n\nVzhledem k tomu, že fotografie v té době byla ještě velmi mladou novinkou a mnoho lidí nebylo obeznámeno s koncepcí, Talbot cítil potřebu vložit do své knihy také následující informace:\n\n\"Tužka přírody\" byla vydána a prodávána jako jedna složka bez pevné vazby. Talbot plánoval velký počet vydání, ale kniha neměla velký komerční úspěch a tak musel svůj projekt ukončit po šestém vydání.\n\nCelkem 24 desek v knize bylo pečlivě vybráno, aby demonstrovaly širokou škálu využití fotografie. Patří k nim různé architektonické studie, scény, zátiší a detaily, stejně jako faksimile grafických listů, kreseb a textu. Vzhledem k dlouhé době expozice Talbot zařadil pouze jeden portrét \"Ladder\" (deska XIV). I když se nepovažoval za umělce, pokusil se Talbot také ukázat, jak by se fotografie mohla stát novou formu umění, jako je například snímek \"Otevřené dveře\" (deska VI).\n\nKompletní seznam desek je následující:\n\n\n\n\n\n\n\nKaždá deska byla doplněna krátkým textem, který popisoval scénu a také fotografický proces, kterým byla pořízena. Talbot zdůrazňoval praktické důsledky jeho technologie (například uvádí, že „fotografické zachycení celé skříně sběratele starého porcelánu na papír trvá jen zlomek času, než by si stačil pořídit písemný seznam obvyklým způsobem“), ale uznával také uměleckou hodnotu (\"hlavním cílem této práce je zaznamenat rané počátky nového umění\").\n\nVzhledem k novosti tématu Talbot například poukazoval na některé věci, které se zdají dnes zřejmé. Například „pořízení snímku větší skupiny lidí zabere stejnou dobu jako záznam jednoho člověka, jelikož fotoaparát je vykreslí všechny najednou“.\n\nTaké uvažoval mimo jiné nad otázkami, jestli fotografie obstojí jako důkaz před soudem nebo zda by mohla kamera zaznamenat ultrafialové světlo.\n\nNa začátku knihy Talbot zařadil neúplnou historii vzniku kalotypie s názvem \"„Krátký historický nástin vynálezu umění“\". Kapitola o historii však poměrně náhle skončila a ačkoli Talbot ji původně zamýšlel dokončit později, nikdy to neudělal.\n\n"}
{"id": "511243", "url": "https://cs.wikipedia.org/wiki?curid=511243", "title": "Tesařík obecný", "text": "Tesařík obecný\n\nTesařík obecný (\"Corymbia rubra\") je poměrně hojný brouk z čeledi tesaříkovitých. Byl původně řazen do poměrně rozsáhlého rodu \"Leptura\", poté byl přeřazován různými autory do různých rodů (viz tabulka vpravo). Jméno \"Corymbia rubra\" je dnes nejustálenější.\n\nDélka těla 1 až 2 centimetry. Tesařík obecný se vyznačuje výraznou pohlavní dvojtvárností. Samička bývá větší a mohutnější, krovky i štít má rezavě červené. Sameček je drobnější, krovky má žlutohnědé a štít černý. Sameček má taky výrazněji pilovitá tykadla než samička.\n\nTěžištěm rozšíření je Evropa, zasahuje však i na jih do severní Afriky a na východ na Sibiř až k Bajkalskému jezeru.\n\nV České republice je běžný od nížin až do hor, ve středních a vyšších polohách je však hojnější než v nížinách. Nejpočetněji se vyskytuje v červenci. Žijí v lesích, na přilehlých loukách či na lesních pasekách.\n\nBrouci létají v teplých slunečných dnech a usedají na květy (často miříkovitých rostlin), kde se živí pylem nebo květními částmi. Často jsou také k spatření na starých pařezech nebo jiném mrtvém dřevě, do kterého samičky kladou vajíčka. Nejčastěji si vybírají smrkové a borové dřevo, měné často jedlové či modřínové, v severní Evropě dubové. Larvy vykusují ve dřevě křivolaké chodby, které ucpávají drtí. Jejich vývoj trvá dva roky, na jeho konci se vrací k povrchu dřeva, kde se kuklí. Noví dospělci později vylézají okrouhlými otvory. Tesařík obecný je schopen stridulace (vydává vrzavé zvuky).\n"}
{"id": "511255", "url": "https://cs.wikipedia.org/wiki?curid=511255", "title": "Imunoterapie", "text": "Imunoterapie\n\nBiologická léčba nebo imunoterapie, řídč. cílená léčba, využívá imunitu organismu a její zeslabení nebo zesílení k léčbě nemocí. Imonoefektorové buňky typu lymfocytů, makrofágů, dendritických buněk,NK buňky, T-lymfocyty mohou účinně bojovat proti rakovině či některým autoimunitním chorobám díky tomu, že jsou lépe známé struktury a pochody na povrchu i uvnitř buňky. Terapie granulocyte colony-stimulating factor (G-CSF), interferonů, imikvimodů a buněčné membránové frakce bakterií jsou povoleny pro medicínské použití. Další typy terapií IL-2, IL-7, IL-12, chemokiny, (CpG) oligodeoxynukleotidy a glukany procházejí klinickým hodnocením.\n\nLéčiva v rámci cílené biologické léčby působí pouze na tyto molekuly a pochody, zlepšují či opravují schopnost sebeobrany organismu. Doprovází je ovšem rovněž řada nežádoucích účinků. Největší překážkou většímu rozšíření jsou vysoké ceny dnes dostupných preparátů.\n\nDo pojmu spadají i klasické humánní imunologické léčivé přípravky sestávající se z vakcín, toxinů, sér nebo alergenových přípravků, ale zpravidla se do imunoterapií nezahrnují.\n\nÚčinné látky používané v biologické léčbě se nazývají imunomodulátory nebo modifikátory imunitní odpovědi. Většinou jsou to látky, které lidské tělo normálně vyrábí. Pro účely cílené léčby nádorů a autoimunitních chorob jsou však tyto látky vyrobeny v laboratoři a tělu dodávány.\n\nNěkteré typy biologické léčby se naopak podávají ke snížení nežádoucích účinků, které mohou nastat po použití jiných typů protinádorové terapie. Modifikátory imunitní odpovědi jsou schopné blokovat nežádoucí imunitní procesy, či naopak více aktivovat sebeobranu organismu, případně napravovat nežádoucí účinky jiných typů léčby.\n\nMonoklonální protilátky jsou uměle vyráběné protilátky, které vytváří jeden buněčný klon. Podle svého typu jsou zaměřené výhradně proti jednomu antigenu, kterým je látka nebo molekula, kterou imunitní systém organismu rozpoznává jako tělu cizí a nějakým způsobem s ní reaguje. Tímto antigenem může být například receptor nádorové buňky, což je vazebné místo, na které se jako unikátní klíč do příslušného zámku naváže protilátka.\n\nBohužel samotná monoklonální protilátka může být v organismu rozpoznána jako tělu cizí a s tím souvisí vznik možných nežádoucích reakcí. Tomu lze zabránit použitím tzv. humanizované protilátky, která vzniká kombinací menší části zvířecí protilátky, ve které je část rozpoznávající antigen, a větší části lidské protilátky.\n\nNormální buňky mají schopnost dělit se anebo vykonávat nějakou funkci. Normální obnova buněk vychází z buněčné řady, která má schopnost dělení, ale buňky v ní nemají žádnou funkci. Příkladem mohou být buňky kostní dřeně a krvetvorba. Diferenciací se nazývá zrání buňky s určitou funkcí se ztrátou schopnosti dělit se.\n\nTo samé do jisté míry platí i pro nádorové buňky. Čím je nádorová buňka podobnější diferencované buňce příslušného orgánu, tím nižší bývá její schopnost se dělit a vytvářet metastázy. Diferenciační léčba je založena na indukci tohoto vyzrávání, takže nádorové buňky dozrají a nemají možnost se dále dělit.\n\nProteazomy jsou proteinové komplexy, jejichž funkcí je odbourávání proteinů, mj. i peptidových hormonů, které již předaly signál a mají být zničeny. Inhibice cíleného proteazomu brání odbourávání těchto signálních molekul, v buňce dochází k signálnímu chaosu a buňka zaniká.\n\nAby jednotlivé buňky organismu tvořily společně jeho celek a správně fungovaly, přijímají signály ze svého prostředí prostřednictvím receptorů na svém povrchu. Tato vazebná místa po přijetí informace spustí celou řadu procesů na vnitřní straně buněčné membrány a jedním z prostředníků dalšího předávání informace směrem do buňky je enzym nazývaný tyrosinkináza. Jeho inhibicí (blokováním) se znemožní buňce signál přenést a zpracovat a buňka přestane například růst nebo zanikne.\n\nProtože je velmi mnoho takových buněčných receptorů a druhů tyrosinkináz, vědci se snaží vyvíjet léky, které budou blokovat tyrozinkinázu jednoho nebo několika málo druhů receptorů a tím pádem léčbu příslušně zacílit.\n\nTento druh biologické léčby není cílený na nádorové buňky, ale na cévy, které nádor vyživují. Pokud dosáhne nádor určité velikosti a jeho buňky potřebují více živin a kyslíku, začne produkovat \"vaskulární endoteliální růstový faktor\" (VEGF), což je látka, která způsobí novotvorbu cév, které nádor lépe vyživují.\n\nAntiangiogenní léčba tlumí celkově tvorbu nových cév v organismu a tím je brzděna i tvorba cév vedoucích k nádoru. Jeho růst se tím zpomalí nebo zastaví. Může však také dojít i ke zpomalení růstu jiných cév v organismu, což je podstatou nežádoucích účinků tohoto typu léčby.\n\nDNA nese genetickou informaci, jak má vypadat například určitá bílkovina, kterou buňka potřebuje. Tato genetická informace se z DNA zkopíruje na jinou formu nukleové kyseliny – mRNA a v „továrně na bílkoviny“ (ribozomy) je tato informace přečtena a vytvoří se potřebná bílkovina z jednotlivých aminokyselin. Antisense oligonukleotidy jsou „zrcadlovou“ kopií části mRNA, na kterou se naváží a znemožní její čtení a vznik bílkoviny.\n\nBiologická léčba se používá v přesně definovaných situacích, protože má svoje rizika. Nelze ji tedy použít u všech pacientů s chorobami, pro které je určena. Nelze ji také použít jen na zkoušku, protože je finančně velice náročná.\n\nObecná kritéria použití biologické léčby:\n\nBiologická léčba je založena na podávání látek, které jsou připraveny metodami genetického inženýrství. Její využití se v současnosti stále rozšiřuje, ale k nejčastějším důvodům jejího podání asi stále patří nádorová onemocnění.\n\nNádory, které můžeme ovlivnit pomocí biologické léčby:\n\nBiologická léčba zde především:\n\nV onkologii lékaři využívají zejména:\n\nMezi revmatické nemoci, které je možné pomocí biologické léčby ovlivnit, patří zejména:\n\nLátky určené k biologické léčbě zde účinkují tak, že:\n\nBiologická léčba přichází ke slovu tehdy, kdy selhaly jiné přípravky, například \"metotrexát\". U takových pacientů dosahuje biologická léčba účinnosti až v 70 % případů. Typicky se používají \"protilátky\", \"cytokiny\" a \"inhibitory cytokinů\", případně \"antagonisté receptorů\". Ty se navážou na látky způsobující a podporující zánět, čímž účinně sníží jejich působnost a zmírní průběh zánětu.\nKlinický efekt nastupuje rychle, řádově ve dnech a týdnech, a kromě klinické účinnosti dochází i ke zpomalení rentgenové progrese onemocnění. Tím biologická léčba vrací pacienta do normálního pracovního i společenského života, a to bez bolesti.\n\nMezi nespecifické střevní záněty patří například:\n\nPodle převažujícího mechanismu účinku můžeme biologickou léčbu, která se používá u těchto onemocnění rozdělit do tří skupin:\n\nBiologická léčba zde zasahuje do mechanismů, při kterých abnormální reakce imunitního systému udržuje či zhoršuje průběh zánětlivého střevního onemocnění. Využívají se tedy protilátky, které blokují částice uvolňující se z buněk zánětu ve střevě.\n\nJednoznačným důvodem k zahájení této léčby je Crohnova choroba nereagující na předcházející léčbu kortikosteroidy,imunosupresivy a antibiotiky, sem patří také nemocní s mimostřevními komplikacemi choroby. Méně vhodná je léčba pro nemocné s píštělemi, kde je pak bohužel léčba méně účinná a existuje také vyšší riziko dalších komplikací.\n\nLéčba se podává v infuzích nebo injekčně a již během několika dnů zlepšuje stav nemocného. Pomáhá předcházet komplikacím, jako je například vývod tlustého střeva.\n\nNení tomu tak dávno, co lékaři poprvé publikovali neuvěřitelné výsledky genové terapie u pacientů, jejichž mozek byl postižen Alzheimerovou chorobou. Při ní dochází k úhynu nervových buněk mozkové tkáně a výsledkem je demence.\n\nPři genové terapii jsou do mozku pacientů vpraveny geneticky upravené buňky vlastních tkání, které produkují tzv. \"nervový růstový faktor\". Díky tomu rychlost demence u pacientů klesá o polovinu, zatímco současné léky dovedou zpomalit postup demence jen o 5 %.\n\nKaždá léčba má své nežádoucí účinky. Výjimkou není ani léčba biologická. Popisují se i závažné či dlouhodobé vedlejší účinky. Nejčastěji pozorované nežádoucí účinky jsou však krátkodobé a mírné.\n\nNěkteří odborníci také spekulují o vyšším riziku některých nádorových onemocnění po dlouhodobé biologické léčbě autoimunitních chorob, ale dosavadní výzkumy tuto hypotézu nepotvrdily.\n\nNejčastější nežádoucí účinky:\n\n\n"}
{"id": "511256", "url": "https://cs.wikipedia.org/wiki?curid=511256", "title": "Krypteria", "text": "Krypteria\n\nKrypteria je čtyřčlenná power metalová skupina pocházející z Německa.\n\nOficiální vznik této skupiny se datuje na konec roku 2004, kdy se na scéně objevila německo-korejská zpěvačka s působivým hlasem Ji-In Cho. Ovšem zbývající členové skupiny – Chris Siemons, Frank Stumwoll a S. C. Kuschnerus - hráli jako skupina (dokonce pod stejným názvem) již od roku 2001. V této formaci vydali roce 2003 album Krypteria. Přibližně rok poté nahráli singl Liberatio jakožto benefiční píseň pro charitativní kampaň na pomoc obětem velkých povodní v Indii. Po oficiálním vzniku skupiny nazpívala „Liberatio“ Ji-In Cho a v roce 2005 bylo znovu vydáno album Krypteria, které obsahovalo tento singl. Ovšem sama skupina neuvádí album Krypteria jako své oficiální, pravděpodobně také kvůli jemnějšímu stylu hudby.\n\nPravé debutové album, nazvané In medias res, vyšlo v červenci roku 2005 a získalo si velkou porornost zejména v domovské zemi hlavní zpěvačky – v Jižní Koreji. Singl Victoriam speramus se zde umístil na prvních příčkách hitparád. Toto album je stále laděno na trochu lehčí notu a je tedy stylově jakýmsi mostem mezi (neoficiálním) albem Krypteria a alby následujícími. V roce 2006 vyšla nahrávka Evolution principle, bylo to však pouze EP; kompletní album s názvem Bloodangel’s cry bylo vydáno až rok poté. Prozatím poslední počin této skupiny vyšel v srpnu 2011 a nese název All Beauty Must Die.\n\n\n\n\n"}
{"id": "511263", "url": "https://cs.wikipedia.org/wiki?curid=511263", "title": "Učebnice", "text": "Učebnice\n\nUčebnice je školní učební pomůcka (většinou kniha) pro žáky a studenty, určená k výuce. Učebnice bývají dostupné nejen v tištěné podobě, ale i v elektronické. Učebnice se kupují v knihkupectví nebo speciálně zaměřených prodejnách, případně přes internet.\n\nUčebnic je velké množství druhů. Zvlášť se rozdělují učebnice pro 1. a 2. stupeň, střední školy a odborná učiliště a vysoké školy, dále podle tříd (1. třída, 2. třída, atd.). Také se rozlišují pro který předmět jsou určeny. Existují také různí výrobci učebnicí a většinou se učitelé, žáci nebo rodiče mohou rozhodnout, jakou učebnici si zvolí, tedy která se jim zdá nejlepší. Učebnice jsou vyráběny v souladu s požadavky vzdělávacích institucí. První učebnice, se kterou se většina lidí setká, je slabikář nebo čítanka ve škole. Na vysokých školách se používají vysokoškolská skripta.\n\nVětšinou se k učebnicím dají dokoupit pracovní sešity. Ty slouží i k ověření, že žák danému učivu rozumí. Žáci mají například zábavnou formou doplňovat různá slova do článků nebo plní podobné úkoly.\n\nVšeobecně se má za to, že učebnice vznikly z potřeby přehledně uložit a zdokumentovat lidské vědění do takové formy, která by byla vhodná pro další šíření vědomostí a k snadnému zapamatování. Průkopníkem v oboru tvorby učebnic tak, jak je známe dnes, byl Jan Amos Komenský, nejznámější jeho dílo v tomto oboru je \"Orbis pictus\".\n\n"}
{"id": "511267", "url": "https://cs.wikipedia.org/wiki?curid=511267", "title": "Klad", "text": "Klad\n\nKlad (z angl. \"clade\", resp. z řec. \"klados\" = větev) je označení pro skupinu organismů, která zahrnuje společného předka a všechny z něho vzešlé potomky. Na fylogenetickém stromu se klady zobrazují jako jeho větve. Skutečný klad je tedy z definice holofyletický. Klad vzniká postupnou evolucí organizmů vzešlých ze společného předka.\n\nFylogenetickou klasifikací organismů založenou na kladech se zabývá kladistika.\n"}
{"id": "511276", "url": "https://cs.wikipedia.org/wiki?curid=511276", "title": "Krunýřovec skvrnitý", "text": "Krunýřovec skvrnitý\n\nKrunýřovec skvrnitý (\"Ancistrus cirrhosus\") je sladkovodní tropická rybka žijící převážně u dna.\n\nTělo kryjí četné kostěné destičky. V přední části je trup zpoštělý, široký a směrem dozadu se zužuje. Vysoká hřbetní ploutev a mohutné vyvinuté prsní ploutve mají silný osten. Tupá tlamka je vybavena četnými často rozvětvenými čichovými vousky. Zbarvení je hnědé až tmavohnědé - blíží se barvě tmavého říčního písku se světlými nepravidelnými skvrnami po celém těle. Břišní část je světle šedozelená nebo hnědavá. Ploutve jsou hnědavé s tmavými kruhovými skvrnami. Na hřbetní ploutvi (vpředu blíže k hřbetu) je výrazná sytě černá skvrna\nŽije v povodí Amazonky, Paraná a Rio Paraguay a v Guayaně a na Trinidadu. Dorůstá délky až 14cm.\nVoda : Ph 7,5 a tvrdost kolem 18-22°dKH.\nDoporučuje se velká nádrž minimálně 60 lt, nevystavená světlu osazená nějakým kořenem a nabízející množství úkrytů, které rybky opouští až k večeru a v noci. Voda o teplotě 20-22 °C čistá, prokysličená a s přídavkem soli (cca kávová lžíce/10 lt). Požírají i rostlinné zbytky, rostliny však nepoškozují. V potravě nejsou vybíravé, žerou všechno, ale potravu přijímají výlučně ze dna. Lze je chovat ve společnosti dalších klidných a mírumilovných rybek. Ancistrus je ryba, která by neměla být v akváriu osamocena – min. 3 kusy (2 samice + 1 samec). Navíc je poměrně aktivní (ve večerní a nočním době).\n\nPředpokladem pro úspěšný odchov je chovat několik jedinců od mládí společně v jedné nádrži. Dospělý sameček obhajuje teritorium. Pro vybraný pár postačí středně velká nádrž bez osázení, s vloženou břidlicí, kameny, jeskyňkami nebo trubkou. Rybky se vytírají do těchto dutin a samička lepí jikry na spodní stranu pevného podkladu. Jiker může být dle velikosti samičky 30 až 150 ks. Potěr se vykulí za 4-5 dnů a za další 4 dny stráví žloutkový váček. Pro odchov bohatě stačí sušené krmení a řasy. Vložené salátové listy se zakrátko pokryjí řasou a změknou a urychlí další růst potěru. Později můžeme přidávat různou sušenou potravu, spařený a nasekaný špenát (možno použít i mražený) a sekané nitěnky. Samec chrání potěr až do rozplavání a potom si už nevšímá mladých.\nV dnešní době už se s tímto druhem nejspíše nesetkáme (pokud nejsou v prodeji importované rybky), protože se postupně u chovatelů křížili s dalšími druhy rodu Ancistrus. V akváriích se zpravidla vyskytuje Ancistrus sp., tedy kříženec druhů krunýřovec skvrnitý (\"Ancistrus cirrhosus\"), krunýřovec modrý (\"Ancistrus dolichopterus\") a krunýřovec mnohoostný (\"Ancistrus multispinnis\").\n\n\n\n\n"}
{"id": "511279", "url": "https://cs.wikipedia.org/wiki?curid=511279", "title": "Quartier de l'Hôpital-Saint-Louis", "text": "Quartier de l'Hôpital-Saint-Louis\n\nQuartier de l'Hôpital-Saint-Louis (\"čtvrť Nemocnice sv. Ludvíka\") je 40. administrativní čtvrť v Paříži, která je součástí 10. městského obvodu. Má rozlohu 88,4 ha a velmi nepravidelný půdorys. Její hranice tvoří ulice \"Rue des Récollets\" a \"Rue Bichat\" na jihozápadě, \"Rue du Faubourg-Saint-Martin\" na západě, \"Boulevard de la Villette\" na severovýchodě a východě a \"Rue du Faubourg-du-Temple\" na jihovýchodě.\n\nČtvrť nese jméno nemocnice Hôpital Saint-Louis, která leží v centru čtvrti.\n\n"}
{"id": "511284", "url": "https://cs.wikipedia.org/wiki?curid=511284", "title": "Hôpital Saint-Louis", "text": "Hôpital Saint-Louis\n\nHôpital Saint-Louis (česky \"Nemocnice sv. Ludvíka\") je druhá nejstarší nemocnice v Paříži. Nachází se v 10. obvodě. Nemocnici založil král Jindřich IV. v roce 1607, aby ulevil dosavadnímu špitálu Hôtel-Dieu na ostrově Cité během morových epidemií. Nemocnice byla zasvěcena svatému Ludvíkovi, který v roce 1270 podlehl epidemii v Tunisku. Areál staré nemocnice je chráněn jako historická památka. V těchto objektech sídlí dnes administrativní část nemocnice, protože v 80. letech 20. století byl vystavěn moderní komplex pro fakultní nemocnici, která patří k Univerzitě Paříž VII. Jejími hlavními specializacemi jsou dermatologie, hematologie a léčba rakoviny. Nemocnice má 2500 zaměstnanců.\n\nHôpital Saint-Louis byl postaven na počátku 17. století z příkazu Jindřicha IV., který vydal 17. května 1607 zakládací listinu a 13. července byl položen základní kámen nemocniční kaple. Panovník založil novou nemocnici z toho důvodu, že dosavadní špitál na ostrově Cité nedostačoval svou kapacitou při předchozích epidemiích v letech 1562, 1596 a 1606. Původně byl špitál založen jako dočasné karanténní zařízení pouze pro dobu epidemie uprostřed polí v neobydlené oblasti za hradbami tehdejšího města.\n\nPůvodně se špitál nazýval \"Maison de la Santé\" (Dům zdraví) a posléze byl přejmenován na Hôpital Saint-Louis na paměť krále Ludvíka IX., který zemřel při epidemi (pravděpodobně úplavice) v Tunisku roku 1270 na konci osmé křížové výpravy.\n\nVýstavba probíhala rychle. Jako první byla postavena kaple, ve které byla sloužena v roce 1610 zádušní mše za zavražděného Jindřicha IV. Nemocnice byla dokončena v roce 1612.\nAreál sloužil v těchto obdobích:\n\nNemocnice hrála významnou roli v rozvoji dermatologie v 19. století, což připomíná muzeum, které je součástí areálu.\nArchitektem byl Claude Chastillon, který projektoval též pařížské náměstí Place des Vosges, takže i nemocnice stavěná ve stejné době jako náměstí, nese obdobné rysy. Střed areálu tvoří čtvercové nádvoří o délce 120 metrů (dnes s parkovou úpravou), které je ze všech stran obklopeno budovami z cihel a vápence. Jihozápadní vstup nemocnice na křižovatce ulic \"Rue Bichat\" a \"Avenue Richerand\" byl využíván při natáčení seriálu \"Navarro\" jako vchod policejního komisařství.\nV roce 1974 bylo rozhodnuto vystavět nové nemocniční pavilony. Výstavba probíhala ve dvou etapách, které byly dokončené v roce 1984 a 1989. Nemocniční péče byla kompletně přenesena do nových budov, které jsou vybudovány tak, aby nepřesahovaly okolní zástavbu a nenarušovaly vzhled sousedních historických budov staré nemocnice.\n\n"}
{"id": "511285", "url": "https://cs.wikipedia.org/wiki?curid=511285", "title": "Argenso", "text": "Argenso\n\nArgenso je stará jednotka hmotnosti používaná ve Španělsku.\n\nVelikost 1 argenso činila v Barceloně 2,097 g a tvořila 1/192 libry.\n\n"}
{"id": "511286", "url": "https://cs.wikipedia.org/wiki?curid=511286", "title": "Stroj zkázy", "text": "Stroj zkázy\n\n„Stroj zkázy“ (v originále „The Doomsday Machine“) je šestý díl druhé řady seriálu Star Trek, později známého jako \"\". Premiéra epizody proběhla 20. října 1967.\n\nHvězdného data 4202.9 kosmická loď USS Enterprise NCC-1701 pod vedením kapitána Jamese Tiberius Kirka zachytává signál další lodi Federace USS Constellation, které velí kapitán Matthew Decker. Když Enterprise doráží ke \"Constellation\" je patrné, že je značně poničená a na samotném můstku nefungují systémy podpory života. Signály senzorů jsou značně rušené, ale kapitán Kirk se vydává s výsadkem na palubu \"Constellation\", kde nachází jediného živého člena posádky, kapitána Deckera.\n\nDecker je na pokraji psychického zhroucení. Vypráví o setkání s ďáblem, strojem, který je schopný rozbít planetu na prach a pozřít svým chřtánem tucet hvězdných lodí. Decker vypráví, že chtěl zachránit posádku a tak jí za pomoci transportérů přesunul na čtvrtou planetu, která ovšem byla záhy neznámým tvorem / strojem zničena. Dr. McCoy s kapitánem Kirkem chtějí Deckera přesvědčit, aby přešel na palubu \"Enterprise\". Ten namítá, že neznámá věc míří do centra Federace a navíc nechce opustit loď. Nakonec ale souhlasí. Krátce na to se \"Enterprise\" setkává s neznámým objektem, který odpovídá popisu kapitána Deckera. Pan Spock informuje kapitána Kirka, že nejde o živého tvora, ale o robota se silným polem rušení. Právě to později poškodí \"Enterprise\" transportéry a komunikační zařízení. Kapitán Kirk a vrchní inženýr Scotty spolu s dalšími členy posádky jsou stále na \"USS Constellation\" a \"Enterprise\" velí pan Spock bez možnosti kontaktu s kapitánem Kirkem.\n\nDecker, který je očividně psychicky rozrušen, přebírá velení \"Enterprise\". Spock, plně respektující pravidla Hvězdné flotily, mu uvolňuje velitelské místo i přes silné protesty doktora McCoye. Decker je odhodlaný s \"Enterprise\" na neznámého tvora zaútočit. V momentě, kdy Kirk a jeho lidé na \"Constellation\" zprovozní část systémů lodi včetně hlavní obrazovky, \"Enteprise\" se dostává do kontaktu se Strojem zkázy, ale její phasery se od nepřátelského objektu pouze odráží. Když Spock přesvědčuje Deckera, že jeho postup je rovný sebevraždě a musí ustoupit, stroj zkázy již táhne \"Enterprise\" vlečným paprskem do svých útrob. S pomocí inženýra Scotta Kirk pálí z phaserů na stroj zkázy a ten uvolňuje \"Enterprise\". Decker však stále touží po útoku i když mu opakovaně Spock připomíná nutnost záchrany kapitána Kirka a ostatních členů posádky. Když se daří zprovoznit komunikace, Kirk přikazuje Spockovi zbavit komodora Deckera velení. Ten, ačkoliv nerad, tak ustupuje. Při odchodu z můstku ale napadá člena ochranky a bere si raketoplán, kterým následně vletí přímo do stroje zkázy. Při zničení raketoplánu však senzory zaznamenávají, že větší loď by mohla Stroj zkázy zničit, kdyby do něj vletěla. Scotty nastavuje Kirkovi detonátor na \"Constellation\" a sám se transportuje na \"Enterprise\". Kirk nabírá s \"Constellation\" kurz přímo proti stroji. Při odpočtu pro bezpečný návrat kapitána na \"Enterprise\" se však pokazí opět transportér a nakonec se Kirka daří přenést na poslední moment.\n\n\"Constellation\" stroj zkázy zničila a Kirk dává rozkaz k návratu na nejbližší základu pro provedení nutných oprav.\n\n\n"}
{"id": "511294", "url": "https://cs.wikipedia.org/wiki?curid=511294", "title": "Lyžařská stopa", "text": "Lyžařská stopa\n\nLyžařská stopa (nebo jen stopa) je strojem (sněžným skútrem nebo sněžnou rolbou) nebo lyžařem vyjetá dráha určená pro lyžování na běžkách. Při závodech v běhu na lyžích klasickou technikou je nezbytbou součástí příslušné závodní tratě.\n"}
{"id": "511298", "url": "https://cs.wikipedia.org/wiki?curid=511298", "title": "Rodokmen Coppolových", "text": "Rodokmen Coppolových\n\nRodokmen rodiny Coppolových představuje genealogickou tabulku umělecky zaměřené americké rodiny s kořeny v jihoitalském městě Bernalda, ležícím v provincii Matera.\n\nVýchozí osobou – střenou, je Carmine Coppola, který žil v letech 1910–1991. Mezi členy rodiny se řadí režiséři, hudebníci či herci, držitelé Oscarů, Zlatých glóbů a dalších uměleckých ocenění.\n\n"}
{"id": "511307", "url": "https://cs.wikipedia.org/wiki?curid=511307", "title": "Přísahám a slibuji", "text": "Přísahám a slibuji\n\nPřísahám a slibuji je československý televizní seriál natočený v roce 1990 režisérem Františkem Filipem podle románu Oty Duba.\n\nČtyřdílný příběh z lékařského prostředí zavádí diváka do nemocnice pohraničního města na severu Čech v době těsně po válce, kdy po odchodu německých lékařů a řádových sester se jejího vedení ujímají čeští lékaři.\n\n\n"}
{"id": "511308", "url": "https://cs.wikipedia.org/wiki?curid=511308", "title": "Česká improvizační liga", "text": "Česká improvizační liga\n\nČeská improvizační liga (zkráceně improliga) je občanské sdružení spojující české týmy a hráče, kteří se věnují divadelní improvizaci ve formě improvizačních zápasů a ve formách příbuzných.\n\nDivadelní improvizace se definuje jako nepřipravený dramatický projev. Při něm diváka baví nejen divadlo samotné, ale i fakt, že vzniká právě teď. Často se improvizace odehrávají na témata navržená diváky, čímž je hlediště zapojeno daleko silněji do hry samotné a zároveň to jaksi potvrzuje skutečnou nepřipravenost scény.\n\nZápas je podoba divadelní improvizace založená na převzetí rámce hokejových zápasů. Princip byl vytvořen koncem 70. let ve frankofonním Québecu. V Česku se první zápasy začaly hrát po roce 2000.\n\nHerci (hráči) jsou po čtyřech rozděleni do dvou soupeřících týmů. Pravidlem bývá zastoupení obou pohlaví, věk není rozhodující. Zápas řídí postava rozhodčího a jeho dva pomocníci. Rozhodčí losuje témata od diváků, začíná a ukončuje jednotlivé improvizace a píská hráčům fauly, kterých se během improvizace dopustí. Představením provází konferenciér.\n\nPublikum dotváří improvizaci nejen svými tématy, ale i navozuje atmosféru sportovního utkání. Fandí jednomu či druhému týmu. V této formě jsou improvizace dlouhé od 1 do 5 minut, takže by se daly nazvat scénkami či někdy skeči. Pro každou improvizaci rozhodčí vybírá kategorii. Což znamená soubor pravidel, v rámci kterých se hráči musí držet (při poetické mluví jen ve verších, v kategorii červená knihovna zase děj připomíná zapletenou telenovelu, atd.). Pravidla jednotlivých kategorií má za úkol vysvětlovat konferenciér. Po každé dílčí scénce publikum hlasuje pomocí dvou barevných kartiček, kdy jedna barva odpovídá jednomu z týmů, který z nich byl lepší, více zapojil do improvizace nebo jen lépe pobavil.\n\nImproshow je forma divadelní improvizace odvozená od zápasu, využívající pravidel kategorií. Zde však již nesoutěží dva týmy proti sobě. Moderátor vybírá kategorie a skupina improvizátorů následně hraje na téma od diváků. I zde se používají hlasovací kartičky, avšak protože nejsou soupeřící týmy, využívá se hlasování například pro rozhodující změnu v ději improvizace (\"„Vezme si ho? Ano - červená karta, Ne - žlutá.“\"). Tato forma umožňuje vznik a použití nových kategorií. V ČR je jejím zakladatelem Nikola Orozovič a skupina Just! Impro.\n\nZatím nejnovější forma, kterou se Improliga zabývá. Zkušení hráči se v těchto představeních více zaměřují na příběh a charakter postav. Na rozdíl od zápasu a improshow je tato forma více vážná a jak již název napovídá, nehledí se délku jednotlivých improvizací.\n\n"}
{"id": "511320", "url": "https://cs.wikipedia.org/wiki?curid=511320", "title": "Razée", "text": "Razée\n\nRazée je pojem, značící speciální úpravu plachetní lodě. Byl používán u dvoj- a třípalubních lodí, u kterých byla odstraněna horní dělová paluba a její nástavby. Zůstal tak velmi robustní a nízký trup, v 18. a 19. století vyzbrojený 24liberními nebo 36liberními děly. Výhoda byla ve větší odolnosti trupu, větším kalibru děl a lepších plavebních vlastnostech takto \"seříznuté\" lodi. Seříznutí horních palub se provádělo na vícepalubových lodích již od 16. století. Jednou z velkých lodí, které byly seříznuty horní paluby, byl anglický třípalubník \"Sovereign of the Seas\", postavený v r. 1637.\n\nPo seříznutí horní paluby dvojpalubníku vznikla těžká fregata. První, kdo takovýto typ fregat zavedl, bylo francouzské revoluční námořnictvo. Právě z francouzštiny pochází název razée, podle \"vaisseau rasé\" (doslova \"oholená loď\"). Brzy po nich upravilo britské Královské námořnictvo jako razée několik řadových lodí třídy \"Ardent\" (včetně HMS Indefatigable), ze kterých se takto staly jednopalubové fregaty o 38 dělech.\n"}
{"id": "511330", "url": "https://cs.wikipedia.org/wiki?curid=511330", "title": "Skotské osvícenství", "text": "Skotské osvícenství\n\nSkotské osvícenství je období mezi roky 1740 a 1790, kdy ve Skotsku došlo k velkému rozvoji intelektuálních aktivit. Mezi nejvýznamnější představitele se řadí David Hume a Adam Smith, ale i Adam Ferguson, Francis Hutcheson, William Robertson, Lord Kames, Thomas Reid, James Steuart či John Millar. Zabývali se poměrně širokým spektrem učení- od metafysiky k přírodním vědám, ale nejdůležitějšími oblastmi byla morální a politická filosofie, historie a politická ekonomie.\n\nSkotsko v té době zažívalo ekonomický růst, což prospívalo celé zemi včetně myslitelů, neboť přímo pociťovali rozvoj a jeho společenské důsledky. Mezi další faktory, které pomohly vzniku osvícenství, patří kromě ekonomického rozvoje také náboženská liberalizace, kdy duchovní v čele s Williamem Robertsonem zmírnili přísný presbytarianismus, reforma univerzit, která pozvedla Glasgow, Edinburgh, Aberdeen a St Andrews mezi nejvýznamnější univerzity v protestantské Evropě. Ačkoliv skotští osvícenci udržovali styky s jakýmsi centrem osvícenství - Paříží - zájem o ekonomický rozvoj, jeho morální i politické podmínky a následky, je sbližoval spíše s neapolskými mysliteli. Dalším předpokladem byla podpora skotských politiků, díky čemuž získalo mnoho učenců vysoké posty v akademických, právních, lékařských a církevních institucích.\n\nZakládání různých klubů a společností (například Glasgowská literární společnost, Aberdeenská filosofická společnost či Hloubavá společnost) dokládá, že skotské osvícenství nebylo jen formální záležitostí. Většina učenců se osobně znala, někteří byli dokonce dobří přátelé, což mělo za následek jakousi soudržnost a pospolitost celého hnutí. Díky tomu bylo sdílení hodnot jedním z rysů skotského osvícenství. Přestože se dílčí názory jednotlivých myslitelů mohly lišit, sjednocovaly je společné ideály, které sahaly nad rámec společnému zájmu o vědu, filosofii a literaturu. Mezi tyto ideály patřila především náboženská tolerance, osobní a veřejná statečnost, vlastenectví, svoboda projevu a odpor ke všem formám nelidskosti- například k otroctví.\n\nSkotské osvícenství nejvýrazněji zasáhlo tři oblasti v takzvaném vývoji společnosti. První oblastí je zkoumání vývoje společnosti, majetku a vlády. Ačkoliv se myslitelé inspirovali v liberalismu Johna Lockea, v žádném případě se nepřihlásili k představě, že existence společnosti a vlády byla založena na smlouvě. Taková smlouva pro ně byla historicky neodpovídající. Hume se například v Pojednání o lidské přirozenosti domnívá, že společnost se vyvinula z rodiny a vláda z potřeby obrany a zabezpečení majetku. Po Humovi byli také Adam Smith, Adam Ferguson s Pojednáním o dějinách občanské společnosti a Millar se svým dílem O původu rozdílů mezi třídami jedni z prvních, kdo přišel s opravdu historickým přístupem.\n\nZejména Adam Smith s Adamem Fergusonem jsou autoři konceptu občanské společnosti. Opět zdůraznili, že uspořádání společnosti nevychází ze společenské smlouvy, ale je vytvořeno hospodářskými poměry a soukromým vlastnictvím. Smith představil teorii, ve které se společnost vyvinula ve čtyřech fázích odpovídajících způsobu zajišťování existence- lovecké, pastevecké, zemědělské a obchodní, přičemž v každé fázi byl charakter vlády určován povahou a rozsahem vlastnictví majetku. Ferguson přišel s podobnými názory, ale vývoj společnosti rozdělil na divošství, barbarství a civilizaci.\n\nDruhým velkým přínosem je analýza morálního faktoru v posledním (obchodním) stadiu společenského vývoje. David Hume naprosto odmítl tvrzení, že přepych vede k morální zkaženosti. Naopak prohlásil, že přepych přináší ekonomické i mravní výhody, protože zjemňuje společenskou hierarchii a osobní i veřejné hodnoty. Adam Smith v tomto duchu pokračoval a prohlásil, že majetek je vhodným měřítkem pro civilizovanou společnost a moderní společenská hierarchie slouží ke zlepšení podmínek pro všechny tím, že pobízí společnost k lepším výsledkům v naději na vyšší postavení. Tedy, tím že se každý bude snažit o lepší výsledek, bude růst i celá společnost. Až mnohem později přidal Adam Smith dodatek, že obdiv k bohatství a postavení může mít špatný vliv na lidskou morálku. \n\nTrojice Ferguson, Millar a Kames už v morální následky obchodu tolik nevěřili. Například Ferguson ve svém Pojednání píše, že dělba práce ponížila nižší vrstvy společnosti a vyšší jsou v nebezpečí morální zkaženosti.´ Další teoretik mravní filosofie, Francis Hutcheson zastával některé myšlenky utilitarismu Jeremy Benthama, neboť pokládal dosažení co největšího štěstí a blaha pro co největší množství lidí za smysl mravního jednání.\n\nTřetí příspěvek skotského osvícenství spočívá v založení politické ekonomie jako vědy. Skotští myslitelé zkombinovali historický výklad vzniku obchodní fáze vývoje společnosti s morální analýzou bohatství a politických analýz. David Hume opět nastartoval diskuzi svými ekonomickými eseji, na které se snažil odpovědět Sir James Steuart, jenž napsal Zásady politické ekonomie. Toto dílo však bylo ihned zastíněno vydáním Smithova Bohatství národů. V něm Smith odhaluje přirozený a samoregulující mechanismus trhu a přináší systematický model ekonomického rozvoje. Vysvětluje přínos dělby práce a kapitálu, zemědělství a tovární výroby.\n\nV oblasti antropologie se mezi osvícence zařadil i představitel Skotské církve William Robertson. Uznání mu přineslo jeho dílo Dějiny Skotska a zejména pak Dějiny vlády Karla V. Pro antropology však měla větší význam kniha Dějiny Ameriky, která popisovala objevné plavby, dobytí Mexika a Peru a etnografii kultur domorodců. Robertson v tomto díle používal Fergusonovu triádu (divošství, barbarství, civilizace), přičemž většinu domorodých kmenů v Americe považoval právě za divochy. Robertson nepovažoval rasu za významný faktor, naopak tvrdil, že člověk má po narození všude (ať už v divošské nebo civilizované společnosti) rovnocennou schopnost zdokonalení. Nadání a ctnosti však již závisí na stavu společnosti, ve které se člověk nachází.\n\nSe Smithovou smrtí v roce 1790 končí i období skotského osvícenství. Další generace se v letech 1790 - 1830 snažila vyrovnat osvícencům, ale už tolik nekladli důraz na historii, morálku a politickou teorii, jako jejich předchůdci.\n\n"}
{"id": "511335", "url": "https://cs.wikipedia.org/wiki?curid=511335", "title": "Fibonoriál", "text": "Fibonoriál\n\nFibonariál, neboli Fibonacciho faktoriál, n!, kde n je nezáporné celé číslo, je číslo, které definujeme jako součin prvních n Fibonacciho čísel.\n\nPřesná definice může vypadat takto: \n\nformula_1\n\nkde F je k-té Fibonacciho číslo. Alternativní definice:\n\nformula_2\n\npřičemž dále platí, že 0! = 1. Několik prvních fibonariálů: 1, 1, 2, 6, 30, 240, 3120, 65520, 2227680, 122522400, 10904493600, 4788877677600.\n\n"}
{"id": "511342", "url": "https://cs.wikipedia.org/wiki?curid=511342", "title": "Prozatímní česko-slovenská vláda", "text": "Prozatímní česko-slovenská vláda\n\nProzatímní česko-slovenská vláda byla prozatímní vláda v období vzniku Československa. Plnila svou funkci mezi 14. říjnem a 14. listopadem 1918.\n\nPočátkem října 1918 odstoupili čeští poslanci říšské rady ze svých funkcí, jelikož bylo zřejmé, že Rakousko-Uhersko již nemůže pokračovat ve válce a celková budoucnost této monarchie hovoří v její rozpad. Poslanci oznámili, že nadále je potřeba jednat s \"Československou národní radou\".\n\nSamotná prozatímní československá vláda byla vyhlášena Edvardem Benešem 14. října 1918 v Paříži. Tajemník \"Československé národní rady\" Edvard Beneš prohlásil, že se tato vláda před 18 dny (26. září 1918 po odsouhlasení TGM z Ameriky) ustavila jako prozatímní československá v čele s předsedou Tomášem Garriguem Masarykem.\n\nVláda působila do 14. listopadu 1918, kdy bylo z Národního výboru Československého vytvořeno Revoluční národní shromáždění a zvolilo T.G. Masaryka prvním prezidentem Republiky Československé. Také předalo výkonnou moc první československé vládě Karla Kramáře, jmenované téhož dne.\n\n\n"}
{"id": "511343", "url": "https://cs.wikipedia.org/wiki?curid=511343", "title": "Strážiště (rozhledna)", "text": "Strážiště (rozhledna)\n\nRozhledna Hanse Kudlicha na Strážišti ( ) je rozhledna stojící na kopci (396 m n. m.) na severozápadním okraji obce Úvalno u Krnova, 2 km od hranic s Polskem. Je to věž čtvercového půdorysu s oktogonální sloupovou nástavbou, postavená z žulových kvádrů, o celkové výšce 22 metrů, s dvěma vyhlídkovými plošinami (nižší z nich ve výšce 18 m) a uvnitř se 103 točitými schody na vrchol. Byla postavena roku 1913.\n\nRozhledna se nazývá podle úvalenského rodáka, slezského poslance Hanse Kudlicha (1823–1917), jenž roku 1848 na Kroměřížském sněmu podal návrh na úplné zrušení poddanství v zemích Rakouského císařství. V základně rozhledny je Kudlichovo mauzoleum, v rozhledně je pak umístěna expozice připomínající jeho život.\n\nHans Kudlich byl pro svůj příspěvek k definitivnímu zrušení poddanství („osvoboditel sedláků“) zejména v německých krajích monarchie velmi uznáván a byla mu postupně stavěna řada pomníků. I ve slezském Úvalně se místní německé obyvatelstvo rozhodlo nějak oslavit blížící se 90. výročí Kudlichova narození a padl návrh postavit rozhlednu, z níž by bylo možno přehlížet rodný kraj slavného politika. Původní návrh stavby v duchu romantické novogotiky, dílo Mořice Hartla z roku 1902, nebyl nakonec zrealizován. Autory finálního projektu v secesně-novoklasicistním stylu byli mladí vídeňští architekti, bratři Oskar a Eugen Felgelovi, žáci slavného Otto Wagnera. Položení základního kamene se konalo 21. září 1912 a slavnostní otevření bylo přesně o rok později, u příležitosti 90. výročí narození Hanse Kudlicha; výstavbu provedla firma Julia Lundwala z Opavy. Oslavenec se osobně otevření neúčastnil, v té době žil v USA, kde rovněž o pár let později zemřel. Roku 1923 pak byly ostatky jeho i jeho ženy přeneseny do rodné vsi a uloženy v připraveném mauzoleu.\n\nPo vyhnání Němců už nebylo nikoho, kdo by se o věž staral a ta postupně chátrala. Ke konci 20. století byla rozhledna volně přístupná a v tak špatném stavu, že se uvažovalo o její demolici a musela být zavřena. Na konci 90. let však z iniciativy Waltera Kudlicha (potomka H. Kudlicha) z Burghausenu, a dalších příznivců bylo rozhodnuto o obnově památky. Za přispění obce, MK ČR, malých dárců, dále Česko-německého fondu budoucnosti, zahraničních spolků Hanse Kudlicha (včetně skupiny místních německých rodáků žijících v Rakousku, Německu a Polsku) a dokonce i zemských vlád Dolních Rakous a Korutan, byla věž nákladem téměř 4 miliony korun rekonstruována; navíc byla provedena nová elektroinstalace, venkovní osvětlení a statické zabezpečení. Stavební práce provedla opět firma ze zdejšího kraje, Winro s.r.o. z Velkých Hoštic. Nově byla rozhledna otevřena 1. října 2000.\n\nPěšky z obce Úvalno po modré turistické značce, za obcí odbočit po zelené. Autem lze dojet k restauraci u rozhledny. Nejbližší železniční zastávka Úvalno je cca 2 km vzdálená. Rozhledna je přístupná od března do června a od září do října v sobotu a neděli, během července a srpna od úterý do neděle. Vstup na rozhlednu je zpoplatněn.\n\nNa západě lze spatřit Hrubý Jeseník s Pradědem, k severu potom zříceninu hradu Šelenburk a Cvilínskou rozhlednu, dále Petrův rybník u Krnova. Východním směrem se otevírá pohled na Polsko s obcí Branice, na jihovýchod na Opavsko a za pěkného počasí na Beskydy s Lysou horou.\n\n"}
{"id": "511345", "url": "https://cs.wikipedia.org/wiki?curid=511345", "title": "Ostřice pobřežní", "text": "Ostřice pobřežní\n\nOstřice pobřežní (\"Carex riparia\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 50–150 cm., Je vytrvalá, netrsnatá s plazivými oddenky a dlouhými výběžky. Listy jsou střídavé, přisedlé, s listovými pochvami, na bázi čepele je tupý až zaokrouhlený jazýček. Lodyha je ostře trojhranná, o trochu kratší než listy, celá rostlina je většinou alespoň trochu sivozelená. Čepele jsou asi 10–20 mm široké, na rubu skoro hladké, do 3/4 listu s výraznými anastomózami. Bazální pochvy jsou nejčastěji bledě hnědé často s červeným nádechem, síťka se nevytváří nebo vzácněji jen nevýrazná. Ostřice pobřežní patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 2–5, samičích 2–5. Samičí klásky jsou asi 3–10 cm dlouhé, dolní dlouze stopkaté a později nící. Dolní listen je delší než celé květenství a naspodu má krátkou pochvu. Okvětí chybí. V samčích květech jsou zpravidla 3 tyčinky, prašníky jsou zpočátku žlutohnědé, později hnědé . Blizny jsou většinou 3. Plodem je mošnička, která je 5–7 mm dlouhá, na průřezu okrouhlá, hnědá a lesklá, na vrcholu zúžená v celkem výrazný dvouzubý zobánek. Každá mošnička je podepřená plevou, která je za zralosti rezavě hnědá se zelenavým kýlem a je stejně dlouhá nebo o málo delší než mošnička. V ČR kvete nejčastěji v květnu až v červnu. Počet chromozómů: 2n=72.\n\nOstřice pobřežní roste ve větší části Evropy, chybí v severnější Skandinávii a na severu evropského Ruska, málo přesahuje do severní Afriky, dále roste v Asii v oblasti Kavkazu a na východ až po jižní Sibiř. Ve východní Asii rostou příbuzné druhy \"Carex kirganica\" a \"Carex rugulosa\", v Severní Americe \"Carex lacustris\".\n\nV ČR roste od nížin do podhůří. Místy je hojná, hlavně v nivách nížinných řek, zvláště v měkkých luzích as. \"Salicetum albae\", na jižní Moravě i ve vlhkých typech tvrdého luhu as. \"Fraxino pannonicae-Ulmetum\". V bažinách a na okraji vod často vytváří i v bezlesí skoro monodominantní porosty as. \"Caricetum ripariae\". V pahorkatinách a v podhůří je pak mnohem vzácnější a najdeme ji nejčastěji u rybníků.\n\n\n \n"}
{"id": "511353", "url": "https://cs.wikipedia.org/wiki?curid=511353", "title": "Disponent", "text": "Disponent\n\nVýraz disponent má několik různých významů, obecně však můžeme říci, že se jedná o zmocněnou nebo oprávněnou osobu.\n\nVe firemním prostředí označujeme jako disponenta osobu, která je zmocněna zastupovat firmu při obchodních jednáních, uzavírat jménem této firmy smlouvy a konat další drobné právní úkony. \n\nV bankovním prostředí je disponentem označena osoba, oprávněná manipulovat, tedy disponovat s bankovním účtem a finančními prostředky na tomto účtu vedenými. Mají-li například manželé jeden společný účet a oba mají přístup k tomuto účtu a právo nakládat se společnými finančmími prostředky, nazýváme je disponenty.\n\nDisponent je také označení pracovní profese z oboru logistiky. Člověk, který zastává tuto profesi, má na starosti zajištění a řízení dopravy, plánování optimální trasy a vytíženosti vozidel. Spolupracuje s řidiči a ostatními odděleními společnosti, komunikuje se zákazníky a sleduje plnění dodávek zboží. Stará se také o výběr vhodných dopravců, udržování obchodních vztahů, spolupracuje se sklady a připravuje doklady pro expedici zboží. \n\n"}
{"id": "511362", "url": "https://cs.wikipedia.org/wiki?curid=511362", "title": "Případ pro zvláštní skupinu", "text": "Případ pro zvláštní skupinu\n\nPřípad pro zvláštní skupinu je šestidílný československý kriminální televizní seriál, natočený podle skutečných kriminálních případů.\n\nSeriál není příliš známý: vznikl v roce 1989, kdy Československo \"žilo\" Sametovou revolucí, a tak tento krimiseriál s komediálním nádechem údajně ani nepřišel na obrazovky ČST a svou premiéru si odbyl až v roce 2003 na komerční stanici TV Prima.\n\nVolně navázal na předchozí kriminální seriál Malý pitaval z velkého města, oproti němuž změnil sestavu hlavního týmu kriminalistů, zachoval však koncept uzavřených jednotlivých případů propojených jen hlavními osobami.\n\nPo Praze se množí vraždy bez zřejmého klíče a motivu. Pouze v okolí místa činu je vždy spatřen muž na procházce se psem. A nakonec se motiv najde: mužův nadějný zeťák totiž při hře s podvodnými skořápkáři prohrál peníze na auto a spáchal sebevraždu. Jeho budoucí tchán se tedy rozhodl pomstít jeho smrt vražděním podvodníků.\n\nV Praze přibývají vloupání do bytů se stejným stylem: vždy jde o víkendově opuštěný byt. Řady poškozených se množí a až mnohem později se zjistí, že skutečným pachatelem je první z řady poškozených – ten totiž sám sebe okradl v domnění, že se tím stane pro muže (a ženy) zákona neviditelným...\n\nStopařka Veronika, drobná příživnice, objeví na dálničním odpočívadle zavražděného muže a okrade ho kromě peněz i o drobný šperk: řetízek se zlatým přívěskem páva. Ten má však na rubu vyryté věnování a to nakonec dovede kriminalisty k odhalení pašeráků a prodejců pornokazet.\n\nKriminalisté jsou nuceni řešit zároveň několik věcí: objev falešných dolarů, fingované přepadení místního veksláckého krále a ztrátu divadelní rekvizity – pistole. Ta jediná se nakonec nenajde, ale jako pachatel podvodů s dolary je usvědčen a zadržen západoněmecký občan Heinz Weiner.\n\nV Praze se připravuje přestěhování jednoho klenotnictví. V této souvislosti si jej vytipuje skupinka zahraničních gangsterů, kteří se právě při stěhování pokusí o loupež v západním stylu.\n\nTento díl je částečně rekonstrukcí skutečného zločinu. Kriminalisté řeší krádež tří obrazů z Národní galerie. Ty jsou nakonec zachráněny, skuteční pachatelé sice ve skutečnosti nalezeni nebyli, ale v televizním seriálu ano.\n\n"}
{"id": "511363", "url": "https://cs.wikipedia.org/wiki?curid=511363", "title": "Acyloinová kondenzace", "text": "Acyloinová kondenzace\n\nAcyloinová kondenzace je reduktivní kondenzace dvou esterů kovovým sodíkem za vzniku α-hydroxyketonu nazývaného též acyloin.\n\nReakce nejlépe probíhá, když R je alifatický a inertní zbytek. Při reakci se používá aprotické rozpouštědlo s vysokou teplotou varu (benzen, toluen). Použití protických rozpouštědel vede k Bouveaultově-Blancově redukci.\nPři acyloinové kondenzaci diesterů, v závislosti na velikosti kruhu a sterických podmínkách, je upřednostňována intramolekulární cyklizace před mezimolekulovou polymerizací. \n\n"}
{"id": "511365", "url": "https://cs.wikipedia.org/wiki?curid=511365", "title": "Finanční úřad", "text": "Finanční úřad\n\nFinanční úřad, daňová agentura, nebo daňový úřad (lidově též finančák, berní úřad(Berňak ) je státní instituce zmocněná k získávání daňových a někdy též nedaňových příjmů včetně vybírání daní. V závislosti na jurisdikci mohou finanční služby zahrnovat výběr daně, vyšetřování daňových úniků nebo provádění auditů.\n\nAsi nejúplnějším rozcestníkem finančních úřadů je stránka Intra-European Organisation of Tax Administrations (IOTA). Tato organizace sídlí v Budapešti a sdružuje evropské finanční úřady. \n\nV Česku je finanční úřad organizační složka státu, finanční orgán určený především pro správu daní. Struktura úřadů je popsána v samostatném článku Finanční správa České republiky.\n\nPůvodní finanční ředitelství a jim podřízené finanční úřady byly zřízeny v roce 1991 na základě zákona č. 531/1990 Sb., o územních finančních orgánech.\n\n\n"}
{"id": "511372", "url": "https://cs.wikipedia.org/wiki?curid=511372", "title": "Unie Korun", "text": "Unie Korun\n\nUnie Korun ( ) je označení pro personální unii Anglického království (a s ním spojené irské království) a Skotského království v letech 1603 až 1707. Prvním králem této unie byl Jakub I. Stuart a posledním byla královna Anna Stuartovna, za jejíž vlády unie zanikla sloučením Anglie a Skotska v roce 1707.\n\nPoslední anglická panovnice z rodu Tudorovců královna Alžběta I. zemřela roku 1603 bez přímého následníka. Jejím nejbližším mužským protestantským příbuzným byl skotský král Jakub VI. Stuart, který se stal panovníkem Anglie jako Jakub I. a vládl tak nové unii obou království. Byl prvním králem, který panoval nad celým územím ostrova Velké Británie, i když jednotlivá království byla stále samostatná. Král Jakub I. sám často používal titul \"král Velké Británie\".\n\nV roce 1642 vypukla Anglická občanská válka, především jako výsledek řady sporů mezi Jakubovým synem Karlem I. a parlamentem. Porážka královského vojska parlamentaristickými silami v bitvě u Naseby v červnu 1645 fakticky zničilo panovníkovo vojsko. Na počátku roku 1647 byl Karel I. zajat parlamentaristickými silami. Podařilo se mu uniknout a konflikt pokračoval, i když byl jen krátký, protože parlament ovládal většinu země. Karel byl dopaden, odsouzen a v lednu 1649 popraven. Byla vyhlášena republika a Oliver Cromwell byl roku 1653 jmenován lordem protektorem. Po jeho smrti ho v této funkci nahradil jeho syn, ale brzy odstoupil. Monarchie byla obnovena roku 1660, poté co se král Karel II. vrátil do Londýna.\n\nPo jeho smrti roku 1685 nastoupil na trůn jeho katolický bratr Jakub II. Stuart. Katolický panovník byl pro Angličany a jejich parlament nestravitelnou skutečností a roku 1689 byl vyzván holandský protestant Vilém III. Oranžský aby nahradil Jakuba II. Jakub se pokusil obnovit svou moc vojensky, ale byl roku 1690 poražen v bitvě u Boyne. V některých částech Skotska a Irska se skupiny katolíků snažily o obnovu panování Jakuba což vyústilo v sérii krvavých, ale neúspěšných povstání. Výsledkem bylo to, že jakýkoli náznak porušení věrnosti Vilémovi byl krutě potlačen. Jakobitská vzpoura pokračovala až do poloviny 18. století kdy byl roku 1746 poražen poslední katolický uchazeč o trůn, princ Karel Eduard Stuart, v bitvě u Cullodenu.\n\nUnie korun jak byla personální unie Anglie a Skotska nazývána zanikla v roce 1707 zákonem o sjednocení anglického a skotského království, který zrušil anglický i skotský parlament, vytvořil království Velké Británie a parlament Velké Británie. \n\nO sto let později v roce 1800 bylo dalším Zákonem o sjednocení formálně přičleno ke království Velké Británie Irské království. Tím bylo 1. ledna 1801 vytvořeno Spojené království Velké Británie a Irska, jehož hlavním městem se stal Londýn. \n\n"}
{"id": "511374", "url": "https://cs.wikipedia.org/wiki?curid=511374", "title": "Ručení", "text": "Ručení\n\nRučení, starším názvem rukojemství, je spolu s finanční zárukou, zajišťovacím převodem práva a dohodou o srážkách ze mzdy nebo jiných příjmů jedním z typů zajištění závazků. Jedná se o způsob, jak co nejefektivněji snížit rizika, která mohou vzniknout při uzavření závazkového vztahu. Spočívá v tom, že ručitel, osoba vždy odlišná od dlužníka, na sebe vezme povinnost uspokojit pohledávku věřitele, jestliže tak neučiní dlužník. Velmi zjednodušeně lze říci, že ručitel se dostane do pozice velmi podobné dlužníkovi, protože je povinen splnit dluh za dlužníka. Právní úprava ručení je řešena především občanským zákoníkem (§ 2018 až 2028). Ručení se nejčastěji používá u úvěrů a zápůjček, u kterých věřitel jejich zajištění obvykle vyžaduje, protože dlužník není schopen ihned sám plnit.\n\nSe současnou obdobou ručení se lze setkat už v římském právu, kdy se tento termín nazýval \"rukojemství\". Z této právní úpravy částečně vycházely i zákony č. 40/1964 Sb., občanský zákoník (nahrazený občanským zákoníkem z roku 2012), a zákon č. 513/1991 Sb., obchodní zákoník, které pojem ručení upravovaly až do konce roku 2013.\n\nZměny v právní úpravě ručení přinesl zákon č. 89/2012 Sb., občanský zákoník, jehož účinnost se datuje k 1. lednu 2014. Pojem ručení je upraven v § 2018 až 2028. Tímto občanským zákoníkem (2012) byl nahrazen obchodní zákoník v oblasti obchodních závazkových vztahů a zrušila se tak dřívější vícečetná právní úprava. Dle důvodové zprávy k občanskému zákoníku je termín ručení v zásadě převzat z dosud platné úpravy v obchodním zákoníku, jen s nepatrnými změnami. Zejména se upřesňuje smluvní povaha vzniku ručení v tom smyslu, že odmítne-li věřitel ručitele, nemá pak již právo po něm cokoli žádat. Občanský zákoník dále také rozlišuje pojmy „zajištění“ a „utvrzení dluhů“.\n\nRučení předpokládá platný dluh dlužníka. Lze ho poskytnout i pro dluhy budoucí nebo podmíněné, jakož i za soubor dluhů určitého druhu vznikajících dlužníku v určité době nebo soubor různých dluhů z téhož právního důvodu.\n\nRučení vzniká pouze písemným prohlášením, v němž ručitel bere na sebe povinnost vůči věřiteli, že pohledávku uspokojí, jestliže ji neuspokojí dlužník. Věřitel nemusí s takovým projevem ručitele vyslovit souhlas. Obdobně pak není potřeba souhlas dlužníka. Nepřijme-li však věřitel ručitele, není oprávněn později po něm cokoliv požadovat.\n\nJestliže ručitel převzal závazek ručení na základě nepravdivých informací, které mu poskytl dlužník, zůstává ručitelský závazek platný, pokud o tom ručitel při převzetí ručitelského závazku věděl nebo vědět musel. Ručení je zásadně časově neomezené. Ručitel jej ale může omezit na určitou dobu, pokud to uvede ve svém ručitelském prohlášení, případně pokud o tom uzavře písemnou dohodu s věřitelem.\n\nRučitelský závazek se může vztahovat na plnění ve stejném rozsahu, v jakém je vázán dlužník, je však možný i rozsah menší. Ručitel ale nemůže převzít ručení ve větším rozsahu. Pokud existuje více pohledávek, může ručitel převzít ručení jen za jednu z nich, za všechny, nebo i jen za některé.\n\nZa jednu pohledávku může převzít ručení i několik osob, a to každá buď za celý dluh, nebo jen za jeho část. Pokud však jednotlivý ručitel neomezí své ručení v písemném prohlášení jen na část dluhu dlužníka, pak ručí souhrnně za celý dluh. Je-li dluh zajištěn ručením více osob, může věřitel požadovat splnění na kterémkoliv z ručitelů, nebo jen na některých z nich, nebo na všech současně.\n\nZákladní podmínkou je nejdříve písemná výzva věřitele vůči dlužníkovi s upomínkou plnění jeho dluhu. Není třeba, aby věřitel svou pohledávku vůči dlužníku nejdříve uplatnil u soudu. Pokud na výzvu dlužník nereaguje, je pak povinen dluh splnit ručitel. Výzvy není třeba, nemůže-li ji věřitel uskutečnit nebo je nepochybné, že dlužník dluh nesplní.\n\nRučitel může proti věřiteli uplatnit všechny námitky, které by měl proti věřiteli dlužník. Jde např. o námitku promlčení (byl-li dluh promlčen) či o námitku započtení (pokud dlužník mohl proti pohledávce věřitele započíst svou vlastní pohledávku, ale neučinil tak). Ručitel však může proti pohledávce věřitele započíst i svou vlastní pohledávku, kterou má proti věřiteli. Pokud dlužník uzná dluh, je toto uznání účinné vůči ručiteli, jen když s ním vysloví souhlas.\n\nRučitel může plnění odepřít, pokud věřitel zavinil, že pohledávka nemůže být uspokojena dlužníkem. Pokud splní dluh ručitel, je oprávněn požadovat na dlužníkovi náhradu za plnění poskytnuté věřiteli – tzv. \"regresní nárok\".\n\nRučení zaniká zánikem dluhu, který zajišťuje. Ručení však nezaniká, pokud dluh zanikl pro nemožnost plnění dlužníka, ale ručitel jej splnit může, nebo pro zánik právnické osoby, která je dlužníkem.\n\nRučitel směnky, směnečný rukojmí, se nazývá aval (někdy též avalista). Původ tohoto slova je nejasný, odvozuje se od francouzského \"a valoir\" či od italského \"firmare a valle\" (podle podepisování na dolním okraji směnky), případně od arabského názvu ručení \"hawala\".\n\nPostavení avala je značně odlišné od postavení běžného ručitele, jeho závazek není subsidiárním, protože věřitel se nemusí nejdříve obracet na avaláta (dlužníka, za kterého se aval zaručil), může požadovat zaplacení ihned po směnečném rukojmím. Na druhou stranu po zaplacení směnky z ní nabyde všech práv proti avalátovi. Také akcesorita závazku je významně oslabena, sice svým závazkem může zajišťovat jen část závazku hlavního, ale neplatným se stane jen tehdy, pokud by hlavní závazek byl neplatný pro vadu formy. Neplatnost hlavního závazku z jiných důvodů (např. zfalšování podpisu avaláta) nemá na závazek avala žádný vliv.\n\nRukojemské prohlášení se může psát přímo na směnku, nejčastěji na její líc, nebo na její přívěsek. Lze se i jen podepsat (tzv. „holý aval“), ale kvůli větší jistotě je vhodné připojit údaje identifikující avala a doložku ve znění „jako rukojmí“, „per aval“ apod.\n\nŠekové rukojemství je s tím směnečným prakticky identické.\n"}
{"id": "511375", "url": "https://cs.wikipedia.org/wiki?curid=511375", "title": "Lékárníkových holka", "text": "Lékárníkových holka\n\nLékárníkových holka je český televizní seriál z roku 1996.\n\nSeriál pojednává o patnáctileté holce z lékárnické rodiny, která miluje chemii a jednou by ji ráda studovala. Ale nemůže, neboť dívka koncem 19. století je určena pouze k tomu, aby se starala o manžela a o děti. Seriál v roce 1996 natočila režisérka Anna Procházková.\n"}
{"id": "511376", "url": "https://cs.wikipedia.org/wiki?curid=511376", "title": "Sally Peersová", "text": "Sally Peersová\n\nSally Peersová (* 1. června 1991, Melbourne, Austrálie) je profesionální australská tenistka.\n\nJejím nejvyšším umístěním na žebříčku WTA ve dvouhře bylo 145. místo (duben 2010) a ve čtyřhře 89. místo (listopad 2010). Na okruhu WTA dosud nevyhrála žádný turnaj. Na okruhu ITF k lednu 2012 zvítězila na dvou turnajích ve dvouhře a jednom ve čtyřhře.\n\nSally Peersová začala hrát tenis ve věku 6 let. Jejím největším úspěchem byl grandslamový Wimbledon 2009, kde spolu s Thajkou Noppawan Lertcheewakarnovou vyhrála turnaj v juniorské čtyřhře.\n\nNa Hrách Commonwealthu 2010 v Dillí získala zlatou medaili ve čtyřhře spolu s krajankou Anastasií Rodionovovou a bronz ze soutěže dvouhry žen.\n\nŽádného finále na WTA se neúčastnila.\n\n\n"}
{"id": "511378", "url": "https://cs.wikipedia.org/wiki?curid=511378", "title": "Světový pohár v cyklokrosu 2009/2010", "text": "Světový pohár v cyklokrosu 2009/2010\n\nSvětový pohár v cyklokrosu 2009/2010 začal závodem v italském Trevisu 4. října 2009 a skončil 24. ledna 2010 v nizozemském Hoogerheide, druhé kolo se jelo v Plzni. Historicky prvním českým závodníkem, který v této soutěži dosáhl celkového vítězství, se v mužské elitní kategorii stal Zdeněk Štybar.\n\n\n"}
{"id": "511379", "url": "https://cs.wikipedia.org/wiki?curid=511379", "title": "Třída Mucuki", "text": "Třída Mucuki\n\nTřída \"Mucuki\" (: 睦月型 \"Mucuki-gata\") sestávala z dvanácti „torpédoborců první třídy“ (一等駆逐艦 \"ittó kučikukan\") japonského císařského námořnictva, postavených v letech 1924 až 1927. Jednotky třídy \"Mucuki\" navazovaly na předchozí třídu \"Kamikaze\", ale odlišovaly se několika změnami. Během druhé světové války již byly zastaralé a tak sloužily hlavně jako doprovodná plavidla a rychlé transportéry.\n\nVšech dvanáct jednotek bylo ztraceno během bojů v Pacifiku. Devět z nich měla na svědomí letadla, dvě jednotky byly ztraceny při střetech s americkými hladinovými plavidly (\"Nagacuki\" byl následně doražen letadly) a jedna jednotka padla za oběť ponorce.\n\nStavba torpédoborců třídy \"Mucuki\" byla financována z financí rozpočtového roku 1923.\n\nTřída \"Mucuki\" vycházela z předchozí třídy \"Kamikaze\" a byla zároveň poslední třídou japonských torpédoborců před zavedením „speciálních torpédoborců“ (特型駆逐艦 \"Tokugata kučikukan\") třídy \"Fubuki\". Od předchozí třídy \"Kamikaze\" se \"Mucuki\" lišily hlavně tvarováním přídě (které převzaly i následující třídy „speciálních torpédoborců“), torpédovou výzbrojí a uspořádáním můstku.\n\nHlavní nástavba měla čtyři úrovně: dolní patro na horní palubě ( \"džóbu kanpan\"), druhé patro horní můstkové paluby ( \"džóbu kankjó\"), můstek ( \"rašin kankjó\") a plošinu se světlometem a dálkoměrem. Kulomety byly oproti \"Kamikaze\" přesunuty z můstku o jednu palubu níž na horní můstkovou palubu. Otevřený můstek měl přední stěnu chráněnou plechem a prosklenými okny. Nad přední částí můstku byla kostra, přes kterou se jako ochrana před nepříznivým počasím dala natáhnout plachta. Změnila se rovněž plošina s dvoumetrovým stereoskopickým dálkoměrem na můstku, která u třídy \"Mucuki\" nesla dva 30cm světlomety.\n\nPohon většiny jednotek třídy \"Mucuki\" zajišťovaly dvě soustavy parních turbín \"Kanpon\". Pouze \"Jajoi\" a \"Nagacuki\" byly vybaveny importovanými turbínami o stejném výkonu: \"Jajoi\" turbínami Zoelly a \"Nagacuki\" turbínami Rateau.\n\nKaždá sestava turbín \"Kanpon\" (obdobně Zoelly a Rateau) se skládala z jedné vysokotlaké a jedné nízkotlaké turbíny, které přes převodovku poháněly jednu hřídel. Každá sestava měla výkon 19 250 k (14 158,4 kW) při 400 otáčkách lodního šroubu za minutu. Vysokotlaké turbíny měly každá navíc dva stupně pro plavbu cestovní rychlostí, které byly při plavbě maximální rychlostí vynechány.\n\nSytou páru turbínám dodávaly čtyři vodotrubné kotle \"Ro-gó Kanpon šiki\", přičemž přední komín odváděl spaliny z 1. a 2. a zadní komín ze 3. a 4. kotle.\n\nMísto tří dvouhlavňových 533mm torpédometů modelu 1921, jaké nesla třída \"Kamikaze\", byly použity dva tříhlavňové nezakrytované otočné 610mm torpédomety modelu 1923. Poprvé se tak na japonských torpédoborcích objevila torpéda ráže 610 milimetrů, konkrétně typ 8. Později mohly tyto torpédomety používat i torpéda typu 93 – známá „dlouhá kopí“. Jeden torpédomet byl umístěn před můstkem a druhý na zádi mezi platformou světlometu za druhým komínem a zadní nástavbou se 120mm kanóny. Hlavní hlavňová výzbroj i její rozmístění zůstalo shodné jako u třídy \"Kamikaze\", tedy jeden 120mm kanón typu 3. roku na přední palubě, druhý na nástavbě mezi komíny a zbývající dva na zadní nástavbě.\n\nPři incidentu 4. loďstva v roce 1935 bylo několik torpédoborců třídy \"Mucuki\" poškozeno v tajfunu. To vedlo v letech 1936 až 1937 k posílení konstrukce a zakrytování torpédometů. Rovněž můstek byl zakulacen a zakrytován: původní volitelnou střechu z plátna nataženého přes kovovou konstrukci nahradila pevná střecha.\n\nBěhem války byly na přežívajících jednotkách instalovány radary a byla posilována protiletadlová výzbroj na úkor 120mm děl a torpédometů. Například \"Uzuki\" k 31. srpnu 1944 nesl následující výzbroj:\n\nTorpédoborce třídy \"Mucuki\" byly zpočátku značeny lichým číslem (například 第十九号駆逐艦 \"Dai-džúkjú-gó kučikukan\" ~ „torpédoborec č. 19“), neboť sudá čísla byla vyhrazena pro „torpédoborce druhé třídy“ (二等駆逐艦 \"nitó kučikukan\"). Spolu s třídou \"Mucuki\" se ale již žádné torpédoborce druhé třídy nestavěly (třída \"Wakatake\" byla poslední) a tak bylo od tohoto systému upuštěno a po „torpédoborci č. 27“ následoval „torpédoborec č. 28“. V srpnu 1928 pak došlo k přejmenování, kdy byla jednotkám přidělena jména měsíců lunisolárního kalendáře, případně jména související s Měsícem.\n\n\n"}
{"id": "511380", "url": "https://cs.wikipedia.org/wiki?curid=511380", "title": "HTTP 404", "text": "HTTP 404\n\n404 nebo Not Found je stavový kód ze skupiny klientských chyb, vracený serverem v případě, že požadovaný soubor nebyl nalezen.\nStavový kód HTTP protokolu navrhl Timothy Bernes-Lee (zakladatel www). Stalo se tak na konsorciu W3C v roce 1992. Kódy chyb se staly součástí specifikace HTTP verze 0.9, jako základ se použily stavy z FTP protokolu, který už byl zaveden v roce 1985. Ostré nasazení se dočkaly stavové kódy ve verzi HTTP 1.0.\nStavové hlášení se skládá z čísla a popisu v anglickém jazyce. Rozlišujeme pět kategorií, přičemž nejznámější značení je 4xx a 5xx. Tedy hlášení o chybě na straně klienta 4xx, nebo na straně serveru 5xx. Poslední dvě čísla pak udávají konkrétní chybu.\n\nPokud je odeslán požadavek, webový server na něj odpoví kódem. První čtyřka znamená, že chyba je způsobena klientem, další dvě číslice vyjadřují, že klient zažádal o neexistující adresu.\n\nOdezva obsahuje kód a označení chyby v lidem srozumitelné podobě - specifikace navrhuje frázi \"Not Found\". Většina serverů ponechává výchozí.\n\nChyba 404 bývá vrácena, i pokud požadovaný soubor existoval a byl přesunut, nebo smazán. V prvním případě je vhodnější použít kód HTTP 301, v tom druhém HTTP 410.\n\nChyby 404 by neměly být zaměňovány s chybami DNS (např. nebyl nalezen server).\n\nVětšina webových serverů umožňuje nastavit si vlastní chybovou stránku.\n\nInternet Explorer (do verze 7) nedokázal zobrazit chybovou stránku menší než 512 bajtů. Namísto ní zobrazil vlastní \"přívětivou\" chybu. Podobnou funkcionalitu obsahuje i Google Chrome, který na ní zobrazí návrhy.\n\nNěkteré servery nevrací kód 404, ale kód HTTP 200, což může způsobit problém programům kontrolujícím funkčnost odkazů.\n\nSouvisející články\n\nExterní odkazy\n"}
{"id": "511383", "url": "https://cs.wikipedia.org/wiki?curid=511383", "title": "Výškařský mítink v Eberstadtu", "text": "Výškařský mítink v Eberstadtu\n\nVýškařský mítink v Eberstadtu je mezinárodní atletický mítink ve skoku do výšky, který je pořádán každoročně od roku 1979 v německém Eberstadtu. Soutěž žen se poprvé uskutečnila až v roce 2002. V roce 2006 vyhrál mítink český výškař Tomáš Janků výkonem 230 cm.\n\nRekordy mítinku drží Kubánec Javier Sotomayor (240 cm) a Švédka Kajsa Bergqvistová (206 cm).\n\n"}
{"id": "511387", "url": "https://cs.wikipedia.org/wiki?curid=511387", "title": "Síla lásky (film, 2009)", "text": "Síla lásky (film, 2009)\n\nSíla lásky (v orig. \"Creation\") je britský film režiséra Jona Amiela pojednávající o životě zakladatele moderní evoluční biologie Charlese Darwina.\n\nDěj snímku se zaměřuje na jeho vztah s dcerou Annie a na manželskou krizi, kterou způsobí její úmrtí a Darwinova následná ztráta víry v Boha. Herecké výkony Paula Bettanyho coby Darwina a Jennifer Connellyové coby Emmy Darwinové patří k výrazným a v recenzích často diskutovaným aspektům filmu.\n\nJeho premiérou v roce 2009 zahajoval Mezinárodní filmový festival Toronto.\n\n"}
{"id": "511388", "url": "https://cs.wikipedia.org/wiki?curid=511388", "title": "Nachf", "text": "Nachf\n\nNachf ( נַחְף, نحف, v oficiálním přepisu do angličtiny Nahef, přepisováno též Nahf) je místní rada (malé město) v Izraeli, v Severním distriktu.\n\nLeží v nadmořské výšce 304 metrů, v údolí Bejt ha-Kerem na pomezí Dolní a Horní Galileji. Severně od města se do výšky několika set metrů zvedá terénní zlom Matlul Curim, který vrcholí několika dílčími kopci, jako Har Chaluc a Har Šezor. Mezi nimi do údolí spadá vádí Nachal Talil. Jižně od obce leží centrální, převážně rovinatá část údolí Bejt ha-Kerem, z níž tu ovšem vystupuje vrch Giv'at Zakif. Poblíž pramení vodní tok Nachal Šagor, který odvodňuje západní část údolí směrem do Nachal Chilazon.\n\nMěsto se nachází cca 107 kilometrů severovýchodně od centra Tel Avivu a cca 33 kilometrů severovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Nachf obývají Izraelští Arabové stejně jako mnohá další sídla v okolí. Nachf ale leží v aglomeraci židovského města Karmiel. Další menší židovské vesnice jsou rozptýlené v okolní krajině. Město je na dopravní síť napojeno pomocí dálnice číslo 85.\n\nNachf leží na místě, které bylo opakovaně osidlováno v mnoha historických obdobích. V 19. století popisují cestovatelé Nachf jako vesnici osídlenou převážně muslimy, ale žily zde i křesťanské rodiny. Nynější arabská osada zde byla založena v 15. století. V obci se nachází některé středověké památky, včetně mozaiky a starého hřbitova. Jsou tu také dvě muslimské svatyně připomínající arabské bojovníky proti křižákům (Muhamad Rabea a al-Šajch Mahmud). V roce 1890 zde otomanské úřady založily základní školu pro chlapce, která byla v letech 1942-43 rozšířena o dívčí školu.\n\nNachf byl dobyt izraelskou armádou v rámci Operace Chiram během války za nezávislost v říjnu roku 1948. Podle jiného zdroje ale Nachf izraelská vojska obsadila už 15. července 1948 v rámci Operace Dekel. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz.\n\nOd roku 1963 má obec napojení na vodovodní síť. V roce 1968 byl Nachf povýšen na místní radu (malé město). V historickém jádru města stojí stará mešita. Druhá mešita byla dokončena roku 1997 a je nazývána Masdžid al-Nur. V roce 2002 byl v obci otevřen veřejný park zřízený na místě původního lomu na kámen. V obci působí v současnosti 3 základní školy. Jižně od města, na druhé straně dálnice číslo 85, se nachází velká průmyslová zóna Karmi'el-východ.\n\nNa přelomu let 2006 a 2007 město čelilo stávce zaměstnanců místní radnice. Stávku podpořila i odborová centrála Histadrut. Důvodem byla kritická finanční situace obce, která nebyla schopna obecním zaměstnancům vyplácet po několik let řádně mzdy.\n\nNachf je etnicky zcela arabské město. Podle údajů z roku 2005 tvořili Arabové 100% a muslimští Arabové 99,9 % populace. Jde o středně velké sídlo městského charakteru, které ale na okrajích přechází v rozptýlenou zástavbu vesnického typu. K 31. prosinci 2015 zde žilo 12 100 lidí.\n\n"}
{"id": "511390", "url": "https://cs.wikipedia.org/wiki?curid=511390", "title": "Nemocnice na kraji města po dvaceti letech", "text": "Nemocnice na kraji města po dvaceti letech\n\nNemocnice na kraji města po dvaceti letech je pokračování seriálu \"Nemocnice na kraji města\", které v letech 2003 a 2004 natočil režisér Hynek Bočan. Scénář napsal Petr Zikmund.\n\nI v této sérii se děj seriálu odehrává v borské nemocnici a popisuje spletité životní cesty hlavních hrdinů – především lékařů Čeňkové, Blažeje, Králové, Machovce, Sovy ml. a dalších, ale i ostatních postav – vrchní sestry Pěnkavové, Iny, Blažejových dětí atd.\n\n\n\n\n\n\n\n\n\n\n\n\n\n"}
{"id": "511399", "url": "https://cs.wikipedia.org/wiki?curid=511399", "title": "Kraňské vévodství", "text": "Kraňské vévodství\n\nKraňské vévodství ( ', ') nebo také Krajinské vévodství je země, jež existovala v letech 1364–1918 na území současného Slovinska. V letech 1815–1918 bylo korunní zemí Rakouského císařství resp. Rakouska-Uherska. Jeho hlavním městem byla Lublaň, současné hlavní město Slovinska.\n\nOd roku 976 spadalo Kraňsko pod hrabství korutanské. Od roku 1040 bylo markrabstvím pod vládou patriarchů aquilejských. Ve sporech o korutanské dědictví ve 13. století vystoupil se svým nárokem také český král Přemysl Otakar II., který se stal držitelem Kraňska v letech 1269–1276. Po jeho pádu se Kraňsko stalo v letech 1276–1335 majetkem tyrolských hrabat a od roku 1335 bylo součástí habsburských držav.\n\nV roce 1364 bylo stávající markrabství povýšeno na vévodství a posléze se stalo jednou z habsburských dědičných a také korunních zemí. Od konce 15. století do 17. století trpělo Kraňské vévodství tureckými nájezdy. V 16. století bylo jedním z ohnisek luteránské reformace a dějištěm několika selských povstání (1515, 1525 a 1573).\n\nV 19. století bylo přirozeně díky své poloze centrem slovinského národního hnutí, usilujícího za národní svobodu a nezávislost na Rakousku (např. idea „Velkého Slovinska“ či „Slovinského království“).\n\nZa napoleonských válek v letech 1809-1813 bylo Kraňsko součástí tzv. Illyrských provincií náležejících Francii, po bitvě národů se však dostaly zpět pod rakouskou nadvládu. Ač měla francouzská nadvláda krátkého trvání, jde o jeden z mezníků slovinské historie. Napoleon Bonaparte přináší myšlenky nového společenského uspořádání (heslo: volnost, rovnost, bratrství) a zavádí je i na obsazeném území Habsburské monarchie. Slovinština se začala rozmáhat a pronikat do literatury právě za éry Ilyrských provincií (Slovinsko je proto jedním z mála států, kde je mimo Francii Napoleon oslavován).\nV letech 1816–1849 tvořilo část Illyrského království, poté bylo až do roku 1918 jednou z korunních zemí Rakousko-Uherska s titulem vévodství. Po rozpadu Rakouska-Uherska v roce 1918 vešlo téměř celé území Kraňského vévodství do nového státu Slovinců, Chorvatů a Srbů resp. království Jugoslávie. Malý severozápadní cíp připadl spolu s bývalým Rakouským přímořím Itálii.\n\n"}
{"id": "511400", "url": "https://cs.wikipedia.org/wiki?curid=511400", "title": "Rychlost zvuku", "text": "Rychlost zvuku\n\nRychlost zvuku je rychlost, jakou se zvukové vlny šíří prostředím. Často se tímto pojmem myslí rychlost zvuku ve vzduchu, která závisí na atmosférických podmínkách – největší vliv na její hodnotu má teplota vzduchu. Při teplotě 20 °C je rychlost zvuku v suchém vzduchu 343 m/s, tj. 1235 km/h.\n\nV ideálním plynu pro rychlost zvuku platí vzorec\nkde formula_2 je tlak plynu při teplotě \"0 °C\", formula_3 příslušná hustota a formula_4 teplotní rozpínavost pro daný plyn.\n\nPrvní, kdo se pokusil změřit rychlost zvuku ve vzduchu, byl Marin Mersenne. Při pokusech s kanónem naměřil rychlost 428 m/s. Rychlost zvuku ve vodě poprvé přesně měřili Jean-Daniel Colladon a Charles Sturm. Na ženevském jezeře postavili v roce 1827 dvě loďky do vzdálenosti 13487 m. Speciální zařízení zároveň uhodilo do zvonu, ponořeného do vody a odpálilo nálož střelného prachu. Pozorovatel na druhé loďce naměřil rozdíl mezi akustickým a optickým signálem 9,4 s, což odpovídá 1435 m/s.\n\nU pevných látek záleží měření na tom, jestli se měří podélné vlnění v kompaktní hmotě, nebo příčné vlnění na tyči. V kompaktní hmotě je rychlost vyšší.\n\nZe vzorce pro rychlost zvuku v ideálním plynu vyplývá, že pro rychlost zvuku v suchém vzduchu platí zhruba následující vztah:\n\nNásledující tabulka udává přibližné rychlosti zvuku v různých nadmořských výškách:\nK šíření zvuku je potřeba nějakého látkového prostředí. To je takové prostředí, ve kterém jsou nějaké částice – například částice plynů ve vzduchu. Proto se zvuk nešíří ve vakuu, které v ideálním případě neobsahuje žádné částice.\n\n"}
{"id": "511401", "url": "https://cs.wikipedia.org/wiki?curid=511401", "title": "Buk (okres Prachatice)", "text": "Buk (okres Prachatice)\n\nObec Buk () se nachází v okrese Prachatice, kraj Jihočeský, zhruba 5 km vjv. od Vimperka. Leží na Šumavě (podcelek Boubínská hornatina, okrsek Včelenská hornatina), v povodí Cikánského potoka. Žije zde  obyvatel.\n\nPrvní zmínka o osadě Buku se datuje rokem 1299 a pochází ze soupisu vesnic pražského probošta, jemuž vesnice patřila do roku 1390. Od roku 1400 byla součástí volyňského panství, které náleželo proboštství katedrály Svatého Víta v Praze. Buk byl tenkrát izolovanou enklávou tohoto panství uprostřed rozlehlého vimperského panství.\n\nVes byla budována do tvaru okrouhlice. Jednotlivé usedlosti byly stavěny vedle sebe tak, aby chránily obyvatele hlavně proti vlkům, neboť ti ohrožovali domácí zvířata. Na dvou výjezdních cestách ve vsi byla dřevěná vrata, která se na noc zavírala.\n\nVesnice Buk byla postavena kolem vydatného pramene vody. První obyvatelé byli jen částečně svobodní a proto museli chodit na robotu do panství ve Lčovicích. Později odváděli desátek. S nárůstem počtu obyvatel se již všichni nemohli uživit zemědělskou činností a tak odcházeli pracovat do boubínských lesů.\n\nBuk byl součástí lčovického panství až do zániku poddanského zřízení v roce 1848. Církevně byla obec přifařena k Šumavským Hošticím, kde byl kostel a hřbitov. V 19. století odcházelo z naší obce mnoho řemeslníků za prací do Vídně. Hlavně to byli zedníci a ženy jako služky do panských rodin.\n\nV Buku se 26. 9. 1905 narodil Václav Haise, který později působil jako akademický malíř v Praze. Významným rokem pro obec je rok 1920, kdy se Buk oddělil od Šumavských Hoštic a stala se samostatnou.Prvním obecním starostou byl zvolen soustružník z čp. 25 pan Jan Heinzl. Sbor dobrovolných hasičů byl v obci založen v roce 1923 a dochází k zakoupení první požární stříkačky.\n\nV roce 1927 byla v obci zřízena menšinová česká škola a o rok později i mateřská školka.\n\n9. října 1938 byla obec Buk neprávem zabrána německými vojsky a 24. listopadu 1938 byla obec z okupace vypuštěna. Toho dne byly odstraněny závory a byly vykolíkovány hranice mezi Bukem a Vyšovatkou, která zůstala německá.\n\nZa doby okupace za 2. světové války nemohla obec podnikat. Lidé byli posíláni na nucené práce do Německa. Do koncentračního tábora byl poslán pan František Koška, který se už bohužel nevrátil.\n\nObec osvobodila dne 6. května 1945 americká armáda, která se zde zdržela čtyři dny.\n\nElektrifikace obce začíná v červenci roku 1948 a 17. 4. 1951 vrcholí slavnostním rozsvícením. V roce 1950 bylo založeno první Jednotné zemědělské družstvo II. typu. V průběhu dalších let se stavělo v JZD, budovala se kanalizace a byla postavena budova místního národního výboru. V roce 1960 byl zrušen okres Vimperk, území bývalého okresu připadlo pod okres Prachatice. Ke sloučení JZD Buk, Šumavské Hoštice a Kosmo došlo v roce 1961. Postupně byly postaveny bytové domy pro členy JZD a téměř všichni práce schopní obyvatelé pracovali v JZD.\n\nPo roce 1989 bylo JZD změněno na Agrodružstvo ve kterém už nepracuje tolik osob. Někteří občané dojíždějí za prací a pracují u různých soukromých firem např. ve Vimperku a okolí. Do základní školy dojíždějí děti do Šumavských Hoštic. Farností patří obec také do Šumavských Hoštic. V Buku stojí kaple Panny Marie Sedmibolestné, která byla opravena svépomocí v roce 2003. Nový vodovod, plynofikace obce, oprava kanalizace a některých cest proběhla v letech 2003-2004. Na katastrálním území Včelné pod Boubínem, na vrcholu Boubína v nadmořské výšce 1362 m, byla ve spolupráci s okolními obcemi postavena vyhlídková věž, ze které je úchvatný panoramatický pohled na Šumavu a část jižních Čech, za dobrého počasí je možné zahlédnout i pásmo vrcholků Alp.\n\n\n\n"}
{"id": "511402", "url": "https://cs.wikipedia.org/wiki?curid=511402", "title": "Martin Janecký", "text": "Martin Janecký\n\nMartin Janecký (* 29. února 1980 Liberec) je český sklářský umělec. Vytváří sochy pomocí techniky tvarování skla zevnitř žhavé baňky. Svá díla vystavuje pravidelně v Česku i ve světě.\n\nMartin Janecký začal pracovat se sklem již ve svých třinácti letech ve firmě svého otce v České republice. V roce 1998 absolvoval Střední průmyslovou školu sklářskou v Novém Boru a následně získával zkušenosti například v Jižní Africe, Švédsku, Nizozemsku a především v USA, kde studoval na Pilchuck Glass School u Richarda Royala a Williama Morrise. Je rovněž pedagogem-lektorem. Byl hostujícím umělcem a lektorem v mnoha sklářských programech, jako například ve Studiu Muzea skla v Corningu, sklářské škole v Pilchucku, Penlandské školy řemesel, Univerzity v Tojamě.<br>\nV roce 2019 založil vlastní sklářské studio v Praze.\n\nJanecký se věnuje technologii tvarování skla zevnitř žhavé baňky (tzv. inside bubble sculpting), jejíž pomocí vytváří skulptury. Techniku, kterou ovládá jen několik lidí na světě, zdokonalil a přizpůsobil svým nápadům. Zobrazuje především hlavy, figury nebo lebky.\n\nV rámci umělecké rezidence ve Studiu sklářského muzea v Corningu v roce 2017 vytvořil Janecký sérii uměleckých děl inspirovaných oslavami mexického svátku Dne mrtvých, které Janecký několikrát v Mexiku zažil. Přes dvě desítky děl s názvem Día de Muertos byly vystaveny v Heller Gallery v New Yorku v roce 2018.\n\n\n\n"}
{"id": "511403", "url": "https://cs.wikipedia.org/wiki?curid=511403", "title": "Sexuální dráždění", "text": "Sexuální dráždění\n\nSexuální dráždění, jinak též stimulace je proces, zacílený na vyvolání sexuálního vzrušení. V párových aktivitách má nejčastěji podobu neckingu či pettingu, mimo párové aktivity jde převážně o masturbaci (pojem je spojován s ženskou autoerotikou) či onanii (v případě mužů). Sexuální dráždění je základem milostné předehry, předcházející a usnadňující následný pohlavní styk.\n"}
{"id": "511404", "url": "https://cs.wikipedia.org/wiki?curid=511404", "title": "Protiletadlová raketová základna Dobříš", "text": "Protiletadlová raketová základna Dobříš\n\nProtiletadlová raketová základna (zvaná též Klondajk ) nad městem Dobříš mezi vrcholy Jistevník a Vrážky byla od v letech 1985-2001 vojenskou základnou. V současné době zabírá část někdejší základny vědecko-technický park a část soukromá obora rodiny Colloredo-Mansfeld. \n\nBylo v ní umístěno několik druhů raket převážně sovětské výroby. Roku 2001 byla činnost základny ukončena. CAVD - Centrum aplikovaného výzkumu Dobříš, funguje v části areálu od roku 2015. Podílí se hlavně na vývoji 3D kovů a na výzkumu využívání odpadních vod.\n\nProtiletadlová raketová základna (jíž se nejen mezi vojáky základní služby přezdívalo Klondajk a toto označení jí vydrželo dodnes) byla vybudována mezi lety 1981–1985. Ve své době šlo údajně o jednu z největších protiletadlových základen na českém území. Po jejím dokončení zde působil vojenský útvar 5180, tvořený 17., 18. a 19. protiletadlovým raketovým oddílem. Útvar byl vyzbrojen raketami dalekého doletu S-200.\n\nBudování této základny na Hřebenech Brd v polesí Rochota kolem kóty 604 m n. m., na hřebeni mezi vrcholy Jistevník (606 m n. m.) a Vrážky (577 m n. m.), bylo velice náročné, kvůli špatným přírodním podmínkám a také i díky rozličné stavební dokumentaci. Celá stavba probíhala za přísného vojenského utajení. Kvůli výstavbě byla přeložena červeně značená hřebenová turistická trasa do jižnější polohy. Základna má rozlohu přibližně 11 ha a je obehnána 3 m vysokou betonovou stěnou. Mylnou informací je, že tato základna měla sloužit k obraně Prahy. Rakety dalekého dosahu S-200 Vega mohly zasahovat vzdušné cíle ještě nad územím protivníka a byly určené k ničení cílů letících ve velkých výškách, rušících letounů nebo bombardovacích svazů. Mimo jiné měla doplnit i obrannou linii států Varšavské smlouvy.\n\nTento komplex byl rozdělen do třech částí, mezi nimiž bylo zahrnuto zázemí pro personál (kasárny, kuchyně, kino, posilovna…), technická část s požární stanicí, čerpací stanicí PHM a samotnou částí s palebnými postaveními, která zahrnovala budovy pro uskladnění raket, podzemní prostory s výpočetní technikou a také tři betonové rampy (mosty) vysoké 20 metrů pro radiolokátory ozáření cíle (naváděly raketu na cíl).\n\nPo reorganizaci roku 1995 zde působil vojenský oddíl 4431, který byl vyzbrojen pouze raketami středního doletu S-75 Dvina a krátkého doletu S-125 Něva. Roku 2000 zde vznikl samostatný útvar VÚ-4431 Dobříš. Protiletadlová raketová základna však byla na přelomu let 2001/2002 i s novým útvarem zrušena. Poté byla základna opuštěna a nevyužívaná. Větší část pozemků byla navrácena původním majitelům, šlechtickému rodu Colloredo-Mansfeldů (konkrétně zóna s označením C). Mansfeldové poté uvažovali o zboření veškerých staveb, které se na území zóny C nacházeli, kvůli nedostatku finančních prostředků však od tohoto plánu upustili. Byla zde údajně zřízena obora. Uvažovalo se i o výstavbě rozhledny na někeré z ramp, z toho však také sešlo. Zbytek základny (část A a B), kde stojí velké množství staveb byl prodán do soukromých rukou. Po roce 2008 vznikla v části fotovoltaická elektrárna. V roce 2008 však vznikla myšlenka, vybudovat zde vědecko-technický park.\n\nOd roku 2009 je celá základna součástí přírodního parku Hřebeny.\n\nV roce 2012 začala rekonstrukce několika budov v areálu. Ještě před tím se u hlavní budovy objevil nápis Vědecko technický park Dobříš s logem Evropské unie. Ačkoli se to tak nezdálo, vevnitř v areálu probíhal čilý stavební ruch. Byly zrekonstruovány budovy v části A a B. 28.4.2015 byl zveřejněn článek na serveru Novinky.cz, který informoval o tom, že nikdo vpodstatě neví, co se v areálu děje. Krátce před tím byl zahájen provoz webových stránek parku. Jeho oficiální název je Centrum aplikovaného výzkumu Dobříš. Kritici parku v době jeho vzniku poukazovali především na to, že firma CAVD je firmou ,jednoho muže\". Podle informací na webových stránkách CAVD byl 26.11.2015 zahájen zkušební provoz centra. Na jaře 2016 pak byl zahájen skutečný provoz. Od té doby je společnost celkem klasickým způsobem prezentována. Jelikož se areál nachází na Brdské hřebenovce, kolem areálu je velký pohyb turistů a cyklistů. V roce 2016 byly na okolní komunikace položeny nové asfaltové koberce a osazeny dopravní značky.\n\nVýstavba parku přišla na 268,3 miliónu korun. Na výstavbu parku výrazně přispěla Evropská unie či Ministerstvo průmyslu a obchodu.\n\nCentrum aplikovaného výzkumu Dobříš (CAVD) je jedním z nejmodernějších vědeckotechnických parků v Evropě. Specializuje se na aplikaci výsledků vědy a výzkumu do praxe. Areál nabízí technické zázemí jak vyspělým tak začínajícím firmám (pomocí projektu Podnikatelský inkubátor), vysokým školám a inovačním společnostem. V současnosti spolupracuje s více než 50 podniky a organizacemi a se 14 vysokými školami, fakultami a výzkumnými ústavy z celé ČR. Jako svojí hlavní specializaci park uvádí 3D tisk kovů, využívání odpadních vod, vývoj bezpilotního letadla, extrakce rostlin, přeměna bioodpadů na biopalivo a další. Součástí areálu je již víše zmíněná fotovoltaická elektrárna a kotelna na biomasu.\n\nV současnosti se CAVD připravuje na prezentaci při světové výstavě EXPO 2020 v Dubaji. Cavd se prezentuje i na mnoha dalších mezinárodních veletrzích či výstavách.\n\n\nVytvoření podkladů pro širší využití kompozitních materiálů s vlákny (zejména uhlíkovými, kewlarovými, skleněnými) v technické praxi, zejména v oblasti strojírenství\n\n\nAreál bývalé základny se dělí do tří částí (zón):\n\n\nAreál bývalé základny je občas využíván i filmaři. V areálu se například natáčel seriál Kapitán Exner, díl Znamení lyry. V tomto díle televizního seriálu televize Prima byly vidět dobře nejen rampy pro radiolokátory, ale i interiéry a exteriéry budov CAVD a příjezdová cesta k areálu, na kterou byla umístěna neexistující autobusová zastávka. V areálu bylo natočeno i několik záběrů dokumentárního filmu o Emilu Zátopkovi.\n\n\n"}
{"id": "511405", "url": "https://cs.wikipedia.org/wiki?curid=511405", "title": "Březina (dříve okres Blansko)", "text": "Březina (dříve okres Blansko)\n\nBřezina je obec v okrese Brno-venkov v Jihomoravském kraji. Nachází se v Drahanské vrchovině, na okraji CHKO Moravský kras. Rozkládá se na katastrálních územích Březina u Křtin a Proseč u Březiny. Žije zde obyvatel.\n\nDnešní Březinu tvoří dvě bývalé samostatné obce – Březina a Proseč. Jména obou obcí svědčí, že tyto osady vznikaly na lesní půdě a první osadníci mýtili les a zakládali usedlosti. Březina je v místě, kde rostly břízy. Podobně vedlejší vesnice: habr – Habrůvka, buk – Bukovina a Bukovinka.\nBřezina se poprvé připomíná v zemských deskách k roku 1365. Tehdy byla poddanskou vsí Čeňka Krušiny z Lichtenburka, pána hradu Ronova. V listině je uvedena jako Brzyezina. Hrad Ronov stával na strmé skále nad řekou Svitavou východně od Útěchova. Byl vystavěn kolem roku 1360. Po zániku hradu Ronova v 15. století přešla Březina do blízkého panství novohradského (Páni Černohorští z Boskovic, Nový hrad zbudoval moravský markrabě Jošt v letech 1371–1414). V obci byl usazen ve druhé polovině 15. století zeman Jiřík z Březiny, jehož dvůr býval v místech, kde dnes stojí domy č. 9, 10 a 11. Od roku 1604 byla Březina spjata s osudy Pozořic a jejich lichtenštejnské vrchnosti.\nK Březině patřila samota Lhotky. Byla založena jako Nové dvory roku 1746. Od roku 1885 patří Lhotky do katastru obce Hostěnice. Na Lhotkách stával panský dvůr, později tam majitelé panství Lichtenštejnové postavili myslivnu a hájenku a roku 1842 budovu, která sloužila lesním dělníkům jako ubytovna. Naposled je koupil hajný Josef Čapek. V posledních letech vzniklo na Lhotkách rekreační středisko, kde je asi 50 chat. Myslivnu s přilehlou zahradou a polem koupily v roce 1977 Královopolské strojírny na zřízení rekreačního střediska pro své zaměstnance, nedávno objekt změnil majitele.\nSprávu obcí před rokem 1850 vedl rychtář, pudmistr a dva konšelé. Rychtáře schvalovala vrchnost na návrh místních usedlíků, jejich návrhem však vrchnost nebyla vázána. Přísaha rychtářská zněla: „\"Já, XY, přísahám Pánu Bohu, všem Božím svatým, velebnému a nábožnému knězi, převoru a všem konventu kláštera zábrdovického, pánom našim i dědičným, že chci v mém úřadě rychtářském, věrně, právně a spravedlivě souditi, bohatému i chudému, domácímu i přespolnímu, sirotkům i vdovám křivdy nečiniti ani dopouštěti, panského i obecného dobra hleděti, jak nejdále můj rozum stačit může. Tak mi Pán Bůh pomáhej. Matka Boží a všichni svatí.\"“\nPosledním rychtářem v Březině byl Pavel Černohlávek, č. 16. Rychtář v úředních věcech nosil vždy ozdobnou hůl. Pudmistr měl na starosti obecní hospodářství, vybírání daní a dávek a jejich odvod vrchnostenskému úřadu. Konšelé byli ku pomoci rychtáři a pudmistrovi.\nOd roku 1850 byli voleni starostové. První starosta v Březině byl zvolen roku 1850, stal se jím Pavel Šebela. Obecní správa se v prvém svém úsilí věnovala zřizování cest do polí, lesů a okolních vesnic. Bylo to zvláště spojení do Křtin, kam původně hlavní cesta vedla mezi Březinou a Prosečí k severu, než byla později postavena silnice od Brna k Jedovnicím. Druhá cesta, které obě obce věnovaly péči, byla k Bukovině a k Novým Dvorům. Ve finančním hospodaření Březiny v letech šedesátých minulého století příjmy obce plynuly z obecního lesa, nájmu polí, z příspěvku usedlíků a z příspěvku velkostatku z jeho lesa v katastrálním území obce. Obecní příjem v té době činíval celkem 250 až 300 zlatých.\nVyhláškou Ministerstva vnitra ze dne 7. prosince 1950, č. 708/1950 Sb., ve smyslu ustanovení zákona č. 266/1950 Sb., byla obec Proseč sloučena s obcí Březina v jeden správní celek pod společným názvem „Březina“, z obvodu správního a soudního okresu Brno-venkov byla přikázána do správního a soudního okresu Blansko.\n\nV roce 1790 měla Březina 35 domů a 200 obyvatel, roku 1834 34 domů a 247 obyvatel.\n\n\nZápadním okrajem Březiny prochází silnice II/373 z Brna do Křtin a Jedovnic. Z ní se v Březině odpojuje silnice III/37367, která prochází středem vsi a Prosečí směrem k východu, poté serpentinami do údolí Křtinského potoka, kde se napojuje na silnici III/37365. V letech 2017 a 2018 byla realizována komplexní rekonstrukce silnice III/37367 v intravilánu obce. Na rok 2019 byla ohlášena modernizace silnice II/373 směrem na Křtiny.\n\nV Březině jsou autobusové zastávky U Sokolovny, Obecní úřad a Táborská, které obsluhuje autobusová linka 201 z Jedovnic přes Křtiny a Ochoz do Brna na židenické nádraží.\n\nV roce 1911 se uvažovalo o prodloužení železniční tratě z Líšně do Březiny, Křtin a Jedovnic; k realizaci však nedošlo.\n\n\n"}
{"id": "511407", "url": "https://cs.wikipedia.org/wiki?curid=511407", "title": "Elektronická cigareta", "text": "Elektronická cigareta\n\nElektronická cigareta (vaporizér) je zařízení, které bylo vyvinuto a patentováno v Číně v roce 2006. Toto zařízení vytváří aerosol podobný cigaretovému kouři zahřátím kapalné náplně komerčně nazývané \"e-liquid\". Tento aerosol pak uživatel elektronické cigarety vtahuje do plic a vydechuje. Přestože oficiální název zní elektronická cigareta (e-cigareta), jedná se funkcí o vaporizér. \n\nHistorie elektronických cigaret sahá do 20. let 20. století. Prvním, kdo přišel s myšlenkou daného principu, byl Joseph Robinson, který si dal svůj elektrický vaporizér – zařízení, díky němuž bylo možno inhalovat léčivé látky za pomoci elektrického vyhřívání – patentovat po několikaletém bádání v roce 1927. Přestože jeho myšlenka upadla na delší čas v zapomnění, znovu se jí chopil v 60. letech Herbert A. Gilbert a zkonstruoval první netabákovou cigaretu bez kouře, čímž se vaporizér přiblížil své dnešní podobě i uplatnění. Posledním mužem v řadě těch, kdo si mohou nárokovat autorství e-cigarety, je Číňan Hon Lik, který se zasloužil nejen o vzkříšení této myšlenky, ale spolu s ním o čistší a bezproblémovější průběh olympijských her v Pekingu roku 2008. V současnosti je přístup k elektronickým cigaretám ve světě poněkud rozporuplný, zatímco některé země jejich využívání preferují, jiné jsou k nim více než kritické a poukazují na fakt, že neexistují žádné potvrzené studie o neškodnosti jejich používání, kterým zastánci argumentují.\n\nČeská republika se po Číně, Izraeli, Austrálii a Turecku pátou zemí na světě, kde se elektronická cigareta začala distribuovat. V létě 2009 byl v ČR schválen zákon, který elektronickou cigaretu definuje a vymezuje podmínky používání a prodeje. Podle tohoto zákona se elektronickou cigaretou rozumí \"„výrobek napodobující funkci tabákového výrobku nebo tabákové potřeby, jehož účelem je vdechování nikotinových výparů, včetně příslušenství takových výrobků.“\" Česká vláda v roce 2015 navrhla zakázat používání elektronických cigaret všude tam, kde tabákový zákon zakazuje kouření (nově by se mělo jednat i o vnitřní prostory restaurací a barů). Doposud používání elektronických cigaret zakazují pouze vnitřní předpisy některých provozovatelů, např. Smluvní přepravní podmínky Pražské integrované dopravy. Dne 31. května 2017 začal platit v České republice úplný zákaz kouření ve veřejných prostorách, přičemž tento zákon se dotýká i elektronických cigaret. Výjimku mají pouze v provozovnách stravovacích služeb.\n\nProdejci elektronických cigaret často označují dým vycházející z elektronické cigarety jako páru. Takové označení není přesné, protože jde ve skutečnosti o aerosol, směs pevných a kapalných částic v plynu. V elektronických cigaretách není náplň zapálena, takže aerosol neobsahuje látky vznikající hořením, jako je oxid uhelnatý, dehet, atd.. Rozdíly složení tabákové a elektronické cigarety jsou následující:\nKuřáci elektronických cigaret mohou vdechovat celou řadu nebezpečných chemických látek. Některé chemické analýzy například prokázaly, že ve výparech řadu dráždivých nebo dokonce karcinogenních látek, jde o formaldehyd, akrolein, acetaldehyd, toluen, některé nitrosaminy nebo těžké kovy (nikl, kadmium). Výpary e-cigaret proto mohou představovat problém nejen pro zdraví kuřáků, ale i pro znečištění vnitřního ovzduší.\n\nPřechod kuřáka na elektronické cigarety vede k menšímu poškození zdraví jak u kuřáků, tak u dalších lidí vystavených aerosolu místo tabákového kouře. U některých kuřáků se při půlročním výzkumu ukázalo, že jim e-cigarety můžou nahradit běžné cigarety a na konci výzkumu běžné cigarety nekouřili.\n\nNepanuje shoda na tom, zda jsou elektronické cigarety prvním krokem ke kouření. Skupina lékařů a vědců tvrdí, že se nic takového neprokázalo a jedná se jen cestu, jak eliminovat prosazení elektronických cigaret. Později zveřejněná studie mezi více než 60 000 žáky základních a středních škol v USA došla naopak k závěru, že z dětí, které zkusily elektronickou cigaretu, jich chce začít kouřit dvojnásobek oproti dětem, které elektronickou cigaretu nezkusily. Ve Spojených státech tvoří pětinu kuřáků elektronických cigaret lidé, kteří nikdy nekouřili nebo přestali kouřit před více než pěti lety. Australská studie z roku 2014 říká, že počet nekuřáků (tabákových cigaret), kteří používají elektronickou cigaretu, je malý a není prokázán přestup od elektronických cigaret ke klasickým.\n\nStudie se zaměřila na několik skupin kuřáků a exkuřáků: na ty, kteří kouří běžné cigarety, bývalé kuřáky, kteří přešli na e-cigarety, bývalé kuřáky na substituční nikotinové terapii a bývalé kuřáky, kteří dnes kouří elektronicky nebo užívají i náhradní nikotinovou terapii s těmito výsledky:\n\n„...porovná-li se dlouhodobé používání elektronických cigaret s běžným kouřením, je pravděpodobně zdraví prospěšnější, určitě vzhledem k riziku vzniku rakoviny. E-cigarety jsou podstatně bezpečnější než obyčejné cigarety.“ citoval v roce 2017 server \"The Daily Dot\" Liona Shahaba, jednoho z vědců, kteří se podíleli na dlouhodobé studii.\n\nBěžné cigarety způsobily např. v letech 2001 až 2010 na území České republiky celkem 8176 požárů, což je okolo 4 % všech požárů vůbec; bylo při nich usmrceno 176 osob). V několika případech však došlo k výbuchu baterie elektronické cigarety a vážným poraněním kuřáků. \n\nJak konstatuje americký úřad pro požáry, na to, že nyní je v USA cca 2,5 mil kuřáků elektronických cigaret, je riziko vzniku požárů velmi nízké. Od roku 2009 do roku 2014 bylo evidováno 25 těchto případů, z toho 80 % vzniklo při nabíjení, pouze 8 % při užívání (tedy pouze 2 případy za 5 let).\n\nRegulované produkty amerického potravinářského a léku (FDA), jako jsou nikotinové inhalátory, jsou pravděpodobně bezpečnější než e-cigarety. Systematické přezkoumání v roce 2014 dospělo k závěru, že zdravotní úřady přehnaly rizika elektronických cigaret a uvedla, že i když mohou existovat určitá zbývající rizika, riziko používání elektronických cigaret je pravděpodobně malé ve srovnání s kouřovým tabákem.\n\nÚroveň vstřebaného nikotinu u nekuřáků vystavených aerosolu elektronických cigaret je podobná jako u nekuřáků vystavených kouři běžných cigaret. Množství vstřebaného nikotinu pasivním kuřákem je tak malé, že nemá vliv na jeho zdraví a ani nemůže způsobit jeho závislost na nikotinu.\n\nKolem elektronických cigaret vznikají mýty a zároveň různé studie, které informují proti (např. informace o koncentraci škodlivin) – vydechovaný aerosol se liší od kouře běžných cigaret: v aerosolu je méně jemných částic, ale více některých těžkých kovů v porovnání s kouřem běžných cigaret, či pro – např. porovnání obsahu různých látek v e-cigaretě a klasické cigaretě. Vydechovaný aerosol obsahuje kromě nikotinu i ultrajemné pevné částice a těkavé organické sloučeniny, například monopropylenglykol. Vystavení monopropylenglykolu ve formě aerosolu může způsobit podráždění očí a horních dýchacích cest. Ale zatím nejsou k dispozici zhodnocení dlouhodobého účinku pasivního vdechování aerosolu z elektronických cigaret, na rozdíl od klasických cigaret, kde jsou negativní účinky na zdraví uživatele dokázány a jsou považovány za velmi škodlivé zdraví. Zatímco v elektronické cigaretě hledáme jen několik potenciálně nebezpečných látek, v klasické tabákové cigaretě je prokázáno na 4000 nebezpečných substancí.\n\nNáplň elektronické cigarety, tedy e-liquid, je většinou založena na monopropylenglykolu a glycerolu. Obsahuje aromatické látky, většinou buď potravinářská aromata, nebo speciálně pro tento účel vytvořená aromata tabákových příchutí. V závislosti na receptuře pak může obsahovat menší procento vody, alkoholu a organických kyselin. Při kontrole dovozců e-liquidů do Česka v roce 2013 bylo zjištěno, ze většina dovozců porušila chemický zákon při označovaní těchto produktů.\n\nNáplň může obsahovat volitelné množství nikotinu. Běžné obsahy nikotinu v komerčních e-liquidech jsou 0 mg/ml, 3 mg/ml, 6 mg/ml, 8 mg/ml, 12 mg/ml, 16 mg/ml, 18 mg/ml, 20 mg/ml. EU snížila maximální obsah nikotinu v náplních na 20 mg (toto omezení je pod regulací nazvanou TPD). Dále toto se toto omezení vztahuje na maximální objem nikotinových náplní tj. 10 ml.\nElektronická cigareta se skládá z dvou funkčních částí:\n\nJako baterie se používají lithium-iontové akumulátory. U některých typů najdeme vestavěný akumulátor, jindy to jsou jeden nebo dva vyjímatelné články. Pro účely elektronické cigarety se u nich uvádí typ spínání: AUTO a MANUAL. Spínání typu Auto znamená, že k sepnutí obvodu dojde při potažení z elektronické cigarety. Spínání Manual je zajištěno tlačítkem, které je třeba stisknout při potažení z elektronické cigarety.\n\nV atomizéru, který je napájen elektrickým proudem z baterie, se odpařuje náplň. Většinou se jedná o topnou spirálku z odporového drátu (kanthal), která je v kontaktu se savým materiálem napuštěným e-liquidem. Ten je zahříván na teplotu 100–250 °C a vzniká kouři podobný aerosol. Atomizér svoji konstrukcí a provedením zásadně ovlivňuje výslednou chuť, množství dýmu a další vlastnosti elektronické cigarety.\n\nPatrona (\"cartridge\") je zásobník a podavač e-liquidu k atomizéru.\n\nCartomizér je spojení atomizéru a patrony v jeden celek. \n\nNovější a běžně užívané typy elektronických cigaret už používají možnost plnění e-liquidu přes echomizér či clearomizér.\nKlasické elektronické cigarety jsou často subtilnější zařízení s jednou baterií poskytující nižší výkon. Naopak gripy, neboli mody, jsou robustnější přístroje mnohdy se dvěma vyjímatelnými bateriemi a výrazně vyšším výkonem. Výsledkem je tak větší množství aerosolu, který tyto elektronické cigarety produkují. Gripy se dále dělí na mechanické a elektronické.\n\nElektronické gripy mají často displej informující o parametrech, jako jsou kapacita baterie, teplota žhavicí spirály atd.\nPostupným vývojem se elektronické cigarety stále méně podobají klasickým tabákovým cigaretám. Rozměry i hmotnost se spíše zvětšují, protože podstatnějšími parametry oproti vzhledu jsou kapacita a výdrž baterie, dostatečně výkonný atomizér a optimální zásoba e-liquidu, proto není neobvyklé mít e-cigaretu výkonnější než 100 W.\n\n"}
{"id": "511409", "url": "https://cs.wikipedia.org/wiki?curid=511409", "title": "We Shoot with Love", "text": "We Shoot with Love\n\nWe Shoot with Love (2009) je krátký povídkový film českých a slovenských režisérů, kteří si napsali i scénář svých povídek. Při délce filmu něco málo přes 10 minut vychází na každou část zhruba dvě minuty.\n\nKnihovník (Vojtěch Kotek) spatří v čítárně krásnou studentku (Kristýna Leichtová), sedne si naproti ní k vedlejšímu stolu a snaží se ji zaujmout přesně danými svůdnými pohledy vyčtenými z knížky \"Jak sbalit ženu\".\n\nProdukce: Daniela Stránská, hudba: Karel Havlíček, kamera: Tomáš Sysel, střih: Petr Mrkous.\n\nMuž (René Přibil) střílí na lidi na televizní obrazovce, ti se zasažení kácejí k zemi.\n\nProdukce: Lucie Slavíčková, hudba: Jakub Hauskrecht, kamera: Alexander Šurkala, střih: Saša Gojdičová.\n\nSouboj dvou řidičů a jejich aut v temném uzavřeném prostoru.\n\nProdukce: Jiří Heršálek, hudba: DJ Mike Trafik, kamera: Jakub Dvorský, střih: Petr Mrkous.\n\nV zapadlém suterénu to vře jak na zápasech wrestlerů, diváci divoce sází a vprostřed shluku sedí dva zápasníci a pomocí elektrod zapojených po těle a na hlavě se snaží vyhrát závod elektrických žab poháněných elektřinou z jejich těl. Muž, který od začátku závodu prohrává (Petr Vaněk), spatří mezi diváky ženu a vzpomínky na jejich společně strávené chvíle ho vyburcují k drtivému finiši a těsnému vítězství.\n\nProdukce: Jan Hrubec, hudba: Michal Novinski, kamera: Jakub Dvorský a Jan Čabalka, střih: Petr Turyna.\n\nMladík (Jiří Mádl) výlohou z obchodu spatří na ulici krásnou dívku (Jenůfa Boková), rychle popadne z regálu deodorant značky Boo, zaplatí a vyběhne za dívkou. Pronásleduje dívku po Praze, ale dívka se o něj vůbec nezajímá, zato za ním se tvoří hlouček mužů. Ukáže se, že mladík ve spěchu omylem koupil a na sebe nastříkal deodorant pro ženy. Na Staroměstském náměstí se na malý hlouček už nabalí velký dav mužů (např. Jan Antonín Duchoslav, který uteče od své dívky a nechá ji stát pod Orlojem) a ti mladíka nakonec pravděpodobně ušlapou.\n\nProdukce: Jan Hrubec, hudba: Jan P. Muchow, kamera: Martin Preiss, střih: Petr Staněk.\n"}
{"id": "511410", "url": "https://cs.wikipedia.org/wiki?curid=511410", "title": "Elena Baltachová", "text": "Elena Baltachová\n\nElena Baltachová ( \"\", 14. srpna 1983, Kyjev, Sovětský svaz – 4. května 2014, Ipswich, Spojené království) byla britská profesionální tenistka. Hrála pravou rukou, bekhendem obouruč. Jejím nejvyšším umístěním na žebříčku WTA ve dvouhře bylo 49. místo (13. září 2010) a ve čtyřhře 213. místo (17. říjen 2005). Na okruhu WTA nevyhrála žádný turnaj, ale na okruhu ITF zvítězila v 11 turnajích ve dvouhře a 4 ve čtyřhře. Zemřela na rakovinu ve věku 30 let.\n\nNarodila se v Kyjevě. Pocházela ze sportovní rodiny. Otec Sergej byl fotbalistou, matka Olga reprezentovala Sovětský svaz v moderním pětiboji a sedmiboji. Z Kyjeva se ve věku 6 let odstěhovala do anglického Ipswiche, kde otec získal fotbalové angažmá, a po jeho dalším přestupu se po roce přesunuli do Skotska. Na konci života žila v londýnském obvodu Enfield a v Ipswichi.\n\nV roce 2001 postoupila do semifinále juniorky Wimbledonu a o rok později vyhrála první dva tituly na okruhu ITF (v britském Felixstowe a v Pamploně) a postoupila do třetího kola Wimbledonu. Hrála tam na divokou kartu, porazila mj. Amandu Coetzerovou, ale prohrála s Jelenou Lichovcevovou. Pod vedením trenérky a bývalé britské jedničky Jo Durieové se sama stala nejlepší Britkou ve světovém žebříčku a zůstala jí s krátkými přestávkami až do roku 2012, kdy ji přeskočily mladší soupeřky. Už tehdy, v 19 letech se stala i členkou reprezentačního fedcupového týmu Velké Británie, ve kterém zůstala až do konce kariéry. Sehrála v něm celkem 28 dvouher a 21 čtyřher.\n\nJejí vzestup ale zastavily zdravotní potíže. Původně tajemná náchylnost k nákazám nakonec byla vysvětlena chronickou nemocí jater (primární sklerozující cholangitidou), která snižovala schopnosti jejího imunitního systému a která je spojená se zvýšeným rizikem vzniku rakoviny jater.\n\nZdravotní problémy zasáhly i její kariéru. Mezi výsledky v dalších letech vynikl postup do třetího kola na Australian Open 2005, do kterého prošla až z kvalifikace. Vyhrála několik dalších turnajů ITF, zejména třikrát v letech 2010, 2011 a 2013 zvítězila na kvalitním AEGON Championships v Nottinghamu, ale na okruhu WTA nikdy nehrála ani finále.\n\nDo první stovky světového žebříčku se i proto prosadila až v roce 2009 a o rok později dosáhla svého vrcholu, když se posunula až na 49. místo. V letech 2009 až 2012 byla nejlepší Britkou ve světovém žebříčku nepřetržitých 132 týdnů v řadě. Navzdory zdravotním potížím, které kromě nemoci zahrnovaly i zranění, nevynechala možnost startovat na Letních olympijských hrách v Londýně, kde porazila Maďarku Ágnes Szávayovou, než prohrála ve druhém kole s Anou Ivanovićovou, hned poté .\n\nV listopadu 2013 ukončila kariéru a oznámila, že se bude věnovat práci trenérky v nové akademii, kterou v Ipswichi založila se svým dlouholetým trenérem Ninem Severinem. V prosinci 2013 se Severino stal jejím manželem.\n\nV lednu 2014 jí ale lékaři diagnostikovali rakovinu jater, na kterou 4. května zemřela. Její památku uctily mnohé tenisové osobnosti, včetně pěti desítek tenistů, kteří na její počest drželi minutu ticha na tenisovém turnaji v Madridu. Tenisový korespondent BBC Russell Fuller při té příležitosti připomněl, že právě její výsledky ukázaly cestu nadějným Britkám, jako Lauře Robsonové nebo Heather Watsonové.\n\nŽádného finále na WTA se neúčastnila.\n\nElena Baltachová se zúčastnila 39 zápasů ve Fed Cupu za tým Spojeného království s bilancí 19-9 ve dvouhře a 14-7 ve čtyřhře.\n\n"}
{"id": "511414", "url": "https://cs.wikipedia.org/wiki?curid=511414", "title": "Přirozená teologie", "text": "Přirozená teologie\n\nPřirozená teologie je nauka, která je součástí metafyziky a zabývá se rozumovou stránkou existence Boha, zejména pak rozumovými důkazy Boží existence, které formulovali Anselm z Canterbury a Tomáš Akvinský. Důkaz Anselmův je nazýván též ontologickým nebo přímým a ve stručnosti tvrdí, že pokud je Bůh součástí našich myšlenek, pak je. Tomáš Akvinský ve své Sumě teologické formuloval 5 důkazů boží existence.\n\n\nAkvinského teze byly nejprve církví odmítány, prosadily se až díky tomistické filosofické škole.\n"}
{"id": "511419", "url": "https://cs.wikipedia.org/wiki?curid=511419", "title": "Vnitrozemí", "text": "Vnitrozemí\n\nVnitrozemí je geografická oblast zemského povrchu, která neobsahuje pobřeží zálivu, moře či oceánu. Opakem vnitrozemí jsou přímořské oblasti. Za vnitrozemí se mohou považovat oblasti, ve kterých již není patrný vliv moře či oceánu (prostřednictvím například jeho fauny, flóry, mořských proudů, (mikro)klimatu, salinity vodních par…)\n\nPojem vnitrozemí se též používá jako opak k pojmu pohraničí.\n\nPojem přibližně podobného významu je pevnina. Rozdíl mezi nimi je například v tom, že o vnitrozemí se dá hovořit i u většího ostrova, kde pevnina vůči pojmu „ostrov“ působí jako opozitum. V obou případech ale není definována žádná hranice, která by je přesně vymezovala.\n\nVýznam pojmu vnitrozemí také přestupuje do přídavného jména vnitrozemské (podnebí, klima, počasí, rostliny, státy).\n\nVnitrozemský stát je stát, který nemá pobřeží vedoucí do světového oceánu (např. Turkmenistán s pobřežím Kaspického moře mezi ně nepatří). Existují však vnitrozemské státy (Etiopie, Bolívie) s oblastmi natolik blízkými moři či oceánu, že tyto oblasti lze označit jako přímořské, nikoli vnitrozemské.\n\nThe World Factbook uvádí 44 zemí a států, které jsou vnitrozemské. Jsou to: Afghánistán, Andorra, Arménie, Rakousko, Ázerbájdžán, Bělorusko, Bhútán, Bolívie, Botswana, Burkina Faso, Burundi, Čad, Česko, Etiopie, Vatikán, Maďarsko, Kazachstán, Kyrgyzstán, Laos, Lesotho, Lichtenštejnsko, Lucembursko, Malawi, Mali, Moldavsko, Mongolsko, Nepál, Niger, Paraguay, Rwanda, San Marino, Severní Makedonie, Srbsko, Slovensko, Středoafrická republika, Svazijsko, Švýcarsko, Tádžikistán, Turkmenistán, Uganda, Uzbekistán, Západní břeh Jordánu, Zambie, Zimbabwe.\n\nExistují dva státy, které jsou dvojnásobně vnitrozemské (tj. sousedí opět pouze s vnitrozemskými státy). Jsou to: Lichtejštensko a Uzbekistán.\n"}
{"id": "511425", "url": "https://cs.wikipedia.org/wiki?curid=511425", "title": "548 př. n. l.", "text": "548 př. n. l.\n\n"}
{"id": "511427", "url": "https://cs.wikipedia.org/wiki?curid=511427", "title": "Musse", "text": "Musse\n\nMusse je stará jednotka hmotnosti používaná na Kypru.\n\nVelikost 1 musse činila přibližně 27,9 kg.\n\n"}
{"id": "511428", "url": "https://cs.wikipedia.org/wiki?curid=511428", "title": "Kasm", "text": "Kasm\n\nKasm je stará jednotka hmotnosti používaná v Etiopii.\n\nVelikost 1 kasm činila přibližně 3,9 g, případně také kolem 8,6 g.\n\n"}
{"id": "511431", "url": "https://cs.wikipedia.org/wiki?curid=511431", "title": "Společenská smlouva", "text": "Společenská smlouva\n\nSpolečenská smlouva je pojem z filosofie a společenských věd. Jedná se o teorii, podle níž veškeré právní a mocenské vztahy ve společnosti jsou dány jakousi implicitní dohodou mezi všemi členy dané společnosti. Motivací je nejistota, kterou lidé pociťují. Výměnou za ztrátu části svobody se jim dostává ochrany jejich oprávněných práv a jistoty. Reprezentanty této teorie jsou Thomas Hobbes, John Locke a Jean-Jacques Rousseau. Hobbes se domníval, že lidé jsou ve své povaze špatní, proto musí být nad nimi suverén, který tuto špatnost trestá a vynucuje si dodržování svých norem. Naopak Rousseau si idealizuje stav před existencí společenské smlouvy. Glorifikuje divocha. Domnívá se, že civilizace naopak v člověku zabíjí jeho dobré vlastnosti.\n"}
{"id": "511433", "url": "https://cs.wikipedia.org/wiki?curid=511433", "title": "Grejdr", "text": "Grejdr\n\nGrejdr ( ) je samojízdný stavební stroj určený ke srovnávání velkých ploch při zemních pracích. Typické grejdry jsou třínápravové. Mnohem méně rozšířené jsou malé, dvounápravové grejdry. Motor a kabina řidiče se nachází zpravidla nad vzadu umístěnými dvěma nápravami. Třetí, přední náprava je řiditelná. Uprostřed, mezi nápravami se nachází široká radlice. Radlice je u většiny grejdrů otočná o 360 ° kolem svislé osy, výškově nastavitelná, výsuvná do boků a na obě strany výkyvná. Před přední nápravou může být umístěna další radlice použitelná pro hrubší práce. \n\nTypická oblast nasazení grejdrů je v silničním a železničním stavitelství pro srovnávání zemní pláně zemního tělesa, např. násypu, před jeho hutněním a položením krytu vozovky, železničního svršku, apod.\n\nGrejdry se rozlišují, tak jako ostatní stavební stroje, podle hmotnosti. Další rozlišovací hlediska mohou být podle výkonu motoru a šířky radlice.\n\n\n"}
{"id": "511444", "url": "https://cs.wikipedia.org/wiki?curid=511444", "title": "Ferrino", "text": "Ferrino\n\nFerrino S.p.A. je italský výrobce outdoorového vybavení. Cesare Ferrino ji založil v roce 1870, kdy si nechal patentovat nový postup při výrobě nepromokavých textilií. Začátky této firmy jsou spojeny s firmou FIAT, pro kterou Ferrino vyrábělo nepromokavé plachty na vozy. \n\nV současnosti je jednou z nejstarších outdoorových značek, se kterou se spojují jména jako Reinhold Messner, Carla Perotti a mnoho dalších..V roce 1994 přichází Ferrino s novou řadou výrobků High Lab, na kterou poskytuje doživotní záruku na materiál a zpracování.\n"}
{"id": "511458", "url": "https://cs.wikipedia.org/wiki?curid=511458", "title": "Tiscali.cz", "text": "Tiscali.cz\n\nTiscali.cz je český internetový portál, který vznikl v roce 1998 společností TISCALI Telekomunikace Česká republika s.r.o. Primárním cíle portálu Tiscali.cz byla podpora prodeje telekomunikačních služeb mateřské firmy. \n\nV roce 2000 se TISCALI slučuje s World Online. Jako ostatní portály se zaměřuje na poskytování e-mailové schránky zdarma. Mezi další důležité služby portálu patří všeobecné zpravodajství, herní zpravodajství Tiscali Games a filmové recenze Dokina.cz.\n\nPo delší době stagnace mění portál Tiscali.cz 8. leden 2009 majitele na TISCALI MEDIA, a.s. a opět se snaží získat svůj podíl na trhu.\n\nMomentálně pod Tiscali.cz patří tyto projekty:\n\na další. Servery společnosti TISCALI MEDIA navštěvuje okolo 3 milionů návštěvníků měsíčně.\n\n"}
{"id": "511463", "url": "https://cs.wikipedia.org/wiki?curid=511463", "title": "Hradba a věž", "text": "Hradba a věž\n\nHradba a věž ( חומה ומגדל, \"Choma u-migdal\", v anglické literatuře \"Tower and stockade\") byla osidlovací metoda sionistických osadníků v britské Palestině během arabského povstání v letech 1936–1939, kdy mandátní úřady omezovaly nové židovské osidlování.\n\nV průběhu této kampaně bylo založeno celkem 52 (dle některých pramenů až 56) osad tohoto typu od Danu na severu až po Kfar Menachem na jihu. Předností této metody byla rychlá stavba (jeden den, často během noci) a dobrá obranyschopnost. Stavělo se z předem připravených dílů. Centrem stavby byl dvůr (většinou 35 x 35 m), obehnaný dřevěnou hradbou a vyhlídková věž. Další budovy byly sruby, dočasně se bydlelo i ve stanech. Stěny hradby a věže byly ze dvou vrstev prken, mezi nimiž byl nasypán štěrk, což mělo zabránit průstřelu. V každé této pevnosti byly také úkryty zbraní. K dokumentaci této metody bylo založeno muzeum v Chanitě a další model těchto osad stojí v Kfar Menachem.\n\n"}
{"id": "511465", "url": "https://cs.wikipedia.org/wiki?curid=511465", "title": "Explorer 15", "text": "Explorer 15\n\nExplorer 15 (též EPE-3, EPE-C) byla vědecká družice NASA, zaměřená na studium uměle vytvořeného radiačního pásu vzniklého během jaderného testu Starfish Prime z července 1962. Byla třetí ze série , kam patřily i družice Explorer 12, Explorer 14 a Explorer 26. Družice byla vybavena přístroji, které původně sloužily jako záloha pro Explorer 14.\n\nExplorer 15 byl vynesen 27. října 1962 raketou Delta A a byl umístěn na eliptickou dráhu s perigeem 300 km a apogeem o 17 438 km. Během startu selhalo zařízení pro řízení rotace a ta tak zůstala stejná po celou dobu životnosti na hodnotě 73 ot/min. Družice vstoupila do atmosféry 19. prosince 1978 a shořela.\n\nDružice disponovala celkem šesti křemíkovými detektory. Dva detektory vyčnívaly z tělesa sondy a měly tak zvětšené zorné pole. Ostatní čtyři byly umístěny po obvodu, kolmo k ose rotace. Detektory byly citlivé na elektrony s energiemi 0,5-2,8 MeV a protony s energiemi 2,1-4 MeV. Hlavním úkolem detektorů bylo studium radiačního pásu po jaderném testu. Užitečná data byla shromažďována do 23. prosince 1962.\n\nK měření byla použita dvojice plastových scintilačních detektorů. První detektor byl směrový a byl umístěn kolmo k ose rotace se zorným úhlem 16° a dokázal snímat elektrony s energií na 500 keV. Druhý detektor byl všesměrový a dokázal měřit samostatně tok protonů (40-110 MeV) a elektronů (> 4 MeV). Data z obou detektorů byla sbírána po dobu 9,3 sekundy a poté byla každých 69 sekund odesílána se zbytkem telemetrie. Data z přístroje byla přijímána do 30. ledna 1963.\n\nOstatní přístroje byly identické s Explorerem 14.\n\n"}
{"id": "511466", "url": "https://cs.wikipedia.org/wiki?curid=511466", "title": "The European Society for History of Law", "text": "The European Society for History of Law\n\nThe European Society for History of Law (Evropská společnost pro právní dějiny, z.s.) je celoevropské sdružení se sídlem v Brně založené v roce 2009. Společnost sdružuje nejen osoby z akademického prostředí, nýbrž spolupracuje i s významnými osobnostmi z justice (především Ústavního soudu), státního zastupitelství, advokacie či veřejné správy, které výrazným způsobem přispívají k naplnění cílů sdružení.\n\nTato společnost umožňuje zejména právnické veřejnosti poznat historické souvislosti současné i budoucí právní úpravy jednotlivých institutů. Umožní právníkům v právní praxi zprostředkovat a přiblížit dobové názory na některé právní problémy a dnes již zapomenutou judikaturu. Úkolem The European Society for History of Law je podporovat výzkum v oblasti právních dějin, romanistiky a dějin právního myšlení v různých evropských zemích. Předmět zájmu tedy tvoří:\n\nThe European Society for History of Law organizuje pro své členy konference, přednášky, semináře, exkurze a společná setkání, na kterých jsou diskutovány aktuální otázky evropských právních dějin a které slouží jako platforma pro prezentaci vědeckých výsledků právních historiků z evropských států. K posledně jmenovanému významně přispívá rovněž i vydávání anglicky a německy psaného recenzovaného časopisu \"Journal on European History of Law\" , který za pomoci těchto dvou „univerzálních“ jazyků zprostředkovává poznatky z právní historie a romanistiky zájemcům z celého světa.\n\nPro členy z České a Slovenské republiky vydává The European Society for History of Law čtyřikrát ročně informační bulletin , ve kterém jsou publikovány recenze a anotace právněhistorických knih, pozvánky na konference či zprávy z vědeckého života.. Pro členy společnosti ze zahraničí vydává společnost dvakrát ročně informační Newsletter of the European Society for History of Law . Archiv obou těchto informačních instrumentů se nachází na internetových stránkách společnosti.\n\nČlenové The European Society for History of Law se aktivně autorsky i organizačně účastní na projektu Encyklopedie českých právních dějin, který je realizován od roku 2013 a jehož účelem je komplexně encyklopedicky zpracovat celou materii českých a československých právních dějin.\n\nZa posledních šest let své existence společnost spoluzorganizovala společně s Katedrou dějin státu a práva Právnické fakulty Masarykovy univerzity v Brně desítku konferencí věnovaných především dějinám trestního práva, právní archeologii či různým právněhistorickým výročím.\n\nThe European Society for History of Law podporuje vydávání knih z oblasti právní historie a římského práva jak začínajícím, tak i významným právním historikům a romanistům. Za dobu trvání této společnosti se podařilo vydat tři desítky monografií a konferenčních sborníků. Veškeré publikace vydávané sdružením The European Society for History of Law prochází recenzním řízením. Členové vědecké rady jsou osobnosti z akademického prostření i právní praxe.\n\nOd roku 2018 hodnotí odborná porota Evropské společnosti pro právní dějiny, z.s. \"(The European Society for History of Law)\" knihy z oblasti českých a slovenských právních dějin, obecných právních dějin a římského práva, které byly vydány v předcházejícím roce.\nOcenění \"Právněhistorická kniha roku 2017\" bylo uděleno Ivaně Bláhové z Ústavu právních dějin Právnické fakulty Univerzity Karlovy za monografii \"\"Rekodifikace trestního práva procesního v letech 1948-1950\"\".\nOcenění \"Právněhistorická kniha roku 2018\" obdržel Ladislav Vojáček z Katedry dějin státu a práva Právnické fakulty Masarykovy univerzity v Brně za monografii \"\"První československý zákon. Pokus o opožděný komentář\".\"\n\nOd roku 2019 uděluje společnost vybraným osobnostem z České republiky a Slovenska ocenění za celoživotní přínos pro rozvoj právní historie. V roce 2019 se stal laureátem této ceny slovenský právní historik Jozef Beňa. \n\n\n"}
{"id": "511469", "url": "https://cs.wikipedia.org/wiki?curid=511469", "title": "Peki'in", "text": "Peki'in\n\nPeki'in nebo Pki'in, v transliteraci arabského názvu Buka'ja ( פְּקִיעִין, البقيعة, v oficiálním přepisu do angličtiny Peqi'in (Buqe'ia)) je místní rada (malé město) v Izraeli, v Severním distriktu.\n\nLeží v nadmořské výšce 555 metrů, na okraji masivu Har Meron v Horní Galileji, cca 113 kilometrů severovýchodně od centra Tel Avivu a cca 37 kilometrů severovýchodně od centra Haify.\n\nMěsto se nachází v údolí vádí Nachal Peki'in, které sem přitéká od města Bejt Džan. Východně od obce terén prudce stoupá do vysočiny Har Peki'in, která je volnou součástí masivu Har Meron. Jihozápadně od města se zvedá hora Har Pelech, na jižní straně je to vrch Tel Charašim a Har Šezor, za kterým pak terén prudce klesá do údolí Bejt ha-Kerem.\n\nPeki'in je situován v hustě osídleném pásu, přičemž osídlení v tomto regionu je etnicky smíšené. Vlastní Peki'in obývají arabsky mluvící izraelští Drúzové stejně jako některá další sídla v okolí. Nedaleko ale leží židovská vesnice Peki'in ha-Chadaša. A v osídlení zdejšího regionu jsou přítomny i četné vesnice muslimských a křesťanských Arabů. Město je na dopravní síť napojeno pomocí lokální silnice číslo 864.\n\nPeki'in leží na místě stejnojmenného židovského sídla z počátku letopočtu, zmiňovaného v Talmudu a Mišně. V jeskyni poblíž obce se podle tradice ve 2. století našeho letopočtu skrýval po porážce Povstání Bar Kochby slavný rabín Šim'on bar Jochaj (ר׳ שמעון בר-יוחאי) před římskými pronásledovateli.\n\nJméno obce je odvozeno od slova \"údolí\" (: Bik'at) pod svahy Meronu. Koncem 11. století dorazili do vesnice muslimští obyvatelé. Ve 12. století v dobách křižáckých tažení sem přišli i křesťané. Drúzové osídlili obec až koncem 18. století. Peki'in je převážně drúzská vesnice, ale udržuje si téměř nepřerušenou tradici židovského osídlení od dob Druhého chrámu. Ještě počátkem 21. století tak v Peki'in žily židovské rodiny, přičemž rodina Zinati (זינאתי) byla tou, která udržovala historickou kontinuitu židovského osídlení. V obci se nacházejí křesťanské kostely i synagoga postavená roku 1873 na starších základech. Poblíž vesnice byly také nalezeny starobylé židovské hroby. V roce 1522 se tu připomínají židovští zemědělci. Koncem 19. století vznikla ve vesnici první drúzská škola v tomto regionu. Založila ji zde ruská pravoslavná církev.\n\nPeki'in byl dobyt izraelskou armádou v rámci Operace Chiram během války za nezávislost v říjnu roku 1948. V následujících dekádách prožila obec mimořádný početní nárůst. V roce 1958 byl Peki'in povýšen na místní radu (malé město). V Peki'in fungují dvě základní školy. Prvních z nich byla otevřena roku 1968. Zpočátku sídlila v pronajatých prostorách. Nynější školní budova byla postavena roku 1980. Podle údajů z roku 2010 v ní studovalo 324 žáků ve dvanácti třídách. Druhá škola vyrostla ve dvou fázích, v roce 1988 a 1992. Má dvanáct tříd a 323 žáků. Od roku 1998 v Peki'in stojí i střední odborná škola se sedmnácti třídami a 450 žáky.\n\nPo vzniku státu Izrael byla roku 1955 založena poblíž stávající obce židovská vesnice nazvaná Peki'in ha-Chadaša (Nový Peki'in). Několik židovských rodin ale zůstávalo i nadále v historické a převážně drúzské obci Peki'in. V roce 2007 se vztahy mezi židy a Drúzy v Peki'in narušily. Ze starousedlých rodin zde zůstávala jen Margalit Zinati - poslední žijící potomek zdejšího téměř kontinuálního židovského osídlení. K ní se přistěhovali noví židovští obyvatelé, nejdříve rodina Zigelmanových potom 6 dalších rodin. Od roku 2005 se ale začaly objevovat případy násilí drúzské mládeže vůči zdejším židům (zapálení automobilu, vhození ručního granátu do okna jejich bytu). 24. října 2007 dav drúzské mládeže zaútočil na sousední vesnici Peki'in ha-Chadaša a zničil tamní anténu mobilního operátora. V následujících dnech pokračovaly násilné incidenty včetně zranění několika policistů. Židé pak Peki'in opustili. V prosinci 2007 odtud odešla poslední židovská rodina. V obci zůstala jen starousedlá Margalit Zinati. Důvodem k drúzským výtržnostem byly pověry okolo antény mobilního operátora, která prý způsobovala místním obyvatelům rakovinu. Vliv hrála i horší ekonomická situace v drúzských obcích a také příliv nových židovských obyvatel.\n\nPeki'in je jazykově zcela arabské město. Podle údajů z roku 2005 tvořili arabsky mluvící izraelští Drúzové 75,4 %, křesťanští Arabové 23 % a muslimští Arabové 1,6 % populace. Jde o menší sídlo městského charakteru, které ale na okrajích přechází v rozptýlenou zástavbu vesnického typu. K 31. prosinci 2015 zde žilo 5700 lidí.\n\n"}
{"id": "511491", "url": "https://cs.wikipedia.org/wiki?curid=511491", "title": "Tršnice", "text": "Tršnice\n\nTršnice () je vesnice, místní část města Cheb v okrese Cheb, kraji Karlovarském. Leží čtyři kilometry severně od Chebu. V roce 2011 zde trvale žilo 125 obyvatel.\n\nTršnice byly založeny v době kolonizace klášterem ve Waldsassenu. První písemná zmínka pochází z roku 1355, kdy je od waldsassenského kláštera odkoupil Albrecht Notthafft z Thiersteinu. Jiné zdroje uvádí první písemnou zmínku až z roku 1394.\n\nOd roku 1850 náležely Tršnice jako místní část obci Třebeň. V roce 1910 spolu s vesnicemi Doubí, Jindřichov a Dlouhé Mosty utvořily samostatnou obec, která měla v roce 1933 633 obyvatel. V roce 1976 se staly částí Chebu.\n\nTršnice jsou důležitým železničním uzlem. V roce 1870 zdeb bylo postaveno nádraží na trati Karlovy Vary – Cheb a v roce 1900 se stalo nádraží také součástí tratě 146. Trať 146 začala být budována v roce 1898. Nádraží v Tršnicích je velmi rozsáhlé. Zasahuje až na území sousední vesnice Doubí.\n\nPravěké osídlení okolní krajiny dokládá existence památkově chráněného sídliště osídleného v mezolitu a v mladší době bronzové. Nacházelo se na mírném jihovýchodním až východním svahu nad rozhraním vesnice a areálu železniční stanice.\n\nOblíbená je zde vodní turistika. Tršnice leží u řeky Ohře a jsou častým místem, odkud vodáci začínají Ohři sjíždět. Tršnicemi prochází 10 kilometrová cyklistická trasa č. 2069 z Chebu na Soos.\n"}
{"id": "511497", "url": "https://cs.wikipedia.org/wiki?curid=511497", "title": "Vzpoura", "text": "Vzpoura\n\nVzpoura může označovat:\n\n\n\n\n"}
{"id": "511519", "url": "https://cs.wikipedia.org/wiki?curid=511519", "title": "Kostel (rozcestník)", "text": "Kostel (rozcestník)\n\nKostel může být:\n\n\n"}
{"id": "511544", "url": "https://cs.wikipedia.org/wiki?curid=511544", "title": "Zamrzlá evoluce", "text": "Zamrzlá evoluce\n\nZamrzlá evoluce je teoretickým konceptem českého evolučního biologa prof. Jaroslava Flegra. Tento koncept v sobě zahrnuje i dříve formulovanou teorii zamrzlé plasticity.\n\nTeorie zamrzlé plasticity popisuje mikroevoluci pohlavních druhů. Od hlavního proudu neodarwinismu se liší především tím, že předpokládá dlouhodobou stabilitu ve vlastnostech těchto druhů a silná omezení při jejich nevratném přizpůsobování prostřednictvím přirozeného výběru. K výraznějším přizpůsobením podle ní může docházet jen po určitých typech speciací (např. peripatrické speciaci) na počátku existence druhů. Po většinu doby své existence jsou podle teorie zamrzlé plasticity druhy \"evolučně zamrzlé\" a na přírodní výběr reagují jen změnami v zastoupení již přítomné genetické variability.\n\nTeorie zamrzlé evoluce popisuje makroevoluční důsledky \"evolučního zamrzání\" pohlavních druhů postulovaného teorií zamrzlé plasticity. Jednotlivé znaky podle této teorie \"nerozmrzají\" při vzniku nového druhu stejně snadno. V delším časovém měřítku se tak podle ní v jednotlivých evolučních liniích hromadí principem třídění z hlediska stability znaky, které nemohou \"rozmrznout\" za žádných představitelných podmínek. Evolvabilita druhů odštěpených v rámci těchto linií se podle teorie zamrzlé evoluce postupně snižuje, což může vést až k drastické ztrátě schopnosti odpovídat na selekční tlaky prostředí a tlaku na vznik symbióz, koloniality, mnohobuněčnosti či sofistikované genetické architektury znaků.\n\n\"Zamrzlá evoluce\" je i název Flegrovy knihy na dané téma, která dostala v roce 2007 cenu Magnesia Litera v kategorii naučná literatura. Byla přeložena do anglického jazyka a vyšla pod názvem \"Frozen Evolution\".\n\nNa rozdíl od nepohlavních druhů představuje fungování přirozeného výběru u pohlavních druhů teoretický problém, který podle J. Flegra nedokáže plně vysvětlit ani dnešní genocentrický pohled na evoluci reprezentovaný teorií sobeckého genu. Genotyp potomka se u pohlavních organismů skládá z alel namíchaných náhodně po jedné polovině od otce a od matky. Jedna alela může ovlivňovat mnoho znaků (pleiotropie) a jeden znak je téměř vždy spoluvytvářený činností mnoha alel (epistáze). Vliv alel na fenotyp navíc není stálý, ale kontextově závislý – závisí na tom, se kterými alelami stejného genu i jiných genů se daná alela nachází v genomu jedince. Vliv jednotlivých alel na výslednou biologickou zdatnost jedince je ještě komplikovanější, často totiž navíc závisí i na frekvenci dané alely i frekvencích dalších alel v populaci. Vliv alel na biologickou zdatnost tak lze nejlépe popsat pomocí aparátu evolučně stabilních strategií. Kontextová a frekvenční závislost se navíc netýká jen vztahu mezi alelami a celkovou biologickou zdatností organismu, ale i vztahu mezi znaky jedince a jeho fitness. Dědičnost fenotypu a potažmo biologické zdatnosti je tedy u pohlavních organismů velmi malá a přirozený výběr, a to i na úrovni jednotlivých alel, u nich za normálních podmínek může fungovat jen velmi omezeně.\n\nPodle teorie zamrzlé plasticity nejsou pohlavní druhy za normálních podmínek schopné nevratného přizpůsobení selekčním tlakům prostředí. Jakákoli nová alela, ať už vzniklá v důsledku mutace, nebo introdukovaná migrantem z jiné populace, se podle ní zachytí do složité sítě vzájemně provázaných vlivů alel na biologickou zdatnost. Nemůže být fixována ani eliminována (zcela vymizí zřejmě jen alely s výrazně negativním vlivem na fitness) a v populaci se udržuje v určitém rovnovážném zastoupení. Díky stejným procesům si podle ní pohlavní druhy udržují dlouhodobě vysoký genetický polymorfismus. Na momentální selekční tlaky prostředí tak podle Flegra dokáží zprvu odpovídat velmi rychle, a to pouhým posunem zastoupení alel již přítomných v populaci. Se zvětšujícím se vychýlením oproti původnímu stavu však podle něj systém klade vlivem negativních pleiotropických účinků selektovaných alel čím dál větší odpor a přizpůsobení se zpomaluje. Klíčovou roli v tomto procesu podle autora zřejmě hrají alely udržované v polymorfním stavu frekvenčně závislou selekcí a jejich funkční provázání s ostatními alelami. Po skončení selekčního tlaku se podle teorie zamrzlé plasticity frekvence alel i fenotyp druhu vrací více méně k původním hodnotám. Pohlavní druhy se tudíž podle teorie zamrzlé plasticity po většinu času své existence přizpůsobují tlakům prostředí \"elasticky\" – zpočátku snadno, se zvětšující se odchylkou od původního stavu hůře a hůře, až nakonec vůbec.\n\nK nevratnému, \"plastickému\", přizpůsobení pohlavních druhů může podle teorie zamrzlé plasticity docházet jen v určitých úsecích jejich existence. Základním předpokladem je redukce genetického polymorfismu prostřednictvím fixací a eliminací alel, která vede k tomu, že se nová alela v každé generaci nachází v sousedství stejných alel. Takováto redukce nastává zejména při peripatrické speciaci, třeba při kolonizaci ostrova malým počtem jedinců, ale podobný vliv by podle Flegra mohlo mít např. i rychlé, náhodné a drastické vymření zástupců daného druhu na většině původního areálu. Obě situace doprovází tzv. efekt zakladatele, v jehož důsledku přejde do nové populace jen málo alel z původního druhu a v důsledku náhody mohou vymizet i některé alely původně velmi hojné. Zbylý genetický polymorfismus, zejména alely udržované frekvenčně závislým výběrem, ale podle teorie zamrzlé plasticity může vymizet jen působením náhody, tj. genetického driftu a příbuzenského křížení, při tzv. \"bloudění po poušti\" – mnoha generacích přežívání v malém počtu jedinců, ve kterém nerozhoduje o přežití jedince žádný typ přirozeného výběru, ale pouze náhoda. Pokud nový druh ve stavu vzniku při těchto dramatických událostech nevymře, může dojít souhrou náhodných příznivých okolností ke zvětšení jeho populace. V početné populaci se začne uplatňovat přirozený výběr. Nové alely mají na jednotném genetickém pozadí vždy stejný vliv na zdatnost jedince a druh se podle teorie zamrzlé plasticity může začít \"plasticky\" přizpůsobovat novým podmínkám. Ovšem jen do doby, než se znovu nahromadí genetický polymorfismus, zejména alely, jejichž pozitivní vliv na fitness závisí negativně na jejich frekvenci v populaci, a nový, selekcí pozměněný, druh tak přejde do \"elastické fáze\" své existence.\n\nJ. Flegr uvádí na podporu teorie řadu dokladů z oborů genetiky, populační genetiky, ekologie, šlechtitelství, paleontologie a paleobiologie. Některé ze zmíněných fenoménů je podle autorových slov možné s většími či menšími obtížemi vysvětlit i dílčími hypotézami v rámci hlavního proudu neodarwinismu. Teorie zamrzlé plasticity však všechna uvedená pozorování umožňuje organicky spojit a vysvětlit prostřednictvím jednoho teoretického konceptu, nikoli mnoha jednotlivých \"ad hoc\" hypotéz. Model odvozený z teorie zamrzlé plasticity nabízí jedno z vysvětlení značného rozšíření altruistického chování.\n\nO přímé testování ekologických implikací teorie zamrzlé plasticity se pokusil J. Toman. Výsledky jeho srovnání ekologie starobyle nepohlavních a blízce příbuzných pohlavních linií eukaryot jsou ve vztahu k teorii zamrzlé plasticity ambivalentní. Spíše v její prospěch mluví preference studovaných nepohlavních linií pro abioticky stabilní prostorově homogenní podmínky s malým množstvím konkurentů, predátorů a parazitů včetně podmínek extrémních; srovnávané pohlavní linie naopak preferovaly prostředí bioticky a abioticky heterogennější, zvýhodňující rychlé evoluční reakce na úkor pomalejšího nevratného přizpůsobení. Nepotvrdila se však teorií zamrzlé plasticity předpovídaná tendence nepohlavních linií k větší přizpůsobivosti, v tomto případě tendence celých linií k obývání širšího rozmezí podmínek (konkrétně teplot) v porovnání s příbuznými pohlavními liniemi; srovnávané skupiny se v tomto ohledu statisticky významně nelišily.\n\nDalší možná uplatnění konceptu zamrzlé evoluce v ochraně přírody, technice, politologii a etice zmínil J. Flegr v knize \"Evoluční tání\".\n\nAutor uvádí jako hlavní inspirační zdroje teorie zamrzlé plasticity teorii přerušovaných rovnováh N. Eldredge a S. J. Goulda, teorii evolučně stabilních strategií J. Maynarda Smithe a teorii mezialelické selekce W. Hamiltona rozpracovanou následně R. Dawkinsem jako teorie sobeckého genu.\n\nTeorie zamrzlé plasticity předpokládá plynulý, gradualistický, průběh evoluce nepohlavních druhů a nerovnoměrný, punktuacionalistický, průběh evoluce druhů pohlavních. Punktuacionalistický charakter evoluce mnohobuněčných druhů popsali v 70. letech 20. století coby model přerušovaných rovnováh N. Eldredge a S. J. Gould a navrhli pro něj postupně řadu alternativních vysvětlení. Další modely vysvětlující punktuacionalistický průběh evoluce představují teorie posunujících se rovnováh S. Wrighta, \"Founder-flush\" model H. L. Carsona, model genetické transilience A. Templetona a model genetické revoluce E. Mayra. Teorie zamrzlé plasticity předpokládá, že příčinou punktuacionalistického průběhu evoluce u pohlavních druhů je střídání krátké \"evolučně rozmrzlé\" \"plastické\" fáze a dlouhé \"evolučně zamrzlé\" \"elastické\" fáze během doby existence každého pohlavního druhu, které se ve fosilním záznamu nezbytně projeví jako nerovnoměrná rychlost evoluce. Teorii zamrzlé evoluce se nejvíce blíží Mayrův model genetické revoluce, který rovněž zdůrazňuje roli efektu zakladatele. Tento efekt často vede k náhodné a mnohdy drastické změně ve frekvenci jednotlivých alel, které jsou v původní populaci udržovány ve stabilní frekvenci v důsledku existence husté sítě vzájemných interakcí. E. Mayr tvrdí, že ve velké polymorfní populaci nemůže probíhat efektivní adaptivní evoluce proto, že tu nevítězí nejlepší alela, ale alela, která je schopná obstojně fungovat v nejširším spektru genotypů. Model založený na Mayrově genetické revoluci původně preferovali jakožto vysvětlení punktuacionalistického průběhu evoluce i autoři konceptu přerušovaných rovnováh. E. Mayr, který ještě neměl k dispozici teorii evolučně stabilních strategií, ovšem neuvažuje ústřední roli alel s frekvenčně závislým vlivem na fitness a pleiotropních efektů těchto alel na \"zamrzání\" (\"zelastičtění\") pohlavních druhů, klíčovou úlohu snížení efektivity selekce během fáze \"bloudění po poušti\" ani úlohu následné expanze populace pro \"rozmrznutí\" (\"zplastičtění\") nově odštěpeného druhu. Rovněž neuvažuje možnost nevratného \"zamrzání\" znaků a jejich skupin postulovanou teorií zamrzlé evoluce.\n\nJednotlivé znaky se podle teorie zamrzlé evoluce liší v tom, jak snadno při procesech popisovaných teorií zamrzlé plasticity přecházejí z \"elastického\" do \"plastického\" stavu. Zatímco některým stačí k tomu, aby mohly začít nevratně odpovídat na selekční tlaky, jen malá redukce genetického polymorfismu, jiné stejného stavu dosáhnou až po velmi drastické redukci genetického polymorfismu spojené s efektem zakladatele a dlouhým přežíváním ve velmi malém počtu jedinců. Výjimečně se podle teorie zamrzlé evoluce mohou utvořit i znaky či jejich funkčně provázané skupiny (moduly), které by k úspěšnému \"rozmrznutí\" vyžadovaly přežívání v extrémně malém počtu jedinců po nerealisticky dlouhou dobu, tj. podmínky, které by vedly zcela jistě či s velmi vysokou pravděpodobností k vymření celé populace. Takové znaky či jejich skupiny jsou podle ní \"evolučně zamrzlé\" v podstatě nevratně. Znaky, které za realistických podmínek nemohou odpovídat na selekci, navíc podle Flegra mohou zřejmě vznikat i jinak. Může se jednat např. o znaky kódované mnoha redundantními geny se zastupitelnou funkcí. Podle teorie zamrzlé evoluce se průběhu existence dané evoluční linie pohlavních organismů tyto znaky a jejich skupiny nevratně hromadí, a to prostřednictvím třídění z hlediska stability (tj. velmi obecným procesem, který lze shrnout tak, že nestabilní systémy přicházejí a odcházejí, zatímco stabilní přetrvávají a hromadí se). Evolvabilita dané linie se tak ireverzibilně snižuje.\n\nHlavním důsledkem snižování evolvability pohlavních linií předpovězeným teorií zamrzlé evoluce je podle ní ubývání jejich disparity (tvarové a funkční mezidruhové rozmanitosti). V průběhu času náhodně vymírají v rámci dané linie skupiny odvětvené od společného předka dříve i později. Nové druhy sice stále vznikají a rozrůzňují se, ale podle teorie zamrzlé evoluce se později odštěpené skupiny mohou výrazněji lišit jen ve stále omezenějším okruhu znaků. Výjimečně podle ní sice může dojít k \"rozmrznutí\" některého silně \"zamrzlého\" znaku či skupiny znaků, statisticky se ale zřejmě uplatňuje trend k nevratné ztrátě disparity.\n\nV dlouhých časových měřítkách může postupná ztráta evolvability vytvářet sílící tlak na alternativní řešení problému s přizpůsobováním. Těmito alternativními řešeními mohou být podle J. Flegra a J. Tomana symbiózy a symbiogeneze, přechody ke koloniálnímu způsobu života až mnohobuněčnosti či vznik modulární tělní a genetické architektury. Společným motivem těchto řešení je postup na novou úroveň hierarchické komplexity, spojení dvou či více entit nižší úrovně stejného či různého typu a jejich společná regulace. Na nové úrovni však podle teorie zamrzlé evoluce začne hromadění nevratně \"zamrzlých\" znaků a jejich skupin nanovo a celý cyklus se opakuje. Tlak ze strany nevratného \"zamrzání\" znaků tak podle teorie zamrzlé evoluce sehrál esenciální roli při nárůstu hierarchické komplexity pozemského života.\n\nJ. Flegr uvádí na podporu teorie řadu dokladů z oborů paleontologie, paleobiologie a fylogeneze. Předpovědím teorie, tj. průběžnému snižování evolvability znaků, explicitně odpovídají závěry některých konkrétních paleontologických výzkumů.\n\nDalší možná uplatnění konceptu zamrzlé evoluce v ochraně přírody, technice, politologii a etice zmínil J. Flegr v knize \"Evoluční tání\".\n\nTeorie zamrzlé evoluce předpokládá, že v dlouhodobém, makroevolučním, měřítku, dochází k \"zamrzání\" jednotlivých znaků a v důsledku toho i celých evolučních větví. Příčinou tohoto makroevolučního \"zamrzání\" druhů je podle J. Flegra třídění z hlediska stability – znaky, které se mohou u nově vznikajících druhů měnit, přicházejí a odcházejí (resp. se mění v něco jiného), znaky, které se měnit nemohou, zůstávají a postupně se hromadí. Fenomén \"zamrzání\" evolučních větví, doprovázený snižováním disparity, popsala řada paleontologů. Postupné snižování disparity ve fosilním záznamu mnohobuněčných živočichů a dalších taxonomických skupin popsal a prostřednictvím konceptu historické kontingence vysvětloval např. S. J. Gould. Přímou souvislost s pohlavním rozmnožováním a konkrétní mechanismus, v daném případě založený na hypotetické roli meiozy a \"semi-meiózy\", pro něj však zřejmě navrhl pouze J. A. Davison. Ten ve své poněkud excentrické hypotéze považuje meiózu za odvozený proces zabraňující výraznějším adaptivním změnám a limitující evoluci na generování drobných změn. Klíčovou důležitost v adaptivní evoluci přisuzuje hypotetické \"semi-meióze\", z níž podle jeho názoru byla meióza několikrát nezávisle na sobě odvozena.\n\nBylo opakovaně navrženo, že pohlavní rozmnožování může sloužit spíše k omezení generování nežádoucí variability než k vytváření variability žádoucí. Radikálnější myšlenka pohlavního rozmnožování jakožto procesu vedoucího ve svém důsledku k silnému omezení adaptivní evoluce je však daleko vzácnější a dříve se vyskytla pravděpodobně jen v již zmíněné hypotéze J. A. Davisona.\n\nPřijetí teorie zamrzlé plasticity sahá od razantního odmítnutí, přes kritiku kvůli nedostatečnému podložení některých předpokladů, neoriginalitě či nadbytečnosti teorie až k pozitivní recepci konceptu jakožto slibné a silné hypotézy.\n\nPozitivního přijetí se teorie zamrzlé plasticity dočkala zejména v paleontologické a paleobiologické komunitě. Několik autorů z oboru biosémiotiky upozornilo na zajímavé analogie mezi principy a predikcemi teorie zamrzlé plasticity a evolucí znakových systémů. Kladně vyznívají i recenze anglického překladu knihy \"Zamrzlá evoluce\" (\"Frozen Evolution)\" od B. Halla, J. Zimy a C. S. Reeveové. Teorii zamrzlé plasticity pokládají tito autoři za slibnou a knihu za kvalitní a hodnou pozornosti, C. S. Reeveová se vymezuje pouze proti formální stránce výkladu.\n\nPublikované recenze autorových odborných článků k tématu teorie zamrzlé plasticity v anglickém jazyce sahají od zásadní kritiky až k častějšímu pozitivnímu přijetí s několika konstruktivními návrhy. Český evoluční biolog J. Zrzavý kritizoval zejména přemrštěné ambice teorie zamrzlé plasticity. Nevyhranil se ani tak proti možné faktické správnosti konceptu, jako spíše proti jeho nedostatečné empirické podpoře a významu, když jej glosoval jako \"poznámku pod čarou v učebnici evoluční biologie\". L. Kratochvíl označil ve své přednášce teorii za do jisté míry nadbytečnou, protože k přizpůsobování pohlavních druhů může z jeho pohledu docházet i řadou jiných způsobů. Teorie bývá vlažně kritizována i ze strany příznivců evolučně vývojové biologie (\"evo-devo\"), a to naopak pro svou přílišnou závislost na neodarwinistickém rozvrhu evoluce.\n\nZjednodušenou verzi teorie představenou v popularizační knize \"Zamrzlá evoluce\" silně kritizovali z faktického, formálního i metodologického hlediska T. Grim a V. Remeš v knižní recenzi v časopisu \"Vesmír\". Jejich hlavní argumenty směřovaly na zpochybnění samotného punktuacionalistického průběhu evoluce, přičemž se opřeli o celkovou nedostatečnost fosilního záznamu pro vyvozování dalekosáhlých evolučních závěrů. Dále operovali omezeností frekvenčně závislého vlivu alel na fitness, vysokou dědivostí mnoha znaků, neoriginalitou teorie v porovnání s ostatními koncepty punktuacionalistického průběhu evoluce, nedostatečným podložením některých předpokladů, přespříliš vágními a zjednodušenými formulacemi, špatnou prací s důkazním aparátem, spekulativností, nevhodným způsobem prezentace a údajnými nepřijatelnými argumentačními triky autora. Problémy s přizpůsobivostí pohlavních druhů označili za iluzorní a neviděli nutnost formulovat novou teorii alternativní neodarwinismu. Flegrova obhajoba byla otisknuta v témže čísle \"Vesmíru\". Kritická recenze vyvolala bouřlivou diskuzi mezi českými biology a paleontology v důsledku přesahující problematiku teorie zamrzlé plasticity. Výrazně kritický pohled na teorii zamrzlé plasticity z pozice neodarwinismu a scientismu představil v recenzi knihy \"Zamrzlá evoluce\" J. Heřt. Po kladném hodnocení první, úvodní, poloviny knihy silně kritizuje Flegrovu metodologii objevu a obhajoby teorie zamrzlé plasticity, novou teorii samotnou i způsob jejího představení. Teorii za nesmyslnou a knihu \"Zamrzlá evoluce\" v anglickém překladu (\"Frozen evolution\") za brak označil ve své recenzi D. Graur.\n\nS faktickými námitkami svých oponentů se autor pokusil vyrovnat v knize \"Evoluční tání\", kde rovněž projasnil některé body, které u odborné veřejnosti vyvolávaly nepochopení, a ve větším detailu představil makroevoluční implikace teorie zamrzlé plasticity, tj. teorii zamrzlé evoluce. Kniha samotná se dočkala pozitivních recenzí v časopisech \"Vesmír\" a \"Respekt\". Na témata blízká konceptu zamrzlé evoluce včetně teorie zamrzlé plasticity autor přednášel i na několika mezinárodních konferencích. Rozpracování a popularizaci myšlenek teorií zamrzlé plasticity a zamrzlé evoluce se věnuje také student J. Flegra J. Toman.\n\nČeskou laickou veřejností byla teorie zamrzlé plasticity vřele přijata a zejména v souvislosti s vydáním knihy \"Zamrzlá evoluce\" se dočkala značného mediálního pokrytí. To platí v menší míře také o teorii zamrzlé evoluce detailně představené v knize \"Evoluční tání\". Kniha \"Zamrzlá evoluce\" získala v roce 2006 cenu Magnesia Litera v kategorii naučná literatura. K tématu proběhlo i několik veřejných přednášek a diskuzí.\n\n\n\n"}
{"id": "511547", "url": "https://cs.wikipedia.org/wiki?curid=511547", "title": "Teorie přerušovaných rovnováh", "text": "Teorie přerušovaných rovnováh\n\nTeorie přerušovaných rovnováh (anglicky \"Punctuated Equilibrium\") je důležitá součást moderní evoluční teorie, která stejnorodost fosilních záznamů vysvětluje ne nedostatečným množstvím nálezů, ale skutečnou vlastností evoluce, tedy tím, že druh po většinu času zůstává stabilní a že se mění pouze v krátkých obdobích tzv. speciačních událostí, kdy druhy vznikají. To dokazují fosilie mnohých pravěkých obratlovců, například druhohorních sauropodních a ceratopsidních dinosaurů.\n\nTvůrci a hlavními zástupci této teorie jsou američtí vědci Niles Eldredge a Stephen Jay Gould, kteří průlomové práce publikovali v sedmdesátých letech dvacátého století. Nakolik je tato teorie platná je stále předmětem výzkumu. Podobný názor však zastával již kolem roku 1859 anglický paleontolog a odborník na vyhynulé chobotnatce Hugh Falconer. Ten věřil, že vznik nových druhů probíhá skokově, nikoliv pomalu a pozvolna v průběhu celých milionů let.\n\n"}
{"id": "511561", "url": "https://cs.wikipedia.org/wiki?curid=511561", "title": "Záchranný kruh", "text": "Záchranný kruh\n\nZáchranný kruh je pevná plavecká pomůcka podobná běžnému plaveckému kruhu. Poskytuje se jako podpůrný prostředek tonoucím se neplavcům.\n\nJe tvořen různými odolnými plasty (polyethylen, polyuretan, atd.), popř. dřevem. Obvykle je červeno-bíle pruhovaný. Měl by se nacházet na každém plavidle a u vodních ploch na viditelném a dobře dostupném místě. Je obehnán šňůrou nebo provazem, sloužící nejen k přivázání např. k lodi, ba i pro snazší zachycení kruhu topícím se.\n\nPlavecký kruh (též \"plovací kruh\") je běžná pomůcka k plavání, zábavě a odpočinku ve vodě: Slouží jak začínajícím plavcům, pro výuku, tak i k odpočinku a vydýchání, aby se nemuselo až k okraji bazénu nebo na břeh. Na rozdíl od záchranného kruhu bývá typicky nafukovací, z plastové folie různých tlouštěk. Výroba a materiály navíc musí být uzpůsobena pro použití dětmi, tedy musí splňovat hygienické a zdravotní požadavky. Navíc musí odolat přímém slunci a i odkládání na trávu: Bez změny barvy a stop po popálení, bez propíchnutí.\n\nDíky svému poměrně silnému spojení se záchranou a pomocí, se kruh stal i symbolem nápovědy v některých počítačových programech.\n"}
{"id": "511577", "url": "https://cs.wikipedia.org/wiki?curid=511577", "title": "Vrapice", "text": "Vrapice\n\nVrapice (dříve Rapice) jsou nejvýchodnějším předměstím statutárního města Kladna ve Středočeském kraji. V roce 2011 zde trvale žilo 392 obyvatel. Součást Kladna tvoří od roku 1950. V rámci města jde o jednu ze šesti částí, jedno ze sedmi katastrálních území a jednu z 51 základních sídelních jednotek.\n\nVrapice se rozkládají v údolí Dřetovického potoka přibližně 5 km vsv. od centra Kladna; jejich území sousedí na severu s obcí Cvrčovice, na východě s obcí Stehelčeves, na jihu s městem Buštěhrad a na západě s další kladenskou částí Dubí (k. ú. \"Dubí u Kladna\"). Na západní a jihozápadní straně jsou Vrapice obklopeny rozlehlým lesem. K Vrapicům náleží též samoty \"Ludmilin Důl\" a \"Vrapický Dvůr\". Komunikační osu městské části představuje ulice \"Vrapická\" (tj. silnice II/101), spojující Kladno přes Stehelčeves s Kralupami nad Vltavou. Z ní ve Vrapicích odbočují tři vedlejší silnice do Cvrčovic, Buštěhradu a Brandýska. Zástavba, sestávající především z rodinných domků, se soustředí zejména podél zmíněné hlavní silnice na levé (severní) straně údolí; vedlejší osu osídlení pak na jihovýchodě kolem kostela tvoří ulice \"Dvorská\" (tj. silnice do Buštěhradu).\n\nDějiny Vrapic tvoří dvě nesouvislá období - středověké a novověké, mezi nimiž sídlo na čas zaniklo. Ve středověku bývaly Vrapice vesnicí s farním kostelem sv. Mikuláše a tvrzí.\n\nPrvní písemná zmínka o vesnici pochází z roku 1320.\n\nPoprvé se připomínají skrze jméno Čeňka z Vrapic (\"Chenco de Wrapicz\") roku 1320. Koncem 14. a počátkem 15. století ves, spolu s dalšími majetky v okolí, drželi příslušníci zámožné pražské staroměstské rodiny Benešovců, kteří se později psali \"z Vrapic\". V roce 1450 bylo okolí Vrapic těžce postiženo tažením Jiřího z Poděbrad proti buštěhradskému pánu Jindřichu Libštejnskému z Kolovrat, při němž zřejmě zaniklo několik vesnic na dnešním vrapickém katastru (Březsko, Kněžský Újezdec a Buštívek) a další v blízkém okolí (Újezd nad Kladnem, Močidlany či Královice). Koncem 15. století se Vrapice natrvalo staly součástí buštěhradského panství, tehdy ve vlastnictví Bezdružických z Kolovrat. K roku 1548 se vrapická tvrz uvádí jako pustá (později beze stopy zanikla). Z někdejší vsi zbyl jen kostel, který v pobělohorském období ponejvíce spravovali faráři z Lidic.\n\nV roce 1632 se Anna Magdalena z Lobkovic, vdova po Janu Zbyňkovi Novohradském z Kolovrat, podruhé provdala za Julia Jindřicha, pozdějšího vévodu sasko-lauenburského. Panství roku 1666 zdědil jejich syn Julius František a 1689 vnučka Anna Marie Františka, pozdější velkovévodkyně toskánská. Po smrti posledně jmenované (1741) přešlo panství na bavorské Wittelsbachy.\n\nZa bavorských kurfiřtů, ve druhé polovině 18. století, započalo ve Vrapicích dobývání kamenného uhlí, které se stalo významným zdrojem příjmů vrchnosti a obyvatelstvo okolních vsí, doposud živé především ze zemědělství, nacházelo nové možnosti zaměstnání. Hlavní kladenská sloj, ukloněná směrem k severozápadu, totiž vychází na den právě ve vrapické stráni, v okolí nynější vlakové zastávky. Zpočátku převládalo jednoduché dobývání povrchové, brzy však bylo přikročeno k vyspělejším hornickým postupům. Roku 1775 tak kupř. byla zaražena štola \"Josef\", o tři roky později štola \"Gottfried\" (\"Bohumír\"). Vstupy do těchto, dodnes zčásti zachovalých děl, se nacházejí v zadních traktech domů při \"Vrapické\" ulici. Počátkem 80. let 18. století odtud bylo dodáváno uhlí na pálení cihel a vápna pro nově budovanou pevnost Terezín. V roce 1805 postoupil bavorský kurfiřt Maxmilián IV. Josef buštěhradské panství toskánské větvi rakouských Habsburků-Lotrinků.\n\nAž do 40. let 19. století byly buštěhradské doly ve Vrapicích největším centrem těžby uhlí v českých zemích. Od roku 1847 byly soukromým majetkem císaře Ferdinanda V. Po zrušení feudálního zřízení se od roku 1850 Vrapice staly součástí obce Stehelčeves.\n\nJestliže už od 70. let 18. století stály ve vrapickém údolí provozní budovy dolů a vrchnostenských úřadů, v polovině 19. století došlo k rozvoji zástavby vybudováním tzv. \"Zippeho kolonie\" (nezaměňovat se stejnojmennou kolonií, která stávala poblíž dnešní železniční zastávky \"Kladno město\") v letech 1851 až 1853, nejstarší hornické kolonie na Kladensku. V roce 1858 byla obnovena vrapická farnost, zaniklá za husitských válek, současně s tím postavena škola. Ve druhé polovině 19. století se těžiště dobývání uhlí přesunulo mimo Vrapice, které se tak postupně staly spíše obytným sídlem. Ve 40. letech 20. století byla těžba ve Vrapicích ještě nakrátko obnovena. Dne 29. září 1950 byla Vrapice odděleny od Stehelčevsi a připojeny k městu Kladnu. Mezi Vrapicemi, Stehelčevsí a Buštěhradem byla od konce 40. do konce 80. let postupně navršena tzv. Buštěhradská halda, obří úložiště hutní strusky a dalšího průmyslového odpadu.\n\nDopravní obslužnost v rámci kladenské MHD (provozovatel ČSAD Kladno) zajišťuje autobusová linka č. 604. Většina spojů této linky má obratiště v zastávce \"Dvorská\", přímo u vrapického kostela, menší část jich obsluhuje též obce Stehelčeves a Dřetovice.\nPři severozápadním okraji Vrapic prochází jednokolejná železniční trať 093 Kralupy nad Vltavou - Kladno, zprovozněná roku 1855. Zdejší zastávka \"Kladno-Vrapice\" je dnes jen málo využívaná a funguje v režimu na znamení; v minulosti, kdy nesla název \"Buštěhrad\", však šlo o významný nákladní uzel, do něhož ústily (dnes dávno snesené) vlečky z řady blízkých uhelných dolů (Marie-Antonie, Vítek, Ferdinand).\n\nNa východním okraji Vrapic je při Dřetovickém potoce situována hlavní kladenská čistírna odpadních vod společnosti Vodárny Kladno - Mělník. Jsou zde zpracovávány splašky z téměř celého města (vyjma Švermova, který má samostatnou čistírnu) v objemu kolem 4 milionů m³ ročně (4,34 v roce 2007 ).\n\nVe Vrapicích sídlí Odborné učiliště a Praktická škola Kladno-Vrapice. Jde o veřejné odborné učiliště s řadou tříletých učebních oborů (kuchař, čalouník, sklenář, zedník, tesař, klempíř aj.).\n\n"}
{"id": "511578", "url": "https://cs.wikipedia.org/wiki?curid=511578", "title": "Fort (rozcestník)", "text": "Fort (rozcestník)\n\nFort může být:\n\n\n\n\n\n"}
{"id": "511579", "url": "https://cs.wikipedia.org/wiki?curid=511579", "title": "Denise Hinrichsová", "text": "Denise Hinrichsová\n\nDenise Hinrichsová (* 7. června 1987, Rostock, Meklenbursko-Přední Pomořansko) je německá atletka, jejíž specializací je vrh koulí.\n\nNa mistrovství světa do 17 let v roce 2003 v kanadském Sherbrooke skončila na čtvrtém místě. O dva roky později se stala v litevském Kaunasu juniorskou mistryní Evropy. V roce 2006 získala stříbrnou medaili na mistrovství světa juniorů v Pekingu. V čínské metropoli reprezentovala také o dva roky později na letních olympijských hrách, kde skončila v kvalifikaci. Na halovém ME 2009 v Turíně získala stříbrnou medaili v novém osobním rekordu 19,63 metru. Titul zde mj. získala další Němka Petra Lammertová. V témže roce se stala v Kaunasu mistryní Evropy do 22 let. Stříbro vybojovala na předchozím šampionátu v Debrecínu 2007. Na Mistrovství světa v atletice 2009 v Berlíně obsadila ve finále jedenácté místo. V roce 2010 se umístila na ME v atletice v Barceloně výkonem 18,48 m na osmém místě.\n\nDříve se věnovala též hodu diskem (os. rekord 51,08 m).\n\n\n"}
{"id": "511581", "url": "https://cs.wikipedia.org/wiki?curid=511581", "title": "Svetr", "text": "Svetr\n\nSvetr je druh oblečení. Svetr bývá nejčastěji pletený a používá se v chladnějším období k zahalení horní části těla, tzn. trupu a rukou. Svetru, který zahaluje i krk, se říká rolák. Svetry mohou být jednobarevné či vícebarevné, se vzory nebo bez vzorů. Používají se k zateplení těla, nikoliv k jeho ochraně před větrem i deštěm. Svetr může být buď pulovr (\"pullover –\" oblékaný přes hlavu), nebo rozepínací kardigan.\n\nSvetr může být pleten z přírodních nebo umělých vláken. Praním se může srazit.\n\nTeplé pletení oblečení používali už ve starověké Číně a Mezopotámii, zejména jako spodní prádlo a ponožky. V novověku začali lidé v Evropě nosit tenké pletené halenky podobné dnešním svetrům.\n\nMasového rozšíření se svetr dočkal teprve ve 20. letech 20. století díky vynálezu pletacího stroje na svetry. Svetr byl původně pouze mužským oděvem, pánové ve svetrech zejména sportovali. Coco Chanel, módní vizionářka, však svetr zpřístupnila i dámám.\n\nOd 30. let vzrůstá obliba domácího pletení a kvůli hospodářské krizi a pozdější druhé světové válce s tato záliba stává spíše nutností. Po druhé světové válce se objevují mnohé nové tkaniny a barvy, na což lidé reagují vyšší poptávkou po svetrech.\n\nV 80. a 90. letech se stávají módními staré obnošené svetry, ve stejném období se svetry stávají spíše společenským oděvem a lidé si na sport oblékají mikiny. Díky levnější výrobě a pokročilejším technologiím je domácí pletení opět jen zálibou.\n\n\n"}
{"id": "511583", "url": "https://cs.wikipedia.org/wiki?curid=511583", "title": "Hořčice polní", "text": "Hořčice polní\n\nHořčice polní (\"Sinapis arvensis\") je jednoletá bylina z čeledi brukvovité. Je také známá pod synonymem hořčice rolní. Pochází ze Středomoří a dnes je rozšířena ve všech světadílech.\n\nLodyha je obvykle již od spodu pravidelně větvená, přímá, v dolní části chlupatá, nahoře lysá, 30 až 90 cm vysoká. Listy nedělené a řapíkaté, spodní někdy slabě lyrovitě laločné až peřenodílné, lodyžní vejčité a podlouhlé, nepravidelně zubaté, nejhořejší bývají přisedlé. Květy má čtyřčetné s korunními lístky dlouhými 7 až 14 mm, barvy sírově žluté nebo bílé, často zřetelně fialově žilkované. Květy jsou seřazené ve vrcholových hroznech. Kvete v květnu až červnu, v létě jen jednotlivě a na podzim opět hromadně. Kořen má hluboký, vřetenovitý, často silně větvený.\nPlody jsou zaškrcované, 3 až 8 cm dlouhé a 3 až 6 mm široké válcovité šešule, se zobanem zabírajícím často polovinu šešule, rostoucí na odstálých krátkých stopkách. Ve zralosti se rozpadá na 1 až 8 soudečkovitých, jednosemenných článků s osmi mělkými podélnými rýhami. Semena jsou skoro hladká, lesklá, 1,2 až 4 mm dlouhá a 1,5 až 3,5 mm široká, tmavočerná až červenohnědá, za vlhka silně slizovatí.\n\nJe to rostlina rozšiřující se jen semeny, jedna rostlina vyprodukuje až 4000 semen. Může se rozšiřovat i vodou, neboť jednotlivé díly šešule dobře plavou. Klíčení semen je nepravidelné a semena si podrží klíčivost 10 let, jsou známy případy, že vyklíčí i za 50 let. V půdě však klíčí jen semena do hloubky 6 cm, hlouběji uložená nevyklíčí, ale klíčivost si uchovávají. Semena mají tvrdou pokožku a většinou prvým rokem nevyklíčí. Je nutno, aby vlhko a nejlépe i mráz ji nejdříve narušil. Rychle střídání teplot zvyšuje klíčivost, začínají klíčit na jaře při teplotě 10 °C. Je-li dostatečně vlhko a dostanou se do vhodných podmínek, klíčí postupně po celý rok. Po průchodu semen zažívacím traktem zvířat si semena podrží klíčivost ještě z 5 – 25 %, podle druhu zvířete.\n\nHořčice polní je plevelnou rostlinou rostoucí v obilovinách i okopaninách. Zapleveluje jařiny i ozimy. Její růst je obdivuhodně rychlý, zastiňuje vzrostlé osení a odčerpává pěstovaným plodinám vodu i živiny. Její rychlý vzrůst a dlouhá doba klíčivostí semen je obtížným hospodářským problémem. Roste převážně ve vápnitých půdách hlinitých a slínitých. Je to rostlina dost teplomilná, v chladných oblastech ji nacházíme jen přechodně. V bohatých půdách vytváří silně větvené exempláře. Část zralých semen se sklidí současně s obilím a při používání nečištěného zrní pro další výsev se rozšiřuje do dalších polí.\n\nJako pícnina není vhodná, neboť působí dráždivě na zažívací ústrojí zvířat a způsobuje hořkost mléka. Listů lze využívat jako jarní zeleniny. Je to dobrá medonosná rostlina.\n\n\n\n \n"}
{"id": "511584", "url": "https://cs.wikipedia.org/wiki?curid=511584", "title": "Frumentius", "text": "Frumentius\n\nSvatý Frumentius (někdy též \"Frumencius\", ge'ez: ፍሬምናጦስ \"Frémnátós\", řecky: Φρουμέντιος, \"Frouméntios\") byl první aksumský biskup řeckého původu, který je tradičně spojován s příchodem křesťanství do Etiopie.\n\nHlavním pramenem o Frumentiovi představuje letopisec ze 4. století Tyrannius Rufinus, který se v Tyru sešel s Frumentiovým bratrem Edesiem. Odtud příběh dále reprodukují křesťanští historikové Sókratés z Konstantinopole, Sozomenós a Theodóret. Dalším zdrojem je \"Epistola ad Constantinum\" alexandrijského patriarchy Atnanasia, který se zmiňuje o jeho svěcení na biskupa.\n\nPodle tradice jako děti doprovázeli Frumentius a Edesius svého opatrovníka Metropia na cestě z Indie. Když jejich loď zastavila v jednom z rudomořských přístavů, místní povraždili celou posádku lodi s výjimkou obou chlapců, kteří byli předvedeni před aksumského vládce; není jisté, zda dotyčný vládce byl skutečně král, otec pozdějšího krále Ezany, nebo regent, který vládl jménem nezletilého Ezany. Do zajetí se dostali kolem roku 340. Vládce si oba chlapce oblíbil a z Edesia učinil svého číšníka a z Frumentia státního sekretáře a pokladníka. Po vládcově smrti je královna vdova přemluvila, aby zůstali u aksumského dvora a stali se učiteli mladého korunního prince Ezany. Zvláště Frumentius posléze využíval svého vlivu k šíření křesťanské víry; nejprve povzbuzovali cizí křesťanské obchodníky, aby otevřeně vyznávali svojí víru a později také konvertovali některé z rodilých Etiopů.\n\nKdyž Ezana dospěl, Edesius se vrátil se Tyru, kde dále působil jako kněz. Frumentius se nicméně nadchl pro christianizaci Etipoie a odjel proto do egyptské Alexandrie, kde patriarchovi Athanasiovi vylíčil problematiku Etiopie a žádal vyslání biskupů a kněží pro misionářskou činnost v Etiopii. Sám Athanasios považoval samotného Frumentia za nejodpovědnějšího a nejpovolanějšího pro tuto činnost a vysvětil ho na biskupa pod církevním jménem Abba selata – Otec míru. Přesný letopočet této události je sporný; uvádí se 326, 330 nebo 340. Frumentius se vrátil do Etiopie a zřídil své biskupství v Aksumu, pokřtil krále Ezanu, který se mezitím chopil vlády, nechal postavit mnoho kostelů a dále šířil křesťanství po celé zemi. Frumentius se tak stal prvním abunem, tradiční hlavou etiopské církve.\n\nNicméně Frumentius jako aksumský biskup nevyhovoval římskému císaři Constantiovi II., který podporoval ariánství a Frumentius byl vysvěcen Athanasiem, který se proti němu stavěl; ve svých dopisech králi Ezanovi a jeho bratru Šajzanovi navrhoval, aby se Frumentius se svými kněžími dostavil do Egypta k ariánskému patriarchovi Jiřímu z Kappadokie k přezkoušení. Aksumský král zvolil zdržovací taktiku a římský tlak nakonec ustal s nástupem císaře Juliana, který křesťanství zavrhl.\n\n\"Římská martyrologie\" uvádí:\n\n„Apud Indos sancti Frumentii Episcopi, qui, primum ibi captivus, deinde, Episcopus a sancto Athanasio ordinatus, Evangelium in ea provincia propagavit.“\n\n„V Etiopii svatý Frumentius, první biskup této země, který zde byl nejprve zajatcem, později byl vysvěcen na biskupa svatým Athanasiem, a šířil evangelium v této zemi.“\n\nEtiopská ortodoxní církev slaví Frumentiův svátek 1. srpna. Nicméně Etiopané nejsou jediní, kteří Frumentia uctívají: Koptská ortodoxní církev Frumentiův svátek slaví 18. prosince, římští katolíci 27. října a východní ortodoxní 30. listopadu. Se svatým Frumentiem je podle etiopské tradice rovněž spojován první překlad Nového zákona do jazyka ge'ez. Titul hlavy etiopské ortodoxní církve „abun“ pochází z Frumentiovy přezdívky, kterou mu Etiopové dali; znamená „náš otec“. Mezi jeho další přezdívky patří amharská „Abba salama“, nebo „Abba selata“ – otec míru“, nebo „apoštol Habeše“.\n"}
{"id": "511587", "url": "https://cs.wikipedia.org/wiki?curid=511587", "title": "Prasátko", "text": "Prasátko\n\nPrasátko je tradiční označení keramické kasičky, někdy v podobě růžového prasete. Prasátko slouží k šetření drobných i větších mincí. Když je prasátko plné mincí, může se rozbít a za úspory si spořící může něco pořídit. Stejně tak, pokud spořící potřebuje peníze z prasátka, musí ho rozbít. Proto jsou prasátka dělána tak, aby spořící nemohl jen tak zevnitř mince vytahovat.\n\nPoužívání uzavřených kasiček na drobné mince v domácnostech navazuje na tradici uzavřených kasiček užívaných v antických chrámech. Ve středověku se ujala podoba ve formě keramického prasete zejména proto, že prasátko je symbolem plodnosti, užitečnosti a blahobytu. Také je zřejmá obdoba v prasečí zabíjačce a rozbití kasičky. \n\n\n"}
{"id": "511593", "url": "https://cs.wikipedia.org/wiki?curid=511593", "title": "Kuprikol", "text": "Kuprikol\n\nKuprikol je v České republice registrovaný fungicid, který obsahuje jako účinnou látku oxychlorid měďnatý (CuCl . 3 Cu(OH))\n\nKuprikol je výrobcem klasifikován jako zdraví škodlivý a škodlivý pro životní prostředí. Při tepelném rozkladu látky může docházet k vývoji a uvolňování chlorovodíku, dle podmínek i dalších toxických zplodin.\n"}
{"id": "511594", "url": "https://cs.wikipedia.org/wiki?curid=511594", "title": "Luboš Adamec (sportovní střelec)", "text": "Luboš Adamec (sportovní střelec)\n\nLuboš Adamec (* 18. dubna 1959, Ústí nad Orlicí, Československo) je bývalý československý reprezentant ve sportovní střelbě, disciplíně skeet.\n\nDvakrát reprezentoval Československo na letních olympijských hrách. V roce 1988 na hrách v Soulu se umístil na 27. místě, o čtyři roky později na hrách v Barceloně na 11. místě.\n\nPo skončení aktivní kariéry se dál věnuje sportovní střelbě jako trenér a organizátor závodů.\n\n"}
{"id": "511598", "url": "https://cs.wikipedia.org/wiki?curid=511598", "title": "Pomořanka přímořská", "text": "Pomořanka přímořská\n\nPomořanka přímořská (\"Cakile maritima\") je nízká, jednoletá, halofilní bylina z čeledi brukvovitých, považovaná za neofyt občasně zavlékaný do České republiky.\n\nRostlina je svým původem navázána na evropská písčitá mořská pobřeží: atlantské, baltské, severomořské, středomořské i černomořské. Zavlečena byla do též Severní a Jižní Ameriky a také do Austrálie.\n\nDo kontinentální Evropy se dostává při transportu surovin a zboží z mořských přístavů. Druh je občasně nalézán na haldách na Ostravsku a v Třinci, v Ústí nad Labem i v Praze; obdobně se objevuje na Slovensku v okolí překladiště na Dunaji v Komárně.\n\nZe své domoviny je uvyklá na písčitou, propustnou, nepříliš výživnou i zasolenou půdu která může být mírně kyselá i alkalická, díky silným kořenům odolá i v nepevném substrátu silným pobřežním větrům. Mimo mořská pobřeží roste na slaniskách, v pískovnách nebo na kamenitých náspech železničních tratí či silnic kde nemá konkurenci jiných rostlin; pro zdárný růst vyžaduje plně osvětlená stanoviště.\n\nPomořanka přímořská na území České republiky vyrůstá jen nepravidelně a to ve dvou poddruzích které byly v minulosti hodnoceny na úrovni samostatných druhů:\n\nU tohoto druhu je pro jeho velkou proměnlivost rozeznávána řada variet a forem.\n\nPomořanka přímořská je lysá, jednoletá rostlina s od báze větvenou oblou lodyhou, dlouhou 15 až 50 cm, ta je obvykle vystoupavá nebo poléhavá a vyrůstá z dlouhého (až 1 m), úzce vřetenovitého kořene. Lodyha je porostlá střídavými, řapíkatými, dužnatými listy s lesklými čepelemi dlouhými 5 až 12 cm. Listy jsou ve tvaru velmi proměnlivé, mívají okraj celistvý, jemně pilovitý nebo jsou jednou až dvakrát zpeřené a členěné do tří až deseti úzkých podlouhlých či eliptických laloků. Při dozrávání plodů listy usychají.\n\nNa koncích lodyh i jejich větví vyrůstají na stopkách 3 až 10 mm dlouhých čtyřčetné, pravidelné, vonící, asi 1,5 cm velké, protandrické, oboupohlavné květy které nemají listeny a vytvářejí hroznovitá květenství jež se při dozrávání plodů zvětšují. Vejčité až kopinaté kališní lístky mají zelenou barvu a vespod jsou vakovitě vyduté. Široce obvejčité, rozkleslé korunní lístky s nehtem jsou ve špičce vykrojené a mívají barvu narůžovělou, bílou nebo lila; jsou hustě žilkované a dlouhé 5 až 10 mm, dvojnásobně delší lístků kališních. V květu je šest žlutých tyčinek, 2 krátké a 4 delší. Semeník je příčně rozdělen na dva oddíly mající po jednom vajíčku, spodní je obráceně kuželovitý a horní úzce jehlanovitý; jeho pestík má přisedlou kulovitou bliznu. Pomořanka přímořská vykvétá od června do srpna, opylována je hmyzem, její základní chromozómové číslo je x = 9.\n\nPlod je příčně dvoudílná, vřetenovitá až slabě čtyřhranná, mírně zploštělá, nepukající šešule 15 až 25 mm dlouhá vyrůstající na od lodyhy odstávajících stopkách. Její spodní díl je obráceně kuželovitý až obráceně 4hranně jehlanovitý, plocha přiléhající k hornímu dílu je mírně vypuklá. Horní díl je kuželovitý až 4hranně jehlanovitý a jeho spodní plocha je promáčknutá (přiléhá ke spodnímu dílu). V každém dílu je po jednom elipsoidním, hnědém semeni 4 až 5 mm velkém s hladkým či vráščitým osemením. Důležitým taxonomickým znakem, společně s tvarem listů, jsou výrůstky na bočních stěnách šešule.\n\nTato jednoletá rostlina se rozmnožuje výhradně semeny. Po uzrání plodu se jeho horní část se semenem odlomí dřív a je větrem či vodou odnesena, spodní zůstává přirostlá na rostlině mnohem déle a její semeno většinou vyklíčí v blízkosti původní rostliny. Plody se semeny dokážou po několik týdnů plavat po vodě hnány mořskými proudy; jsou často vidět nové rostlinky vyrůstat na břehu v řadě kam je zanesl příboj.\n\nDruh je průkopníkem při obsazování holých písčitých břehů které napomáhá stabilizovat. Listy rostliny jsou bohaté na vitamin C, ale jsou hořké. Mladých lístků, poupat a nezralých plodů se používá jako ochucovadel do salátů nebo jiných jídel. Rozemletý usušený kořen se v minulosti přidával k mouce při pečení chleba. Ze semen která obsahují hodně oleje se vyrábí extrakt používaný při vlasové kosmetice.\n"}
{"id": "511606", "url": "https://cs.wikipedia.org/wiki?curid=511606", "title": "Alkmaar", "text": "Alkmaar\n\nAlkmaar je město ležící v Nizozemsku, v oblasti Severní Holandsko. Nachází se asi 35 km od Amsterdamu a 10 km od pobřeží Severního moře. Žije zde obyvatel.\nKaždý pátek (duben – září) se na Alkmaarském náměstí konají sýrové trhy. Sýry se zde váží a poté prodávají. Na náměstí také stojí sýrové muzeum. V blízkosti centra Alkmaaru se nachází několik větrných mlýnů, jeden dokonce skoro v centru města. Celé město je protkáno kanály, které sloužily a dodnes slouží k odvodňování nizozemského území.\n\n\n\n"}
{"id": "511607", "url": "https://cs.wikipedia.org/wiki?curid=511607", "title": "Ottakring", "text": "Ottakring\n\nOttakring () je '16. městský okres Vídně a byl vytvořený v roce 1892 ze samostatných obcí Ottakring a Neulerchenfeld.\nOkres Ottakring leží na západě Vídně, mezi vídeňskými částmi Lerchenfeldergürtel a Vídeňským lesem. Na západě Ottakring sousedí s Hernalsem, na východě Josefstadtem s novostavbami a na jihu s Rudolfsheim-Fünfhausem a Penzingem.\n\nNejvyšší nadmořskou výšku 449 metrů má Gallitzinberg (nazývaný také \"Wilhelminenberg\"). Na Gallizinbergu pramení dnes již kanalizovaný Ottakringský potok. Tekl původně podle současných silnic Ottakringer-Straße/Abelegasse/Thaliastraße a po Lerchenfelderstraße a náměstí Minoritenplatz do dnešního Dunajského kanálu. Zástavba oblasti vykazuje velké rozdíly. V blízkosti okruhu dole je hustá šachovnicová zástavba dělnické a zaměstnanecké obytné čtvrti, zatímco kolem vídeňského předměstí je průmyslová zástavba a dílenské provozy. Poněkud výše se rozkládá vilová čtvrť s Ottakringským hřbitovem a nad ním je rozsáhlé listnaté plochy.\n\nMěstský okres sestává z katastrálních území Ottakring a Neulerchenfeld a z jednoho hektaru v katastrálním území Penzingu ležícího vídeňského jezera Breitensee. Dalším členěním okresu jsou početné okrsky zřízené pro účely úřední statistiky. Z deseti obvodů Ottakringu jsou to Neulerchenfeld, Ludo-Hartmann-Platz, Herbststraße-Vorortelinie, Alt-Ottakring, Wilhelminenstraße, Sandleiten, Joachimsthaler-Platz, Wilhelminenspital, Wilhelminenberg a Richard Wagner-Platz.\n\nPlochy okresu jsou využity z 36 % pro zeleň, včetně 22% lesů. 45.4 % jsou stavební plochy, 17.9 % dopravní plochy, přičemž je to hlavně nákupní ulice Thaliastraße. Zemědělsky je využito celkem 1.23 % ploch okresu. Dřívější vinohradnictví téměř vymizelo. Vinice se nacházejí už jen u zámku Wilhelminenberg a u hranice k Penzingu.\n\nNázev Ottakring pochází tak jako označení jiných míst ve Vídni z Bavorska, když v 8. století tento kraj Bavoři osídlovali. Často existují v Bavorsku místa s podobným jménem i pravopisem.\n\nV projevu císař Franz Josef I. v roce 1888 projevil přání spojit předměstí s Vídní. Následně v roce 1890 dolnorakouský zemský výbor rozhodl o připojení předměstských obcí k Vídni. Zákon nabyl účinnosti dnem 1. ledna 1892. I přes odpor proti připojení obcí byly dříve samostatné obce Ottakring a Neulerchenfeld k 16. vídeňskému okresu připojeny, Nový okres se stal domovem pro 106.861 obyvatel.\n\nPo připojení obcí se zvýšil růst území ještě více a v roce 1910 bydlelo v Ottakringu 177.687 lidí. Zatímco podíl zaměstnanců a úředníků byl malý, podíl dělníků byl extrémně vysoký. Ten se díky rozvoji dalšího průmyslu ještě zvýšil. V době první světové války byla zvláště na jejím konci ovlivněna sociální bytová výstavba, V letech 1922 a 1934 bylo v Ottakringu postaveno 28 bytových domů se 4.517 byty, což zřetelně zmírnilo tíživou bytovou situaci v okrese. Mezi novostavbami byl také tzv. \"Sadlentenhof\" s 1597 byty, který byl prvním v Rakousku. Hospodářská krize třicátých let velmi zasáhla okres a časem zde bylo více než 50% nezaměstnaných. Únorové povstání 1934 se v Ottakringu projevilo velkými bouřemi. Ústup úderných skupin ze Sandleitenu z důvodu přesily domoobrany a vojska alespoň uchránil obytná obydlí. Prudké boje však byly kolem dělnických domovů v Ottakringu v Kreitnergasse. Po druhé světové válce patřil Ottakring do francouzské okupační zóny. Obnova se prováděla obtížně, celkem se ale zdařilo zlepšit nejstarší část Ottakringu, „Černošské“ baráky byly nahrazeny \"Franz-Novým\" dvorem. Další obytné stavby následovaly.\n\nPo odchodu okupačních vojsk došlo vcelku šestkrát ke změnám hranic okresu. Roku 1992 byla hranice u Hernals zanedbatelně posunuta. V roce 1995 následovala změna hranic pro novostavbu Rudolfsheim-Fünfhaus, k Penzingu a Rudolfsheim-Fünfhaus jako u Penzingu v oblasti Johann-Staud-Gasse. Hranice okresu Hernals 1998 (v dosahu Spinozagasse) a konečně v roce 2001 (v oblasti Kongressparks) bylo odloženo. Při těchto šesti změnách hranic nebyly ani změny v obytném území, ale dotklo se to u dopravních staveb, parků a sportovních zařízení.\n\nBěhem budování linky metra U3 v roce 1998 až do Ottakringu, byla také započata revitalizace okolí nové konečné stanice metra. V Ottagringu byl postaven první výškový dům a podle jeho funkce ubytovny pro lékařské zaměstnance je označován také „Schwesterturm\" \"(Sesterská věž).\" Nevyužívané objekty tabákové továrny by přestavěny na HTL Ottakring a dlouhou dobu nepoužívaná rychlodráha s obchody je odložena. Centrum Vídně je dosažitelné přibližně za 13 minut.\n\nDnešní okres Ottakring měl v roce 1869, Ottakring a Neulerchenfeld 31.383 obyvatel. V robě připojení měl Ottakring s 106.892 obyvateli již trojnásobek a byl nejrychleji rostoucím územím kolem Vídně. Růst zpomalil v roce 1900 a podržel si postavení nejlidnatějšího okresu až do roku 1920. Maximum docílil roku 1910 se 179.045 obyvateli, až do dneška jiný okres tento počet nedosáhl. Po první světové válce klesal počet obyvatel Ottakringu pomalu, protože hlavní roli sehrál nedostatek bytů. Až do osmdesátých let se počet obyvatel snižoval až na polovinu dřívějšího maxima a potom stagnuje na 80 tisících obyvatelích. Po nejnižším stavu na přelomu tisíciletí začala ve Vídni opět tendence růstu. Na začátku roku 2009 zde žilo 94.735 obyvatel.\n\nVěková struktura obyvatelstva okresu byla roku 2005 lehce mladší než vídeňský průměr. Počet dětí pod 15 let se 14,7 % byl lehce nad vídeňským 14,6 %. Podíl obyvatelstva mezi 15 a 59 lety byl 64,7 % (Vídeň 63,4 %) jasně nad průměrem, zatímco podíl lidí ve věku od 60 a více s 20,6 % (Vídeň 22.0 %) je výrazně nižší. Složení podle pohlaví v roce 2001 47,5 % mužů a 52,5 % žen, počet obyvatel v manželství byl s podílem 41,5 % proti 41,2 % lehce pod průměrem Vídně. \n\nPodíl cizinců v okrese roku 2005 25,5 % (Vídeň 18,7 %). To byla pátá nejvyšší hodnota vídeňského okresu. Jako v celé spolkové zemi se ukazuje růst počtu cizinců, v roce 2001 byl podíl cizinců 23.9 %. Nejvyšší podíl cizinců byl v roce 2005 s asi 8.0 % v okrese ze Srbska a Černé Hory. Další 4,4 % byli Turci, 2,0 Poláci, 1,9 % Chorvati, 1,8 % z Bosny a Hercegoviny a 1,0 % Němců. Celkově se v roce 2001 nenarodilo 29,6 % obyvatel v Rakousku. 11,0 % mluví srbsky, 8,2 % turecky a 4,3 % chorvatsky. \n\nZ důvodu vyššího podílu cizinců ukazuje Ottakring 44,2 % poměrně malou část obyvatelstva na lidi s římskokatolickou vírou (Vídeň 49,2 %). V okrese je sedm farností a městské děkanství. Část lidí (12,7 %) vyznává islámskou víru, pravoslavnou církev 9,7 % je naproti tomu třetí - případně druhá ve Vídni. Část obyvatel evangelického vyznání s 3,6 % je pod průměrem. 23,8 % obyvatel okresu v roce 2001 nebylo v žádné náboženské komunitě, dalších 5,9 % nemá žádné či jiné vyznání.\n\nOd roku 1918 převyšovalo v okrese Ottakring základní volební právo. Ottakring byl jako dělnický obvod určený pro sociální demokracii. Už v prvních volbách 4. května 1919 dosáhli sociální demokraté velkou většinu, železničář Johann Politzer byl zvolen okresním představitelem. Svůj úřad si udržel až do roku 1934, kdy v Rakousku získala moc vlastenecká fronta. Po odstranění nacionálního socialismu v Rakousku se v Rakousku v listopadu 1945 konaly první svobodné volby po více než 10 letech. SPÖ vyhrála, získala 20 křesel, 8 získala ÖVP a 2 křesla KPÖ. Takto to zůstalo po několik desetiletí. Zatímco FPÖ v roce 1949 měla jeden mandát v okresním zastupitelství, KPÖ v roce 1969 odešli komunisti z okresního zastoupení. Počátkem devadesátých let mohly SPÖ držet absolutní většinu. U okresních voleb 1996 došlo k vzestupu FPÖ a SPÖ v Ottakringu značně ztratila. V roce 2001 se situace obrátila. SPÖ získala 49,45 % a tudíž téměř absolutní většinu a FPÖ klesla na 20,88 %. Zelení dosáhli v roce 2001 v Ottakringu 12,54 % a mohli s s ÖVP táhnout, kteří měli 13,13 %. Liberálové ztratili více než polovinu svých hlasů a dostali s 2,47 % jeden mandát. Při víde%nských zemských volbách v roce 2005 SPÖ s 51,48 % hlasů získali absolutní většinu. FPÖ znovu ztratila, propadla na 15,02 % a byla tedy za ÖVP s 15,84 % na třetím místě. Zelení si lehce polepšili, zůstali však s 14,35 % na čtvrtém místě.\nPředstavitelé okresu od roku 1945:\n\nV levé polovině znaku se symbolizuje dřívější samostatná obec Ottakring. U symbolu hory jsou dva domnělé nejdůležitější věci Ottakringu: jubileum stanoviště, Galizienberg a kazatelna. Štít s křížem a mitrou znázorňuje bývalý klášter Klosterneuburg. Pravá polovina znaku symbolizuje nejasnost dřívější samostatné obce Neulerchenfeld. Strom \"(nikoliv modřín)\" s kroužícími ptáky poukazují na možné počátky jména.\n\nStanice Vídeň Ottakring je konečnou stanicí linky U3 metra. Ve stanici je možný přestup na vlaky S-Bahn na vídeňská předměstí. Stanice Kendlerstraße je další zastávkou v Ottakringu. Na hranici se 7. okresem je nádraží Thaliastraße a u hranice s osmým okresem stanice Josefstädter Straße linky U6. V okrese jsou vedeny také linky tramvají a autobusové dopravy. Ottakringem vede významný silniční průtah městem zvaný \"Lerchenfelder Gürtel\". Další frekventovanou ulicí v okrese je z Penzingu vedoucí Flötzersteig Straße 223.\n\nPo začlenění obcí do okresu vzrostl rozvoj průmyslu a v Ottakringu byla roku 1898 otevřena tabáková továrna. Dále přibyly závody fotoprůmyslu (např. Herlango) anebo strojírny (např. Rakouské průmyslové závody Warchalowski, Eisler and Co.). Nejvyšší počet pracovníků byl však v oděvním průmyslu. Po druhé světové válce však zaniklo několik továren, místo nich se rozmohla obytná oblast. Významnými ještě dnes zůstaly \"Ottakringský pivovar\" a pražírna kávy Julius Meinl a lahůdky zeleninové a ovocné Staud´s.\n\n\nOttakringerské okresní muzeum představuje historii Ottakringu a má na 3000 exponátů. Jedna místnost je věnována výrobci harmonik Josefu Weinheberovi. V Kuffnerově hvězdárně jsou historické hvězdářské přístroje. Rakouské písničkářské lidové tvořivosti je věnována pozornost a je zde obsáhlý archiv s tisíci notami, poznámkami a sbírka vzácných knih.\n\n\nKolem Yppenplatz se v posledních letech rozvinul zájem o alternativní kulturu s velkým počtem různých .Okálů a míst pro pořádání akcí. Vrcholnou akcí je několikatýdenní Kulturní festival „Soho in Ottakring\", po dobu dvou týdnů je nabídka široké palety kulturních programů, jako čtení nebo výstavy.\n\n\n"}
{"id": "511609", "url": "https://cs.wikipedia.org/wiki?curid=511609", "title": "Eftalou", "text": "Eftalou\n\nEftalou () je vesnice s léčebnými lázněmi na řeckém ostrově Lesbos. V roce 2011 měla 34 obyvatel.\n\nVesnice náleží ke komunitě a obecní jednotce Mithimna a nachází se na severním pobřeží ostrova východně od města téhož jména.\n\nNedaleko od budovy lázní je kamenná pláž.\n"}
{"id": "511610", "url": "https://cs.wikipedia.org/wiki?curid=511610", "title": "Mytiléna", "text": "Mytiléna\n\nMytiléna ( ) je největším městem řeckého ostrova Lesbos a také hlavním městem stejnojmenné obce a regionální jednotky. Nachází se na jihovýchodním pobřeží ostrova. V obci žije 37 890 obyvatel a ve vlastním městě 27 871 obyvatel. Několik kilometrů od města se nachází mezinárodní letiště. Ve městě se nachází jediná placená pláž na celém ostrově.\n\nObecní jednotka Mytiléna od roku 2011 zahrnuje 9 komunit. V závorkách je uveden počet obyvatel komunit a sídel.\n"}
{"id": "511613", "url": "https://cs.wikipedia.org/wiki?curid=511613", "title": "Aiguille du Midi", "text": "Aiguille du Midi\n\nAiguille du Midi (v překladu \"Polední vrchol\") je hora, která se nachází v Montblanském masivu v jihovýchodní části Francie a vypíná se do výšky 3842 m n. m.\n\nAiguille du Midi je tvořena podobně jako nedaleký Mont Blanc horninami krystalinika (žula, rula a břidlice).\n\nV roce 1955 byla na vrchol hory vybudována lanovka (Téléphérique de l'Aiguille du Midi), která dodnes drží světový rekord jako kabinová lanovka s největším převýšením. Výchozí bod lanovky se nachází v nadmořské výšce 1035 m odtud pokračuje do stanice Plan de l'Aiguille ve výšce 2317 m a poté do nejvyššího bodu ve výšce 3777 m. Cesta dále pokračuje výtahem na vrchol hory (3842 m) kde se nachází vyhlídková plošina. Na druhé straně hory byla postavena další lanovka, která mírně klesá směrem ke stanici Gros Rognos a pokračuje dále přes Glacier du Geant až do stanice Pointe Helbronner (3462 m) na italské straně masívu. Tato lanovka je v provozu pouze v letních měsících.\n\nVýstupní stanice lanovky na Aiguille du Midi je východiskem pro jednu ze čtyř výstupových tras na nedaleký Mont Blanc. Bývá nazývána cestou tří Mont Blanců, neboť sleduje hřeben, kde se nachází několik dalších významných vrcholů masivu. Cesta vede přes Mt. Blanc du Tacul a Mt. Maudit (obtížnost PD+).\n\n"}
{"id": "511614", "url": "https://cs.wikipedia.org/wiki?curid=511614", "title": "Hořínek", "text": "Hořínek\n\nČeské příjmení Hořínek nosí více různých osobností:\n\n"}
{"id": "511623", "url": "https://cs.wikipedia.org/wiki?curid=511623", "title": "Garibald I. Bavorský", "text": "Garibald I. Bavorský\n\nGaribald I. (* kolem 540) byl první bavorský vévoda z rodu Agilolfingů, vládnoucí mezi léty 555 - 591.\n\nV roce 556 se oženil s vdovou po merovejském králi Austrasie Theudebaldovi, Waldradou. Jeho dcera Theodelinda se měla stát ženou austrasijského krále Childeberta II., avšak nakonec si vzala lombardského krále Agilolfa. To se samozřejmě nelíbilo Childebertovi, který s vojskem vpadl do Bavorska a zbavil Garibalda vlády ve prospěch Tassila I., Garibaldova blízkého příbuzného, pravděpodobně jeho syna.\n"}
{"id": "511626", "url": "https://cs.wikipedia.org/wiki?curid=511626", "title": "Orel andský", "text": "Orel andský\n\nOrel andský (\"Spizaetus isidori\", občas řazen do monotypického rodu \"Oroaetus\") je středně velký dravec z čeledi jestřábovitých. Obývá horské lesy And v rozmezí od severní Argentiny přes Bolívii, Peru, Ekvádor a Kolumbii až po Venezuelu. Je stálý.\n"}
{"id": "511631", "url": "https://cs.wikipedia.org/wiki?curid=511631", "title": "Obnovitelné zdroje energie v Norsku", "text": "Obnovitelné zdroje energie v Norsku\n\nNorsko je velkým producentem energie z obnovitelných zdrojů, zejména kvůli dobrým zdrojům vodní energie. Přes 99 % výroby elektřiny v pevninském Norsku je pokryto vodními elektrárnami. Celková produkce elektřiny z vodních elektráren činila 135,3 TWh v roce 2007. Je zde také veliký potenciál větrné energie, pobřežní větrné energie a přílivové energie, stejně jako výroby bio-energie ze dřeva. Norsko má naproti tomu omezené zdroje solární energie, ale je jedním z největších světových producentů křemíkových solárních článků, a to hlavně díky činnosti firmy Renewable Energy Corporation.\n\nV roce 2012 dosáhla v Norsku výroba elektřiny z větrných elektráren přibližně 1,6 GWh. Má v plánu ztrojnásobit tuto výrobu ze současných cca 700 MW na 2 GW do roku 2020.\n\nV oblasti dopravy se podíl obnovitelných zdrojů energie zvýšil z 1,3 % na 4 % v letech 2005–2010 a v současnosti patří Norsko na jedno z předních míst v podílu elektromobilů na počet obyvatel ve světovém srovnání.\n\n"}
{"id": "511635", "url": "https://cs.wikipedia.org/wiki?curid=511635", "title": "Tassilo I. Bavorský", "text": "Tassilo I. Bavorský\n\nTassilo I. (kolem 560 – 610) byl bavorský vévoda z rodu Agilolfingů, vládnoucí mezi léty 591 až 610.\n\nVlády v bavorsku se ujal poté, co austrasijský král Childebert II. vpadl do Bavorska a odejmul vládu vévodovi Garibaldu I., který byl Tassilův blízký příbuzný, pravděpodobně jeho otec. Podle Pavla Jáhna se vydal na válečnou výpravu proti Slovanům do východního Tyrolska a Kraňska, odkud se vrátil s velkou válečnou kořistí. Dále uvádí, že v roce 595 padlo na 5 000 Bavorů, když znovu vpadlo ke Slovanům na podporu Kakaka, avarského kagana.\n"}
{"id": "511636", "url": "https://cs.wikipedia.org/wiki?curid=511636", "title": "James Denton", "text": "James Denton\n\nJames Thomas Denton (* 20. ledna 1963, Tennessee, USA) je americký herec.\n\nMohli jsme jej vidět ve filmech \"Primary Colors\", \"Face/Off\" nebo \"That Old Feeling\". V roce 1997 získal roli záhadného sociopata pana Lylea v úspěšném dramatu televize NBC \"The Pretender\". Následovaly televizní filmy \"Pretender 2001\" a \"\".\n\nV roce 2001 byl obsazen jako protějšek Kimi Delaneyové v \"Philly\" Stevena Bochcoa na ABC a jeho vzrůstající reputace mu záhy přinesla roli speciálního agenta Jona Kilmera v \"Threat Matrix\". Vedle vážných televizních rolí také pohostinsky vystoupil v \"J.A.G\", \"Sliders\", \"Dark Skies\", \"Two Guys and a Girl\", \"Ally MeBeal\" a \"The West Wing\". Významnou roli obdržel v seriálu \"Zoufalé manželky\".\n\n"}
{"id": "511637", "url": "https://cs.wikipedia.org/wiki?curid=511637", "title": "Krahujec šikra", "text": "Krahujec šikra\n\nKrahujec šikra (\"Accipiter badius\") je 26–30 cm velký dravec z čeledi jestřábovitých. Celoročně obývá subsaharskou Afriku a jižní Asii, zejména Indii.\nDospělí ptáci mají světle hnědou svrchní stranu těla a bílou, jemně rudě pruhovanou spodinu. Pohlaví jsou si přitom velmi podobná, samci jsou pouze mírně menší. Mladí ptáci mají na rozdíl od dospělců hnědě skvrnité břicho.\n\nObývá otevřené lesy a savany. Při lovu spoléhá na moment překvapení, jeho kořistí se přitom nejčastěji stávají ještěrky, velký hmyz, malí ptáci a savci. Hnízdo buduje na stromech a klade do něj 3–7 vajec.\n"}
{"id": "511641", "url": "https://cs.wikipedia.org/wiki?curid=511641", "title": "Rohož (kompozit)", "text": "Rohož (kompozit)\n\nRohož (angl.: \"mat\", něm.: \"Matte\") je plošný textilní polotovar používaný výhradně jako výztuž kompozitů.\n\nK nejznámějším druhům patří:\n\n \n"}
{"id": "511642", "url": "https://cs.wikipedia.org/wiki?curid=511642", "title": "Garibald II. Bavorský", "text": "Garibald II. Bavorský\n\nGaribald II. (kolem 585 - 625/630) byl bavorský vévoda z rodu Agilolfingů, vládnoucí mezi léty 610 až 625/630.\n\nByl synem bavorského vévody Tassila I.. Jeho ženou byla Geila (či Gaila, Appa), dcera friaulského vévody Gisulfa II. S ní měl syny Faru a Theoda I.; oba se nakonec stali bavorskými vévody. Stejně jako jeho otec, i Garibald byl ve vleklém sporu s okolními Slovany.\n"}
{"id": "511663", "url": "https://cs.wikipedia.org/wiki?curid=511663", "title": "Karushovy–Kuhnovy–Tuckerovy podmínky", "text": "Karushovy–Kuhnovy–Tuckerovy podmínky\n\nKarushovy-Kuhnovy-Tuckerovy podmínky podmínky (také známé jako Kuhn-Tucker nebo KKT podmínky) je formulace omezujících podmínek vhodná pro hledání optimálního řešení úlohy nelineárního programování za předpokladu, že omezující podmínky jsou zadány zároveň jako rovnosti, jež musí plnit argumenty řešení, i jako oblast, v níž se musí řešení nalézat (obvykle zadána nerovnostmi). Je to zobecnění metody Lagrangeových multiplikátorů na omezující podmínky neobsahující rovnost (může tedy obsahovat nerovnosti). Podmínky jsou pojmenovány po William Karushovi, Haroldu W. Kuhnovi a Albertu W. Tuckerovi.\n\nUvažujme následující nelineární optimalizační problém: \n\nMinimalizujte formula_1, aby platilo: \n\nkde formula_3 je funkce, kterou minimalizujeme, formula_4 jsou omezující podmínky s nerovnostmi a formula_5 jsou omezující podmínky s rovnostmi a formula_6, respektive formula_7 je počet omezujících podmínek s, respektive bez rovností.\n\nNezbytné podmínky pro tento problém s obecně danými omezujícími podmínkami byly poprvé zveřejněny v magisterské práci Williama Karushe, i když vešly ve všeobecnou známost až po zveřejnění prací pánů Kuhna a Tuckera.\n\n"}
{"id": "511664", "url": "https://cs.wikipedia.org/wiki?curid=511664", "title": "Böbrach", "text": "Böbrach\n\nBöbrach je německá obec v zemském okrese Regen ve spolkové zemi Bavorsko. Nachází se v oblasti Bavorského lesa. Centrum obce leží cca 13 km od hranic s Českou republikou.\n"}
{"id": "511666", "url": "https://cs.wikipedia.org/wiki?curid=511666", "title": "Karelové", "text": "Karelové\n\nKarelové (karelsky \"karjalaižet\") jsou národ ugrofinské jazykové skupiny. Obyvatelstvo (východofinské skupiny) v severozápadním Rusku, především v autonomní republice Karélie, ale také například v Tverské oblasti.\n\nMluví pobaltskou finštinou (v rozporu s Karely označovanými obyvateli finského regionu Karélie, kde je zachován finský dialekt). Počet Karelů prudce klesá, bylo jich ale od raného středověku přes 100 000 v Kyjevské Rusi a počet se snižoval, od 17. století jsou Karelové pod ruským vlivem. Přesto si zachovávají vlastní bohatou kulturu. Proslulý finský národní epos \"Kalevala\" byl Eliasem Lönnrotem z velké části sestaven ze slovesných útvarů karelského původu. Karelové jsou ruští pravoslavní křesťané.\n\n\n\n"}
{"id": "511670", "url": "https://cs.wikipedia.org/wiki?curid=511670", "title": "Látky vzbuzující mimořádné obavy", "text": "Látky vzbuzující mimořádné obavy\n\nLátky vzbuzující mimořádné obavy (anglicky \"substances of very high concern\", odtud zkratka SVHC) je kategorie nebezpečných chemických látek definovaná evropskou směrnicí o registraci, evaluaci a autorizaci chemických látek (REACH).\n\nMezi látky vzbuzující mimořádné obavy mohou být zařazeny chemikálie, které jsou: \n\nV současné době (leden 2020) obsahuje seznam látek vzbuzující mimořádné obavy 205 chemikálií. Prvních 15 látek bylo na seznam zařazeno v říjnu 2008 a dalších 14 v lednu 2010. 30. března byl na seznam zařazen akrylamid. Další rozšíření proběhlo v červnu 2011, přidáním dalších 7 látek.. Po rozšíření v červnu 2015 o 2 látky již seznam zahrnoval 163 chemických látek., po rozšíření v lednu 2017 zahrnuje seznam 173 látek. Zatím k poslednímu rozšíření seznamu došlo 16. ledna 2020.\n\nZde je prvních 37 látek zařazených do seznamu:\nZařazení látek na seznam je prvním krokem v procesu autorizace podle směrnice REACH, Evropská agentura pro chemické látky bude hodnotit zdravotní a ekologická rizika každé látky a prověří, zde je možné ji nahradit bezpečnější. Výsledkem procesu bude autorizace, které může být zachování stávajícího použití, jeho omezení nebo dokonce úplný zákaz výroby a dovozu do Evropské unie.\n\n\n"}
{"id": "511672", "url": "https://cs.wikipedia.org/wiki?curid=511672", "title": "Rama", "text": "Rama\n\nRama ( רָמָה, الرامة, v oficiálním přepisu do angličtiny Rame, přepisováno též Rameh) je místní rada (malé město) v Izraeli, v Severním distriktu.\n\nLeží v nadmořské výšce 420 metrů, v údolí Bejt ha-Kerem na pomezí Dolní a Horní Galileji a zároveň přesně na rozvodí úmoří Středozemního moře a řeky Jordán. Severně od města se do výše několika set metrů tyčí prudký terénní zlom (někdy nazýván též Matlul Curim), který je v této oblasti již předpolím masivu Har Meron (konkrétně vrchol Har ha-Ari). Po jeho západní straně do údolí sestupuje vádí Nachal Rama.\n\nMěsto se nachází cca 110 kilometrů severovýchodně od centra Tel Avivu a cca 38 kilometrů severovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Ramu obývají izraelští Arabové a izraelští Drúzové stejně jako mnohá další sídla v okolí. Rama ale leží v aglomeraci židovského města Karmiel. Další menší židovské vesnice jsou rozptýlené v okolní krajině. Město je na dopravní síť napojeno pomocí východozápadního tahu dálnice číslo 85. Z ní zde k severu odbočuje lokální silnice číslo 864, která do podhůří masivu Har Meron a k městu Ma'alot-Taršicha\n\nRama stojí na místě většího židovského sídla Rama, které tu existovalo ve 2. a 3. století našeho letopočtu a existovalo tu až do byzantského období. Byly tu také objeveny zbytky křesťanského kostela z 6. století a středověké zbytky opevněné vesnice arabské provenience. Podle místní tradice byla současná vesnice založena v 17. století a v dobrách turecké vlády nad Palestinou mělo jít o jednu z největších vesnic v regionu.\n\nV období britského mandátu patřila obec k předním producentům olivového oleje. Patřilo k ní přes 8000 dunamů (8 kilometrů čtverečních) olivových hájů a fungovalo tu několik lisů na produkci oleje. V současnosti je již rozloha olivových sadů redukována na 6000 dunamů ale tato obec stále vyrábí polovinu olivového oleje v údolí Bejt ha-Kerem. Už v roce 1923 získala obec právo na samosprávu, jako první arabská vesnice svého druhu.\n\nRama byla dobyta izraelskou armádou v rámci Operace Chiram během války za nezávislost v říjnu roku 1948. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz. Po roce 1948 se v obci usadila i skupina arabských Beduínů původem z vysídlené vesnice Ikrit nedaleko libanonských hranic, pro které tu vyrostla menší čtvrť. Většina obyvatel pracuje mimo obec, část z nich v izraelských bezpečnostních silách. V roce 1954 byla Rama povýšena na místní radu (malé město).\n\nRama je etnicky zcela arabsky mluvícím městem. Nábožensky ale jde o mimořádně rozmanitou komunitu. Nacházejí se tu tři křesťanské kostely, klášter, mešita a drúzské svatyně. Dále zde žije malá arménská komunita. Podle údajů z roku 2005 tvořili arabští křesťané 51,2 %, arabsky mluvící izraelští Drúzové 30,4 % a arabští muslimové 18,3 % populace. Jde o menší sídlo městského charakteru, které ale na okrajích přechází v rozptýlenou zástavbu vesnického typu. K 31. prosinci 2014 zde žilo 7 300 lidí.\n\n"}
{"id": "511675", "url": "https://cs.wikipedia.org/wiki?curid=511675", "title": "Pont Royal", "text": "Pont Royal\n\nPont Royal (česky \"Královský most\") je most přes řeku Seinu v Paříži. Spojuje 1. obvod na pravém břehu a 7. obvod na levém. Pont Royal byl vystavěn v letech 1685–1689 a je po Pont Neuf a Pont Marie třetím nejstarším mostem ve městě. Je zařazen mezi historické památky.\n\nV roce 1632 byl v těchto místech postaven dřevěný most, který se nazýval \"most Svaté Anny\" na počest Anny Rakouské nebo \"Červený most\" (\"pont Rouge\") kvůli své barvě. Nahrazoval dosavadní přívoz mezi palácem Tuileries a levým břehem, kde dnes končí \"Rue du Bac\" (Převoznická ulice). Most měl patnáct oblouků, v roce 1649 byl poprvé opraven, o dva roky později přestavěn, v roce 1654 vyhořel, roku 1656 zničen povodní, znovu postaven v roce 1660, roku 1673 zpevněn, ale v roce 1684 opět zničen při povodni.\nNakonec byl postaven most z kamene, který plně financoval král Ludvík XIV., proto se nazývá \"Královský most\". Stavba byla zahájena 25. října 1685 a dokončena 13. června 1689.\n\nV 18. století byl oblíbeným místem pro konání různých slavností.\n\nPo Francouzské revoluci byl most přejmenován. V letech 1792–1804 se jmenoval \"pont National\" (\"Národní most\") a poté do roku 1814 \"most Tuileries\" podle paláce na pravém břehu.\n\nV roce 1939 byl prohlášen historickou památkou.\n\nArchitekty mostu byli Jacques Gabriel, Jules Hardouin-Mansart a François Romain. Most je zděný o pěti obloucích, jeho celková délka činí 110 metrů a šířka 16 metrů. Na posledním pilíři na každé straně řeky jsou vyznačeny úrovně pařížských povodní.\n\n"}
{"id": "511678", "url": "https://cs.wikipedia.org/wiki?curid=511678", "title": "Černohorská filharmonie", "text": "Černohorská filharmonie\n\nČernohorská filharmonie (černohorsky: \"Crnogorska filcharmonija\") je nejvýznamnější hudební symfonický orchestr v Černé Hoře, uznávaný orchestr Balkánského poloostrova. Byla založena v roce 2007.\n\nO počátcích orchestru se dá mluvit již v dobách Černohorského knížectví v šedesátých letech 19. století, kdy existovala tzv. \"První černohorská vojenská muzika\", dechový orchestr s bicíma. Ta měla velký vliv na hudební vývoj země.\n\nV roce 1968 nechal černohorský kníže a později král Nikola I. Petrović-Njegoš (ovlivněn svou umělecky nadanou manželkou, kněžnou a královnou Milenou Vukotić založit první hudební školu v zemi, s čímž byl také spojen rozvoj První vojenské muziky. Do čela školy a zmodernizovaného orchestru se postavil Čech \"Antonín Šulc\". Umělecký a kulturní vzestup Černé Hory a rozpad První vojenské muziky zapříčinily války mezi Černohorci a Osmany v letech 1876- 1878.\n\nV roce 1896 byla společně s další hudební školou založena \"Druhá černohorská vojenská muzika\" pod taktovkou dalšího Čecha \"Františka Filipa Vimera\", jenž hrál později klíčovou roli v rozvoji černohorské hudby a kultury. Díky němu byli do Druhé vojenské muziky pozváni umělci z Itálie a Království českého a kapela tak získala status symfonického orchestru.\n\nNa začátku 20. století poslal král Nikola I. nejtalentovanější a nejmladší členy studovat na umělecká lycea a školy v Praze, což se pro orchestr (který utrpěl odchodem nejstarší generace značné ztráty) ukázalo jako velice pozitivní.\n\nPo ztrátě černohorské nezávislosti v roce 1918 v zemi žádný orchestr či jiná umělecká instituce neexistovala, až po 2. světové válce byla založena \"Černohorská královská filharmonie\", jenž sídlila v Titogradu a patřila černohorským televizím a rádiům. V té se postupně vystřídali čtyři dirigenti: Jovan Miloševič, Cvjetko Ivanović, Alexandr Vujić a Radovan Papović. Orchestr zanikl v roce 2005.\n\nPo vyhlášení nezávislé Černohorské republiky v roce 2006 se začalo uvažovat o založení nových hudebních a jiných uměleckých institucí. Vzniklo tak Hudební centrum Černé Hory (\"Muzički centar Crne Gore - MCCG\"), nejvýznamnější zařízení pro rozvoj hudby v zemi, v jehož rámci byla v září 2006 založena Černohorská filharmonie. Své vystupování zahájila představením černohorské národní opery Balkánská cařice.\n\nPo vzniku instituce MCCG se jejím uměleckým ředitelem a zároveň šéfdirigentem a hlavním sbormistrem filharmonie stal Rus Alexej Valentinovič Šatskij, absolvent moskevské Státní konzervatoře Petra Iljiče Čajkovského. Jeho zástupkyní byla dirigentka Ada Ražnatović, která zastupuje místo hlavní sbormistrině v Národním divadle v Podgorice. V roce 2013 se stal šéfdirigentem a uměleckým ředitelem taktéž Rus Grigorij Krasko. Během letní sezóny 2011 ve filharmonii jako dirigent účinkoval i americký hudební skladatel a pianista srbského původu Ivan Ilić, v roce 2010 to byl dirigent Radovan Papović, černohorsko-italský dirigent Đuliano Bertoco, chorvatský dirigent Miroslav Homen a v roce 2009 byl hostem aljašský dirigent Randall Craig Freischer.\n\nČernohorská filharmonie sídlí v hlavním městě Podgorice v budově MCCG. Její součástí je i slavná, akusticky vynikající \"Velká koncertní síň\", kde probíhají všechny koncerty orchestru. Plánuje se také stavba druhého sálu.\n\nFilharmonie dále spolupracuje také s úspěšným \"Podgorickým smíšeným pěveckým sborem Juventus\", nejoblíbenějším vystoupením těchto dvou hudebních těles jsou každoroční Vánoční koncerty, které začínají vždy rozsvědcováním velkého vánočního stromu na náměstí Republiky v Podgorice a končí velkolepým koncertem v chrámu Vzkříšení Ježíše Krista.\n\nPrvní zahraniční turné Černohorské filharmonie proběhlo na podzim roku 2008 v Itálii a bylo velice úspěšné. Od té doby podnikl orchestr koncerty také v Sarajevu, Berlíně, Moskvě, Aténách a také několik představení v Srbsku a Polsku.\n\nČernohorská filharmonie se pravidelně účastní Mezinárodního hudebního festivalu A Tempo a spolupracuje s mnoha černohorskými a zahraničními umělci - např. se srbsko-americkým dirigentem Ivanem Ilićem, sólisty Goranem Krivokapićem, Grigorijem Kraskem, Vladimirem Ovčinikovem, černohorským houslovým virtuózem Mihailem Počekinem, klavíristou Lovrem Pogorelićem, trumpetistou Tiborem Kerkerešem, albánskou pianistkou Rudinou Ciko, francouzskou pianistkou Marilin Frascone, ruským pianistou Lukasem Geniusem, švýcarsko-albánskou jazzovou zpěvačkou Elinou Duni, či velmi úspěšným mladým asijským violistou Danem Ju, slovinským klarinetistou Darkem Brlekem, českým hráčem na lesní roh Jiřím Kaminskim; dále pak s černohorskou operní pěvkyní - sopranistkou Bijanou Kovać, francouzským tenorem Michelem Sénéchalem a dalšími.\n\nI přes své krátké působení nahrála Černohorská filharmonie několik úspěšných CD, většina nahrávek probíhá ve Velké koncertní síni, některé pak v hlavním sále Národního divadla.\n\n\n"}
{"id": "511682", "url": "https://cs.wikipedia.org/wiki?curid=511682", "title": "Tassilo III. Bavorský", "text": "Tassilo III. Bavorský\n\nTassilo III. (asi 741 - 796) byl poslední bavorský vévoda z rodu Agilolfingů, vládnoucí mezi léty 748 až 788.\n\nTassilo se stal vévodou ještě v jinošském věku. Již po smrti svého otce Odila roku 748 musel bojovat o svůj stolec se synem Karla Martela Grifem, tedy svým nevlastní strýcem, jemuž však po matce Swanachildě kolovala v žilách krev Agilolfingů. Ten vévodství obsadil v letech 748 až 749. Situaci zvrátil Grifův poloviční bratr a druhý strýc, merovejský majordomus a později první král Franků z dynastie Karlovců, Pipin III. Krátký († 768). Ten pak společně s jeho matkou Hiltrudou (* 715; † 754), sestrou Pipina, převzal poručnickou vládu nad Bavorskem do Tassilovy plnoletosti.\n\nV roce 757 složil bavorský vévoda v Compiegne lenní slib Pipinovi a jeho synům Karlovi a Karlomanovi, čímž se ujal fakticky vlády. Tento slib věrnosti musel během své vlády složit ještě několikrát\n\nV roce 763 zanevřel na své vojenské povinnosti k Pipinovi a nepřidal se k jeho tažení do Akvitánie, údajně opustil bez dovolení krále svůj tábor v Nevers, tedy akt rovnající se dezerci, což bylo později použito jeho synem Karlem Velikým k obsazení Bavorska a ke svržení Tassila. Tassilo tak mohl jednat i z popudu svého tchána a langobardského krále Desideria, s jehož dcerou Liutbergou se téhož roku oženil. Vzájemná rivalita obou království byla dlouhodobá a Desiderius se tak mohl pokusit oslabit svého franského protivníka. Sňatkem se bavorské vévodství rozšířilo o Bolzano a Merano, tedy území, které dostala Liutberga věnem.\n\nI když bylo Bavorsko formálně vazalským územím Franské říše, pokoušeli se agilolfingští vévodové o samostatnou politiku v mezích únosnosti, kterou však občas překročili. Vojenský zásah a porážku pocítil už otec Tassila III. Odilo roku 743.\n\nDalším zdrojem napětí bylo vygradování vzájemně špatných vztahů mezi papežskou kurií a Langobardským královstvím, kdy papežové se tradičně (i oprávněně) obávali územní rozpínavosti těchto králů, kteří se benevoletně stavěli k ariánství, pokud jimi sami nebyli. Tradiční spojenectví mezi papeži a Franskou říší se utužilo po nástupu karolínské dynastie na franský trůn a jejich vojenským zásahem do Itálie roku 756. Za této situace byl sňatek mezi langobardskou princeznou a Tassilem III. Desideriovým politickým tahem, jak rozštěpit nebezpečnou franskou moc.\n\nK nelibosti papeže došlo po smrti krále Pipina k dalšímu oslabení tradičního spojení svatého stolce a Franků, kdy si královna - vdova Bertrada (†783) prosadila roku 770 sňatek dcery Desideria a Karla Velikého. Když však následujícího roku zemřel jeho bratr Karloman, Karel langobardskou manželku zapudil a jeho bavorský bratranec Tassilo musel vzít na vědomí fakt, že roku 774 Karel Veliký obsadil Langobardské království a on tak ztratil potenciálního spojence ve své snaze o více samostatnou autonomní politiku.\n\nJeho činy z předešlých let tomu naznačovaly. Pokračoval v církevní reformě zavedené již jeho otcem Odilem, který ve spolupráci s apoštolským legátem a světícím biskupem Winfriedem (později známého jako svatý Bonifác) přeorganizoval místní církev po franském vzoru na úkor dosavadních irských křesťanských praktik. Nechal založit klášter v Kremsmünsteru.\n\nZa jeho politickým úspěchem bylo i pokřtění a pomazání jeho syna Theoda roku 772 samotným papežem Hadrianem (což byla výsada králů), který takto sledoval vlastní zájmy a na rozdíl od svého předchůdce Štěpána III. razil jasně protilangobardskou politiku a Tassila se tak snažil udržet ve fransko-papežské koalici.\n\nTéhož roku zaznamenal Tassilo III. další úspěch, tentokrát vojenský, když porazil pohanské vzepětí v Korutanech, kdy toto území připojil k Bavorskému vévodství již jeho otec Odilo roku 743 ve snaze chránit místní křeťanské Slovany před výpady Avarů a ti s vazalstvím údajně souhlasili.\n\nRoku 778 se bavorské vojenské oddíly podíleli na franském tažení za Pyreneje.\n\nPrvní neshody mezi Tassilem a jeho franským bratrancem Karlem se projevily roku 781. Tassilo musel tehdy ve Wormsu potvrdit svoje závazky vůči Franskému království.\n\nVážnější situace nastala roku 787, kdy franská vojska přitáhla na hranice Bavorského vévodství k řece Lechu a Tassilo zde musel \"odevzdat\" své vévodství do rukou Karla Velikého. Zpět mu bylo vévodství uděleno až po jasně formulovaném vazalském slibu a předání jeho syna Theoda, kterého roku 777 učinil spoluvládcem, jako rukojmího franskému bratranci. Samotný akt vazalství byl mnohem závaznější než předchozí \"slib věrnosti\" franskému panovníkovi.\n\nAvšak dovršení likvidace Agilolfingů na bavorském trůnu se konalo až následujícího roku v Ingelheimu, kde byl předvolaný vévoda obviněn ze spolčení s Avary, odzbrojen, zatčen, zbaven vévodství a uvržen do kláštera, kde mu byla vystříhána tonzura. Stejně se tak stalo i oběma jeho synům, dcery skončily jako jeptišky v klášteře v Chelles pod dohledem Gisely, sestry Karla Velikého. Podobně dopadla i jeho manželka Liutperga, které pak profranští kronikáři přisoudili roli \"špatné našeptávačky\" a původce všeho zla pro její langobardský původ.\n\nOdstranění bavorského vládnoucího rodu proběhlo bez závažnějších protestů místní šlechty i duchovenstva, ať už jim byl osud vévody a jeho rodiny lhostejný, či se báli protestovat, případně v tomto aktu hledali vlastní prospěch (potvrzení úřadů, pozemkového držení a pod.). Svoji roli v tom mohl sehrát i fakt, že správcem Bavorska se stal Gerold, bratr zesnulé franské královny Hildegardy a švagr Karla Velikého, který pocházel z alamanské větvé agilolfinské dynastie.\n\nDřívější vévoda Tassilo III., odsouzený i s rodinou ke \"klášterní smrti\", posloužil franskému králi ještě jednou. Ani veškerá vévodova provinění - údajná i faktická - nedávala franskému králi právo odebrat (z právního hlediska) tento úřad jeho mužským dědicům, kteří se ničím neprovinili. Karel tak na frankfurtské synodě roku 794 tuto chybu napravil a zinscenoval akt pokání za účasti samotného Tassila, který se zřekl veškerých práv na bavorské statky i jmění (tedy i toho, které bylo v osobním vlastnictví) i titulu nejen pro sebe, ale i své potomky a žádal krále o odpuštění, který tak velkoryse učinil ...\n\nTassilo zemřel 11. prosince (což je i jeho svátek v křesťanském kalendáři), nejistého roku, mezi r. 794 až 796, pravděpobně v lorschském klášteře.\n\nTassilo měl s langobardskou manželkou syna Theoda (* 772) a mladšího Theudeberta, dvě dcery neznámého jména. Datum jejich smrti není znám, dožili jako zajatci v klášteře.\n\n\n\n"}
{"id": "511683", "url": "https://cs.wikipedia.org/wiki?curid=511683", "title": "Vodnost", "text": "Vodnost\n\nVodnost (nesprávně vodnatost, v hydrologii se nepoužívá) v hydrologii vyjadřuje velikost průtoku daného vodního toku z dlouhodobého hlediska. Vodnost (např. během roku) je znázorněna hydrogramem a vyjadřuje hydrologický režim toku. Při srovnání aktuálního průměrného průtoku daného toku v daném období (měsíci, roce, atd.) a dlouhodobého průměru lze následně hovořit o extrémně málo vodném, málo vodném, průměrně vodném, velmi vodném nebo extrémně vodném období (měsíci, roce, atd.).\n\n"}
{"id": "511686", "url": "https://cs.wikipedia.org/wiki?curid=511686", "title": "Nauka (modul ISS)", "text": "Nauka (modul ISS)\n\nVíceúčelový laboratorní modul Nauka (původní označení Multipurpose Laboratory Module, MLM) je připravovaný ruský modul ISS. Bude připojen k modulu Zvezda na ruské části stanice a v jeho útrobách najdou místo zásoby, záložní kontrolní systém i několik vědeckých přístrojů. Modul je financován agenturou Roskosmos.\n\n\n\n\n\nNauka má nahradit nerealizovaný univerzální dokovací modul (UDM) (rusky: Универсальный стыковочный модуль).\nV srpnu 2004 bylo rozhodnuto, že Nauka bude postavena z modifikovaného modulu FGB-2 vyrobeného firmou GKNPC Chruničeva (to bylo dříve pozastaveno, když byl hotový asi ze 70%). FGB-2 byl původně postaven jako záložní exemplář prvního modulu Zarja a od roku 1997 se plánuje jeho využití jako univerzální dokovací modul.\nModul Nauka má být ukotven ke spodnímu portu na modulu Zvezda a bude sloužit především pro laboratorní práce, ale také jako místo pro odpočinek. \nPráce na modulu se stále protahují a proto bylo datum jeho vypuštění do vesmíru několikrát odloženo. Neustálým protahováním trpí i Evropská kosmická agentura, která již vyrobila robotické rameno, které má být na modulu Nauka umístěno. To je nyní již několik let uloženo ve skladu.\n\n\n"}
{"id": "511692", "url": "https://cs.wikipedia.org/wiki?curid=511692", "title": "Reovirové infekce ptáků", "text": "Reovirové infekce ptáků\n\nZ čeledi \"Reoviridae\" mají pro ptáky význam rody \"Reovirus\" (někdy se také používá termín \"Orthoreovirus\" pro odlišení reovirů obecně od virů pouze z rodu Reovirus), \"Orbivirus\" a \"Rotavirus\". U drůbeže zjištěné reoviry patří do rodů \"Reovirus\" a \"Rotavirus\". Virusy z rodu \"Orbivirus\" byli izolovány u andulek, korel a volně žijících ptáků; některé orbiviry jsou přenášeny členovci, např. viry Kemerovo a Umatilla. Ptačí reoviry se antigenně liší od savčích i humánních reovirů.\n\nVirusy rodu Reovirus (orthoreoviry) jsou v živočišné říši všeobecně rozšířené. Byly izolovány u ptáků postižených respiračními i střevními příznaky, ale i u ptáků bez klinických projevů onemocnění (subklinické infekce). Některé kmeny způsobují stav snížené imunity (imunosupresi). Jejich přirozenými hostiteli jsou kromě drůbeže i holubi, křepelky, \"Psittaciformes\", dravci a další volně i v zajetí žijící ptáci. Ptáci přežívající infekci získávají aktivní humorální imunitu. Existuje možnost přetrvávajícího (perzistentního) vylučování viru i u imunních zvířat.\n\nK nejzávažnějšímu onemocnění u drůbeže s prokázanou reovirovou etiologií patří reovirová artritida. U infekční myokarditidy housat a malabsorpčního syndromu se připouští možná účast reovirů na vzniku onemocnění. S rozšiřováním počtu chovů kachny pižmové v Německu byl pozorován častější výskyt onemocnění kachňat kachny pižmové s vysokou úmrtností, poruchami vývoje a následně zvýšenou konfiskací po porážce. Vysoce vnímaví byli i kříženci kachny pižmové s kachnou divokou (mulardi). Za původce byl označen reovirus, ale obecná platnost těchto zjištění nebyla zatím potvrzena.\n\nU Psittaciformes jsou klinické příznaky po infekci reoviry variabilní, závisí na druhu. Papoušci Nového Světa jsou k infekci odolnější. Onemocnění může probíhat akutně i chronicky, mortalita bývá někdy velmi vysoká, např. u papouška šedého, alexandra velkého a rozel. Většinou se pozorují obecné klinické příznaky – vyhublost, dehydratace, inkoordinace pohybů, ztížené dýchání a průjem, Při pitvě se nacházejí zánět střev (enteritidy), překrvení, zvětšení a nekrózy jater, splenomegalie (zvětšení sleziny), zduřelé ledviny s usazeninami (depozity) urátů. U postižených papoušků jsou možné souběžné, sekundární infekce chlamydiemi. Většina izolátů reovirů od Psittaciformes se sérologicky liší od izolátů z hrabavé drůbeže.\nInfekce reoviry u holubů se projevuje zejména dýchacími potížemi a průjmem, při pitvě se nacházejí enteritidy. Poměrně časté je virusonosičství; podle sérologických studií je asi 8–16 % holubů infikováno.\n\nMalí pěvci (\"Estrildidae\" a \"Ploceidae\") vykazují po infekci reoviry enteritidy, silné zduření jater (pozorovatelné i přes stěnu břišní), roztroušené nekrózy v játrech, krváceniny v podkoží, na epikardu a na serózních blanách.\n\nViry rodu Rotavirus jsou častou příčinou střevních afekcí u mnoha živočichů, včetně člověka, tzv. rotavirových enteritid. Morfologicky se rotaviry podobají reovirům, ale liší se od nich sérologicky i složením genomu. \n"}
{"id": "511695", "url": "https://cs.wikipedia.org/wiki?curid=511695", "title": "Uppsalská univerzita", "text": "Uppsalská univerzita\n\nUppsalská univerzita ( \"Uppsala universitet\", \"Universitas regia upsaliensis\") je švédská státní univerzita v Uppsale s většinou kampusů sídlících v Uppsale. Byla založena roku 1477, a je tedy nejstarší univerzitou ve Skandinávii vůbec. Sestává z devíti fakult. Univerzita je zaměřena na 3 hlavní oblasti: humanitní a sociální obory, medicína a farmacie, věda a technologie. S ročním obratem 701 milionů Eur, 6857 zaměstnanci a více než 43000 registrovanými studenty se řadí mezi největší univerzity ve Skandinávii. Je členem Skupiny Coimbra.\n\nMotto univerzity zní: \"Gratiae veritas naturae\"\n\n\n"}
{"id": "511701", "url": "https://cs.wikipedia.org/wiki?curid=511701", "title": "Volavka bělostná", "text": "Volavka bělostná\n\nVolavka bělostná (\"Egretta thula\") je malý zástupce čeledi volavkovitých. Hnízdí zejména v mokřadech na jihozápadě Spojených států a v Jižní Americe. Je částečně tažná.\n\nDorůstá 61 cm a dosahuje hmotnosti kolem 375 g. Je celá jasně bílá s černo-žlutými končetinami.\n\nŽiví se zejména rybami, korýši a hmyzem. Hnízdí v koloniích, často i s jinými brodivými ptáky. Hnízdo v podobě velké plošiny z větví si staví na stromech nebo keřích a následně do něj klade 3-4 zelenavě modrá vejce, na kterých sedí střídavě oba rodiče. Mláďata opouští hnízdo po 20-25 dnech.\n\nV minulosti byla vysoce ohrožována lovem, její dlouhá ozdobná pera na svrchní části těla, která u ní hrají důležitou roli při námluvách, byla totiž oblíbenou dekorací dámských klobouků.\n"}
{"id": "511702", "url": "https://cs.wikipedia.org/wiki?curid=511702", "title": "Quartier de la Folie-Méricourt", "text": "Quartier de la Folie-Méricourt\n\nQuartier de la Folie-Méricourt (\"čtvrť Folie-Méricourt\") je 41. administrativní čtvrť v Paříži, která je součástí 11. městského obvodu. Má rozlohu 72,6 ha a ohraničují ji ulice \"Rue Oberkampf\" na jihu, \"Boulevard du Temple\" na západě, \"Rue du Faubourg-du-Temple\" na severu a \"Boulevard de Belleville\" na východě.\n\nČtvrť se nachází jižně od vrchu Belleville, což je bývalé pařížské předměstí. Až do konce 17. století ležela oblast za hranicemi městských hradeb a tak si velmi dlouho udržela venkovský charakter. Přeměna čtvrti začala kolem roku 1830 při průmyslovém rozvoji severní části Paříže a její rychlé urbanizaci. Tato čtvrť zůstala trochu stranou stavebních úprav, které prováděl baron Haussmann. Ve čtvrti bylo mnoho řemeslníků a dělnický charakter si čtvrť udržela.\n\n"}
{"id": "511706", "url": "https://cs.wikipedia.org/wiki?curid=511706", "title": "František Augustin", "text": "František Augustin\n\nFrantišek Augustin (24. května 1846, Sirákov – 1. prosince 1908, Praha), byl český meteorolog, astronom a geograf. Stal se prvním profesorem klimatologie a meteorologie na Karlo-Ferdinandově univerzitě v Praze.\n\nPo základní škole v Polné odmaturoval na jihlavském gymnáziu. V letech 1867–1870 studoval na filozofické fakultě vídeňské univerzity. Roku 1872 se stal suplujícím učitelem na akademickém gymnáziu v Praze, roku 1875 trvalým učitelem na městské střední škole tamtéž.\n\nOd roku 1881 studoval a prováděl svá pozorování na hvězdárně v Krakově, dále pak v Lipsku, Magdeburku, Ebersvaldu a Hamburku. Roku 1883 habilitoval na filozofické fakultě české univerzity. Mimořádným členem Královské české společnosti nauk se stal 11. ledna 1888, neboť již předtím pracoval v pražské hvězdárně, dopisujícím členem České akademie věd a umění byl zvolen 1. prosince 1894. V roce 1892 jej jmenovali mimořádným a roku 1895 řádným profesorem Karlo-Ferdinandovy univerzity v předmětech meteorologie a klimatologie.\nZaložil rozsáhlou síť meteorologických stanic v Čechách, srážkoměrnou síť v Praze a observatoř na Petříně. \n\nPublikoval v odborném tisku, byl redaktorem meteorologické části \"Ottova slovníku naučného\" a \"Zeměpisného sborníku\".\n\nZemřel v 60 letech, je pohřben na Vyšehradském hřbitově po boku své ženy Boženy.\n\n"}
{"id": "511707", "url": "https://cs.wikipedia.org/wiki?curid=511707", "title": "Mezopotamská nížina", "text": "Mezopotamská nížina\n\nMezopotamská nížina neboli Dolní Mezopotámie je aluviální nížina, která se rozkládá především na území Iráku, ale zasahuje i do Íránu a Kuvajtu. Byla vytvořena středním a dolním tokem řek Eufrat a Tigris a také jejich společným tokem Šatt al-Arab, ústícím do Perského zálivu. Ostatní místní toky jsou krátké a málo vodné, ústí často do bezodtokých pánví a v letním období vysychají a vytvářejí tak typická vádí. Říční síť je zde slabě vyvinuta.\n\nNížina má protáhlý tvar ze severozápadu k jihovýchodu. Po severovýchodní straně se z ní prudce zvedá pohoří Zagros, součást Íránské vysočiny. Přechod na jihozápadní straně je mnohem pozvolnější, vystupují zde skloněné plošiny Arabské platformy, úrodné půdy mizí a začíná poušť.\n\nNížina dostala jméno podle historicky významného území Mezopotámie. Jižní část je původně bažinatá s jezery, místy však byly bažiny vysušeny a přeměněny na zemědělskou krajinu. Pěstují se zde obilniny, bavlník a palma datlová. Těží se zde ropa.\n\nNad Bagdádem (nebo přesněji, nad městy Hít na Eufratu a Samarrá na Tigrisu) na ni navazuje Horní Mezopotámie, arabsky též zvaná \"Al-Džazíra\" („ostrov“).\n"}
{"id": "511711", "url": "https://cs.wikipedia.org/wiki?curid=511711", "title": "Bavorské vévodství", "text": "Bavorské vévodství\n\nBavorské vévodství (německy \"Herzogtum Bayern\") byl historický státní útvar na větší části území dnešního Svobodného státu Bavorsko, které existovalo v několika podobách a s přestávkami od poloviny 6. století až do roku 1623, kdy bylo povýšeno na kurfiřtství.\n\nPočátky Bavorska jsou nejasné. Soudí se, že Bavoři (lidé ze země Baia) vznikli smíšením původního obyvatelstva s Markomany, kteří odešli z oblasti dnešního Česka v první polovině 6. století. Poprvé jsou Bavoři zmiňování v textu gótského historika Jordanese k roku 551.\n\nPod vládou rodu Agilolfingů, podporovaných Franky, se Bavoři konstituovali jako kmenový svaz a později raný státní útvar, vévodství. Prvním historicky doloženým vládcem Bavorska byl vévoda Garibald I., vládnoucí v letech 555 až 591. Za své sídlo si bavorští vévodové zvolili Řezno, založené Římany. Již v 6. století se však vévodství dostalo pod vliv rychle expandující franské říše. Později, za vlády slabých merovejských králů se však z této závislosti vymanilo. Teprve majordom Karel Martell připoutal v první polovině 8. století bavorské vévodství znovu k franské říši. Karel Veliký sesadil roku 788 vévodu Tassila III., poslal ho do kláštera, a rozdělil bavorské území na hrabství a pohraniční marky, spravované franskými správci.\n\nRoku 817 vydal císař Ludvík I. Pobožný nástupnický řád, tzv. \"Ordinatio imperii\", v němž ustanovil Bavorsko jako úděl pro jednoho ze svých mladších synů Ludvíka Němce. Verdunskou smlouvou z roku 843 se Ludvíkovi dostalo nejen Bavorska, ale veškerých zemí franské říše, nacházejících se východě od Rýna, Tak byly položeny základy státního útvaru, nazývaného \"regnum Francorum orientalium\" nebo \"Francia orientalis\" – východofranská říše. Za své hlavní město si Ludvík i jeho nástupci zvolili bavorské Řezno.\n\nV době vlády posledních Karlovců, kteří nebyli silnými panovníky, se v Bavorsku stále více prosazoval rod Luitpoldovců, jehož zakladatel Luitpold získal od krále Arnulfa Korutanského do své správy východní bavorskou marku a organizoval obranu proti Maďarům. Roku 907 se markrabětem stal Luitpoldův syn Arnulf, který byl po smrti posledního karlovského krále Ludvíka IV. v roce 911 povýšen na bavorského vévodu. Tituloval se poté jako \"\"vévoda Bavorů a Karantánců\"\" V době nepříliš silné královské moci se Bavorsko stalo ve východofranské říši vedle saského vévodství jednou z nejvýznamnějších politických sil. Vedle vlastního bavorského území patřilo k tehdejšímu vévodství i dnešní Rakousko - pohraniční marka \"\"Ostarrichi\"\" a Korutany, slovanské území, které dobyl pro Bavory vévoda Tassilo III. Po smrti východofranského krále Konráda I. prohlásily bavorská šlechta Arnulfa králem, ten ale roku 921 uznal Jindřicha I. Ptáčníka a královského titulu se vzdal.\n\nArnulfův syn Eberhard se zapojil do odboje proti králi Ottovi I., který ho za to roku 938 sesadil a vévodství předal jeho strýci Bernhardovi Korutanskému, ovšem s omezenými vévodskými pravomocemi. Po jeho smrti v roce 947 udělil Bavorsko svému mladšímu bratru Jindřichovi I., jenž byl ženat s Arnulfovou dcerou Juditou. Tak se Bavorsko dostalo do vlastnictví vedlejší linie saské dynastie Liudolfingů. Roku 952 bylo rozšířeno o veronsko-furlanskou marku.\n\nJindřichův nástupce Jindřich Svárlivý se rovněž několikrát dopustil odboje proti císaři Ottovi II. a také po roce 983, kdy Ota II. zemřel a říši spravovala za nezletilého následníka Otu III. císařovna matka Theofano. V důsledku toho byl sesazen a Bavorsko se poté dostalo nejprve Liudolfingovi Ottovi a poté nakrátko ještě poslednímu Luitpoldovci Bertoldovu synovi Jindřichu III. Roku 976 vydělil Otto I. z Bavorska Korutany, povýšil je na říšské vévodství a podřídil mu veronsko-friaulskou marku. V letech 995–1002 držel Bavorsko syn Jindřicha Svárlivého Jindřich IV., který se po smrti svého bezdětného bratrance Otty III. stal římským králem a posléze také císařem (vládl jako Jindřich II.)\n\nV roce 1070 se Bavorsko dostalo významnému velmoži Welfovi za starobylého šlechtického rodu. Roku 1137 získal Welf Jindřich Pyšný další významné vévodství Sasko. Mocní Welfové se stali vážnými uchazeči o královskou korunu v říši. Jejich konkurenty byli příslušníci rodu Štaufů. Štauský král Konrád III. Bavorsko Jindřichovi Pyšnému zabral a udělil je rakouským markrabatům z rodu Babenberků. V roce 1156 se sice Bavorsko vrátilo do držení Jindřichova syna Jindřicha Lva, bylo však ochuzeno o Rakousko, které bylo povýšeno na vévodství a uděleno Babenberkům, věrným spojencům císaře Fridricha I. Barbarossy.\n\nRoku 1180 sesadil císař Fridrich I. Barbarossa bavorského vévodu Jindřicha Lva z rodu Welfů a vévodství včetně Mnichova udělil Ottovi ze starobylého hraběcího rodu Wittelsbachů.\n\nV roce 1214 získali Wittelsbachové od císaře Fridricha II. další významnou državu, Dolní (Rýnskou) Falc. Roku 1255 došlo k dělení Wittelsbachů na větev falckou (držela Horní a Dolní Falc, titul falckrabě a kurfiřtskou hodnost) a bavorskou (Bavorsko bez Horní Falce s titulem vévoda). Bavorští Wittelsbachové se usadili v Mnichově a sídlili zde až do roku 1918.\n\nPo smrti vévody Oty II. († 1253) se bavorské vévodství rozpadlo na a Dolní a Horní Bavorsko, které bylo spojeno s Rýnskou Falcí.\n\nV roce 1314 byl zvolen hornobavorský vévoda Ludvík římským králem a vládl jako Ludvík IV. Bavor (císařem byl korunován 1328). Zpočátku byl podporován českým králem Janem Lucemburským proti svým habsburským soupeřům. V roce 1329 ukončil smlouvou v Pavii majetkové spory v rodině Wittelsbachů a udělil Dolní Falc a část severního Bavorska (od 15. století Horní Falc) synům svého bratra, kteří zároveň získali kurfiřtský hlas. V roce 1340 znovu spojil Horní a Dolní Bavorsko do jednoho celku, který se však po jeho smrti opět rozpadl na několik menších útvarů, z nichž nejvýznamnější byly Bavorsko-Ingolstadt, Bavorsko-Mnichovsko a Dolní Bavorsko-Landshut. Horní a Dolní Bavorsko bylo sjednoceno pod vévodou Štěpánem II. (1363). Konečné sjednocení bavorského vévodství nastalo až za vlády Albrechta IV. v roce 1506, který rozhodl o další nedělitelnosti země a zavedl primogenituru - nástupnictví nejstaršího syna.\n\nPodle smlouvy v Pavii se měla bavorská a falcká větev Wittelsbachů střídat v kurfiřtské hodnosti. Císař Karel IV., který nežil s bavorskými Wittelsbachy v právě přátelských vztazích, se sňatkem s Annou Falckou spojil roku 1349 s falskými Wittelsbachy a v roce 1373 zrušil rozhodnutí o střídání kurfiřtství. Kurfiřtský hlas připadl jeho rozhodnutím dědičně falcké linii.\n\nRoku 1526 se bavorští vévodové bratři Vilém IV. a Ludvík X. neúspěšně pokoušeli získat český trůn. V té době začala do Bavorska masově pronikat reformace, která přispěla k velkému rozkvětu aktivního měšťanstva. Vévodové se snažili omezit její vliv, proto povolali roku 1541 do země jezuity. Koncem 16. století se rezidenční Mnichov stal baštou katolicismu, zatímco ve Falci se rychle prosadila reformace, zpočátku luteránství později bojovný kalvinismus.\n\nV letech 1598–1651 vládl v Bavorsku jeden z nejvýznamnějších vévodů Maximilián I., zeť císaře Ferdinanda II. Habsburského, kterého podpořil v boji proti českým stavům. Roku 1609 založil Maximilián Katolickou ligu, v jejímž čele bojoval na Bílé hoře a v letech 1621 - 1622 dobyl na protestantské větvi Wittelsbachů Horní i Dolní Falc. Roku 1623 udělil císař Maximiliánovi obě dobyté země i kurfiřtskou hodnost. V roce 1648 však byla část Dolní Falce navrácena synu Fridricha Falckého Ludvíkovi a byl pro něj vytvořen osmý kurfiřtský hlas. Bavorskému vévodství zůstala Horní Falc i kurfiřtský hlas.\n\nPo ukončení třicetileté války zůstali bavorští vévodové a nyní i kurfiřti přesvědčenými obránci katolické víry. Začali však usilovat o samostatnou politiku, což je přivádělo do stále větších sporů s Habsburky.\n\nRoku 1777 bavorská vévodská linie Wittelsbachů bezdětným Maximiliánem III. vymřela. Dědictví přešlo na falckého kurfiřta Karla Theodora ze sulzbašské linie. Tak došlo ke sjednocení hlavních wittelsbašských držav Bavorska a Dolní (Rýnské) Falce. Nástup Karla Theodora v Bavorsku vedl k vypuknutí války o bavorské dědictví (historiky je nazývána též bramborová válka) mezi císařem Josefem II., který se snažil získat Bavorsko výměnou za Rakouské Nizozemí, a pruským králem Fridrichem II. a dalšími knížaty, která se postavila proti tomu. Konflikt probíhal v letech 1778 - 1779 a byl ukončena těšínským mírem.\n\nZa napoleonských válek bylo Bavorsko často pustošeno procházejícími armádami. V té době se roku 1799 ujal vlády Maximilián IV. Josef z další větve falcké linie Wittelsbachů. Tak došlo ke sjednocení všech wittelsbašských držav pod vládou Mnichova a Wittelsbachové se postupně všichni stali katolíky. Maximilián Josef využil situace k výraznému posílení své moci a připojení dalších území (ztraceno však bylo území na západním břehu Rýna). 1. ledna 1806 přijal bavorský vévoda a kurfiřt titul bavorského krále (vládl jako Maximilián I.). Vzápětí nato připojil Bavorsko k Rýnskému spolku, jehož členové vystoupili ze svazku zemí Svaté říše římské.\n\n\n"}
{"id": "511712", "url": "https://cs.wikipedia.org/wiki?curid=511712", "title": "Achdut ha-avoda", "text": "Achdut ha-avoda\n\nAchdut ha-avoda (: , doslova „Jednota práce“) byla sociálně demokratická politická strana, která existovala pod různými názvy v britské mandátní Palestině a Izraeli. Je jednou z předchůdkyň dnešní Izraelské strany práce.\n\nPůvodní strana Achdut ha-avoda byla založená v mandátní Palestině v roce 1919 z pravého křídla strany Po'alej Cijon, která byla založena v osmanské Palestině v roce 1906. Předsedou nově vzniklé strany byl David Ben Gurion. V roce 1930 došlo ke sloučení Achdut ha-avoda s otevřeně protimarxistickou stranou ha-Po'el ha-ca'ir a vytvoření Mapaje. Zmíněné dvě strany spolu spolupracovaly již v roce 1920 při založení odborových svazů Histadrut. Sloučením došlo k zániku strany.\n\nV roce 1944 se od Mapaje odštěpila skupina známá jako \"frakce B\" (: , \"Si'a Bet\") a založila Hnutí Achdut ha-avoda (: , \"ha-Tnu'a le-Achdut ha-avoda\").\n\nV roce 1946 se Hnutí Achdut ha-Avoda sloučilo s levým křídlem Po'alej Cijon a vzniklo Hnutí Achdut ha-avoda Po'alej Cijon (: , \"ha-Tnu'a le-Achdut ha-avoda Po'alej Cijon\"). O dva roky později se strana sloučila s formací Dělnická strana ha-Šomer ha-ca'ir a vytvořily levicovou stranu Mapam.\n\nDne 23. srpna 1954 vystoupili Moše Aram, Jisra'el Bar Jehuda, Jicchak Ben Aharon a Aharon Cizling ze strany Mapam a znovu založili Achdut ha-avoda - Po'alej Cijon. Předsedou Knesetu však nebyli uznáni jako nezávislá strana. Strana začala vydávat stranické noviny \"la-Merchav\", které začaly od prosince téhož roku vycházet každý den, a to až do roku 1971, kdy došlo k jejich sloučení s novinami Davar.\n\nV parlamentních volbách v roce 1955 strana kandidovala pod názvem Achdut ha-avoda. Podařilo se jí získat deset mandátů, čímž se stala pátou nejsilnější stranou Knesetu. Strana se podílela na obou koaličních vládách Ben Guriona během funkčního období třetího Knesetu. Poslanec Nachum Nir se stal předsedou Knesetu (to bylo v historii Knesetu poprvé, co se předsedou Knesetu nestal poslanec hlavní vládnoucí strany), Bar Jehuda se stal ministrem vnitra a Moše Karmel se stal ministrem dopravy. Strana byla nakonec v roce 1959 zodpovědná za pád vlády, když s poslanci jiné koaliční strany Mapam hlasovali proti vládě v otázce prodeje zbraní do Západního Německa a následně odmítli opustit vládní koalici.\n\nV předčasných volbách téhož roku strana získala sedm poslaneckých mandátů. Opět se stala součástí vládní koalice až do jejího pádu v roce 1961 a Ben Aharon se stal ministrem dopravy. Ve volbách v roce 1961 strana získala osm mandátů a stala se jednou ze tří stran vládní koalice. Jigal Alllon se stal ministrem práce a Ben Aharon, Bar Jehuda a Karmel se postupně stali ministry dopravy během funkčního období tohoto Knesetu.\n\nPřed volbami v roce 1965 strana kandidovala společně s Mapajem v rámci aliance Ma'arach a dohromady získaly 45 mandátů. Dne 23. ledna 1968 došlo k rozpuštění Ma'arachu a sloučení Achdut ha-avoda, Mapaje a Rafi ve Stranu práce. O rok později pak došlo ke vzniku aliance Strany práce a Mapamu opět pod názvem Ma'arach.\n\n"}
{"id": "511714", "url": "https://cs.wikipedia.org/wiki?curid=511714", "title": "Sín-šumu-líšir", "text": "Sín-šumu-líšir\n\nSín-šumu-líšir (asyr. \"Síne, požehnané buď tvé jméno\") byl asyrský král-uzurpátor, který si získal a udržel kontrolu nad částí Novoasyrské říše mezi roky 627 a 626 př. n. l.\n\nSín-šumu-líšir je nejprve zmiňován v záznamech Aššur-etel-ilániho jako asyrský generál který potlačil vzpouru ve městě Aššur, jenž vypukla po Aššurbanipalově smrti pod vedením Nabu-rechty. Poté se mu podařilo dosáhnout královské koruny. Není zcela jasné jak události proběhly, je dokonce možné, že vládl společně s Aššur-etel-ilánim. Je uváděn na seznamu z Uruku jako předchůdce Sín-šarra-iškúna. Jeho vláda (resp. první rok vlády) je potvrzena texty z babylonských měst Nippur, Babylón a Ru'a. Podle dostupných údajů nebyl u moci déle než jeden rok.\n\nSín-šumu-líšir neměl pod svojí kontrolou celé území Asýrie a pravděpodobně ovládal i jen část Babylonie. U moci byl kolem r. 626 př. n. l., protože ve výše jmenovaných městech do tohoto roku vládl Kandalanu a roku 625 se na trůn v Babylonii dostal Nabopolassar a v Asýrii nad ním v boji o korunu zvítězil Aššurbanipalův syn Sín-šarra-iškún.\n\n\n"}
{"id": "511721", "url": "https://cs.wikipedia.org/wiki?curid=511721", "title": "Afiliace", "text": "Afiliace\n\nAfiliace znamená původně adopci, v současném jazyce znamená obvykle přidružení nebo připojení, případně připojenou pobočku čili filiálku firmy nebo instituce, v tomto významu je používáno i slovo afilace. V psychologii se jako afiliace označuje navázání kladného vztahu, přátelství či náklonnosti, nebo projevy těchto vlastností.\n\nSlovo afiliace se odvozuje od latinského \"ad-filiare\" či \"affiliare\", přijmout za syna čili adoptovat. Odtud se význam metaforicky přenesl na přijetí do nějakého společenství, navázání bližších vztahů a na institucionální připojení či přidružení nějaké pobočky, například nákup dceřiné společnosti. Menší zejména kulturní instituce, kroužky, spolky i školy mohou hledat afiliaci k nějaké větší, celostátní či mezinárodní organizaci.\n\nV psychologii znamená afiliace tvorbu, navazování a udržování kontaktů s druhými lidmi, typickým projevem je náklonnost k nějaké skupině nebo členství v ní. V některých teoriích osobnosti, například v Maslowově hierarchické teorii potřeb, označuje jednu ze základních lidských potřeb, zahrnuje totiž potřeby lásky, spolupráce, přátelství. Bývá občas také chápána jako potřeba snížit úzkost nebo se zbavit nejistoty právě cestou navázání blízkých vztahů. \n\nJako lidská charakteristika je opakem hostility, v některých psychologických testech (například Learyho interpersonální typologie) tvoří společně bipolární škálu. Současně výrazně ovlivňuje mezilidské vztahy a skupinovou dynamiku. \n\n"}
{"id": "511734", "url": "https://cs.wikipedia.org/wiki?curid=511734", "title": "Drahotuše (hrad)", "text": "Drahotuše (hrad)\n\nHrad Drahotuše je zřícenina středověkého hradu ležící na území části Slavkov obce Kozlov v okrese Olomouc, nad vesnicí Podhoří, místní části města Lipník nad Bečvou v okrese Přerov. Jeho zbytky jsou chráněny jako kulturní památka České republiky.\n\nHrad Drahotuše založil přerovský purkrabí a moravský maršálek Bohuš z Drahotuš na výsluze, kterou mu v šedesátých letech 13. století daroval král Přemysl Otakar II. Po hradu Drahotuše se Bohuš poprvé uvádí roku 1269. Páni z Drahotuš drželi hrad až do roku 1371, kdy ho prodali moravskému markraběti Janu Jindřichovi. Markrabě Jošt ho roku 1408 zastavil Ctiborovi z Cimburka a král Václav IV. ho dal roku 1416 Lackovi z Kravař.\n\nNa konci husitských válek se hradu zmocnil Boček Puklice z Pozořic, jemuž ho roku 1446 zapsal jeho legální držitel Hynek z Valdštejna a Židlochovic. V polovině 15. století držel Drahotuše Vok ze Sovince, ale poté se hrad vrátil pánům z Cimburka, resp. Ctiboru Tovačovskému z Cimburka. Ten v roce 1476 prodal hrad Vilémovi z Pernštejna. Hrad poté ztratil svoji sídelní funkci a zanikl.\n\n"}
{"id": "511742", "url": "https://cs.wikipedia.org/wiki?curid=511742", "title": "Vilém I. Flanderský", "text": "Vilém I. Flanderský\n\nVilém I. Flanderský jinak též Vilém Clito (nizozemsky \"Willem Clito\", francouzsky \"Guillaume Cliton\", anglicky \"William Clito\"; 1101/1102/1103 - 28. července 1128 Alost) byl flanderský hrabě z normanské dynastie, vnuk Viléma Dobyvatele a také jeden z příznivců mladého templářského řádu.\n\nVilém byl synem normandského vévody Roberta \"Krátké kalhoty\" a Sibyly, pravnučky Roberta Guiscarda. Otec Robert byl prvorozeným synem Viléma Dobyvatele a svou přezdívku získal kvůli svému nevelkému vzrůstu. Roku 1087 konečně dostal Normandii a o devět let později se vydal společně se svým švagrem Štěpánem na křížovou výpravu k záchraně Božího hrobu. Nemaje dostatek finančních prostředků, zastavil své vévodství bratrovi Vilémovi, který na lovu roku 1100 zemřel a anglické koruny se za Robertovy nepřítomnosti zmocnil nejmladší bratr Jindřich. Robert se vrátil z kruciáty o několik týdnů později, doprovázen italskou manželkou a věhlasem bojovníka s nevěřícími a v červenci 1101 se vylodil na anglickém pobřeží. Bratři se dohodli, že si Jindřich nechá Anglii a vyplatí Robertovi každoroční důchod dvou tisíc liber. Napětí však nezmizelo. Situace se vyřešila v bitvě u Tinchebray roku 1106, kde Jindřich Roberta porazil, zajal a nechal jej internovat.\n\nAnglický král byl po bitvě u Tinchebray nucen strávit více než polovinu své vlády na evropské pevnině obranou svých zájmů proti nenasytným sousedům v podobě francouzského krále Ludvíka VI., hraběte Fulka z Anjou a flanderskými hrabaty. V té době již byl na světě Vilém, kterého král svěřil do péče Heliase ze Saint Saens, manželovi nemanželské dcery Roberta Normanského. Roku 1108 vypukl otevřený konflikt mezi Jindřichem a králem Francie Ludvíkem VI., který trval celé čtyři roky. Mladík Vilém v tu dobu s pomocí švagra utekl z Anglie, kde mu hrozilo uvěznění, aby nemohl vznést nárok na normandské vévodství. Na pevnině se jeho nároku zastal král Ludvík, Fulko z Anjou a Balduin Flanderský. U flanderského hraběte našel Vilém útočiště, na jeho dvoře strávil zbytek dětství, byl pasován na rytíře a získal v něm silného příznivce. Roku 1119 se na straně francouzského krále zúčastnil bitvy u Brémule.\n\nDvakrát se vzbouřila normanská šlechta proti vládě Jindřicha I. a pokaždé neúspěšně. Vilém se oženil s dcerou Fulka z Anjou, ale Jindřich zařídil anulování sňatku.\n\nDruhou manželkou se Vilémovi stala Johana z Montferratu, sestra francouzské královny.\n\nV dubnu 1127 byl flanderský hrabě Karel Dobrý zákeřně zavražděn při mši v chrámu Páně. Smrt hraběte rozpoutala ve Flandrech válku na více než rok, obyvatelé jati touhou po odplatě se chopili zbraní a také francouzský Ludvík VI. přivedl své vojáky do Flander a dle opata Sugera zanechal vlámské země \"očištěné a jakoby znovu pokřtěné díky trestu a hojnosti prolité krve.\" Novým hrabětem byl díky králově zásahu jmenován jeho chráněnec Vilém.\n\nJindřich, král anglický se však obával o svou Normandii a proto poslal do Flander vojáky a finanční prostředky. Na jaře roku 1128 tak musel novopečený hrabě, obyvateli pro tvrdou vládu neoblíbený, žadonit o podporu u Ludvíka VI., který se marně pokoušel flanderské měšťany přesvědčit. Zvolili si za nového hraběte Dětřicha Alsaského. Vilém Clito, který se před střetem rozhodl \"spíše zemřít, než by strpěl takovou hanbu\", slíbil, že bude od tohoto okamžiku ochráncem církve a chudých, si nechal ostříhat dlouhé vlasy a navlékl kajícnické roucho. Zemřel na sněť v ráně utržené v bitvě u Alostu a byl pohřben v klášteře Saint-Bertin v Saint-Omer. Vilémova smrt se stala pro mnohé z jeho přívrženců osudnou, protože se od krále Jindřicha nedočkali milosti a byli donuceni \"\"přijmout kříž Páně a stát se vyhnanci pro Kristovu věc a vydat se k jeho hrobu k Jeruzalému\"\".\n\n"}
{"id": "511747", "url": "https://cs.wikipedia.org/wiki?curid=511747", "title": "Soví sedlo", "text": "Soví sedlo\n\nSoví sedlo (polsky \"Sowia Przełęcz\") je horské sedlo ve východních Krkonoších.\n\nSoví sedlo se nachází na státní hranici mezi Českou republikou a Polskem a současně na hranici Krkonošského národního parku českého a polského. Leží v nadmořské výšce 1165 metrů mezi Svorovou horou na západě a horou Tabule na severovýchodě. Skrz něj žádná významnější komunikace neprochází. Z polské strany sem vede černě značená turistická trasa z Karpacze, na ní navazující pěšina směřující do českého vnitrozemí není značená a tím díky ochraně okolní přírody ani přístupná. Prostorem Sovího sedla sice prochází dvojice turistických tras, ale ty vedou souběžně se státní hranicí a s osou hřebenu. Obě vedou ze Sněžky na Pomezní Boudy a jedná se o červeně značenou Cestu česko-polského přátelství a polskou modře značenou trasu. Cesty v sedle nejsou sjízdné pro běžné automobily.\n\nSoví sedlo se nachází na hlavním evropském rozvodí Severního a Baltského moře. Jeho prostor je porostlý klečí. Asi 700 metrů na jihozápad na úbočí Svorové hory se nachází česká chata Jelenka. Je odsud hezký výhled na polskou i českou stranu.\n"}
{"id": "511773", "url": "https://cs.wikipedia.org/wiki?curid=511773", "title": "Ctidružice", "text": "Ctidružice\n\nObec Ctidružice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1360.\n\n\n\n\n"}
{"id": "511774", "url": "https://cs.wikipedia.org/wiki?curid=511774", "title": "LPG", "text": "LPG\n\nLPG (z angličtiny Liquified Petroleum Gas) neboli zkapalněný ropný plyn je směs uhlovodíkových plynů používaná jako palivo do spalovacích spotřebičů a vozidel. Jde o novodobější označení pro směs topného plynu, známou jako propan-butan. Používá se jako palivo pro vaření, vytápění i osvětlování, dále také jako palivo pro zážehové motory. Běžně se plní do tlakových lahví různých velikostí, které se pak používají jakožto přenosné zásobníky topného plynu v domácnostech a při pobytu v přírodě. Protože narušuje přírodní pryž, musí být všechna těsnění vyrobena ze syntetických látek.\n\n\nLPG (v některých případech chybně zaměňovaný za zemní plyn čili CNG) se také s úspěchem začal používat jako alternativní pohon pro automobily se zážehovými motory. Jeho velkou výhodou je poloviční cena u čerpacích stanic oproti benzínu (LPG nebývá zatížen vysokou spotřební daní) a šetrnost k životnímu prostředí. Pohon na LPG na rozdíl od CNG snižuje zhruba o 5% výkon motoru, v případě využití moderního systému sekvenčního vstřikování LPG však tento problém odpadá.\n\nVzhledem k tomu, že LPG neobsahuje žádné tetraethylolovo, které u dřívějších olovnatých benzínů zvyšovalo oktanové číslo (snížení náchylnosti k samovznícení paliva) a zároveň sloužilo k mazání některých částí ventilových rozvodů, byly motory s pohonem na LPG náchylné k „zaklepání ventilů“ či jinému poškození ventilů a ventilových sedel (tzv. Valve Seat Recession). Z tohoto důvodu začala být koncem sedmdesátých let 20. století laboratorně vyvíjena speciální LPG aditiva, která palivu dodávají mazivost prostřednictvím jiných ekologických látek. Tento problém již ale není u drtivé většiny nyní přestavovaných automobilů aktuální, neboť konstrukce motorů byla upravena tak, aby nebyla na přítomnosti olovnatých aditiv v benzínu závislá.\n\n"}
{"id": "511777", "url": "https://cs.wikipedia.org/wiki?curid=511777", "title": "Žíšov (Vavřinec)", "text": "Žíšov (Vavřinec)\n\nŽíšov () se nachází v okrese Kutná Hora, kraj Středočeský, 2,5 km od obce Vavřinec, jehož je součástí.\n\nSeverozápadním cípem katastrálního území prochází železniční trať Kolín - Uhlířské Janovice - Ledečko. Na ní je zřízena železniční zastávka, nazvaná po bližší sousední vsi \"Hatě\".\n\nPrvní písemná zmínka o obci pochází z roku 1318.\n\n\nZápadním okrajem Žíšova protéká řeka Výrovka, která je levostranným přítokem Labe.\n\n"}
{"id": "511785", "url": "https://cs.wikipedia.org/wiki?curid=511785", "title": "Baeyerovo činidlo", "text": "Baeyerovo činidlo\n\nBaeyerovo činidlo je vodný roztok manganistanu draselného a uhličitanu sodného. Je pojmenováno po Adolfu von Baeyerovi.\n\nPřibližně 100 cm tohoto činidla připravíme, když rozpustíme 10 g pevného uhličitanu sodného v 90 cm, tj. 90 g destilované vody a přidáme několik kapek koncentrovaného roztoku manganistanu draselného.\n\n"}
{"id": "511789", "url": "https://cs.wikipedia.org/wiki?curid=511789", "title": "Robert II. Normandský", "text": "Robert II. Normandský\n\nRobert II. Normandský zvaný \"krátké kalhoty\" (\"anglicky Robert Curthose \", 1051/1054 – 10. února 1134, Cardiff) byl normandský vévoda, hrabě z Maine a účastník první křížové výpravy. Velkou část svého života strávil ve vězení.\n\nRobert byl prvorozeným synem Viléma Dobyvatele a svou přezdívku získal kvůli svému nevelkému vzrůstu. Již roku 1066 byl uznán budoucím vlastníkem normandského vévodství, ale zatím se nemohl ujmout vlády. Byl nedočkavý a chtěl získat své dědictví ihned.\n\nRobertovo snažení podporoval francouzský král Filip I., kterému se hodily rozepře mezi Vilémem, jeho největším leníkem a nezdárným synem. Roku 1079 Robert vydržel na hradě Gerberoy normanské obležení a dokonce se mu podařilo otcovy vojáky zahnat. Když roku 1087 Vilém Dobyvatel na vojenském tažení u Mantes umíral, trávil Robert tuto chvíli na francouzském dvoře. Však také sice Normandii po otcově skonu konečně získal, ale pro svou neschopnost a nedobré vztahy s otcem nebyl stanoven následníkem a anglickou korunu dostal mladší bratr Vilém Rufus. Nejmladší bratr Jindřich jako odškodnění získal finance. Robertovi se uspořádání příliš nezamlouvalo a některým šlechtickým klikám na anglické půdě také ne.\nVzpoura však netrvala dlouho, protože Robert anglické šlechtice roku 1088 nepodpořil. Král Vilém se naproti tomu snažil získat Normandii a musel čelit domácímu spiknutí. Roku 1091 se Vilém na normandské půdě vylodil, porazil Robertovo vojsko a přinutil ho podstoupit mu část svých pozemků.\n\nOboustranné napětí polevilo roku 1096, kdy papež Urban II. začal lákat křesťanskou Evropu k záchraně Božího hrobu z rukou nevěřících. Robert se společně se svým švagrem Štěpánem vydal na křížovou výpravu a nemaje dostatek finančních prostředků, zastavil Normandii bratrovi Vilémovi za 10 tisíc marek.\nSpojené vojsko prošlo Francií a pokračovalo do Itálie. V Lucce se setkali s papežem Urbanem II. a přijali od něho požehnání k další cestě. Po krátce zastávce v Římě se ubírali dále na jih Itálie až dorazili do Bari. Zde se vojska rozdělila. Zatímco Robert II. Flanderský se spolu se svým vojskem přeplavil přes Jadranské moře, Robert Normanský se Štěpánem z Blois se rozhodli přezimovat v Kalábrii. Na další cestu se pak vydali teprve na jaře.\n\nVilém Rufus však při nehodě na lovu 2. srpna 1100 zemřel a anglické koruny se za Robertovy nepřítomnosti zmocnil nejmladší Jindřich. Robert se vrátil z kruciáty o několik týdnů později doprovázen movitou italskou manželkou a věhlasem bojovníka s nevěřícími a v červenci 1101 se vylodil na anglickém pobřeží. Bratři se posléze dohodli, že si Jindřich nechá Anglii a vyplatí Robertovi každoroční důchod dvou tisíc liber. Jindřich poté pronásledoval Robertovy straníky a vykázal je do exilu.\n\nSituace se vyřešila roku 1106 v bitvě u Tinchebray, kde se bojovalo o anglické království a normandské vévodství.\n\nJindřich Roberta porazil, zajal a nechal jej internovat na dvacet let na hradě Devizes.\n\nNásledně byl vězeň převezen do Cardiffu, odkud téměř unikl přes bažiny. Dle pověsti jej poté Jindřich raději nechal oslepit, aby předešel dalším snahám o útěk. Robert strávil v bratrově vězení celých dvacet osm let, zdá se, že zemřel jako osmdesátiletý stařec a byl pohřben v kostele sv. Petra v Gloucesteru, kde je dodnes jeho dřevěný náhrobek. Vévodova socha stávala také v kostele sv. Štěpána v Caen a v bazilice Saint-Denis byl zachycen na vitráži jako bojovník se Saracény.\n\nNárok na normanské vévodství po čase vznesl Robertův syn Vilém Clito, jenž prohlásil, že je právoplatným normanským vévodou on a ne Jindřich. Anglický král byl po roce 1106 nucen strávit více než polovinu své vlády na evropské pevnině obranou svých zájmů proti nenasytným sousedům v podobě francouzského krále Ludvíka VI., hraběte Fulka z Anjou a flanderskými hrabaty.\n\n\n"}
{"id": "511791", "url": "https://cs.wikipedia.org/wiki?curid=511791", "title": "Modrý důl", "text": "Modrý důl\n\nModrý důl (německy \"Blaugrund\") je údolí nacházející se ve východní části Krkonoš.\n\nModrý důl je asi 2,5 kilometru dlouhé údolí orientované přibližně od západu na východ. V tomto směru klesá i jeho dno. Centrální část dolu se nachází asi 3,5 km jihozápadně od nejvyššího vrcholu Krkonoš Sněžky a asi 3 km severozápadně od Pece pod Sněžkou, pod kterou i katastrálně spadá. Důl je ze severu sevřen Studniční horou a z jihu Lesní horou. Mísa na západním horním konci je uzavřena hřebenem spojujícím Luční horu se Zadní planinou, na kterém se nachází mj. chata Výrovka. Na dolním východním konci se Modrý důl napojuje na příčně vedený Obří důl.\n\nOsou Modrého dolu protéká Modrý potok, který se v jeho dolním zakončení zprava vlévá do Úpy.\n\nSpodní část Modrého dolu je zalesněna. V centrální části se v okolí chalup nacházejí louky, ve vyšších polohách se opět nachází smrkový les postupně přecházející v kosodřevinu a horské louky.\n\nV dolní části Modrého dolu se žádná významnější komunikace nenachází. Částečně asfaltová a částečně pouze zpevněná komunikace přichází do centrální části po úbočí Lesní hory od jihovýchodu z Pece pod Sněžkou. Ta poté stoupá údolím a postupně se stále horší její kvalita, až se mění v pouhou pěšinu vedoucí k Výrovce. V horní části dolu je pro veřejnost přístupná pouze v zimním období.\n\nPo zmíněné komunikaci je do Modrého dolu přiveden červeně značený Okruh Zeleným a Modrým dolem, který ale u prvních chalup cestu opouští a pěšinou stoupá západním směrem po úbočí Lesní hory k Richterovým boudám. Ve stejném místě začíná žlutě značená turistická trasa 7212 vedoucí severovýchodním směrem do Obřího dolu.\n\nV centrální části Modrého dolu se nachází skupina typických horských chalup, která byla v roce 2004 prohlášena za vesnickou památkovou zónu.\n\nMezi lety 1937 a 1938 procházela po severním svahu Modrého dolu vojenská nákladní lanová dráha z Pece pod Sněžkou na Luční horu. Sloužila k dopravě materiálu pro výstavbu opevnění budovaného proti Německu. Jediný známým pozůstatkem po ní je prohlubeň nedaleko Výrovky. Ještě před ní zde byla v roce 1934 cvičně vybudována podobná lanovka v úbočí Studniční hory.\n\nSeznam vesnických památkových zón v Česku\n"}
{"id": "511793", "url": "https://cs.wikipedia.org/wiki?curid=511793", "title": "Počátky Přemyslovců. Vstup Čechů do dějin (530 - 935)", "text": "Počátky Přemyslovců. Vstup Čechů do dějin (530 - 935)\n\nPočátky Přemyslovců. Vstup Čechů do dějin (530–935) jsou jedním z nejznámějších a nejvlivnějších děl předního českého historika druhé poloviny 20. století Dušana Třeštíka. Původně se mělo jednat pouze o přepracované vydání starší publikace z roku 1981, nakonec však vzniklo dílo zcela nové. Třeštík na něm pracoval v letech 1994–1996, vyšlo v Nakladatelství Lidové noviny roku 1997. Kniha je věnována památce Františka Palackého, \"„největšího z českých historiků, který vymyslel tento národ“\", a zabývá se obdobím od příchodu Slovanů do střední Evropy po zavraždění knížete Václava roku 935.\n\nMezi originální teorie, které v knize Třeštík předložil (a nebyly všeobecně přijaty), patří:\n\nText se dělí na čtyři rozsáhlé oddíly, z nichž v prvním – Příběhy Čechů – jsou rekonstruovány etnické pohyby ve střední Evropě a na Balkáně v průběhu pátého a šestého století, na jejichž základě Třeštík stanovuje datum slovanského obsazení Čech a Moravy přibližně k roku 530. Dále je rozebírána teorie českých kmenů (gentes) (Lemuzi, Charváti, Lučané atd.), jež je vyvrácena a nahrazena představou jediného kmene (gens) Čechů.\n\nV druhém oddíle – Chronologie prvních Přemyslovců – autor analyzuje několik písemných zdrojů týkajících se nejstarších generací historických Přemyslovců, jedná se zejména o tzv. Kristiánovu legendu, legendu \"Fuit in provincia Bohemorum\" a \"Crescente fide\", pomocí rozboru stanovuje přibližná životopisná data nejstarších Přemyslovců (např. narození knížete Bořivoje klade do let 852 až 854).\n\nVe třetí části knihy – Vražda Václava – se historik vrací ke starému sporu o datum smrti knížete Václava, aby se – opět na základě pečlivého kritického zkoumání pramenů – jednoznačně přiklonil k datu 28. září 935.\n\nPoslední část – Příběh Přemyslovců – je syntézou poznatků z předchozích úvah, autor zde podává jednotnou a vnitřně soudržnou rekonstrukci dějů v Čechách a na Moravě (rozsáhlá kapitola o Velkomoravské říši) od počátku šestého století až po vznik Boleslavova českého státu po roce 935.\n\n\"„Ten příběh o českých dějinách, který vytvořil Palacký, stál na bludu romantismu, to co proti němu postavili Goll s Pekařem, bylo důsledkem pozitivistického bludu. Vždy jsou ale jiní, kteří se s touto opravárenskou činností nespokojují a zkoušejí – pohrávajíce si s možnostmi – nové hypotézy, které ovšem celkový obraz nedoplňují, nýbrž bourají. Ne všem se to podaří, ale jen tak vzniká něco nového a poznání se pohybuje.“\"\n\n\"„Tak vznikl před tisícem a padesáti sedmi léty první český stát. Na jeho počátku stojí bratrovražda, jeden z nejstrašnějších zločinů, které lidstvo zná. Proč pak ale mnoho bájných dějin začíná právě jí? Proč stojí na počátku dějin světovládného Říma tragédie Romula a Rema, na počátku biblických dějin Kain s Ábelem?“\"\n\n"}
{"id": "511797", "url": "https://cs.wikipedia.org/wiki?curid=511797", "title": "Ausangate", "text": "Ausangate\n\nAusangate je hora v peruánských Andách, konkrétně v horské oblasti Cordillera Vilcanota. Nachází se\npřibližně 100 km jihovýchodně od města Cuzco. Vrchol dosahuje výšky 6384 m n. m. Šestidenní trek okolo Ausangate překonává čtyři horská sedla v nadmořské výšce přibližně 4800 až 5200 m.\n\nAusangate místní Indiáni považují za posvátnou horu. Už v době před Inckou říší se na ní vypravovali poutníci, aby uctívali bohy a nabízeli jim obětiny a tato tradice u mnohých obyvatel přetrvala i v současnosti.\n"}
{"id": "511798", "url": "https://cs.wikipedia.org/wiki?curid=511798", "title": "Modrý potok (přítok Úpy)", "text": "Modrý potok (přítok Úpy)\n\nModrý potok (německy \"Rauschen Bach\") je horský potok ve východních Krkonoších.\n\nModrý potok pramení na úbočí Luční hory. Nedaleko od pramenu protéká pod cestou spojující chatu Výrovku s Luční boudou a stéká do Modrého dolu, jehož se stává osou. Postupně sbírá vějířovitě se stékající malé potoky pramenící na okolních svazích a protéká přes Modrodolský vodopád. V centrální části Modrého dolu teče převážně po hranici lesa a louky, na které se nacházejí nepravidelně rozmístěné horské chalupy. Na spodním konci louky podtéká pod mostem s komunikací spojující Modrý důl s Pecí pod Sněžkou. Závěrečná fáze toku se nachází v lesním porostu. Modrý potok je zde částečně regulován výstavbou kamenných jezů. Na konci své pouti se zprava vlévá do řeky Úpy přitékající od severu z Obřího dolu a směřující dále k jihu k Peci pod Sněžkou. Modrý potok nemá žádné významnější přítoky.\n"}
{"id": "511799", "url": "https://cs.wikipedia.org/wiki?curid=511799", "title": "Ricardo Chavira", "text": "Ricardo Chavira\n\nRicardo Antonio Chavira (* 1. září 1971, Austin, Texas, USA) je americký herec.\n\nChavirovy televizní role zahrnují \"The Grubbs\", \"Odpočívej v pokoji\" (\"Six Feet Under\"), \"The Division\" a pohostinská vystoupení v \"Joan z Arkádie\", \"Kingpin\", \"24 hodin\", \"JAG\" a \"Policie New York\" (\"NYPD Blue\"). Významnou roli Carlose Solise ztvárnil v seriálu \"Zoufalé manželky\".\n\nV roce 2003 se mu narodil syn Tomas. Nedávno byl jmenován čestným mluvčím pro Nadaci rakoviny prsu Susan G. Komenové.\n\n"}
{"id": "511804", "url": "https://cs.wikipedia.org/wiki?curid=511804", "title": "Quartier Saint-Ambroise", "text": "Quartier Saint-Ambroise\n\nQuartier Saint-Ambroise (\"čtvrť Svatého Ambrože\") je 42. administrativní čtvrť v Paříži, která je součástí 11. městského obvodu. Má rozlohu 83,8 ha a ohraničují ji ulice \"Rue du Chemin-Vert\" na jihu, \"Boulevard des Filles-du-Calvaire\" a \"Boulevard Beaumarchais\" na západě, \"Rue Oberkampf\" na severu a \"Boulevard de Ménilmontant\" na východě.\n\nČtvrť byla pojmenována podle kostela sv. Ambrože (Saint-Ambroise), který se zde nachází.\n\n"}
{"id": "511809", "url": "https://cs.wikipedia.org/wiki?curid=511809", "title": "Čeng Čcheng-kung", "text": "Čeng Čcheng-kung\n\nČeng Čcheng-kung (čínsky tradičně 鄭成功, zjednodušeně 郑成功, pinyin Zhèng Chénggōng, srpen 1624 – 23. června 1662) také známý pod svým titulem Koxinga (čínsky 國姓爺, pinyin Guóxìngyé, český přepis Kuo-sing-jie) byl stoupenec a vojenský velitel státu Jižní Ming, za nějž od roku 1646 bojoval proti mandžuským Čchingům. Udržel se na pobřeží Fu-ťienu a v letech 1661–1662 dobyl na Nizozemcích Tchaj-wan.\n\nNarodil se roku 1624 v Japonsku jako Čeng Sen, byl synem čínského obchodníka, piráta a admirála Čeng Č'-lunga a Japonky Macu Tagawa(ové), v Japonsku u matky zůstal do svých sedmi let. Potom žil s otcem, který byl jmenován velitelem mingského loďstva na jihovýchodním pobřeží Číny, ve Fu-ťienu. Získal konfuciánské vzdělání v místních školách, od roku 1644 studoval v Nankingské akademii.\n\nRoku 1644 Mandžuové obsadili severní Čínu, rod Čengů se postavil na stranu režimu Jižní Ming. Čengové představovali důležitou vojenskou sílu ve Fu-ťienu a na nich závislý císař Lung-wu proto udělil Čeng Senovi nové jméno Čcheng-kung (úspěch), příjmení Ču (shodné s příjmením císařského rodu) a titul \"Kuo-sing-jie\" (Pán s císařským příjmením, Evropany zkomoleno na Koxinga).\nRoku 1646 poprvé vedl čínská vojska proti Mandžuům. Čeng Č'-lung však zhatil odpor mingských vojsk proti čchingské invazi do Fu-ťienu a v listopadu 1646 přešel na stranu Mandžuů za post guvernéra Fu-ťienu a Kuang-tungu. Čeng Čcheng-kung se svými strýci setrval v loajalitě mingské věci a pokračoval v odporu. Od roku 1650 byl uznán hlavou rodu a koncentroval se na posílení svých pozic na jihovýchodním pobřeží Číny.\n\nRoku 1661 zaútočil na Nizozemce na Tchaj-wanu a během několika měsíců ostrov dobyl. Ukončil tak osmatřicetiletou nizozemskou vládu nad Tchaj-wanem. Z ostrova chtěl vytvořit základnu mingských loyalistů pro boj s Čchingy. Zemřel na malárii v červnu 1662, čtyři měsíce po nizozemské kapitulaci. Vládu nad Tchaj-wanem převzal jeho syn Čeng Ťing. Tchaj-wan ovládaný Čengy, oficiálně součást mingské Číny, je označován za království Tung-ning. Faktická nezávislost ostrova trvala do roku 1683, kdy byl dobyt Čchingy.\n"}
{"id": "511811", "url": "https://cs.wikipedia.org/wiki?curid=511811", "title": "Evžen z Mazenodu", "text": "Evžen z Mazenodu\n\nEvžen z Mazenodu (\"Charles Joseph Eugène de Mazenod\", 1. srpna 1782, Aix-en-Provence – 21. května 1861, Marseille) byl římskokatolický biskup a zakladatel kongregace Misionáři obláti Panny Marie Neposkvrněné (OMI).\n\nPocházel z provinčního šlechtického rodu a uprchl se svou rodinou před francouzskou revolucí do Itálie. Ze Sicílie Evžen se nejprve vzdal víry a ještě za Napoleona se vrátil do Francie kvůli udržení rodinného majetku.\n\nS ohledem na úpadek víry ve Francii a pohnuté mystické zážitky před křížem o Velkém pátku 1807 se rozhodl stát se duchovním. Již na počátku své duchovní služby poznal, že je určený být hlasatelem evangelia a založil provinční misii, malou diecézní duchovní kongregaci s cílem venkovany v provinčním prostředí znovu přivést k víře. Nejdříve se věnoval misionářskému kázání. Společenství oblátů Neposkvrněného Početí Panny Marie 14. února 1826 potvrdil papež Lev XII. . V nadcházejících letech byl Evžen z Mazenodu zaměstnaný výstavbou jeho kongregace, brzy v dalších diecézích ve Francii rozšiřoval a 1841 vyslal misionáře do zámoří, nejdříve do Kanady, brzy také do USA, Cejlonu i Afriky. V roce 1837 byl jmenován arcibiskupem v Marseille a zůstal ve funkci až do konce svého života.\n\nJeho blahoslavení provedl 19. října 1975 papež Jan Pavel II. a svatořečil 3. prosince 1995 tentýž papež.\n\n"}
{"id": "511813", "url": "https://cs.wikipedia.org/wiki?curid=511813", "title": "Janice Randová", "text": "Janice Randová\n\nJanice Randová je fiktivní postava ze sci-fi světa \"Star Treku\". Působí především jako pobočnice kapitána hvězdné lodi USS \"Enterprise\".\n\nPředstavitelkou Janice Randové byla Grace Lee Whitneyová, která jej hrála v první řadě původního seriálu \"Star Trek\" (1966). Roli si zopakovala v následujících celovečerních snímcích \"\" (1979), \"\" (1986) a \"\" (1991). V roce 1996 hostovala také v díle „Vzpomínka“ seriálu \"\".\n\nJanice Randová pracovala na USS \"Enterprise\" jako pobočník kapitána Kirka. Tato práce spočívala v péči o kapitána při jeho vytížení, vedení agendy rozkazů určených k odsouhlasení a v neposlední řadě také být součástí některých výsadků, jako například v epizodě „Miri“.\n\nSvou zásadnější roli sehrála v díle „Tajemný Charlie“, kdy se stala středem pozornosti pro mladého chlapce s nadlidskými schopnostmi. V celovečerních filmech pak vystupuje jako transportní důstojník, který má na starost obsluhu transportérů na hvězdné lodi.\n\nPozději také funguje jako komunikační důstojník na hvězdné lodi \"Excelsior\", které velí kapitán Hikaru Sulu.\n\nPostava Janice se objevuje pouze v první sezóně seriálu a to ještě sporadicky. Její poslední a malá seriálová role byla v epizodě „Jeho Veličenstvo vrah“. Není známo, z jakých důvodů byla postava ze seriálu nadobro odstraněna, avšak tvůrce \"Star Treku\" Gene Roddenberry ve svých pamětech uvádí za důvod prosté krácení rozpočtu.\n\n"}
{"id": "511815", "url": "https://cs.wikipedia.org/wiki?curid=511815", "title": "Čchung-čen", "text": "Čchung-čen\n\nCísař Čchung-čen (; 6. ledna 1611 – 25. dubna 1644) vlastním jménem Ču Jou-ťien () z dynastie Ming vládl v letech 1627–1644 mingské Číně. Byl bratrem a nástupcem císaře Tchien-čchiho. Po převzetí vlády s novým rokem vyhlásil éru „Velikého štěstí“, \"Čchung-čen\". Název éry je používán i jako jméno císaře.\n\nČu Jou-ťien se narodil jako pátý syn císaře Tchaj-čchanga. Vyrůstal v relativně pokojné atmosféře, neboť většina mladších synů císaře byla vynechána z nástupnických mocenských střetů, soustřeďujících se kolem nejstaršího Tchaj-čchangova syna Ču Jou-ťiaa, od roku 1620 císaře Tchien-čchiho. Tchien-čchi zemřel roku 1627 a tehdy sedmnáctiletý Ču Jou-ťien se stal císařem. Neprodleně po nástupu na trůn odstranil faktické vládce říše eunucha Wej Čung-siena a paní Kche (původně vychovatelka Tchien-čchiho).\n\nOsobně stanul v čele vlády. Nicméně léta korupce a prázdná státní pokladna vedla k nemožnosti obsadit důležité vládní posty schopnými ministry. Čchung-čen měl sklony k podezřívavosti vůči neúspěšným podřízeným, popravil tak roku 1630 například slavného generála Jüan Čchung-chuana, který bránil severozápadní hranici proti Mandžuům.\n\nKolaps mingské Číny se v letech vlády Čchung-čena značně urychlil. Propukla lidová povstání a vojska vzbouřenců se pohybovala po celé severní Číně. V čele povstalců stáli Čang Sien-čung a významnější Li C'-čcheng. Přetížené mingské armády už nebyly schopné obnovit pořádek ve vnitrozemí a současně odvrátit mandžuskou hrozbu na severu.\n\nV dubnu 1644 se Li připravil na dobytí Pekingu. Než aby připustil zajetí a pravděpodobnou popravu, Čchung-čen shromáždil členy císařského domu, kromě svých synů, a přikázal jim spáchat sebevraždu; zemřeli všichni, s výjimkou nesouhlasící princezny Ču Mej-čchu. Poté se císař oběsil v parku u svého paláce.\n\nCísař Tchaj-čchang měl celou řadu manželek, v jejich čele stála císařovna Čuang-lie-min (, Čuang-lie-min chuang-chou; † 1644), příjmením Čou (), matka Ču Cch'-langa, Ču Cch'-süana, Ču Cch'-ťiunga a princezny Kchun-i.\nKnížata byla po smrti připomínána posmrtným jménem a titulem, například „kníže Liang z Tao“ (, Tao-liang-wang).\n"}
{"id": "511821", "url": "https://cs.wikipedia.org/wiki?curid=511821", "title": "Lanová dráha Pec pod Sněžkou – Luční hora", "text": "Lanová dráha Pec pod Sněžkou – Luční hora\n\nVojenská nákladní lanová dráha z Pece pod Sněžkou na Luční horu byla vybudována za účelem dopravy stavebního materiálu na výstavbu sedmnácti objektů lehkého opevnění vz. 37 a dvou objektů těžkého opevnění budovaného na obranu proti útoku tehdy sousedního Německa v prostoru sedla mezi Luční a Studniční horou. Lanová dráha byla v provozu od září 1937 do září 1938. Její dolní stanice se nacházela u tehdejšího složiště místní lesní společnosti nad kapličkou v Peci pod Sněžkou. Její trasa vedla severním směrem na počátek Obřího dolu k chalupě č. p. 119, kde se nacházela první úhlová stanice. Trasa lanovky se zde odkláněla severozápadním směrem a vedla celou délkou Modrého dolu k druhé úhlové stanici nacházející se severně od chaty Výrovky. Zde trasa měnila směr na severní, překonávala sedlo východně od vrcholu Luční hory a v nevelké vzdálenosti za ním končila u hlavního složiště stavebního materiálu.\n\nExistence úhlových stanic umožňovala přímou jízdu nákladních plošin mezi oběma koncovými stanicemi bez překládky nákladu. Lanovka používala dvoulanový systém německé firmy \"Bleichert\" při použití jednoho lana nosného a jednoho tažného. Stožáry nebyly vybaveny kladkami. Zařízení dodal, postavil i demontoval 1. železniční pluk z Pardubic.\n\nJediným pozůstatkem po existenci lanové dráhy je prohlubeň v místě horní úhlové stanice nad chatou Výrovka. Lanovkový běhoun použitý na lanové dráze stejného typu v pohoří Králický Sněžník se nachází v expozici muzejně zpřístupněné dělostřelecké tvrze Hůrka.\n\nLanovka na Luční horu nebyla v této lokalitě jedinou vojenskou aktivitou tohoto typu. Stejný typ lanovky byl v rámci vojenského výcviku postaven v roce 1934 z Modrého dolu na výběžek Studniční hory tehdy německy nazývaný \"Stirnla\" a v roce 1935 ze sousedního Zeleného dolu k Výrovce.\n\n\n"}
{"id": "511823", "url": "https://cs.wikipedia.org/wiki?curid=511823", "title": "Xena Longenová", "text": "Xena Longenová\n\nXena Longenová (rodným jménem Polyxena Marková; 3. srpna 1891 Strakonice – 23. května 1928 Praha, sebevražda) byla česká divadelní a kabaretní herečka.\n\nNarodila se v herecké rodině, její otec Antonín Marek (1862 - 1938), i oba starší bratři Adolf Marek (1884 - 1934), Vladimír Marek (1882 - 1939), byli herci. V roce 1910 se provdala za Emila Artura Longena. Spolu pak hráli na různých scénách a v kabaretech v Praze a v Brně. Vystupovali i v cizině: v Berlíně, Vídni, Terstu, v Lublani a v Paříži. Po návratu do Prahy založil Longen v roce 1920 nejprve kabaret Bum a později Revoluční scénu. Zde Xena vytvořila svou patrně nejslavnější roli v dramatizaci povídky Egona Erwina Kische \"Nanebevstoupení Tonky Šibenice\". Od roku 1923 hráli manželé Longenovi v Divadle Vlasty Buriana. Dne 23. května 1928 se Xena Longenová rozhodla řešit dlouhou manželskou i osobní krizi skokem z okna.\n\n\n\n\n"}
{"id": "511826", "url": "https://cs.wikipedia.org/wiki?curid=511826", "title": "Georges Canguilhem", "text": "Georges Canguilhem\n\nGeorges Canguilhem [\"žorž kangilem\"] (4. června 1904 Castelnaudary u Toulouse – 11. září 1995 Marly-le-Roi u Paříže) byl francouzský lékař, filosof a historik vědy.\n\nOd roku 1924 studoval Canguilhem na École normale supérieure, společně s J.-P. Sartrem a R. Aronem. Po ukončení učil filosofii na různých gymnáziích a v Toulouse začal studovat medicínu. Roku 1941 byl přijat na univerzitu Štrasburk, která tehdy sídlila v Clermont-Ferrand, a 1943 promoval jako lékař. Výrazně se podílel na francouzském odboji a ve velké bitvě na Mont Mouchet v červnu 1944 velel polní nemocnici. Roku 1948 se stal děkanem filosofické fakulty ve Štrasburku a roku 1955 byl povolán na Sorbonnu jako nástupce Gastona Bachelarda ve funkci ředitele Ústavu pro dějiny věd, kterou zastával až do svého emeritování v roce 1971. Mezi jeho žáky byli například Michel Foucault, Pierre Bourdieu, Jacques Derrida a Gilles Deleuze. Jako dlouholetý inspektor pro výuku filosofie a předseda příslušné zkušební komise měl velký vliv na výuku filosofie ve Francii. Roku 1987 byl vyznamenán Zlatou medailí CNRS.\n\nCanguilhem se zabýval hlavně otázkami vědeckého poznání, filosofií biologických věd a dějinami vědy. Jeho nejvýznamnější publikace jsou „Normální a patologické“ (\"Le normal et le pathologique\", 1943 a 1966), „Poznávání života“ (\"La connaissance de la vie\", 1952) a „Studie z dějin a filosofie věd o živém“ (\"Études d´histoire et de la philosophie des sciences concernant les vivants et la vie\", 1968), které byly přeloženy do několika jazyků. Zabýval se také otázkou poměru mezi mozkem a myšlením, dějinami pojmu reflexu a představy zdraví.\n"}
{"id": "511828", "url": "https://cs.wikipedia.org/wiki?curid=511828", "title": "Páni z Otaslavic", "text": "Páni z Otaslavic\n\nPány z Otaslavic tvoří několik historicky samostatných rodů, které měly sídlo na dvou hradech v Otaslavicích.\n\nNejstarším známým rodem, který sídlil na Otaslavicích, jsou potomci Benedy z Dubicka, který vykonával funkci vrchní lovčího moravského markraběte a pozdějšího krále Přemysla Otakara II. Tento rod postavil hrad Brníčko, který ležel nedaleko dubické tvrze. Po Otaslavicích se v letech 1279–1287 uvádějí Benedovi potomci Mikuláš, Vilém a Přešek.\n\nDalším rodem, který se po Otaslavicích píše, je vedlejší větev pánů z Medlova a Pernštejna. Ti drželi hrad počátkem 14. století. Po Otaslavicích se píše roku 1337 Soběhrd a Ondřej, z jejichž příbuznou Annou z Otaslavic se oženil Ješek Puška z Kunštátu a Otaslavic.\n\nTřetím rodem, který sice pochází z Kunštátů, ale píše se též po Otaslavicích, jsou páni z tohoto rodu, kteří sdíleli osudy s pány pocházejícími z Medlova a Pernštejna, jelikož Otaslavice byly dvojhradem, přičemž na horním a dolním hradě sídlili různí majitelé. \n\n\n\n"}
{"id": "511829", "url": "https://cs.wikipedia.org/wiki?curid=511829", "title": "Þórsmörk", "text": "Þórsmörk\n\nÚdolí Þórsmörk (také \"Thórsmörk\", česky \"Thorův les\" ) leží na jihu Islandu. Bylo pojmenováno po norském bohovi Thorovi.\n\nÞórsmörk je obklopen třemi ledovci, Mýrdalsjökullem na jihovýchodě, Eyjafjallajökullem na jihozápadě a Tindfjallajökullem na severu.\nDíky sevřeným horám, na nichž tyto ledovce leží, je v údolí mnohem teplejší klima než v jiných oblastech jihu Islandu.\nV údolí roste mnoho mechů a kapradin, březové háje střídají drobné keře.\n\nProtéká tudy ledovcová řeka Krossá. Překročení jejího toku bývá nebezpečné, proto zde byl pro chodce vybudován most, i tak se ale musí část řeky brodit, jelikož most nevede až na druhý břeh. V srpnu 2009 se kvůli dlouhodobému dešti Krossá rozvodnila do té míry, že uvěznila několik turistů v údolí.\nMuseli tři dny čekat v místním kempu, než bude brod přes Krossá znovu průjezdný.\n\nAsi 5km proti proudu řeky se (v roce 2013, 63°40'33.17\"N, 19°28'9.35\"W) nachází most pro pěší, který umožňuje překročit řeku bez brodění. Na mapách není uveden a navíc z cesty není moc vidět, protože je schovaný za březovými keři.\n\nÞórsmörk je velmi populární mezi turisty. Nabízí spousty rozličných cest, od šplhání po ledovcích, přes dlouhé pěší túry (např. Laugavegur do Landmannalaugaru) po krátké výlety (kaňon Stakkholtsgjá s vodopádem či pět krátkých tras vedoucích na okolní vrcholky, z nichž bývá překrásný výhled i za špatného počasí).\n\nDenně sem jezdí autobusy z Reykjavíku i jiných měst.\n\n"}
{"id": "511830", "url": "https://cs.wikipedia.org/wiki?curid=511830", "title": "Zemský okres Pasov", "text": "Zemský okres Pasov\n\nZemský okres Pasov je okres v německé spolkové zemi Bavorsko, ve vládním obvodě Dolní Bavorsko. Okresním městem je Pasov.\n\nNa severu sousedí s zemským okresem Freyung-Grafenau, na západě s zemským okresem Deggendorf, na jihozápadě s zemským okresem Rottal-Inn a na východě s Rakouskem.\n"}
{"id": "511835", "url": "https://cs.wikipedia.org/wiki?curid=511835", "title": "Verena Sailerová", "text": "Verena Sailerová\n\nVerena Sailerová (* 16. října 1985, Illertissen, Bavorsko) je německá atletka, sprinterka. Její specializací je běh na 100 metrů, v hale běh na 60 metrů.\n\nNa juniorském mistrovství Evropy 2003 ve finském Tampere doběhla ve finále na šestém místě. O rok později na mistrovství světa juniorů v italském Grossetu skončila pátá. V roce 2005 získala bronzovou medaili na evropském šampionátu do 23 let v německém Erfurtě. Na stejném šampionátu vybojovala i stříbrnou medaili ve štafetě na 4×100 metrů. O dva roky později se stala v maďarském Debrecínu mistryní Evropy do 23 let. K titulu ze závodu na 100 metrů přidala stříbro ze štafety.\n\nV roce 2008 skončila na halovém MS ve Valencii v semifinále (60 m) a reprezentovala na letních olympijských hrách v Pekingu, kde ve finále doběhlo německé kvarteto na pátém místě.\n\nNa halovém ME 2009 v Turíně získala bronzovou medaili v závodě na 60 metrů (7,22). V témž roce vybojovala na mistrovství světa v Berlíně společně s Marion Wagnerovou, Anne Möllingerovou a Cathleen Tschirchovou bronzovou medaili ve štafetě na 4×100 metrů v čase 42,87 s. Čtvrté Rusky, za které finišovala Julija Čermošanská ztratily na Němky třináct setin sekundy. V individuálním závodě na 100 metrů skončila v semifinálovém v běhu na celkovém jedenáctém místě.\n\nV roce 2010 se stala v Barceloně mistryní Evropy v běhu na 100 metrů. Ve finále si vytvořila výkonem 11,10 s nový osobní rekord. O jednu setinu pomalejší byla Francouzka Véronique Mangová a o osm setin její krajanka Myriam Soumaréová.\n\nLetní atletickou sezónu v roce 2011 ukončila předčasně kvůli vleklým potížím s Achillovou šlachou a přišla tak o start na světovém šampionátu v jihokorejském Tegu.\n\n"}
{"id": "511839", "url": "https://cs.wikipedia.org/wiki?curid=511839", "title": "Antonín Hudeček", "text": "Antonín Hudeček\n\nAntonín Hudeček (14. ledna 1872, Loucká u Ředhoště – 11. srpna 1941, Častolovice) byl český malíř-krajinář.\n\nPo maturitě na reálném gymnáziu v Roudnici studoval od roku 1887 Akademii výtvarných umění v Praze u profesorů M. Pirnera a V. Brožíka. Věnoval se figurální malbě, kterou v letech 1891–1893 studoval také v Mnichově u O. Seitze. Od roku 1895 měl atelier v Praze a připojil se – společně s A. Slavíčkem – ke skupině malířů, kteří pod vedením J. Mařáka malovali krajiny zejména v okolí Okoře. Roku 1898 vystavoval na první výstavě spolku Mánes a roku 1900 poprvé ve Vídni. V roce 1902 cestoval po Itálii a Sicílii, po návratu maloval krajiny v okolí Kolína a pohledy na Prahu. Po dalším zájezdu na Sicílii v roce 1909 začal malovat v okolí Police nad Metují. Dvakrát navštívil ostrov Rujanu, od roku 1920 pravidelně pobýval v Tatrách a v Banské Bystrici a od roku 1927 také na Podkarpatskou Rus. Roku 1930 byl jmenován řádným členem České akademie věd a umění a za životní dílo dostal její cenu. V roce 1940 obdržel Národní cenu za malířskou tvorbu . Od roku 1927 žil ve své vile v Častolovicích, kde také 1941 zemřel.\n\nPo prvních pokusech o figurální malbu i akty se Hudeček plně věnoval malbě krajin, lesa a selských stavení. Byl ovlivněn J. Mařákem, A. Slavíčkem a do jisté míry i francouzským impresionismem, jeho obrazy jsou však spíš realistické. Hudečkovy četné obrazy se i dnes vysoce cení.\n\n\n"}
{"id": "511847", "url": "https://cs.wikipedia.org/wiki?curid=511847", "title": "Filipp Ivanovič Golikov", "text": "Filipp Ivanovič Golikov\n\nFilip Ivanovič Golikov (, , Kurganská oblast, západní Sibiř – 29. července 1980, Moskva) byl maršál Sovětského svazu, vyjednavač a vojevůdce v období druhé světové války.\n\nNarodil se v rodině venkovského léčitele a socialistického aktivisty. Díky dobrým výsledkům ve vesnické škole se mu podařilo získat stipendium a vystudovat gymnázium. Velmi brzy po říjnové revoluci vstoupil do Komunistické strany.\n\nZatajil, že mu ještě není osmnáct let a vstoupil do střeleckého pluku Rudé armády. Bojoval na Uralu a proti československým legiím. Za vojenské výsledky i politickou aktivitu v tomto období získal stipendium na Petrohradské vojenské akademii.\n\nPo úspěšném ukončení akademie se stal politickým důstojníkem. Jako příslušník k tomu určených sil se zúčastnil potlačování rolnických nepokojů. V roce 1931 byl jmenován velitelem pluku a brzy poté i divize. V roce 1933 zakončil dálkové studium na Frunzeho vojenské akademii. Poté byl jmenován vedoucím politického oddělení komisariátu obrany. Vzhledem ke své angažovanosti přežil stalinské čistky a kariérně stoupal až k funkci velitele armádní skupiny v Kyjevské vojenské oblasti.\nPři obsazení východního Polska v září 1939 velel 6. armádě. V červenci 1940 byl jmenován náčelníkem vojenské rozvědky (GRU) a nesl tedy systémově odpovědnost za vyhodnocení informací naznačující napadení Sovětského svazu Německem. Byl si vědom Stalinova názoru na německou invazi a podle toho předkládání zpravodajských materiálů organizoval, čímž ho v jeho přesvědčení utvrzoval.\n\nPo 22. červnu 1941 na něj Stalin nezanevřel a vyslal jej do Londýna a Washingtonu vyjednávat o spojenecké pomoci, v čemž byl úspěšný. Po návratu byl 21. října 1941 pověřen velením 10. rezervní armády, kde prokázal své organizační schopnosti při sestavení devíti divizí později se účastnících protiofenzívy u Moskvy. Na jaře a v létě roku 1942 hrál jednu z hlavních rolí při zhroucení jižní fronty a i když na vině byla spíše celková situace v sovětském velení, než jeho vlastní neschopnost, stal se jedním z obětních beránků, kterým byla kritická situace dávána za vinu. Poté byl převelen do Stalingradu, kde sloužil pod velením generála Vasilije Čujkova, který kladně hodnotil jeho organizační a motivační schopnosti. Po vítězství u Stalingradu velel útoku vojsk na Don, Voroněž a Charkov, na který zaútočil 16. února 1943 a dobyl jej. Podcenil ovšem možnosti Wehrmachtu a po Mansteinově jarní ofenzívě jej musel zase vyklidit. Pod jeho velením si odbyl křest i 1. československý samostatný prapor v tzv. bitvě u Sokolova, který byl při jeho příchodu na frontu osobně přivítat. Poté byl odvelen z fronty k administrativní práci v Moskvě a nastoupil do funkce náměstka komisaře pro obranu pověřeného kádrovou prací. Pod jeho velení spadala násilná repatriace ruských občanů z dobytých cizích území.\n\nPo válce byl jmenován velitelem Akademie obrněných sil, v roce 1958 pak náčelníkem Hlavní politické správy sovětské armády a vojenského námořnictva, získal hodnost maršála Sovětského svazu a byl členem Ústředního výboru KSSS. Časem se znelíbil Chruščovovi a na jaře 1962 byl odstaven. Zemřel zapomenut v roce 1980.\n"}
{"id": "511849", "url": "https://cs.wikipedia.org/wiki?curid=511849", "title": "Sadžur", "text": "Sadžur\n\nSadžur ( סָג'וּר nebo סאג'ור, ساجور, v oficiálním přepisu do angličtiny Sajur) je místní rada (malé město) v Izraeli, v Severním distriktu, které obývají izraelští Drúzové.\n\nLeží v nadmořské výšce 364 metrů, v údolí Bejt ha-Kerem na pomezí Dolní a Horní Galileji. Severně od města se zvedá prudký terénní zlom o výšce několika set metrů, nazývaný někdy též Matlul Curim. Jde konkrétně o vrchol Har Hod a sousední Har Šezor. Do údolí z nich stékají vádí Nachal Talil a Nachal Rama. Jižně od města pak leží centrální a relativně rovinatá část dna údolí Bejt ha-Kerem, kterou odvodňuje Nachal Šezor.\n\nMěsto se nachází cca 110 kilometrů severovýchodně od centra Tel Avivu a cca 35 kilometrů severovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Sadžur obývají arabsky mluvící izraelští Drúzové. V okolí leží mnoho dalších jazykově arabských drúzských nebo muslimských a křesťanských obcí. Sadžur ale leží v aglomeraci židovského města Karmiel. Další menší židovské vesnice jsou rozptýlené v okolní krajině. Město je na dopravní síť napojeno pomocí východozápadního tahu dálnice číslo 85.\n\nSadžur leží na místě, které bylo počátkem letopočtu místem hustého židovského osídlení s obcí \"Šazor\" doloženou v Talmudu a Mišně. Toto sídlo pod jménem \"Sagur\" (סגור) bývá také identifikováno na seznamu měst dobytých faraónem Ramessem II. Nynější drúzská vesnice zde vznikla v 18. století. Francouzský cestovatel Victor Guérin koncem 19. století popisuje Sadžur jako malou drúzskou vesnici situovanou na pahorku, pod kterým byly sady pro pěstování oliv, granátových jablek a fíků. Funkcionář Židovského národního fondu Josef Weitz v roce 1941 oceňoval na této vesnici kvalitu zde produkovaného olivového oleje.\n\nSadžur byl dobyt izraelskou armádou v rámci Operace Chiram během války za nezávislost v říjnu roku 1948. Spolu se sousedním městem Rama vytváří Sadžur blok převážně drúzských obcí v údolí Bejt ha-Kerem. V roce 1992 byl Sadžur povýšen na místní radu (malé město).\n\nSadžur je etnicky zcela drúzským městem. Podle údajů z roku 2005 tvořili arabsky mluvící izraelští Drúzové 100 % populace. Jde o menší sídlo spíše vesnického charakteru. K 31. prosinci 2014 zde žilo 3968 lidí. Během roku 2014 stoupla populace o 0,6 %.\n\n"}
{"id": "511852", "url": "https://cs.wikipedia.org/wiki?curid=511852", "title": "Robert I. Flanderský", "text": "Robert I. Flanderský\n\nRobert I. Flanderský známý též jako Robert Fríský (latinsky \"Roberti Frisonis\", nizozemsky \"Robrecht I de Fries\", francouzsky \"Robert le Frison\", anglicky \"Robert the Frisian\"; 1029/1032 — 13. října 1093 Cassel) byl flanderský hrabě v letech 1071–1093.\n\nByl synem flanderského hraběte Balduina V. a jeho manželky Adély, dcery francouzského krále Roberta II. Když jeho otec v roce 1067 zemřel, stal se flanderským hrabětem jeho starší bratr Balduin VI. Když i ten o tři roky později zemřel, nastoupil vládu Balduinův syn Arnulf III. S tím se nehodlal smířit jeho strýc Robert I. a proti Arnulfovi vystoupil. Vdova po Balduinovi VI. a Arnulfova matka Richilda za této situace nabídla svou ruku truksasovi Viléma Dobyvatele Vilémovi fitzOsbernovi a o pomoc požádala i francouzského krále Filipa, kterému za pomoc přislíbila opatství Corbie v Pikardii. V roce 1071 zvítězil Robert v bitvě u Casselu, ve které padli Arnulf III. a Vilém fitzOsbern a Richilda byla zajata. Následujícího roku uzavřel s francouzským králem mír, který znamenal uznání Robertova hraběcího titulu. Na potvrzení spojenectví se v roce 1072 oženil Filip s Robertovou nevlastní dcerou Bertou Holandskou. Téhož roku se Robert společně se svou matkou stal donátorem augustiniánského kláštera Watten.\n\nV letech 1087–1091, kdy byl na pouti do Svaté země, byl regentem flanderského hrabství zatím jeho syn Robert II. Flanderský. Pravděpodobným důvodem k vykonání poutě bylo odčinění spoluviny na zavraždění lotrinského vévody Godfroye Hrbatého. Na zpáteční cestě se Robert setkal s byzantským císařem Alexiem a složil mu přísahu.\n\nZemřel ve Flandrech v říjnu 1093 a byl pohřben v kostele sv. Petra v Casselu.\n\n"}
{"id": "511858", "url": "https://cs.wikipedia.org/wiki?curid=511858", "title": "Dno toku", "text": "Dno toku\n\nDno toku je spolu s břehy součástí koryta. Podle toho, jedná-li se o horní nebo naopak dolní část toku, je dno tvořeno materiálem různé zrnitosti. Na horních tocích, díky vysoké rychlosti proudění a tedy i unášecí schopnosti vody, převládá kamenité dno, zatímco na dolních tocích převládá sedimentace unášeného jemnozrnného materiálu, dno je tu proto písčité až jílovité.\nDno toků vytváří specifický ekosystém.\nPodle rychlosti proudění jsou po dně přepravovány:\n"}
{"id": "511864", "url": "https://cs.wikipedia.org/wiki?curid=511864", "title": "Mondsee (jezero)", "text": "Mondsee (jezero)\n\nMondsee (česky \"Měsíční jezero\") je jedno z rakouských jezer, ležící v regionu Solné komory (\"Salzkammergut\"), ve spolkové zemi Horní Rakousy. Vděčí svému názvu tvaru protáhlého půlměsíce vklíněného pod „strážní věž Solnohradska“, Schafberg. Jeho jihozápadní břeh tvoří hranici mezi Horními Rakousy a Salzburskem. Dominantou jezera je tzv. Dračí stěna (\"Drächenwand\", zajištěná cesta).\n\nJezero Mondsee je dlouhé 16,4 km a široké 2,3 km. Rozloha jezera je 14,2 km². Nadmořská výška hladiny je 481 m, maximální hloubka až 68 m.\n\nDo jezera přitékají řeky \"Fuschler Ache\" a \"Zeller Ache\", které se v něm spojí v \"Seeache\", která napájí větší Attersee.\n\nJezerní voda je relativně čistá. Mondsee je jedním z nejteplejších rakouských jezer: teplota dosahuje až 27 °C.\n\nV jezeře žijí například štiky, pstruzi, úhoři nebo kapři.\n\nV roce 1864 byly objeveny zbytky kůlů z mladší doby kamenné. Ke správní obci Mondsee se vztahuje nejstarší historie Rakouska, neboť právě zde byly objeveny stopy po kultuře zvoncovitých pohárů, pozdní eneolit a počátek doby bronzové. Lokalita je rovněž slavná díky bohatým nálezům výrobků z mědi, z téhož období, které obsahují vysoký obsah arzenu.\n\nO vzniku názvu Mondsee existuje pověst. Bavorský vévoda Odilo Bavorský (8. století) přijížděl v noci z druhé strany k Dračí stěně. Zřejmě by se zřítil do hlubin, kdyby si na poslední chvíli nevšimnul Měsíce, zrcadlícího se na jezerní hladině. Ve skutečnosti je ale název jezera odvozen od slova \"Mann\" („muž, člověk“).\n\nJezero se nachází v pohoří Salzkammergutberge. Dnes je obklopeno turistickými středisky. Hlavními centry turistického ruchu jsou městečka Mondsee a Sankt Lorenz.\n"}
{"id": "511868", "url": "https://cs.wikipedia.org/wiki?curid=511868", "title": "Princip inkluze a exkluze", "text": "Princip inkluze a exkluze\n\nPrincip inkluze a exkluze popisuje vztah mezi velikostí sjednocení nějakých množin a velikostmi všech možných průniků těchto množin.\n\nPředstavme si úlohu, máme čísla 1 až 1000, kolik z nich je dělitelných dvěma nebo třemi? (jsou to 2, 3, 4, 6, 8, 9, 10 ...) Můžeme vzít sudá čísla (500) a přičíst k ním násobky trojky (333), ale pozor - čísla 6 nebo 12 jsme započítali dvakrát!\n\nPrincip inkluze a exkluze nám říká, že počet prvků ve sjednocení dvou množin je součet počtu prvků v každé z nich, mínus počet prvků, které jsou v obou.\nTedy výsledek = počet čísel dělitelných dvěma (500) + počet čísel dělitelných třemi (333) - počet čísel dělitelných šesti (166) = 667.\n\nPodobně pro 3 množiny \"A\", \"B\" a \"C\",\n\nObecně, každý soubor formula_3 konečných množin formula_4 platí\n\nformula_5\n\nformula_6\n\nči\n\nformula_7\n\nkde symbol formula_8 značí všechny \"k\"-prvkové podmnožiny množiny \"X\".\n\nOznačme formula_9, a nechť formula_10 je charakteristická funkce množiny formula_11, tz.\n\nformula_12\n\nPro každé formula_13 platí formula_14, použitím vzorce\n\nformula_15\n\na dosazením formula_16 dostaneme\n\nformula_17\n\nSečtením těchto rovností pro všechna formula_13, a záměnou pořadí sumace získáme\n\nformula_19\n\nNyní si stačí uvědomit, že formula_20 je charakteristická funkce množiny formula_21, takže\n\nformula_22\n\nSpeciálně pro formula_23 je formula_24 prázdný součin, jenž má podle definice hodnotu 1, takže formula_25. Proto\n\nformula_26\n\ncož je přesně princip inkluze a exkluze.\n"}
{"id": "511869", "url": "https://cs.wikipedia.org/wiki?curid=511869", "title": "Ostřice ostrá", "text": "Ostřice ostrá\n\nOstřice ostrá (\"Carex acutiformis\"), někdy též ostřice kalužní, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 40–120 cm. Je vytrvalá, netrsnatá s plazivými oddenky a dlouhými výběžky. Listy jsou střídavé, přisedlé, s listovými pochvami, na bázi čepele je na vrcholu špičatý jazýček. Lodyha je ostře trojhranná, stejně dlouhá nebo kratší než listy. Čepele jsou asi 7–10 mm široké, na rubu i líci draslavě drsné, nejvýše do 1/2 listu s nevýraznými anastomózami. Bazální pochvy jsou nejčastěji vínově červené, síťka se většinou vytváří. Ostřice ostrá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 2–4, samičích 2–3. Samičí klásky jsou do 10 cm dlouhé, dolní krátce stopkaté. Dolní listen je delší než celé květenství a listeny jsou bez pochev. Okvětí chybí. V samčích květech jsou zpravidla 3 tyčinky, prašníky jsou zpočátku žluté, později oranžové. Blizny jsou většinou 3. Plodem je mošnička, která je asi 4–5 mm dlouhá, na průřezu zploštěle trojhranná, šedá až šedohnědavá, matná, k oběma koncům zúžená, na vrcholu zúžená v krátký nezřetelně dvouzubý zobánek. Každá mošnička je podepřená plevou, která je za zralosti tmavě červenohnědá se zelenavým kýlem, kratší než mošnička. V ČR kvete nejčastěji v květnu až v červnu. Počet chromozómů: 2n=78.\n\nOstřice pobřežní roste ve větší části Evropy, chybí v severnější Skandinávii a na severu evropského Ruska, málo přesahuje do severní Afriky, dále roste v Asii v oblasti Kavkazu a na východ až po jižní Sibiř, ostrůvkovitě i jinde ve střední Asii. Byla zavlečena do Severní Ameriky, kde roste na severovýchodě USA a v jihozápadní Kanadě\n\nV ČR roste od nížin do podhůří. Místy je hojná, často roste ve vlhčích luzích či živnějších mokřadních olšinách sv. \"Alnion glutinosae\". V bažinách a na okraji vod často vytváří i v bezlesí skoro monodominantní porosty as. \"Caricetum acutiformis\".\n\n \n"}
{"id": "511886", "url": "https://cs.wikipedia.org/wiki?curid=511886", "title": "Václav Láska (advokát)", "text": "Václav Láska (advokát)\n\nVáclav Láska (* 4. srpna 1974, Rakovník) je bývalý policejní vyšetřovatel a předseda správní rady Transparency International. V říjnu 2014 byl zvolen senátorem za obvod č. 21 – Praha 5 (jako nestraník za SZ a KDU-ČSL s podporou Pirátů). V letech 2014 až 2017 byl členem Strany zelených. V prosinci 2017 založil hnutí Senátor 21 a stal se jeho prvním předsedou, od konce května 2018 předsedá též senátorskému Klubu pro liberální demokracii – SENÁTOR 21.\n\nOd 18 let pracoval v řadách Policie ČR. Začínal jako řadový policista na obvodním oddělení, později pracoval jako asistent vyšetřovatele a posléze vyšetřovatel na Krajském úřadu vyšetřování se specializací na hospodářskou kriminalitu. V roce 1999 nastoupil na Úřad finanční kriminality a ochrany státu (ÚFKOS), kde vedl vyšetřování související s IPB a s Harvardskými fondy. \n\nPo zániku ÚFKOS v roce 2003 opustil řady policie, krátce pracoval v oblasti ekonomického poradenství a v roce 2007 působil několik měsíců také v bezpečnostní agentuře ABL. Při zaměstnání vystudoval v letech 1996–1999 sociální patologii na Vysoké škole pedagogické v Hradci Králové a v letech 1999–2004 také právo na Právnické fakultě Západočeské univerzity v Plzni.\n\nOd roku 2002 působil v Transparency International, do roku 2011 byl předsedou správní rady. Od roku 2004 se věnuje právní praxi. V červenci 2007 zamítl ministr vnitra Ivan Langer Láskovu žádost o zbavení mlčenlivosti, jejíž schválení by mu umožnilo vypovídat v USA v kauze Viktora Koženého. Podle mluvčí Aleny Vokráčkové byla důvodem „odlišnost právních systémů obou zemí“. Od roku 2010 provozuje vlastní advokátní kancelář. Přednáší právní a bezpečnostní problematiku pro soukromé společnosti a vyučuje na ČVUT. V roce 2011 analyzoval kauzu Promopro, podal ve věci trestní oznámení, které vedlo k zahájení trestního stíhání vysokých státních úředníků.\n\nV roce 2012 prováděl prověrku smluvních vztahů Dopravního podniku hl. m. Prahy, která vyústila v řadu trestních oznámení na bývalý management podniku, advokáty a známé pražské podnikatele. Sám se však za tuto činnost stal terčem civilních žalob, trestních oznámení a kárných žalob. Za to, že za iniciátora údajné trestné činnosti v dopravním podniku Václav Láska označil advokátní kancelář Šachta & Partners, ho na základě stížnosti této advokátní společnosti potrestala Česká advokátní komora pokutou 200 000 korun. Šachta & Partners na něj navíc podali další stížnost kvůli jeho výroku, že ministr Miroslav Kalousek lže, hrozilo mu i vyškrtnutí z advokátní komory a tím znemožnění výkonu profese.\n\nVe volbách do Poslanecké sněmovny PČR v roce 2013 kandidoval ve Středočeském kraji jako lídr Strany zelených. Mandát nezískal, zelení sice ve Středočeském kraji dosáhli druhého nejlepšího výsledku ze všech krajů (3,70 %), nicméně na celostátní úrovni nepřekročili pětiprocentní hranici, a proto neuspěli.\n\nVe volbách do Senátu PČR v roce 2014 kandidoval v obvodu č. 21 – Praha 5 jako nestraník za volební koalici Strany zelených a KDU-ČSL. Podporovali jej také Piráti. Se ziskem 30,01 % hlasů vyhrál první kolo a postoupil tak do kola druhého. V něm porazil poměrem hlasů 65,08 % : 34,91 % nestraníka za ODS Pavla Žáčka.\n\nV dubnu 2017 vystoupil ze Strany zelených, protože nesouhlasil s některými kroky a postoji vedení strany. V dopisu straníkům uvedl, že zůstává senátorem za Stranu zelených, ale nechce už působit ve stranické politice. V prosinci téhož roku založil hnutí SENÁTOR 21, jež má podpořit nezávislé senátory, a jehož cílem má být podle jeho vlastních slov, Senát plný respektovaných osobností. Ve druhé polovině dubna 2018 se stal jeho prvním předsedou. Na konci května 2018 byl zvolen předsedou nově založeného senátorského Klubu pro liberální demokracii – SENÁTOR 21.\n\n\n"}
{"id": "511896", "url": "https://cs.wikipedia.org/wiki?curid=511896", "title": "Boháč a Lazar", "text": "Boháč a Lazar\n\nPodobenství o boháči a Lazarovi patří k nejznámějším Ježíšovým podobenstvím, přestože jej uvádí pouze Evangelium podle Lukáše ().\n\nJežíšovo vyprávění autor evengelia zaznamenal takto:\nPodobenství o boháči a Lazarovi lze chápat jako pokračování \"řeči k farizeům\" v kapitole 16. \"Lůno Abrahamovo\" je místem potěchy, metaforou pro nebe. Jde o pojem z doby Druhého chrámu. \"Peklo\" zde odpovídá řeckému Hádés (, podzemní svět) a hebrejskému še’ol (, hrob, jáma, příbytek pro mrtvé), nikoli Gehenna (, oheň v údolí Hinóm). Někteří autoři ztotožňují boháče s Kaifášem.\n\nV českém prostředí se podobenstvím inspiroval například renesanční dramatik Pavel Kyrmezer, v současnosti pak písničkář Jaroslav Hutka.\n"}
{"id": "511898", "url": "https://cs.wikipedia.org/wiki?curid=511898", "title": "Žentour", "text": "Žentour\n\nŽentour (snad z němčiny, nejasné) je historické zařízení k převádění síly zvířat na točivý moment na řemenici. Žentour sloužil v zemědělství k pohonu jednoduchých mlátiček, řezaček, šrotovníků. Žentour je obdobou rumpálového zařízení na vytahování rudy z dolů.\n\n\n\n"}
{"id": "511901", "url": "https://cs.wikipedia.org/wiki?curid=511901", "title": "Papoušek nádherný", "text": "Papoušek nádherný\n\nPapoušek nádherný (\"Polytelis swainsonii\") je druh papouška endemitní k jihovýchodní části Austrálie. Je jedním ze tří zástupců rodu \"Polytelis\".\n\nDorůstá průměrně 40 cm, většinou je jasně zelený s tmavšími letkami a dlouhým ocasem. Dospělí samci mají žluté čelo a hrdlo a výrazný červený pruh pod ním, samice mají hlavu jednotvárně zelenou. Kromě toho mají samičky celkově matnější zabarvení než samečkové.\n\nPapoušek nádherný obývá suché lesy na území Nového Jižního Walesu a Victorie. V současné době je zařazen do kategorie zranitelných druhů, jeho volně žijící populace totiž čítá odhadem pouze 6500 jedinců.\n\nHnízdí v dutinách stromů, občas ve volných koloniích až 6 párů. Živí se zejména květy, semeny a nedozrálými plody blahovičníku, dále také ovocem, nektarem a pylem.\n\nPapoušek nádherný je snášenlivý pták, který s ostatními obranyschopnými druhy papoušků dobře vychází. Také mezi jedinci stejného druhu nemusí vznikat žádné problémy, pokud mají všichni dostatek prostoru.\n\nProtože tito ptáci velice rádi létají, musí být voliéra co nejprostornější. Do klece se tito nádherně zbarvení papoušci opravdu nehodí. Voliéra musí být nejméně čtyři metry dlouhá a musí být postavená z pevného materiálu. Pro větší počet párů potřebujeme mít daleko větší voliéru. Rostliny ve svém domově tento pták okamžitě ničí.\n\nOptimální řešením je možnost jejich delšího záletu do krytého přístřešku. Prostorová náročnost jejich chovu je důvodem, proč je jejich výskyt v soukromých chovech poněkud omezen. Nicméně jejich nesporná atraktivita je často důvodem pořízení tohoto druhu do zoologických zahrad. V České republice je možné tohoto ptáka vidět např. v ZOO Praha, ZOO Tábor a ZOO Olomouc. Na slovensku je chován v Zoo Bratislava.\n\nPapoušek nádherný je poměrně odolný pták. Pokud se může uchýlit do krytého přístřešku, není vytápění v zimě nutné.\n\nJako základ dáváme těmto ptákům směs semen pro střední papoušky. Tu můžeme pravidelně obohacovat kousky ovoce, zeleniny a zeleným krmením. V hnízdním období musí dostávat vaječnou směs. Abychom uspokojili jejich potřebu klovat, zásobíme ptáky pravidelně vrbovými větvičkami a čerstvými nestříkanými větvičkami ovocných stromů.\nVždy musí mít k dispozici dostatek gritu a písku na trávení, aby se mohli podle potřeby zásobit.\n\nPapoušek nádherný je poměrně hlučný pták, ale jeho hlas je obvykle melodický. Někteří jedinci rádi okusují, zatímco jiní příslušníci tohoto druhu tuto potřebu nemají. Tento pták má také rád koupání, které je nutné k udržování peří v čistotě. Zdržuje se ve všech patrech voliéry, i na zemi, kde si částečně hledá potravu. Tito papoušci jsou zvědaví a přístupní ptáci, kteří se dají celkem dobře ochočit, i když je chováme ve voliéře.\n\nPapoušek nádherný dává přednost hnízdění v přírodní budce, například v dutém kmeni. Rozměry této budky jsou asi 30 centimetrů na 60 centimetrů výšky a s vletovým otvorem o průměru 9 až 10 cm. Na dno budky navršíme trochu vlhké rašeliny nebo ztrouchnivělého dřeva. Samička snáší 3 až 5 bílých vajec, ze kterých se za 21 dnů vyklubou mláďata. Papoušek hnízdo urputně brání, často také před svým ošetřovatelem. Asi za čtyři až pět týdnů po vylíhnutí mláďata vylétají z budky. Potom je rodiče ještě nějakou dobu vodí a přikrmují. Trvá asi rok, nebo dokonce déle, než se mladí samečkové plně vybarví. Do té doby se všichni mladí ptáci podobají matce. Papoušek nádherný je během hnízdění velice citlivý na vzruchy z okolí - absolutní klid a pravidelnost jsou v této době velice důležité.\n\n"}
{"id": "511906", "url": "https://cs.wikipedia.org/wiki?curid=511906", "title": "Lůno Abrahamovo", "text": "Lůno Abrahamovo\n\nLůno Abrahamovo je místem potěchy, jde o pojem z doby Druhého chrámu.\n\nViz též : Podobenství o boháči a Lazarovi. (Lk 16, 19-31)\n"}
{"id": "511921", "url": "https://cs.wikipedia.org/wiki?curid=511921", "title": "Papoušek červenokřídlý", "text": "Papoušek červenokřídlý\n\nPapoušek červenokřídlý (\"Aprosmictus erythropterus\") je druh papouška rozšířený na rozsáhlém území Austrálie a na Papui-Nové Guineji. Obývá lesy v blízkosti řek, jejich okraje, akátové porosty a savany.\n\nDorůstá 30–33 cm. Obě pohlaví jsou převážně jasně zelená s šedými končetinami a výraznou červenou skvrnou na křídlech, která je u samců větší, než u samic. Samci mají navíc téměř celý tmavý hřbet, modrou horní část kostřce a oranžový zobák a duhovku. Samice jsou v porovnání se samci jednotvárnější s hnědou duhovkou.\n\nŽiví se semeny blahovičníku, akátu, květy, bobulemi a hmyzem. Hnízdí nejčastěji ve stromových dutinách vysoko nad zemí. Samice klade 3–6 bílých vajec, na jejichž inkubaci se podílí sama, zatímco samec jí do hnízda přináší potravu.\n"}
{"id": "511936", "url": "https://cs.wikipedia.org/wiki?curid=511936", "title": "Čáp sedlatý", "text": "Čáp sedlatý\n\nČáp sedlatý (\"Ephippiorhynchus senegalensis\") je velký brodivý pták.\n\nČáp sedlatý je velký pták vysoký 150 cm a v rozpětí křídel dorůstající kolem 270 cm. Hmotnost u samců, kteří jsou větší, se pohybuje mezi 5-7,5 kg, u samic pak mezi 5-6,9 kg. Hlavu, krk, hřbet, křídla a ocas má černý, zbývající část těla je bílá. Končetiny má černé s růžovým zbarvením na kloubech a silný zobák červený s tlustým černým pruhem a žlutým \"sedlem\" (odtud název). Pohlaví jsou si přitom zbarvením velice podobná, samci však mají hnědou a samice žlutou duhovku. Mladí ptáci jsou pak v porovnání s dospělci celkově hnědějšího zbarvení.\n\nObývá rozsáhlé území subsaharské Afriky v rozmezí od Súdánu, Etiopie a Keni až po Jihoafrickou republiku, Gambii, Senegal, Pobřeží slonoviny a Čad.\n\nČáp sedlatý žije v párech nebo v malých rodinných skupinách. Podobně jako většina čápovitých ptáků se živí zejména rybami, obojživelníky a korýši, ale požírá také malé ptáky a plazy. Hnízdí v močálech v tropických nížinách. Velké hluboké hnízdo z větví staví na stromech a následně do něj klade 1-2 bílá vejce o hmotnosti kolem 146 g, na kterých sedí po dobu 30-35 dnů. Dalších 70-100 dnů trvá, než jsou mláďata plně opeřena.\n\n"}
{"id": "511943", "url": "https://cs.wikipedia.org/wiki?curid=511943", "title": "Zejozob africký", "text": "Zejozob africký\n\nZejozob africký (\"Anastomus lamelligerus\") je velký, převážně černý brodivý pták dorůstající průměrně 87 cm. Jeho charakteristickým znakem je zvláštně tvarovaný zobák, u kterého je i při zavření mezi jednotlivými čelistmi viditelná mezera. Zatímco horní čelistí svou kořist přidržuje, dolní přeřezává a odděluje schránku měkkýšů. Obývá mokřiny na rozsáhlém území subsaharské Afriky a na západní části Madagaskaru. Hnízdo v podobě malé plošiny z větví si staví na stromech nebo na keřích.\n\nJedná se o potravní specialisty. Živí se zejména měkkýši. K dobývání jejich těl ze schránek používá speciálně upravený tvar zobáku, který je pro zejozoba charakteristickým. Požírá však také obojživelníky a ryby.\n\nZejozob africký je v zajetí chován zřídka. V celé Evropě jej mají (stav k létu 2018) v pouhých 14 zoo (5 německých, 4 českých, 3 francouzských a jedné britské a jedné belgické). V rámci Česka jej chovají tato zařízení:\n\n\nPrvní jedinec tohoto druhu pobýval v Zoo Praha v 50. letech 20. století (1956–1957). Chovný pár pak do českého hlavního města přišel v roce 1996. První odchov byl zaznamenán v roce 2011. Jednalo se vůbec o první přirozený odchov pod rodičovským párem v Evropě. Pražská zoologická zahrada má také světové prvenství: nejvíce přirozených odchovů.\n\nV letech 2012–2016 bylo odchováno 23 mláďat, z toho 9 uměle a 14 přirozenou cestou pod rodiči. Rok 2016 se stal do té doby rekordním – odchováno bylo 7 zejozobů od třech párů. V roce 2017 se podařilo odchovat dokonce deset mláďat. Do roku 2018 se podařilo vylíhnout již 63 mláďat. Do téhož roku včetně se podařilo přirozeně odchovat (tj. za 8 sezón: 2011–2018) 30 mláďat.\n\nKe konci roku 2017 bylo chováno 14 jedinců. Na konci roku 2018 se jednalo o zvířat 13 zvířat včetně jednoho odchovu z toho roku. V květnu 2019 se narodila čtyři mláďata a v červnu téhož roku následovalo další jedno. Čtyři mláďata se vylíhla v červenci 2019.\n\nZejozobové jsou k vidění v rámci expozičního celku Ptačí mokřady.\n\n"}
{"id": "511947", "url": "https://cs.wikipedia.org/wiki?curid=511947", "title": "Caladan", "text": "Caladan\n\nCaladan je fiktivní planeta z románové série \"Duna\" Franka Herberta. \n\nCaladan je třetí planetou v soustavě Delta Pavonis. Jde o planetu zemského typu se značným podílem moří, patřící rodu Atreidů. Nacházejí se zde pouze tři kontinenty a celá řada ostrovů, většinu povrchu zaujímá oceán. Z toho důvodu se většina obyvatel věnuje rybářství a pěstování rýže pundi, která je hlavním vývozním artiklem Caladanu. Kromě toho se na Caladanu pěstuje víno nejvyšší kvality. Podnebí je deštivé, charakteristické jsou silné větry.\n\nZvláštním tvorem Caladanu je elektrán, jakýsi elektrický vír žijící v hlubokých mořích. Je nesmírně vzácný, pročež je někdy považován za pouhou legendu, nicméně existují osoby, které se s ním setkaly – například Leto Atreides ve svém mládí. Elektrán je nesmírně útočný a nebezpečný. \n\nPlaneta se poprvé dostala do povědomí v době Služebnického džihádu, kdy patřila mezi nepřipojené planety (nepatřila ani k Synchronizovaným světům myslících strojů, ani k Lize vznešených, ovládané svobodným lidstvem). Když počítačová všemysl Omnius zjistila, že dobývat planety Ligy je příliš těžké, zaměřily se myslící stroje na napadání nepřipojených planet. Liga na to reagovala tak, že se pokoušela co nejvíce nepřipojených planet získat do svých řad. Za tímto účelem vykonal vrchní velitel vojsk Ligy Vorian Atreides inspekční cestu na Caladan. Ten byl už v té době obýván málo početným, ale poctivým a šťastným rybářským lidem. Vorian se zde seznámil s dívkou Leronikou, která mu později porodila dva syny. Vorian však kvůli vojenským povinnostem neměl čas se jim věnovat a přestože Leroniku později přestěhoval na Salusu Secundus a prožil s ní šťastný život, se svými syny nikdy příliš dobře nevycházel. \n\nCaladan se o několik let později ocitl v ohrožení, když Tleilaxané spolu s velkým patriarchou Ligy Iblisem Ginjem tajně plánovali na planetu zaútočit a získat odtud otroky pro své orgánové farmy. Plán však odhalil Vorianův přítel Xavier Harkonnen a obětoval život, aby jej překazil. Tleilaxané se tak navždy octli v opovržení, i když postupně s nimi opět byla navázána spolupráce. \n\nVorianovi synové se později vrátili na Caladan. V roce 8711 se planeta stala imperiálním lénem Atreidů. Roku 10191 byla vévodovi Leto Atreidovi imperátorem Shaddamem IV. vnucena výměnou za Caladan pouštní planeta Arrakis, jediný zdroj melanže ve vesmíru. Leto záhy na to na Arrakis přišel o život a vládcem Arrakis a následně i Impéria se stal Letův syn Paul Atreides. Za věrné služby byl Caladan věnován atreidskému zbrojmistrovi Gurney Halleckovi.\n\nPostupně se Caladan, v pozdějších tisíciletích nazývaný jen Dan stal celkem bezvýznamnou planetou. V době války Sesterstva Bene Gesserit proti ctěným matre byl na Caladanu Tvarovými tanečníky vychováván klon barona Vladimira Harkonnena, úhlavního nepřítele rodu Atreidů. V té době už z původního atreidského hradu zbývají jen trosky, takže už je zřejmě několik století neobývaný.\n\nNa samém konci série se na Caladan přestěhují klon lady Jessiky a vévody Leta, aby zde pokračovali v atreidské tradici, a nechají opravit jejich rodný hrad.\n"}
{"id": "511951", "url": "https://cs.wikipedia.org/wiki?curid=511951", "title": "Čáp jabiru", "text": "Čáp jabiru\n\nČáp jabiru (\"Jabiru mycteria\") je velký brodivý pták z čeledi čápovitých. Obývá území Střední a Jižní Ameriky v rozmezí od Mexika až po Argentinu, s výjimkou západních And. Je jediným zástupcem rodu \"Jabiru\". Jeho název přitom pochází z jazyků tupí-guaraní a v doslovném překladu znamená „nafouklý krk“.\n\nDorůstá 122–140 cm, v rozpětí křídel měří 230–280 cm a jeho hmotnost se pohybuje kolem 8 kg, samci jsou přitom větší než samice. Jeho až 30 cm dlouhý zobák je tmavý, široký, na konci mírně směrem nahoru stočený a zašpičatělý. Jeho opeření je převážně bílé, ale hlava a vrchní část krku je černá. Zatímco na zemi se nepohybuje nijak rychle, je velmi dobrým letcem.\n\nZdržuje se v blízkosti řek a rybníků. Požírá zejména ryby, měkkýše a obojživelníky, občas i malé plazy a savce. V období, kdy je nedostatek potravy, nepohrdne ani mršinami. Hnízdo v podobě plošiny z větví staví na stromech a klade do něj 2–5 bílých vajec.\n\n"}
{"id": "511953", "url": "https://cs.wikipedia.org/wiki?curid=511953", "title": "Kefíja", "text": "Kefíja\n\nKefíja (: كوفية, \"kūfiyyah\", pl. كوفيات, \"kūfiyyāt\"), někdy též šemag či hovorově palestina, je tradiční arabská mužská pokrývka hlavy. Tvoří ji čtvercová tkanina, obvykle bavlněná, různým způsobem přehnutá a složená. Je typická pro oblasti se suchým a teplým podnebím, kde poskytuje ochranu proti přímému slunci a rovněž tak příležitostně ochranu úst a očí proti zvířenému prachu a písku. Může mít různý vzhled, mezi klasický patří kostkovaný vzor, zpravidla v kombinaci bílé a další (např. černé, červené, zelené) barvy.\n\nKefíja se stala symbolem palestinského nacionalismu. Zpopularizovaná byla především vůdcem Organizace pro osvobození Palestiny Jásirem Arafatem. Mezi palestinskými Araby je na základě barvy kefíji možné identifikovat, ze které organizace či čím sympatizantem dotyčný je (zelenobílá kefíja je symbolem Hamasu, černobílá je symbolem Fatahu a červenobílá je symbolem Lidové fronty pro osvobození Palestiny). Mimo palestinské Araby však barva kefíji tyto asociace nemá.\n\nKefíja se rozšířila i mimo arabské země, kde její nošení může znamenat jak propalestinskou podporu, tak využití obyčejného módního doplňku. Existují však i modrobílé kefíji s hebrejskými nápisy, které představují proizraelskou podporu a hlášení se k židovskému národu.\n\n"}
{"id": "511958", "url": "https://cs.wikipedia.org/wiki?curid=511958", "title": "Ša'ab", "text": "Ša'ab\n\nŠa'ab ( שַׁעַבּ‎, شعب, v oficiálním přepisu do angličtiny Sha'ab) je místní rada (malé město) v Izraeli, v Severním distriktu.\n\nLeží v nadmořské výšce 74 metrů, v údolí u vádí Nachal Chilazon, které vybíhá ze západního okraje do nitra Dolní Galileji. Podél severního okraje města protéká hlubokým údolím vádí Nachal Chilazon, na jehož protější straně se zvedá vrch Har Gilon. Podél západní strany obce do něj přitéká vádí Nachal Ne'iel, na straně východní Nachal Avid.\n\nMěsto se nachází cca 100 kilometrů severovýchodně od centra Tel Avivu a cca 25 kilometrů severovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Ša'ab obývají Izraelští Arabové. V okolí leží mnoho dalších arabských obcí včetně velkých měst jako Sachnin. Mezi nimi ale leží rozptýlené menší židovské vesnice. Na západní straně pak začíná pobřežní oblast s demografickou převahou židů. Město je na dopravní síť napojeno pomocí lokální silnice číslo 805.\n\nŠa'ab stojí na místě staršího židovského města \"Šav\" (שאב), které je tu doloženo v dobách První židovské války v 1. století našeho letopočtu, kdy se o něm zmiňuje Flavius Iosephus. Ve středověku bylo místo osídleno Araby. Využívalo strategické polohy při cestě z Haify směrem na Damašek. Palestinské zdroje navíc přidávají druhou možnou teorii, podle níž je nynější jméno obce odvozeno od arabského kmene, který sídlil v jihovýchodním Iráku, poblíž vesnice Hamadan.\n\nŽidovská komunita se v obci zmiňuje ještě v 11. století. Během křížových výprav zmínky o židech v této lokalitě ustávají, patrně byli vyhnáni. Místo osídlili nejspíše křesťané. Ve 13. století se uvádí, že po mamlúcké invazi ve 13. století odtud křesťané uprchli. Ve vesnici je hrob Ahmeda Lialimiho, který bojoval spolu seSaladinem v bitvě u Hattínu. Tehdy patrně vesnici osídlili muslimové. V 18. století zde byla za vlády Dahera el-Omara postavena mešita. V dobách britského mandátu v obci žili kromě arabských muslimů i arabští křesťané, po nichž zde zbyly dva kostely (nyní ovšem populace je zcela muslimská).\n\nŠa'ab byl dobyt izraelskou armádou v rámci Operace Dekel během války za nezávislost v červenci roku 1948. Izraelská vojska ovládla obec 18. července 1948. Po dobytí byla nejdříve tato arabská vesnice vysídlena, přičemž část obyvatel uprchla do Libanonu, kde se usadili v uprchlickém táboře al-Rashidyah poblíž města Týros, část se rozptýlila do okolí. V opuštěné vesnici, jejíž zástavba ale nebyla narušena, prý zůstala jen jedna stará křesťanská žena. Roku 1951 se byla vesnice obnovena a nastěhovala se sem opět část původních obyvatel a také arabští uprchlíci vysídlení z jiných částí Izraele, zejména vesničané z okolního regionu (vysídlená vesnice al-Damun poblíž nynějšího kibucu Jas'ur) a také Beduíni z Chulského údolí. Většina obyvatel pracuje mimo obec.\n\nV roce 1975 byl Ša'ab povýšen na místní radu (malé město). V obci fungují dva kostely a mešita. Kostely nejsou využívány, protože místní křesťanská komunita po roce 1948 vymizela. Jeden z nich ale byl později opraven. Město má dobré vztahy s okolními židovskými vesnicemi. Část místních dětí navštěvuje hebrejsko-arabskou základní školu v rámci Oblastní rady Misgav.\n\nŠa'ab je etnicky zcela arabským městem. Podle údajů z roku 2005 tvořili arabští muslimové 100 % populace. Jde o menší sídlo městského charakteru. K 31. prosinci 2014 zde žilo 6500 lidí.\n\n"}
{"id": "511963", "url": "https://cs.wikipedia.org/wiki?curid=511963", "title": "Kolpík růžový", "text": "Kolpík růžový\n\nKolpík růžový (\"Platalea ajaja\", občas řazen do monotypického rodu \"Ajaia\") je velký brodivý pták z čeledi ibisovitých. Hnízdí na rozsáhlém území Jižní Ameriky, většinou východně od And a v pobřežních regionech Karibiku, Střední Ameriky, Mexika a Gulf Coast (USA).\n\nDorůstá 80 cm a v rozpětí křídel měří 120-130 cm. Má dlouhé končetiny, krk a dlouhý plochý zobák. Dospělí ptáci jsou celí převážně růžoví s neopeřeným nazelenalým temenem a světlým krkem a hrudí. Pohlaví jsou si přitom zbarvením velice podobná.\n\nPotravu vyhledává v mělkých nebo pobřežních vodách pro kolpíky charakteristickým způsobem: pomalu se brodí vodou a otevřeným zobákem přitom kývá ze strany na stranu až do doby, než narazí na kořist, kterou bývají obvykle korýši nebo jiní malí bezobratlí živočichové. Často se přitom zdržuje ve skupinách. Hnízdí v mangrových bažinách, hnízdo si buduje v keřích nebo na stromech. Snůška čítá 2-5 bílých vajec s hnědým skvrněním. Mladí ptáci jsou bílí s opeřeným temenem.\n\nV rámci Evropy je kolpík růžový chován poměrně málo, pouze ve čtyřech desítkách zoo (stav podzim 2018). Nejvíce je chován v Německu. V rámci Česka byl v roce 2018 k vidění jen v Zoo Praha, v roce 2019 získala odchov z pražské zoologické zahrady Zoo Zlín, která tento druh chovala již v minulosti. Na Slovensku tento druh chován není.\n\nPrvní kolpíci růžoví přijeli do Zoo Praha v roce 1950. V letech 1973–97 sice došlo k dlouhé přestávce v jejich chovu, ale následně se podařilo založit velmi úspěšný chov. První úspěšný odchov byl zaznamenán v roce 2004. Jednalo se zároveň o český prvoodchov. Počátky této etapy chovu založil pár, který přišel z německé Zoo Augsburg. V průběhu roku 2018 se podařilo odchovat jedno mládě. Ke konci roku 2018 bylo chováno osm jedinců.\n\nTento druh je k vidění v expozičním celku Ptačí mokřady ve spodní části zoo.\n"}
{"id": "511967", "url": "https://cs.wikipedia.org/wiki?curid=511967", "title": "Pascalův zákon", "text": "Pascalův zákon\n\nPascalův zákon je důležitým zákonem hydromechaniky, resp. obecněji mechaniky tekutin. Nejdůležitější jeho uplatnění v technické praxi je u hydraulických a pneumatických zařízení.\n\nZnění zákona:\n\nPascalův zákon mluví o přenosu tlaku do libovolného místa v kapalině, přitom se tlak nikde neztrácí. Přenos tlaku je umožněn pohybem částic kapaliny a rozkladem vzájemných sil mezi nimi do všech směrů.\n\nTlačením na kapalinu vzroste tlak ve všech místech stejně, ale rozdíly z hydrostatického tlaku zůstanou. Pascalův zákon potom může být vyjádřen rovnicí:\n\nkde \"h\" a \"h\" jsou dvě rozdílné výšky kapaliny, \"ρ\" je hustota kapaliny a \"g\" je tíhové zrychlení. Pascalův zákon je možné považovat za statický limit Bernoulliho rovnice.\n\nPascalův zákon je základem hydraulických zařízení, která využívají přenosu tlaku a tím i tlakové síly od jednoho pístu k druhému. Velikostí pístu se dá ovlivnit i velikost tlakové síly.\n\nPro ideální kapalinu platí tento zákon zcela přesně. Reálné kapaliny však nejsou zcela nestlačitelné a změny tlaku se v nich šíří konečnou rychlosti.\n\n"}
{"id": "511969", "url": "https://cs.wikipedia.org/wiki?curid=511969", "title": "Simcha Dinic", "text": "Simcha Dinic\n\nSimcha Dinic (: שמחה דיניץ, žil 23. června 1929 – 23. září 2003) byl izraelský politik a diplomat. V letech 1969 až 1973 byl generálním ředitelem úřadu ministerského předsedy a politický poradce ministerské předsedkyně Goldy Meirové. Poté se stal izraelským velvyslancem ve Spojených státech a tento diplomatický post zastával až do roku 1979. V 80. letech byl poslancem Knesetu za sociálnědemokratickou stranu Ma'arach.\n\nDinic sehrál významnou roli v koordinaci transferu zbraní z USA do Izraele během jomkipurské války v roce 1973 a byl členem izraelské delegace během mírových jednání s Egyptem v Camp Davidu v roce 1978.\n\nVe volbách do Knesetu v roce 1984 byl zvolen poslancem za stranu Ma'arach a byl členem výboru pro zahraniční věci a obranu. Krátce před volbami v roce 1988 na svůj mandát rezignoval. Od roku 1986 do roku 1995 byl předsedou výkonného výboru Světové sionistické organizace a Židovské agentury. Za jeho působení emigroval do Izraele téměř milion Židů (tj. zhruba 7 % veškeré židovské populace na světě) ze zemí bývalého Sovětského svazu a dalších zemí. Nadto bylo v květnu 1991 v rámci operace Šalamoun letecky do Izraele přepraveno přes 14 tisíc etiopských Židů. Ze svých funkcí byl nucen odstoupit v roce 1995 po dvou obviněních z krádeže. O obou Dinic tvrdil, že se jedná o účetnické chyby. Po dlouhém soudním procesu byl zproštěn všech obvinění.\n\nDiplomatické vzdělání získal na Edmund A. Walsh School of Foreign Service při Georgetown University ve Spojených státech, kde získal titul bakaláře a magistra.\n\n"}
{"id": "511972", "url": "https://cs.wikipedia.org/wiki?curid=511972", "title": "Fernando Neves", "text": "Fernando Neves\n\nFernando Maria Neves (* 9. června 1978, Praia) je kapverdský fotbalista a bývalý reprezentant. Nastupuje na postu stopera (středního obránce), případně alternuje na levé straně obranné řady. Mimo Kapverd působil v Portugalsku, Tunisku, Kataru, Česku a Francii.\n\nByl zvolen nejlepším středním obráncem a jako nejlepší zahraniční hráč sezony 2006/2007 v Tunisku, a zanedlouho podepsal smlouvu s katarským týmem Al-Sailiya SC.\n\nPo dvouletém působení v Kataru se 30. června 2009 upsal týmu FC Baník Ostrava, kde odehrál 2 sezóny. V ročníku 2009/10 skončil s týmem na konečné třetí příčce ligové tabulky (= kvalifikace do evropských pohárů) a čtenáři iDNES.cz byl oceněn v anketě jako druhý nejlepší obránce Gambrinus ligy (po Tomáši Řepkovi ze Sparty Praha).\n\nS Ostravou si zahrál i v Evropské lize 2010/11, kde v utkání 2. předkola s domácím gruzínským týmem FC WIT Georgia vstřelil hattrick, což byl na obránce znamenitý počin (2 góly dal z pokutových kopů, utkání skončilo vítězstvím Baníku 6:0).\n\nV létě 2011 se s klubem nedohodl na nové smlouvě a zamířil do francouzského celku LB Châteauroux hrajícího druhou nejvyšší francouzskou soutěž Ligue 2. První utkání odehrál 29. července 2011 proti EA Guingamp (remíza 1:1).\n\nKoncem září 2013 posílil český klub SK Slavia Praha, zájem o něj měl nový trenér Slavie Miroslav Koubek, který jej vedl již dříve v Baníku Ostrava. V mužstvu podepsal smlouvu do 30. června 2015. Debutoval v ligovém derby 28. září 2013 proti Spartě Praha (porážka 0:2). Se Slávií bojoval o udržení prvoligové příslušnosti, což se v posledním kole sezony 2013/14 povedlo.\n\nV červenci 2014 odešel na hostování do 1. FK Příbram, kde se sešel s bývalými spoluhráči z Baníku Ostrava Dominikem Krautem a Tomášem Pilíkem. Původně celosezónní hostování bylo ukončeno v lednu 2015 a hráč se vrátil do Slavie Praha. Neves odehrál v Příbrami 16 ligových duelů a jednou skóroval (4. října 2010 zařídil vítězství 1:0 nad FC Hradec Králové).\n\nZúčastnil se Afrického poháru národů 2013, kde reprezentace Kapverd postoupila překvapivě do čtvrtfinále, v němž prohrála s Ghanou 0:2. Byla to první účast Kapverd na Africkém poháru národů, Neves byl na turnaji kapitánem mužstva. Ihned po turnaji oznámil svůj odchod z kapverdské reprezentace.\n\nFernando Neves provozuje na Kapverdech fotbalovou školu, kde poskytuje dětem (klukům i dívkám) potřebné zázemí pro trénink, nakupuje pro ně fotbatbalové vybavení atd.\n\n"}
{"id": "511975", "url": "https://cs.wikipedia.org/wiki?curid=511975", "title": "Ibis rudý", "text": "Ibis rudý\n\nIbis rudý (\"Eudocimus ruber\") je středně velký brodivý pták z čeledi ibisovitých. Obývá mokřady, mangrovy, ústí řek a bažiny na území Jižní Ameriky a Trinidadu a Tobagu. V Trinidadu je přitom národním ptákem a společně s národním ptákem Tobaga, čačalakou rudořitou, se objevuje ve znaku státu.\n\nDorůstá 56–61 cm a jeho hmotnost se pohybuje kolem 650 g. Je celý šarlatově červený s výjimkou černých skvrn na koncích křídel a tmavého zobáku. Hnízdí na stromech, v jedné snůšce jsou 2–4 vejce. Živí se zejména rybami, obojživelníky, plazy a korýši. Mladí ptáci jsou šedo-bílí; postupem času však díky požírání červených krabů získají taktéž své charakteristické červené zbarvení.\n\nVe volné přírodě se dožívá přibližně 15 let, v zajetí pak 20 let.\n\n"}
{"id": "511988", "url": "https://cs.wikipedia.org/wiki?curid=511988", "title": "Kábús ibn Saíd", "text": "Kábús ibn Saíd\n\nKábús ibn Sa'íd ibn Tajmúr al-Sa'íd, arabsky: (* 18. listopadu 1940 Salála, † 10. ledna 2020 Maskat) byl od roku 1970 až do své smrti sultánem a zároveň předsedou vlády Ománu. Narodil se jako jediný syn sultána Saída bin Tajmúra. Nástupcem se stal 11. ledna jeho bratranec, dosavadní ministr kultury Hajsám bin Tárik Saíd.\n\nPřed svou smrtí v lednu 2020 byl sultán Kábús nejdéle sloužící hlavou státu na Blízkém východě.\n\nZákladní a středoškolské vzdělání získal v rodném přístavním městě Salála a v indické Puné. V roce 1958 začal studovat na Královské vojenské akademii v Sandhurstu nedaleko Londýna a po jejím absolvování sloužil v letech 1960–1964 v britské armádě. Část výcviku strávil s britskou jednotkou v Německu. V roce 1964 se vrátil zpět do rodného Ománu.\n\nBěhem 23. července roku 1970 svrhl s pomocí ománské armády a britské tajné služby svého otce Saída ibn Tajmúra, který se zdráhal zemi modernizovat. Stanul v čele země, jejíž název změnil z původního Maskat a Omán na současný Sultanát Omán.\n\nNásledující desetiletí se zasadil o rychlou modernizaci země, k čemuž mu dopomohly příjmy z těžby ropy na ománském území. Přitom dbal na zachování místních tradic. Omán vstoupil do OSN a do dalších mezinárodních organizací. Roku 1981 byl Kábús spoluzakladatelem Rady pro spolupráci arabských států v Zálivu.\n\nV roce 2011 čelil sultán Kábús protestům v rámci Arabského jara, které však zasáhly Omán v mnohem menší míře než některé jiné arabské státy a Egypt. Situace se sice zklidnila, ale vyžádala si navýšení veřejných výdajů, což poněkud prohloubilo hospodářskou krizi země, která je závislá na příjmech z těžby ropy a zemního plynu. \n\nNásledující roky se sultán Kábús na veřejnosti ukazoval zřídka. Několikrát navštívil Německo za účelem zdravotní prohlídky a dal tak prostor spekulacím ohledně svého zdravotního stavu. Podle zpráv vlastnil sídlo v blízkosti města Garmisch-Partenkirchen v jižním Bavorsku.\n\nPozději se objevily informace, že sultán onemocněl rakovinou tlustého střeva. V prosinci 2019 sdělil sultánův palác, že sultánovo onemocnění je v terminálním stadiu, ale že jeho stav je stabilní. 10. ledna 2020 sultán ve věku 79 let svému onemocnění podlehl. Po smrti panovníka vyhlásily ománské úřady třídenní oficiální smutek. Na ománský trůn dosedl již 11. ledna podle Kábúsovy poslední vůle jeho bratranec Hajsám bin Tárik Saíd.\n\nKábús ibn Saíd byl absolutním monarchou a zároveň zastával funkce předsedy vlády, ministra obrany, financí a zahraničí, předsedy centrální banky a vrchního velitele ozbrojených sil. Madžlis aš-Šúra, Poradní shromáždění Sultanátu Omán nemá zákonodárnou moc, je pouze poradním orgánem.\n\nDen narozenin sultána Kábúse byl za jeho života slaven jako státní svátek.\n\nKábús neměl potomky a veřejně neurčil svého následníka. V roce 1976 se oženil se svou sestřenicí, manželství však bylo bezdětné a bylo později rozvedeno. Podle Briana Whitakera některé zdroje spekulovaly o sultánově údajné homosexualitě, která by mohla být vysvětlením, proč se opět neoženil a neměl žádné děti.\nJméno následníka bylo napsáno v dopise, který byl během sultánova života ukrytý a měl být otevřen až poté co se vládnoucí rodina neshodne na sultánovu nástupci.\n\nSultán Kábús podporoval islámské náboženské vyznání, přičemž sám náležel k ibaditskému směru islámu, stejně jako jeho předkové. Poskytl peněžní prostředky na stavbu několika reprezentativních a moderních mešit, především po něm nazvaných velkých mešit v hlavní městě Maskatu a v jeho rodném městě Salála. \n\nKábús našel zalíbení v západní klasické hudbě. Byl milovníkem díla Ludwiga van Beethovena. Z jeho iniciativy vzniklo v roce 1985 hudební těleso Oman Symphony Orchestra, které v současnosti čítá 120 výlučně osmánských hudebníků a patří k nejlepším na Blízkém východě.\n\nV Maskatu nechal Kábús postavit architektonicky zdařilý a moderní operní dům, Royal Opera House Muscat, který disponuje mj. největšími mobilními varhanami světa (jeho oblíbený nástroj). Na maskatské operní scéně hostují přední evropské operní soubory a známí pěvci jako je Jonas Kaufmann.\n\nDo své země pozval sultán Kábús v roce 2015 i český orchestr PKF – Prague Philharmonia.\n"}
{"id": "511990", "url": "https://cs.wikipedia.org/wiki?curid=511990", "title": "Aratinga dlouhoocasý", "text": "Aratinga dlouhoocasý\n\nAratinga dlouhoocasý (\"Thectocercus acuticaudatus\") je druh papouška endemický k velké části Jižní Ameriky v rozmezí od východní Kolumbie na severu až po severní Argentinu na jihu. Řadí se do monotypického rodu \"Thectocercus\" , přestože dříve se řadil do rodu Aratinga.\n\nObývá přitom suché krajiny, nejčastěji lesy, jejich okraje, kaktusové porosty a savany.\n\nAratinga dlouhoocasý patří k větším zástupcům rodu \"Aratinga\". Dorůstá 37 cm a jeho hmotnost se pohybuje mezi 140–190 g. Je převážně zelený s modrým čelem, temenem a lícemi. Poměr modré na těchto místech je však variabilní v závislosti na jednotlivých poddruzích. Dalšími výraznými znaky jsou silný bílý (i zde však existují výjimky) pruh kolem oka a oranžový zobák a končetiny.\n\nHnízdí v dutinách stromů. V jedné snůšce bývají 3–4 bílá vejce, na jejichž inkubaci, která trvá 26 dnů, se podílí samotná samice. Mláďata následně hnízdo opouští po 52 dnech.\n\nJe populární také v zajetí.\n\n"}
{"id": "511993", "url": "https://cs.wikipedia.org/wiki?curid=511993", "title": "Challenger 2", "text": "Challenger 2\n\nFV4034 Challenger 2 je hlavní bojový tank, který v současnosti slouží u armád Spojeného království a Ománu. Vyrábí ho britská společnost Vickers Defence Systems (dnes součást firmy BAE Systems Land and Armaments). Výrobce udává, že jde o nejspolehlivější hlavní bojový tank na světě. Od ledna 2008 byly 2 Challengery poškozeny v boji a další zničen jiným Challengerem 2 při incidentu „friendly fire“.\n\n"}
{"id": "512000", "url": "https://cs.wikipedia.org/wiki?curid=512000", "title": "Papoušek vějířový", "text": "Papoušek vějířový\n\nPapoušek vějířový (\"Deroptyus accipitrinus\") je druh papouška obývající Amazonský deštný prales. Je také jediným zástupcem rodu \"Deroptyus\".\n\nPapoušek vějířový dorůstá 36 cm a dosahuje hmotnosti mezi 200-300 g. Je charakteristický svou roztažitelnou, červeně zbarvenou chocholkou s modrými konci per. Účel této chocholky bývá přisuzován optickému zvětšení, které by ho mělo ochránit před případným nebezpečím. Žije velmi skrytě a živí se plody. Hnízdí v dutinách stromů, kam klade 2-3 vejce. Ve volné přírodě přitom byla zkoumána pouze dvě aktivní hnízda, z obojích bylo vyvedeno jedno mládě.\n\n"}
{"id": "512009", "url": "https://cs.wikipedia.org/wiki?curid=512009", "title": "Mediopasivní sloveso", "text": "Mediopasivní sloveso\n\nMediopasivní sloveso (též medium) je slovesný tvar, který nemá pasivní tvar, přesto ale mohou mít pasivní význam. Medium se do češtiny překládá se zvratným významem.\n\n„rozvazuji se“ nebo „rozvazuji si“\n\nV případě pasivního významu „jsem rozvazován“. Správný překlad závisí na kontextu.\n\n"}
{"id": "512022", "url": "https://cs.wikipedia.org/wiki?curid=512022", "title": "Reovirová artritida drůbeže", "text": "Reovirová artritida drůbeže\n\nReovirová artritida je nakažlivé, celosvětově rozšířené virové onemocnění hrabavé drůbeže, postihující kloubní synoviální blánu, šlachy, šlachové pochvy a stěnu srdeční (myokard). Představuje závažný ekonomický problém zejména u výkrmových kuřat, a to pro zvýšenou mortalitu, nedostatečné využití krmiva, nižší hmotnost a zvýšený počet konfiskací na porážce.\n\nOnemocnění poprvé popsali Olson et al. v roce 1957 v USA. Z kloubů postižených kuřat byl izolován virus, později identifikovaný jako reovirus. Onemocnění bylo postupně diagnostikováno také ve Velké Británii, Anglii, Itálii , Nizozemí a v mnoha dalších zemích, včetně České republiky. U krůťat popsali reovirovou artritidu Page et al. v roce 1982.\n\nPůvodcem onemocnění je ptačí orthoreovirus z rodu \"Reovirus\" a z čeledě \"Reoviridae\". Při popisu prvních případů reovirové artritidy byly u postižených kuřat kromě reovirů také izolovány adenoviry, \"Staphylococcus aureus\" a \"Mycoplasma synoviae\". V pokusech in vivo se ale nepodařilo s tímto izolovaným adenovirem vyvolat klinické příznaky artritidy ani prokázat synergický vliv smíšené infekce adenovirů a reovirů na vznik a průběh onemocnění. V současnosti jsou ojedinělé izolace adenovirů z kloubů a šlach postižených ptáků považovány za kontaminace. Odlišná je situace v případě společné infekce reovirů a M. synoviae, kdy průběh onemocnění je těžší a ztráty vyšší. Podobný synergický vliv byl zjištěn i při společné infekci reovirů a kokcidií, kdy i méně patogenní kmeny reovirů byly schopny vyvolávat těžké příznaky artritidy u většího počtu infikovaných kuřat.\n\nViriony aviárních orthoreovirů jsou sférické partikule o průměrné velikosti 60-80 nm, s dvouvrstevnou proteinovou kapsidou bez lipoproteinového obalu. Vnitřní elektronopticky hustou dřeň o průměru asi 45 nm tvoří RNA(-). Kapsida má kubickou symetrii ve tvaru dvacetistěnu (ikosaedr) a skládá se z 92 dutých kapsomer.\n\nFyzikální a chemické vlastnosti. Genom reovirů je složen z 10 segmentů dvouvláknové, lineárně uspořádané RNA. Gradient hustoty v CsCl se u aviárních reovirů pohybuje mezi 1,37 - 1,38 g/ml. \n\nVýznamnou vlastností reovirů je jeho odolnost vůči teplotě (termostabilita). Ve žloutku kuřecích embryí přežívají ptačí reoviry teplotu 56 °C po 22-24 hodin, při teplotě 22 °C po 48-51 týdnů a při teplotě 4 °C po 3 roky. Přítomnost hořečnatých iontů zvyšuje termostabilitu viru i jeho infekčnost.\n\nVzhledem k nepřítomnosti lipoproteinového obalu jsou ptačí reoviry rezistentní na tuková rozpouštědla; stabilní jsou při pH 3. Jsou ale kompletně inaktivovány 100% i 70% etanolem za 24 hodin, jodovou tinkturou za 30 minut při laboratorní teplotě a 0,5% roztoky organického jodu.\n\nReplikační cyklus. Rozmnožování reovirů probíhá v cytoplasmě infikovaných buněk. Po adsorpci na buněčnou membránu vnímavých buněk penetrují viriony dovnitř buňky a ukládají se ve fagocytárních vakuolách, které putují k lysozomům. Zde působením proteolytických enzymů dochází k hydrolýze bílkovin kapsidy a rozložení virionu na virové subjednotky. Protože virová RNA není funkční, je potřebná mRNA syntetizována pomocí enzymu RNA-transkriptázy, přítomné ve virionech. Po syntéze virového genomu, tvorbě nových strukturálních bílkovin (6-10 polypeptidů) viru a sestavení vnější vrstvy kapsidy se viriony uvolňují z buněk lýzou. Nově syntetizované viriony se shromažďují a vytvářejí krystalické agregáty v cytoplasmě hostitelské buňky.\n\nAntigenní vlastnosti. Ptačí reoviry se antigenně liší od savčích reovirů, včetně humánních. Obsahují skupinově specifický antigen prokazatelný imunodifuzí a imunofluorescencí. Podle typově specifických antigenů a rozsáhlých studií mnoha izolátů pomocí křížových neutralizačních testů bylo doposud rozlišeno 11 sérotypů ptačích reovirů. V přírodě pravděpodobně existuje více antigenně se lišících kmenů reovirů. Nelze ani vyloučit možnost genetických rekombinací v důsledku segmentovaného genomu, které se mohou fenotypicky projevovat antigenní mixáží.\n\nPatogenita. Vztah reovirů ke vzniku onemocnění ptáků není plně objasněn. Reoviry byly izolovány jak od zdravé, tak i od nemocné drůbeže s různými klinickými symptomy i nálezy. Kromě nejčastějších nálezů u kuřat s artritidou, byly identifikovány jako možné příčinné agens při zakrslosti drůbeže, perikarditidě, myokarditidě, hydroperikardu, enteritidách, hepatitidě, atrofii thymu a Fabriciovy burzy, osteoporóze, akutních i chronických respiračních potížích. Existují kmeny nepatogenní i patogenní, lišící se virulencí. Patogenita aviárních reovirů pro drůbež je ovlivňována jejich virulencí, způsobem inokulace a dávkou viru, věkem, druhem, plemenem a imunitním stavem zvířat a sekundárními infekcemi, a možná ještě dalšími, dosud blíže neidentifikovanými faktory. Patogenita určitých kmenů reovirů bývá zvýšena současnou infekcí kokcidiemi \"E. tenella\" nebo \"E. maxima\". Reovirusy mohou také exacerbovat jiné infekce, např. infekční anémii kuřat, infekce E. coli a Newcastleskou nemoc.\n\nPtačí reoviry se dobře pomnožují v inkubovaných slepičích vejcích. Rostou také na buněčných kulturách připravených z fibroblastů, plic, ledvin a jater kuřecích embryí. Replikují se také v buněčných kulturách připravených z makrofágů kostní dřeně i krve. Z mnoha ustanovených buněčných linií jsou pro pomnožení ptačích reovirů vhodné Vero buňky a ledviny novorozených křečků (BHK 21/13). Identifikace viru se provádí sérologicky, k dispozici jsou i komerční testy ELISA.\n\nPtačí reoviry jsou v přírodě všeobecně rozšířené; přirozené infekce se vyskytují u mnoha druhů ptáků, včetně domácí drůbeže. Reovirová artritida však byla popsána pouze u kura domácího a krůt.\n\nK přenosu infekce v přirozených podmínkách dochází nejčastěji horizontálně přímým kontaktem s infikovanými jedinci nebo nepřímo z prostředí kontaminovaného infekčním trusem. Existuje i krátkodobý vertikální způsob přenosu infekce z nosnic na potomstvo; jeho frekvence je však malá (1,7 %). Vysoké dávky reoviru v násadových a inkubovaných vejcích zabíjejí embryo, kdežto malé dávky umožňují líhnutí klinicky nepostižených kuřat, která onemocní teprve po pomnožení viru v těle hostitele. Při vysoké nakažlivosti (kontagiozitě) ptačích reovirů stačí jedno infikované kuře nebo krůtě promořit líhně či celé hejno ve velmi krátké době. Z dalších možných způsobů vertikálního šíření infekce je prostup (penetrace) viru přes skořápku vejce ve vejcovodu anebo v kloace. Reoviry byly také prokázány jako kontaminanta vakcíny proti Markově nemoci.\n\nVznik a vývoj nemoci je ovlivňována věkem a plemenem kuřat a virulencí patogenních kmenů viru. Nejvnímavější jsou 1denní kuřata. Čím mladší kuřata jsou infikována, tím je průběh onemocnění těžší a tím déle reovirus přežívá ve tkáních kloubů. U kuřat masného typu je vyšší vnímavost k onemocnění než u kuřat nosného typu. Méně virulentní kmeny způsobují pouze subklinické infekce, doprovázené tvorbou humorálních protilátek (sérokonverze) a mikroskopickými změnami v synoviální bláně šlachových pochev a kloubů, kdežto silně virulentní kmeny mohou zabíjet vnímavá kuřata během 2-6 dnů po infekci za příznaků nekrotické hepatitidy.\n\nPo přirozené infekci orální (přes dutinu zobákovou) nebo respirační cestou se ptačí reoviry pomnožují v játrech, kde dochází ke krátkodobé virémii a následnému rozšíření viru do mnoha dalších orgánů a tkání. Virus se často lokalizuje ve tkáni kloubů, kde může dlouhodobě přežívat (perzistovat) i za přítomnosti cirkulujících protilátek. Virus se vylučuje z organismu trusem asi po dobu 3-4 týdnů po infekci. Působením stresových faktorů může dojít i u starších věkových kategorií drůbeže, jako jsou rozmnožovací chovy masného typu a užitkové chovy nosnic, k novém vzplanutí doposud skryté infekce a klinickým projevům artritidy.\n\nInkubační doba po přirozené infekci závisí na věku vnímavé drůbeže a virulenci viru. Obvykle se pohybuje kolem 2-7 týdnů, někdy i déle. \n\nVznik onemocnění je pomalý, průběh většinou chronický; časté jsou subklinické infekce. Klinicky zjevné onemocnění pohybového aparátu se objevuje nejčastější u brojlerů ve věku 4-7 týdnů a u krůt ve věku 5-8 týdnů. Kuřata i krůťata se nerada pohybují, posedávají, při vynuceném pohybu kulhají, nadlehčují postiženou končetinu nebo se pohybují po oteklých a deformovaných hleznových kloubech. Jejich výživný stav je dobrý, ale zaostávají v růstu. U starších chovných kohoutů je někdy pozorována ruptura šlachy dvouhlavého lýtkového svalu (\"m. gastrocnemius\"), což se projevuje kolébavým krokem, nepohyblivostí (ankylózou) kloubu i končetiny a někdy i rupturou šlach ohybačů a natahovačů prstů.\n\nPrůběh a závažnost virové artritidy závisí na věku a imunitním stavu hostitele, virulenci viru a způsobu infekce, dále také na podmínkách odchovu a existenci komplikujících faktorů, jako jsou např. bakteriální kontaminace, infekce \"Mycoplasma synoviae\" nebo kokcidióza; nemocnost se může pohybovat od 1 až do 90 %. Mortalita bývá obvykle nízká, asi kolem 5 %. Subklinické infekce se často zjišťují až zpětně, po nálezu zduřelých kloubů a šlach na porážce. \n\nPři akutním průběhu onemocnění se zjišťuje zánětlivý edém a zduření šlach digitálního flexoru a metatarzálního extenzoru. Hleznový kloub obsahuje větší množství tekutiny a krváceniny v synoviální bláně. Chronický typ změn se projevuje fibrinózním zánětem a adhezí šlachových pochev, jejich zatvrdnutím a posléze fibrózou, kalcifikací a rupturou šlach. Na kloubní chrupavce se objevují různě velké eroze, které mohou přecházet i na kostní tkáň. Dále se mohou zjišťovat ložiskové nekrózy v játrech a slezině, perikarditida a nefritida. U 1-7denních kuřat se zjišťuje zánět jater, myokardu a sleziny.\n\nZ nemoci uzdravená (rekonvalescentní) drůbež vytváří aktivní humorální protilátky. Sérotypově specifické protilátky jsou prokazatelné neutralizačním testem za 7-10 dnů po infekci, skupinově specifické protilátky pak precipitací v agaru za 2 týdny po infekci. Neutralizační protilátky přetrvávají déle než precipitační protilátky. Imunní nosnice přenášejí protilátky vertikálně (vejcem) na potomstvo, které je tak částečně chráněno v prvních dnech života před infekcí. Chráněnost poskytovaná aktivními protilátkami je relativní, protože drůbež může být reinfikována i za přítomnosti protilátek. Stupeň protekce závisí na homologii sérotypu, virulenci viru, věku hostitele a titru protilátek.\n\nPředběžná diagnóza se stanovuje na základě klinických příznaků a pitevního nálezu. Pro reovirovou artritidu svědčí kulhání, oboustranné (bilaterální) zduření šlach ohybače prstů a natahovače metatarzu, podpořené histopatologickým nálezem. Pro konečnou diagnózu je nezbytná izolace a identifikace původce. Při hodnocení výsledků nutno vzít v úvahu všeobecný výskyt reovirů v populaci drůbeže.\n\nDiferenciální diagnostika. Klinicky zjevná reovirová artritida by měla být odlišena od synovitidy způsobované \"M. synoviae\", bakteriálních artritid a anatomických deformací kloubu. Bakteriální infekce se často projevují jednostranným postižením kloubu, ale není to pravidlo. V úvahu přicházejí stafylokokové infekce, případně salmonely, pasteurely nebo červenka. Také patogenní mykoplasmata (\"M. gallisepticum\", \"M. synoviae\", \"M. meleagridis\") mohou způsobovat artritidy. Rozlišení umožňuje kultivace a identifikace bakterií. Kulhání může být způsobeno také virem Markovy nemoci a neinfekčními příčinami, jako jsou rachitida, osteomalacie, spondylolistéza, dyschondroplazie a toxikózy.\n\nLéčba nemoci není známa. Prevence spočívá v dodržování veterinárně hygienických opatření pro zabránění šíření nákaz v chovech. Ochranné očkování (imunoprofylaxe) se provádí aktivní imunizací kuřic chovného hejna živými apatogenními nebo inaktivovanými vakcínami, příp. jejich kombinací, což zajišťuje vertikální přenos imunity od nosnic na kuřata. Vzhledem k výskytu velkého počtu sérotypů ptačích reovirů v populaci drůbeže není chráněnost vakcinovaných chovů a jejich potomstva jednoznačná. Ve vývoji vakcín i vhodného vakcinačního programu se nadále pokračuje.\n"}
{"id": "512029", "url": "https://cs.wikipedia.org/wiki?curid=512029", "title": "Jan van Dijk", "text": "Jan van Dijk\n\nJan van Dijk (* 1952) je profesorem sociologie a komunikačních věd na Univerzitě v Twente, Nizozemí. Zabývá se informační společností a společenskými důsledky nových médií.\n\nVe své knize \"The Network Society\" představil koncept síťové společnosti a tento koncept rozšířil pojmem digitální propasti (\"Digital Divide\") v knize \"The Deepening Divide, Inequality in the Information Society\". Přenesl pozornost od fyzických bariér komunikace k rozdílům ve schopnostech a dovednostech (mediální gramotnost, počítačová gramotnost). Není však jisté, zda byl prvním autorem tohoto pojmu. Původ tohoto pojmu je poměrně nejasný.\n\n\n"}
{"id": "512031", "url": "https://cs.wikipedia.org/wiki?curid=512031", "title": "Krasobruslení na Zimních olympijských hrách 2010", "text": "Krasobruslení na Zimních olympijských hrách 2010\n\nKrasobruslení na Zimních olympijských hrách 2010 ve Vancouveru se konalo v aréně Pacific Coliseum s kapacitou 14 239 diváků mezi 14. až 27. únorem 2010. Celkově se jednalo o 23. krasobruslařskou soutěž na Olympijských hrách, respektive o 21. soutěž na Zimních olympijských hrách. Ve čtyřech soutěžích závodilo 148 krasobruslařů. Českou republiku reprezentovali muži Tomáš Verner, Michal Březina a taneční pár Kamila Hájková–David Vincour\n\n"}
{"id": "512032", "url": "https://cs.wikipedia.org/wiki?curid=512032", "title": "Balduin V. Flanderský", "text": "Balduin V. Flanderský\n\nBalduin V. Flanderský († 1. září 1067 Lille) byl flanderský hrabě v letech 1035–1067 a regent Francouzského království.\n\nByl synem flanderského hraběte Balduina IV. V roce 1028 se oženil s Adélou, dcerou francouzského krále Roberta II. a vdovou po normandském vévodovi Richardu III. Jejich dcera Matylda se asi v letech 1050/1051 provdala za normandského vévodu a pozdějšího anglického krále Viléma. Po smrti svého švagra francouzského krále Jindřicha I. byl v letech 1060–1067 poručníkem jeho syna a svého synovce Filipa I. Po změně na francouzském trůnu Balduin hned v zárodku zadusil revoltu šlechty. V roli regenta nijak nebránil normanské invazi do Anglie vedené jeho zetěm Vilémem Dobyvatelem, čímž do budoucna způsobil svému svěřenci Filipovi mnohé problémy, ale jinak o svého svěřence a jeho zájmy pečlivě pečoval. Když v roce 1067 zemřel a byl pohřben v kostele sv. Petra v Lille, stal se flanderským hrabětem jeho nejstarší syn Balduin VI.\n\nZ Flander pocházelo mnoho rekrutů Vilémovy armády, obchodní a výrobní vztahy Flander a Anglie přetrvaly dobytí ostrovního království a nadále se rozvíjely.\n\n"}
{"id": "512034", "url": "https://cs.wikipedia.org/wiki?curid=512034", "title": "Iks (planeta)", "text": "Iks (planeta)\n\nIks je fiktivní planeta z románové série \"Duna\" Franka Herberta. \nIks je devátá planeta ve hvězdném systému Alkalurops. Název planety původně pocházel z nesprávného výkladu římské číslice IX, označující její místo v soustavě – římské číslice se ovšem v Impériu mnoho tisíciletí neužívají, takže je původ názvu jen málokomu znám. Původní jméno planety znělo Rodale.\n\nNa povrchu planety se nachází téměř nezasažená, drsná lesnatá příroda, protože většina obyvatelstva žije pod povrchem. Zde se nacházejí rozsáhlé továrny, které produkují nejlepší techniku v Impériu. Jedním z významných artiklů jsou maxitrajlery, gigantické koráby Kosmické gildy.\n\nV době Služebnického džihádu planeta patřila mezi Synchronizované světy pod nadvládou myslících strojů. V průběhu Džihádu zde vypuklo povstání a planeta byla osvobozena Ligou vznešených. Na původních strojových strukturách byl zřejmě v průběhu staletí postupně vybudován iksanský technický svět. Po celé období Impéria pak Iksané vyráběli strojovou techniku, která se často pohybovala až na samé hranici vymezené Velkou konvencí (zakazující vývoj myslících strojů). Iks patřil rodu Verniů, spřátelenému s rodem Atreidů. Hlavním konkurentem iksanských technologií byla planeta Riches, která se však nezaměřovala na vývoj nových technologií, ale spíše na masovou produkci požadovaných strojů. \n\nNa konci vlády imperátora Elrooda IX. pověřil imperátorův syn Shaddam IV. genetické inženýry Tleilaxany vyrobením syntetické melanže, s jejíž pomocí by mohl ovládat Kosmickou gildu. Tleilaxané však nedisponovali patřičným technickým zázemím, proto s tajnou imperátorovou pomocí anektovali Iks a začali zde na projektu pracovat. Pod jejich nadvládou byl Iks přejmenován na Xuttuh. Ani za třicet let se jim však syntetickou melanž nepodařilo připravit a Iks byl osvobozen povstáním původních obyvatel s významnou atreidskou pomocí. \n\nV době vlády imperátora Leta II. Atreida se Iksanům podařil významný úspěch, když vyvinuli stroj, posilující psychické schopnosti, který umožnil navigování kosmických lodí bez melanžového transu a prolomil tak monopol Kosmické gildy na meziplanetární přepravu – přestože iksanský přístroj nebyl příliš spolehlivý a jejich kosmické lodě se často ztrácely. \n\nO další dvě tisíciletí později byla iksanská společnost infiltrována Tvarovými tanečníky, kteří v ní tajně obsadili vedoucí pozice. Kromě toho jejich technický vývoj ustrnul a společnost byla ovládnuta složitým byrokratickým aparátem.\n"}
{"id": "512036", "url": "https://cs.wikipedia.org/wiki?curid=512036", "title": "Čížovka", "text": "Čížovka\n\nČížovka se nacházejí ve Středočeském kraji v okrese Mladá Boleslav. Nachází se cca 3 km na východ od Kněžmostu. Nadmořská výška Čížovek je 300m. Je zde evidováno 20 adres. Trvale zde žije 15 obyvatel. Vesnicí prochází silnice III/2684.\n\nVětšina Čížovky leží v katastrálním území Malobratřice o výměře 3,52 km; pouze severní chatová osada patří do katastrálního území Suhrovice o výměře 4,25 km.\n\nPůvodně zvané Čížov. Byla založena současně se zaniklou vsí Suchý Důl před rokem 1615 v místě vykáceného lesa. Patřila pod panství Horní Malobratřice.\n\nV roce 2012 na podzim byla zahájena výstavba nové rozhledny. V roce 2013 byla dokončena hrubá stavba. V únoru 2017 byla rozhledna slavnostně otevřena. Základní údaje o rozhledně: výška 39m, ochoz 35m, půdorys čtvercový 8,6 x 8,6m.\n\n"}
{"id": "512039", "url": "https://cs.wikipedia.org/wiki?curid=512039", "title": "Lebeda", "text": "Lebeda\n\nLebeda může být:\n\n\nPříjmení osob:\n"}
{"id": "512045", "url": "https://cs.wikipedia.org/wiki?curid=512045", "title": "Glukan", "text": "Glukan\n\nGlukan je oligosacharid nebo polysacharid složený z opakujících se molekul glukózy. Může být nevětvený (lineární) i různě rozvětvený.\n\nGlukany se dále dělí na alfa-glukany a beta-glukany (a to na základě typu O-glykosidické vazby); ještě konkrétněji se dá (pomocí čísel, např. 1,4) označit atomy uhlíku, přes něž jsou glukózové jednotky na sebe navázány.\nK alfa-glukanům patří:\n\nK beta-glukanům patří:\n"}
{"id": "512061", "url": "https://cs.wikipedia.org/wiki?curid=512061", "title": "Grenoble Foot 38", "text": "Grenoble Foot 38\n\nGF 38 (celým názvem Grenoble Foot 38) je francouzský fotbalový klub sídlící ve městě Grenoble. Klub byl založen roku 1892. Hřištěm klubu je Stade des Alpes s kapacitou 20 068 diváků. V roce 2011 klub zbankrotoval a byl přesunut do 5. francouzské ligy.\n\n"}
{"id": "512062", "url": "https://cs.wikipedia.org/wiki?curid=512062", "title": "Conrad Beck", "text": "Conrad Beck\n\nConrad Beck (* 16. června 1901, Lohn, Schaffhausen, Švýcarsko – 31. října 1989, Basilej) byl švýcarský skladatel a hudební režisér.\n\nPo krátkých inženýrských studiích na Eidgenössische Technische Hochschule v Curychu a soukromých hudebních hodinách u Müller-Zürich začal navštěvovat curyšskou konzervatoř, kde studoval skladbu u Volkmara Andreaese, kontrapunkt u Reinholda Laquaia a hru na klavír u Carla Baldeggera.\n\n1924 až 1933 pobýval v Paříži, kde studoval u Jacquese Iberta a pohyboval se v blízkosti Arthura Honeggera, Nadii Boulanger a Alberta Roussela.\n\nNa radu švýcarského dirigenta Paula Sachera, který jeho díla propagoval, se Beck usadil v Basileji v roce 1934. Během více než padesátiletého období objednával Sacher jeho díla a dirigoval jejich premiéry s Basle Chamber Orchestra a Collegium Musicum Zürich. V letech 1939 až 1966 byl Beck hudebním ředitelem Swiss Radio v Basileji, v pozici, která mu umožnila v nebývalé míře propagovat současnou hudbu.\n\nConrad Beck mimo jiné obdržel skladatelskou cenu Schweizerischer Tonkünstlerverein (1954), Ludwig Spohr Prize města Brunswick (1956) a Basle Arts Prize (1964).\n\nSpolu s dalšími 11 skladateli - přáteli (L. Berio, P. Boulez, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutoslawski) švýcarského dirigenta a mecenáše Paula Sachera (1906 - 1999) - byl požádán ruským violoncellistou Mstislavem Rostropovičem, aby u příležitosti Sachrových 70. narozenin napsal skladbu pro sólové violoncello s použitím not obsažených v jeho jméně (eS, A, C, H, E, Re). Conrad Beck vytvořil trojvětou skladbu FÜR PAUL SACHER, DREI EPIGRAMME FÜR VIOLONCELLO SOLO. Skladby byly částečně slavnostně uvedeny Curychu 2. května 1976. Celý projekt \"eSACHERe\" bude uveden (poprvé v kompletním provedení) českým violoncellistou Františkem Brikciem na podzim 2010 v Praze.\n\n"}
{"id": "512063", "url": "https://cs.wikipedia.org/wiki?curid=512063", "title": "Sanssouci", "text": "Sanssouci\n\nZámek Sanssouci (něm. \"Schloss Sanssouci\") – letní zámecké sídlo založené Hohenzollerny ve východní části parku Sanssouci v Postupimi (něm. \"Potsdam\") v německé spolkové zemi Braniborsko, (něm. \"Brandenburg\"). Zámek Sanssouci je také často pokládán za německého konkurenta francouzskému Versailles. Je však vybudován v intimnějším rokoku než barokní francouzský zámek a je pozoruhodný především svými zahradami. Sanssouci tím patří do souboru paláců a parků v Postupimi a Berlíně zapsaných v roce 1990 do seznamu světového dědictví UNESCO.\n\nZámek Sanssouci nechal v letech 1745–1747 vybudovat pruský král Fridrich (\"Bedřich\") II. Veliký jako svou letní residenci. V letech 1840–1842 byl zámek na přání Fridricha Viléma IV. přestavěn a rozšířen Ferdinandem von Arnim podle projektu Ludvíka Persiuse. Postupim a její paláce byly oblíbenou residencí německé císařské rodiny až do pádu císařství v roce 1918.\n\nPo 2. světové válce se zámek stal veřejně přístupným a změnil se ve vyhledávanou turistickou atrakcí bývalé Německé demokratické republiky. Vzhledem ke svému historickému významu byl pečlivě udržován. Po znovusjednocení Německa v roce 1990 došlo ke splnění posledního přání Friedricha Velikého. Vrátil se ke svému milovanému zámku a jeho ostatky byly uloženy do hrobu na nejvyšší terase zámecké zahrady.\n\nZámek Sanssouci a okolní paláce a parky navštíví každoročně více než dva miliony lidí z celého světa. O údržbu a restaurování celého komplexu se v současnosti (2008) stará \"Nadace pro pruské zámky a zahrady Berlín-Braniborsko\" (něm. \"\"Stiftung Preußische Schlösser und Gärten Berlin-Brandenburg\")\", založená v roce 1995.\n\nJakmile se Fridrich II. stal 31. května 1740 po smrti svého otce pruským králem, začal s přípravami na proměnu celého území dnešního Parku Sanssouci. Nejprve 10. srpna 1744 rozhodl Fridrich o založení viničních a okrasných teras na jižních svazích návrší Bornstedt. Předtím byl celý pahorek porostlý duby, které za panování Fridricha Viléma I., (otce Fridricha Velikého), byly vykáceny a použity k založení staveb v Postupimi vybudované na málo únosných půdách bývalých bažin. Proto se Fridrich Veliký rozhodl vzniklou holinu (\"Wüsten Berg – Holý vrch\") zkultivovat a přeměnit ve francouzský park se zámkem na nejvyšším místě. Prací pověřil stavitele Georga W. von Knobelsdorfa, který se při projektování řídil skicami a pokyny krále.\n\nSvah byl rozčleněn do šesti širokých teras situovaných tak aby bylo co nejlépe využito dopadajících slunečních paprsků. Opěrné zdi posloužily pro osazení treláží, po kterých se pnuly keříky vinné révy dovezené z Portugalska, Itálie, Francie, ale také z německého Ruppinu. Zdivo bylo přerušováno 168 zasklenými nikami, v nichž rostly fíkovníky (smokvoně). Podél hrany každé terasy byl pruh udržovaného trávníku, ve kterém rostly tvarované tisy. Trávníky byly ohraničeny nízkým živým plotem ze zákrsků ovocných stromů. Středovou osu terasové zahrady tvoří schodiště se 120 schody, (dnes jich má 132), přerušované v úrovni jednotlivých teras a z obou stran pahorku byly k terasám přístupové rampy.\n\nParter zámku tvoří barokní květinová zahrada založená v roce 1745. V jejím středu je pak od roku 1748 Velká fontána, (něm. \"Grosse Fontäne\"), kolem níž jsou rozmístěny mramorové sochy božstev Venuše, Merkura, Apollóna, Diany, Juno, Jupitera, Marta a Minervy spolu s alegorickým zobrazením čtyř elementů – Ohně, Vody, Vzduchu a Země. Sochy Venuše a Merkura, práce francouzského sochaře Jean-Baptisty Pigalla a lovecké skupiny představující \"Vzduch\"\na \"Vodu\" od Lamberta Sigisberta Adama jsou darem francouzského krále Ludvíka XV. Ostatní postavy pocházejí z dílny Françoise Gasparda Adama, který vedl v Berlíně francouzský sochařský ateliér založený Fridrichem Velikým. Dokončení celého souboru soch se datuje k roku 1764.\n\nNedaleko odtud byla zeleninová zahrada, kterou již v roce 1715 založil Fridrich Vilém I. Svou jednoduchou užitkovou zahradu nazýval tento spořivý pruský král ironicky „moje Marly“ čímž narážel na nákladnou zahradu v Marly-le-Roi francouzského „Krále Slunce“ Ludvíka XIV. Fridrich Veliký si ale spojení květinové a užitkové zahrady velmi cenil. Podle něho se tak názorně ukázalo sjednocení jeho zálib, neboť miloval jak umění, tak čerstvou zeleninu.\n\nPříprava stavby zámku začala 13. ledna 1745 kdy Fridrich II. vládním nařízením přikázal vybudovat \"„Lust-Haus zu Potsdam“\". Podle jeho skic vypracoval dvorní architekt Georg Wenzeslaus von Knobelsdorff stavební projekt. Protože králův návrh předpokládal jenom přízemní stavbu navrhl králi von Knobelsdorff budoucí zámek podsklepit, zdvihnout tím úroveň přízemí a přesunout celý objekt blíže k okraji nejvyšší terasy aby byl více exponován při pohledech z parteru. Fridrich ale jeho návrhy odmítnul, nepřál si representativní palác, neboť dával přednost intimitě nízké budovy v rokokovém stylu bez větších nároků na reprezentaci. Požadoval přímé spojení vnitřních zámeckých prostor se zahradními terasami bez zbytečných schodů. Jeho vizí bylo zapojení přírody do kultury bydlení.\n\nFridrich Veliký u všech staveb prováděných na jeho příkaz v Postupimi a v Berlíně osobně zasahoval do jejich administrativního vedení i jejich uměleckého výrazu. To samozřejmě křížilo představy architektů a tak nakonec rozpory mezi králem a jeho architektem vyústily v roce 1746 v odstranění von Knobelsdorffa z prací na stavbě zámku. (Oficiálně ovšem rezignoval ze zdravotních důvodů). Stavbu dokončil nizozemský stavitel Jan Bouman, který stavbu řídil již od roku 1745.\n\nPo dvou letech výstavby došlo 1. května 1747 k vysvěcení zámku přesto, že některé pokoje nebyly ještě dokončeny. Pokud Fridrich Veliký neválčil, trávil letní měsíce na svém zámku koncipovaném tak, aby vyhovoval jemu a jím pozvaným hostům. Od své ženy Alžběty Kristýny Brunšvicko-Bevernské zůstával odloučen již od své korunovace v roce 1740. Královna pobývala na zámku Schönhausen, zatímco Sanssouci byl také „\"sans femmes\"“ (bez žen).\n\nFridrich II. Veliký žil relativně skromně. Nad plesy, maškarními bály a loveckými zábavami vítězily v Sanssouci filosofické diskuse, procházky, četba a koncerty. Paláci říkal „můj viniční domeček“ (\"Mein Weinberghäuschen\") a určil jej pouze k pobytům od konce dubna do začátku října. V této letní residenci (tzv. \"maison de plaisance\") chtěl pobývat sám, případně se svými hosty, a bezstarostně (\"sans souci\") se věnovat svým koníčkům a uměleckým zálibám. Zámek Fridrichovi zcela vyhovoval a tak odmítal návrhy na modernizační a udržovací práce.\n\nFridrich II. zemřel na zámku Sanssouci 17. srpna 1786. Přál si být pochován skromně, vedle zámku na nejvyšší terase vedle svých pohřbených psů. Během své vlády se Fridrich často obíral myšlenkami na smrt a téměř před každou bitvou přepracovával svoji závěť. Před bitvou u Leuthenu (pol. \"Lutyně\") napsal: \"„Žil jsem jako filosof a přeji si být pohřben jako filosof, bez okázalostí a přepychu. Nechci být ani pitván, ani balzamován. Nechť jsem pohřben na Sanssouci na horní terase do hrobu, který jsem si nechal připravit. Kdybych zemřel ve válce nebo na cestě, přeji si být pohřben v první lepší obci a v zimě chci být přenesen na výše uvedené místo.“\" Přes výslovné královo přání uspořádal Fridrichovi jeho synovec a nástupce na trůnu Fridrich Vilém II. obřadný pohřeb v posádkovém kostele v Postupimi, kde byly královy ostatky uloženy vedle hrobu jeho otce Fridricha Viléma I..\n\nRakve obou králů byly během druhé světové války vyzvednuty z hrobů a v březnu 1943 byly uschovány do bunkru v Postupimi – Eiche, odkud je v březnu 1945 před postupující Rudou armádou převezli a ukryli v solném dole Bernterode v Eichsfeldu (Durynsko). Zde je objevili američtí vojáci a přemístili je do kostela sv. Alžběty v Marburgu (Hesensko). V srpnu roku 1952 byly rakve pruských králů převezeny na hrad Hohenzollern v Bádensku-Württembersku. Po pádu východní Německé demokratické republiky a znovusjednocení Německa konečně mohly Fridrichovy ostatky podle jeho poslední vůle spočinout na Sanssouci. Ve výroční den jeho smrti 17. srpna 1991 byla rakev s eskortou Bundeswehru dopravena do Postupimi a v noci uložena do hrobu, který si Fridrich v roce 1744 nechal připravit. Kdysi řekl \"\"quand je serai là, je serai sans souci\"\", (až tu budu, budu již bez starostí), ale jeho přání se mu splnilo až po 205 letech.\n\n"}
{"id": "512064", "url": "https://cs.wikipedia.org/wiki?curid=512064", "title": "Aleš Neuwirth", "text": "Aleš Neuwirth\n\nAleš Neuwirth (* 4. ledna 1985, Ostrava) je český fotbalový obránce, od února 2014 působící v FC Baník Ostrava.\n\nSvoji fotbalovou kariéru začal v FC Baník Ostrava, kde prošel všemi mládežnickými kategoriemi. V roce 2003 se propracoval do prvního týmu. V sezoně 2003/04 získal s Baníkem mistrovský titul. V létě 2004 odešel na půlroční hostování do FK Drnovice. Poté rok a půl hostoval v SK Kladno. V zimním přestupovém období ročníku 2010/11 Ostravu definitivně opustil a přestoupil do FC Viktoria Plzeň. Ve stejné sezoně získal s klubem titul. V červenci 2011 zamířil na hostování do FK Mladá Boleslav. V průběhu přípravy se zranil a za tým v lize neodehrál žádný zápas. Po půl roce se vrátil zpět do Plzně, kde v létě 2012 skončil. Další angažmá si kvůli přetrvávajícím zdravotním problémům našel až v únoru 2014, kdy se vrátil do Ostravy. Momentálně si plní jeden z dětských snů, nastupuje po boku svého staršího bratra Lumíra Neuwirtha za Tj Spartak Chuchelná.\n\n"}
{"id": "512065", "url": "https://cs.wikipedia.org/wiki?curid=512065", "title": "Liga pro lidská práva", "text": "Liga pro lidská práva\n\nLiga pro lidská práva vznikla z iniciativy Emila Zoly 1898 v Paříži u příležitosti boje o revizi Dreyfussova procesu. \n\nRoku 1934 byla nejpočetnější francouzskou organizací (180 000 členů ve 2600 místních sekcích); jejím orgánem je revue \"Cahiers des Droits de l’Homme et du Citoyen\". Původním programem je obhajoba práv lidských a občanských, jak byla formulována v Deklaraci francouzského revolučního Ústavodárného národního shromáždění roku 1789: \n\n\"Svoboda dělati, co neškodí jiným, rovnoprávnost, bezpečnost těla a majetku, odpor proti násilnému útisku. Pramenem svrchovanosti je lid. Jen zákon je mezí svobody. Všichni občané jsou přímo anebo prostřednictvím zástupců účastni vytváření zákonů, které musí býti stejné pro všechny, ať chrání nebo trestají. Obžalován, zatčen a vězněn smí býti člověk jen na základě zákona, jehož musí býti poslušen. Dokud však nebyl prohlášen vinným, je pokládán za nevinného. Svoboda názoru a výměny myšlenek; odpovědnost za zneužívání této svobody v případech, stanovených zákonem\". \n\nZárukou Ligy pro lidská práva je veřejná moc, jež má býti zřízena k veřejnému prospěchu. Příspěvek na udržování veřejné moci a správy budiž rozvržen na občany podle majetku. Kontrola veřejné správy a financí. Vlastnictví je neporušitelným a posvátným právem; může býti omezeno jen, vyžaduje-li toho zřejmě veřejná nutnost, která byla zákonem konstatována, a jen za spravedlivou náhradu. V r. 1791 dodány požadavky svobody svědomí a všeobecného vzdělání, 1848 požadavek práva na práci. Vůdčím heslem Ligy pro lidská práva je: „Jsou lidská práva vyhlášena? – Ano. – Jsou však uskutečněna ? – Nikoli.” V politické praxi se vyvinula Liga pro lidská práva jako nadstranická organisace politické levice, klonící se leckdy i ke směrům krajním, zejména v některých zemích. Po válce vznikají sesterské Liga pro lidská práva v hlavních městech některých evropských států. Paříž je sídlem Mezinárodní federace Ligy pro lidská práva, v níž jsou soustředěny Ligy pro lidská práva ze 33 zemí.\n\nČeskoslovenská Liga pro lidská práva byla založena 1929 iniciativou ministra E. Beneše. Jejím prvním předsedou byl prof. dr. Emanuel Rádl, po něm pak Ing. Bohumil Přikryl.\n"}
{"id": "512072", "url": "https://cs.wikipedia.org/wiki?curid=512072", "title": "Vatikánská muzea", "text": "Vatikánská muzea\n\nVatikánská muzea (: Musei Vaticani) ve Vatikáně jsou jedním z největších komplexů uměleckých sbírek na světě. Vystavuje sbírky starožitností a uměleckých děl od starověku po současnost. Ve sbírkách má asi 70 tisíc objektů, z nichž je asi 20 tisíc vystaveno. Se 6 miliony návštěvníků v roce 2013 je to šesté nejnavštěvovanější muzeum na světě. Celý komplex je postaven na rozloze 55 000 m v 54 více méně samostatných expozicích či galeriích a kaplích stavěných od 13. století v blízkosti baziliky sv. Petra. Ředitelkou muzea je od roku 2017 Polka Barbara Jatta, první žena ve vysoké vatikánské funkci. V celém areálu je 20 nádvoří a asi 300 velkých a menších schodišť. Základ muzea tvoří sbírka klasických děl, kterou od roku 1503 vystavil papež Julius II. Veřejnosti je dnes přístupno 47 000 m expozic na trasách o délce 7 km.\n\nSoučástí komplexu jsou i Raffaelovy \"Stanze\" (síně) a světoznámá Sixtinská kaple, kterou prohlídka obvykle končí.\n\nKomplex čtyř síní zrekonstruovaných papežem Juliem II. v roce 1508. Julius II. se rozhodl pro vytvoření nové papežské ložnice, protože se chtěl vymanit ze stylu preferovaného jeho předchůdcem Alexandrem VI. Borgiou. Fresky nejprve začali tvořit Bramantino, Bazzi, Perugino a další významní umělci své doby. V pokročilém stádiu rekonstrukcí povolal papež dosud neznámého umělce Raffaela Santiho z Urbina. Ten většinu fresek odstranil a nahradil je novými, vlastními malbami. Ty po jeho smrti v roce 1520 dokončili jeho žáci.\n\nV letech 1447–1451 ji vyzdobil Guido di Pietro, známý jako Fra Angelico, freskami ze života sv. Vavřince a sv. Štěpána.\n\nJedná se o kapli Apoštolského paláce ve Vatikánu. Je známá díky své architektuře, ale hlavně díky neobyčejně bohaté vnitřní nástěnné výzdobě od největších renesančních umělců, včetně Michelangela a jeho stropu. Kaple je rovněž známá jako místo, kde se koná volba papeže, tzv. konkláve. Je zasvěcena Nanebevzetí Panny Marie.\n\nŠest sálů, které obýval papež Alexandr VI. Borgia, bylo v letech 1492–1495 vyzdobeno pod vedením Pinturicchia nástěnnými malbami.\n\nPrvní, kdo přišel s myšlenkou samostatné knihovny, byl Mikuláš V. (1397–1455). Knihovna má více jak 1 600 000 tištěných knih (starobylých i moderních), 8 300 prvotisků (z nich 65 na pergamenu) a 150 000 rukopisů a archivních dokumentů. Dále pak 300 000 mincí a medailí a asi 20 000 uměleckých předmětů. V jižní části, italsky Museo Sacro, jsou vystaveny nálezy z vykopávek v katakombách, relikviáře, řezbářské práce ze slonové kosti, skla, emailů a starých tkanin. Antické malby, scény z Odyssey a Aldobrandinská svatba (patrně kopie) jsou v Sala delle Nozze Aldobrandine. Nejcennější knihou, kterou má ve svých sbírkách, je Vatikánský kodex, jeden z nejstarších a nejlépe dochovaných rukopisů řecké bible.\n\nNese italský název \"Museo Gregoriano Etrusco\" a založil je Řehoř XVI. roku 1836. Jsou zde vystaveny nálezy z jižní Etrurie jako například sarkofágy, urny, reliéfy, kamenné nápisy a sochy z Chiusi, Vulci, Cerveteri, Orte, Palestriny a dalších nalezišť, mezi nimi dvojjazyčná náhrobní deska a bronzová socha Marta z Todi. Dále originály řeckých děl (hlava bohyně Athény, fragmenty výzdoby athénského Parthenónu), sbírka asyrských reliéfů a etruské a řecké vázové keramiky. V dalším sále je antický triumfální vůz (biga), který kdysi sloužil jako papežský trůn v kostele sv. Marka.\n\nZaloženo Řehořem XVI. roku 1839, italsky se nazývá \"Museo Egizio\". V deseti sálech jsou vystaveny egyptské skulptury, mumie a papyry. Povětšinou se jedná o kořist ze starověkých výprav římských vojsk do Egypta, která sem byla později převezena a uložena. Také jsou zde uloženy sarkofágy z třetího a druhého tisíciletí př. n. l. Ve třetí místnosti se nacházejí sochy z černého čediče, které zdobily vilu císaře Hadriána (117–138) a imitují egyptský styl.\n\nItalsky \"Museo Profano\". Bylo založeno Řehořem XVI. roku 1844. Stálá expozice sestává z ukázek řeckého a římského sochařství, mj. Athéna a Marsyás (kopie Myrónova originálu), sochařské portréty, rekonstrukce mozaiky z Aventinu, Odpočívající satyr (římská kopie Praxitelova originálu), rekonstrukce kruhové hrobky z Vicovaro, sedící Claudius, kolosální hlava císaře Augusta, sarkofágy, mithraistické sousoší aj.\n\nLatinsky nazývané \"Museo Cristiano\" vystavuje raně křesťanské sarkofágy, starověké římské sochy (Dobrý pastýř) a nápisy.\nMuzeum je rozděleno na dvě části:\n\nBylo založeno Piem XI. roku 1926. Původně sídlilo v Lateránském paláci, odkud se na počátku 80. let 20. století přestěhovalo na příkaz papeže Pavla VI. do Vatikánu. Jádro sbírky obsahovalo 40 000 děl, v současnosti je to už 100 000 děl.\nMuzeum vystavuje exponáty ilustrující misijní činnost katolické církve v Číně, Japonsku, Koreji, Tibetu, Mongolsku, Indočíně, Indii, Tichomoří, Austrálii, Africe, Americe a na Blízkém Východě.\nSbírka se skládá ze dvou částí.\n\nZaloženo roku 1973 Pavlem VI.. Původně zde byl papežský byt Alexandra VI. (1431–1503), po jeho smrti nebyl využíván. V současnosti se zde vystavují díla moderního umění s náboženskou tematikou (mj. Goya, Rodin, Matisse, Gauguin, Chagall, Zadkine, Kokoschka, Picasso, Siqueiros, Salvador Dali). Sbírka obsahuje kolem osmi set děl z oblasti malířství, sochařství a grafiky. Sbírka vzniká z darů současných italských i zahraničních umělců.\n\nNese italský název \"Museo Pio-Clementino\". Postaveno v klasicistním slohu s širokou klenutou střechou se střešními okny. Barevné schéma je modro-šedé až bílé s polychromovanou mramorovou podlahou. Ve stěnách jsou výklenky, ve kterých stojí mramorové sochy. Mezi výklenky jsou na podstavcích vystaveny portrétní plastiky.\n\nMezi významnější exponáty patří sarkofágy sv. Heleny a Konstancie (matky a dcery císaře Konstantina I. Velikého), busta Dia z Otricoli, Belvedérský Apollo, kopie Lysippova Apoxyomena (atlet stírající si pot), kopie Praxitelovy Venuše Knidské, sousoší Láokoóna a jeho synů, Raněná Amazonka, Apollón zabíjející ještěrku.\n\nItalsky \"Galleria degli Arazzi\", zakladatelem je papež Lev X. (1475–1521). Jsou zde vystaveny tapisérie tzv. \"nové školy\" utkané v bruselské dílně Pietera van Aelsta podle návrhů Raffaelových žáků, dále tapisérie lombardské a římské. Poprvé byly tyto tapiserie vystaveny v roce 1531 v Sixtinské kapli, ale v roce 1838 byly přemístěny. Zajímavostí je, že za gobelíny vydal papežský stolec 16 000 dukátu za jeden kus, což je v přepočtu asi 300 euro.\n\nČtyřicet fresek z 16. století podle mnicha a kosmografa Ignazia Danta. Mapy zobrazují Itálii rozdělenou Apeninami na dvě části. Práce trvaly tři roky a chodba, jejíž stěny mapy pokrývají, je dlouhá 120 metrů.\n\n\"Galleria degli Candelabri\" byla postavena v roce 1761, stropní malby pocházejí z období 1883–1887. Jsou zde vystaveny římské kopie řeckých originálů z helenistického období, např. Ganymédes a orel, Artemis.\n\nZdobená výstavní síň, z původní výzdoby kaple od Vasariho a Zuccariho se zachovala jen klenbová freska s pádem Lucifera a vzpourou andělů, ostatní fresky pocházejí z 19. století.\n\nKolekce vozů používaných papeži a kardinály, uniforem a jiných památek z papežských ozbrojených sil, rozpuštěných roku 1970. Tato kolekce byla založena v roce 1973 papežem Pavlem VI.\n\nZaloženo Piem VII. a postaveno roku 1807. Celé muzeum je asi 100 metrů dlouhá chodba s římskými kopiemi řeckých soch, vlysů a reliéfů převzatých ze sarkofágů.\n\nItalsky \"Braccio Nuovo\" založil také Pius VII., otevřeno bylo v roce 1822. Architektem stavby se stal Roman Raffaele Stern, který však zemřel před dostavbou. Dohlížení na stavbu se po jeho smrti ujal Pasquale Belli. Jedná se o velký, 70 metrů dlouhý sál, kde je vystaveno asi 200 soch, mj. socha Augusta, kopie Polykleitova Doryfora (atleta s kopím), sousoší Nilu s šestnácti dětmi, Silénos s malým Dionýsem, socha řečníka Démosthena. \n\nNázev nese podle obrazu \"Vítězství polského krále Jana III. Sobieského roku 1683 před Vídní nad Turky\" od polského malíře českého původu Jana Matejka. Tento sál je situován na sever. Dále se zde nachází obrazy většinou z 19. století.\n\nFresky znázorňují přípravu a vyhlášení dogmatu o Neposkvrněném početí Piem IX. roku 1854. Autorem těchto fresek je Francesco Podesti.\n\nPojmenován podle šerosvitných postav apoštolů a světců z Raffaelovy školy. Občas je označován jako Sala dei Palafrenieri nebo Papouškův sál. Výzdoba pochází z doby Lva X.\n\nItalsky \"Cappella di Urbano VIII.\" je vyzdobena barokními freskami od Pietra z Cortony.\n\nSamostatná budova, umístěná ve Čtvercové zahradě a projektovaná Lucou Beltramim, byla otevřena 27. října 1932. V dnešní době sbírka obsahuje asi 460 obrazů umístěných v 18 sálech. Sbírka obsahuje několik mistrovských děl od největších umělců v historii italského malířství, například od Fra Angelico, Paolo Veronese, Caravaggio či Pietro Perugino.\n\n\nVstup do muzeí je ze severní strany, z \"Viale Vaticano\". Z náměstí sv. Petra po \"Via di Porta Angelica\" k severu, dále podél renesančních hradeb až na \"Viale Vaticano\" (asi 1100 m).\n\n\nVolné vstupy:\n\nVstupenky si lze obstarat v předprodeji na internetu, jinak se čeká v dlouhých frontách.\n\n\n"}
{"id": "512075", "url": "https://cs.wikipedia.org/wiki?curid=512075", "title": "Osip Mandelštam", "text": "Osip Mandelštam\n\nOsip Emiljevič Mandelštam (rodné jméno Iosif, ; 15. ledna/ 3. ledna 1891, Varšava, Polské království, Ruské impérium – 27. prosince 1938, vězeňský tábor Vtoraja rečka u Vladivostoku) byl ruský básník, prozaik, esejista, překladatel a literární kritik židovského původu, jeden z největších ruských básníků 20. století a významný člen básnického hnutí akméistů, jehož manifest „Úsvit akméismu“ roku 1913 napsal. V období stalinských represí ve 30. letech byl zatčen a spolu se svou ženou Naděždou poslán do vyhnanství do města Čerdyň (Permský kraj). Později mu bylo dovoleno přesídlit do Voroněže v jihozápadním Rusku. V roce 1938 byl ale Mandelštam znovu zatčen a odsouzen k deportaci na Sibiř; téhož roku zemřel v tranzitním táboře.\n\nOsip Mandelštam se narodil 15. ledna / 3. ledna 1891 ve Varšavě. Jeho otec, Emilij Veniaminovič Mandelštam (1856–1938) byl rukavičkář a patřil mezi kupce první gildy (gilda – sdružení, cech; v tehdejším Rusku existovaly tři kupecké gildy s různými právy). To mu dávalo právo žít navzdory židovskému původu mimo hranice tzv. „pásma osídlení“, tedy území, na kterém měli Židé v Ruském impériu povoleno trvale pobývat a které v zásadě odpovídalo hranicím bývalé Polsko-litevské unie. Osipova matka Flora Osipovna Verblovskaja (1866–1916) byla hudebnice.\n\nV roce 1897 se Mandelštamovi přestěhovali do Petrohradu. Osip se v letech 1900–1907 vzdělával v prestižní škole Těniševskoje učilišče, jedné z nejpokrokovějších škol své doby. Mezi její studenty patřil například Vladimir Nabokov a další významné postavy ruské a sovětské kultury. Jeho první básně byly otištěny v roce 1907 ve školním almanachu. Na Osipa měla také od dětství velký vliv architektura a historie Petrohradu, kterou vnímal v kontrastu se stylem života a náboženskými rituály židovské diaspory. V dubnu roku 1908 se Osip Mandelštam rozhodl nastoupit na pařížskou Sorbonnu, kde studoval literaturu a filozofii, ale v následujícím roce přestoupil na univerzitu v Heidelbergu. V roce 1911 se nechal u metodistického pastora pokřtít, aby mohl nastoupit na univerzitu v Petrohradu, která Židy nepřijímala. 10. září téhož roku byl přijat na románsko-germánské oddělení historicko-filologické fakulty této univerzity, kde s přestávkami studoval až do roku 1917. Titul nicméně nikdy nezískal.\n\nMandelštamova raná poezie je pod vlivem atmosféry první ruské revoluce v roce 1905 výrazně populistická. Svou básnickou dráhu začal Mandelštam jako symbolista, následovník Paula Verlaina, Fjodora Sologuba a také předchůdce symbolistů Fjodora Ivanoviče Ťutčeva. Jeho básně vyšly například v časopisech \"Apollon\" (1910, č. 9) a \"Giperborej\". \n\nV roce 1912 vytvořil Mandelštam s několika dalšími mladými básníky skupinu „Cech básníků“ (v ruštině Cech poetov, Цех поэтов) pod vedením Nikolaje Gumiljova a Sergeje Goroděckého. Jádro této skupiny vytvořilo základ směru později nazývaného akméismus: přátelství s akméisty (především Annou Achmatovou a Nikolajem Gumiljovem) považoval Mandelštam za jedno z velkých štěstí svého života. Pro nové hnutí napsal Mandelštam v roce 1913 manifest „Úsvit akméismu“ (Utro akmeizma). V témže roce vydal svou první sbírku básní s názvem \"Kameň\" (Kámen) – znovu vyšla v letech 1916 a 1922 pod stejným názvem, ale s několika přidanými básněmi.\n\nDruhá Mandelštamova sbírka s názvem \"Tristia\" („kniha smutku“, „žalozpěvy“, odkaz na Ovidia) vyšla v roce 1922 a tvoří ji verše z období první světové války a ruské Říjnové revoluce. Další verze této sbírky vyšla v roce 1923 pod názvem \"Vtoraja kniga\" (Druhá kniha) s věnováním „N.Ch.“ – Naděždě Jakovlevně Chazině, básníkově manželce. V knize se zřetelně odvíjí evoluce od „akméistického“ – racionálního – k iracionálnímu, k poetice spletitých asociací.\n\nDalší vývoj Mandelštamovy poetiky se odráží v básních 20. let, typických svou zastřeností a množstvím kulturních aluzí. V letech 1925 až 1930 nastává v jeho básnické tvorbě pomlka, kdy se autor věnuje próze: k autobiografii \"Šum vremeni\" (Hluk času) přidává například povídku \"Egipetskaja marka\" (Egyptská známka). Také překládá knihy do ruštiny (19 knih za 6 let) a pracuje jako novinový dopisovatel. V roce 1928 vychází poslední básnická sbírka, vydaná za Mandelštamova života – \"Stichotvorenija\" (Básně) – a také kniha vybraných pojednání \"O poezii\".\n\nV roce 1930 se Mandelštam po cestě na Kavkaz vrací k psaní poezie, jejímž prostřednictvím bojuje nejen se sovětskou realitou, ale také s kulturními tradicemi, a dává si za úkol vytvořit novou kulturu, která se nebude opírat o to, čeho dosáhli jeho předchůdci. Jeho „rozloučením“ s kulturou se stala jeho programová esej „Razgovor o Dante“ (Rozhovor o Dantem, 1933).\n\nSvou ženu Naděždu Jakovlevnu potkal Osip Mandelštam v Kyjevě v roce 1919, vzali se v roce 1921 nebo 1922. Nejdřív žili na Ukrajině, ale brzy se přestěhovali do Petrohradu. Později žili také v Moskvě a v Gruzii. Naděžda Mandelštamová uchovávala více než třicet let manželovu pozůstalost a v šedesátých letech vydala na západě své dvojdílné Paměti, které do detailu a bez eufemismů popisují průběh postupné básníkovy likvidace.\n\nExistuje domněnka, že měl Mandelštam milostný poměr s Annou Achmatovou, ta však celý život trvala na tom, že je pojilo pouze hluboké přátelství. Mandelštamovo manželství bylo nicméně několikrát ohroženo jeho vztahy s jinými ženami.\n\nV roce 1933 píše Osip Mandelštam antistalinský epigram „My živjom, pod soboju ne čuja strany…“ (Žijeme a necítíme pod sebou svou zemi…), který byl také popsán jako „šestnáctiřádkový rozsudek smrti“. Epigram byl pravděpodobně inspirován Mandelštamovým pobytem na Krymu, kde autor viděl na vlastní oči důsledky „velkého hladomoru“ způsobeného Stalinovou politikou kolektivizace. Za tento epigram byl v květnu následujícího roku zatčen. Nebyl nicméně odsouzen k smrti nebo nuceným pracím v gulagu, ale k vyhnanství ve městě Čerdyň. To bylo považováno téměř za zázrak, který je historiky obvykle vysvětlován tím, že měl Stalin na básníkově osudu osobní zájem. Po Mandelštamově pokusu o sebevraždu mu byl trest zmírněn na vyhnanství z velkých ruských měst, jinak si mohl své místo pobytu zvolit sám. Spolu s manželkou Naděždou se tedy přestěhovali do Voroněže, na jihozápad evropské části Ruska. Většina básní z tohoto období odráží snahu básníka sužovaného vězením a nemocemi naplno se vyjádřit a říct své poslední slovo. Napsal také několik básní oslavujících Stalina (př. „Óda na Stalina“).\n\nV roce 1937, na počátku tzv. „velké čistky“, začaly Mandelštama v tisku napadat literární kruhy, nejprve místní a potom i moskevské, které Mandelštama obviňovaly z protisovětských názorů. Ve zprávě tajemníka Svazu spisovatelů SSSR V. Stavského z roku 1938 adresované národnímu komisaři NKVD N. I. Ježovovi se navrhuje „vyřešit záležitost s Mandelštamem“ a básníkovy verše jsou nazvány „nemravnými a pomlouvačnými“. V dopise se mluví také o spisovatelích Iosifu Prutovi a Valentinu Katajevovi, kteří prý „ostře vystoupili“ na Mandelštamovu obranu.\n\nMandelštam a jeho žena obdrželi v květnu 1938 povolení vyjet z Voroněže na dovolenou nedaleko od Moskvy. Při příjezdu byl Mandelštam zatčen a obviněn z „kontrarevoluční činnosti“. O čtyři měsíce později, 2. srpna 1938, byl Mandelštam odsouzen k pěti letům v nápravném táboře. Dostal se do tranzitního tábora Vtoraja rečka (Druhá říčka) u Vladivostoku na ruském dálném východě, odkud se mu podařilo poslat zprávu manželce, v níž prosí o teplé oblečení, které ale nikdy nedostal. 27. prosince 1938 v táboře zemřel, zřejmě na tyfus. Dodnes se neví, kde byl pohřben.\n\nRehabilitace se Mandelštam posmrtně dočkal až v roce 1956 v období chruščovského tání, kdy byl zproštěn obvinění vznesených proti němu v roce 1938. Za vlády Michaila Gorbačova v roce 1987 byl potom zproštěn obvinění z roku 1934 a plně rehabilitován. \n\nOd šedesátých let se Mandelštamovo jméno objevuje v memoárech a kritických pojednáních a výjimečně jsou jeho verše i otiskovány v časopisech (především těch méně významných). V ediční řadě „Bibliotěka poeta“ (Básníkova knihovna) měla v roce 1959 vyjít sbírka jeho děl. Svazek však vyšel až v roce 1973 velmi malým nákladem a s ochrannou předmluvou A. Dymšina. Mandelštam byl také vynechán z čtyřsvazkové publikace \"Russkie poety\" (Ruští básníci, 1966–1970).\n\n\n\n"}
{"id": "512079", "url": "https://cs.wikipedia.org/wiki?curid=512079", "title": "US Boulogne", "text": "US Boulogne\n\nUS Boulogne (\"Union sportive Boulogne Côte d'Opale\") je francouzský fotbalový klub sídlící ve městě Boulogne-sur-Mer, byl založen roku 1898. Hřištěm klubu je Stade de la Libération s kapacitou 15 004 diváků.\n"}
{"id": "512082", "url": "https://cs.wikipedia.org/wiki?curid=512082", "title": "Suhrovice", "text": "Suhrovice\n\nSuhrovice se nacházejí ve Středočeském kraji v okrese Mladá Boleslav. Nachází se cca 1 km na východ od Kněžmostu. Nadmořská výška je 246m.  Vesnicí protéká potok Kněžmostka. Na začátku vesnice se také nachází chovný rybník Patřín. Je zde evidováno 85 adres. Trvale zde žije 81 obyvatel. Suhrovice je také název katastrálního území o rozloze 4,25 km. V katastrálním území Suhrovice leží i Drhleny. Vesnicí prochází silnice III/2684.\n\nVes byla součástí statku Soleček. K roku 1551 se uvádí sídlo Jana Lišky ze Suhrovic, kde pravděpodobně stával dvůr. O jeho podobě nebylo dosud nic zjištěno.\n\nTěsně před Suhrovicemi ve směru od Kněžmosta (naproti rybníku), byly nalezeny v roce 1993 zlomky keramiky, které dokládají existenci sídliště v 5. – 3. tisíciletí před naším letopočtem. O 10 let později zde bylo nalezeno několik kamenných nástrojů a štípaných pazourků. Tyto nálezy posoudil specialista na paleolit a podle něho by některé „pazourky“ mohly náležet paleolitickým lovcům až z doby před 140 000 lety.\n\n"}
{"id": "512084", "url": "https://cs.wikipedia.org/wiki?curid=512084", "title": "Drhleny", "text": "Drhleny\n\nDrhleny se nacházejí ve Středočeském kraji a v okrese Mladá Boleslav. Nachází se cca 2 km na východ od Kněžmostu. Nadmořská výška je 250m. Vesnicí protéká potok Kněžmostka a severně od vesnice se nachází Drhlenský rybník, který má rozlohu 28ha a je využíván k rekreaci. Je zde evidováno 117 adres. Trvale zde žije 38 obyvatel. Drhleny leží v katastrálním území Suhrovice o výměře 4,25 km. Vesnicí prochází silnice III/2684.\n\nPůvodně zvané Drliny. Patří katastrálně k obci Suhrovice. Její součástí jsou minimálně od konce 18. století, kdy bylo zavedeno povinné číslování domů. První zmínka o obci je k roku 1572, ale uváděn je pouze rybník, který patřil Vančurům z Řehnic. Další zmínka je z roku 1604, kdy je odtud uváděn i mlýn, v tomto roce přechází Drhleny od panství Horní Malobratřice k panství Valečov.\n\n"}
{"id": "512087", "url": "https://cs.wikipedia.org/wiki?curid=512087", "title": "Ibis skalní", "text": "Ibis skalní\n\nIbis skalní (\"Geronticus eremita\") je vzácný brodivý pták z čeledi ibisovitých.\n\nObývá neúrodné, suché, skalnaté krajiny. Dorůstá 70–80 cm a je celý leskle černý s neopeřenými lícemi a čelem a dlouhým, růžovým, na konci směrem dolů zahnutým zobákem. Hnízdí v koloniích na skalních útesech, kde si staví jednoduché hnízdo z větví, do kterého následně klade 2-3 vejce. Živí se zejména plazy, hmyzem a jinými malými živočichy.\n\nV minulosti ibis skalní obýval Střední východ, sever Afriky a jih Evropy, podle fosilií zde navíc žil již před 1,8 miliony lety. V Evropě byl zcela vyhuben zhruba před 300 lety a v současné době je řazen do kategorie kriticky ohrožených druhů. Jeho volně žijící populace je dnes odhadována na 500 jedinců v jižním Maroku a méně než 10 dalších v Sýrii, kde byl jeho výskyt nově objeven teprve v roce 2002. Stále se přitom jedná o ubývající druh, a to i přes nedávno prováděné reintrodukční programy v Turecku, Rakousku, ve Španělsku a v severním Maroku.\n\nDůvody dlouhodobého úpadku početnosti tohoto druhu nejsou stále objasněny, je však jisté, že v posledních letech mohl za rychlé ztráty celých kolonií zejména lov, ztráta přirozeného biotopu a otrava pesticidy.\n\nV Evropě je chován ve více než 120 zoo (stav k podzimu 2018). V Česku se jedná o následujících pět zařízení:\n\n\nTento druh je v Zoo Praha chován od roku 1985. První úspěšný odchov se podařil v roce 1992. Úspěšný chov byl přerušen ničivou povodní v roce 2002, která zasáhla dolní část zoo. Ibisové byli evakuováni, což pro ně ale znamenalo silný stres, který většina jedinců nepřežila. V roce 2004 byla otevřena nová voliéra Africké skály, jejímiž hlavními obyvateli se stali právě ibisové skalní. Tam se také podařilo obnovit úspěchy z předchozích let. První odchovy po nucené pauze byly zaznamenány v roce 2006.Na počátku března 2016 došlo pod tíhou sněhu k protržení voliéry Africké skály a k následnému úniku 18 ibisů skalních. Všichni byli postupně s pomocí veřejnosti odchyceni. Celá akce vyvolala velkou intenzitu zájmu lidí, a proto byla následně využita i k netradiční a neplánované reklamní kampani Ibis do zoo. Odchycení ibisové byli dočasně umístěni ve voliéře u dolního vchodu. Do své původní voliéry byli po její nutné opravě navráceni v listopadu roku 2016. Více viz Úlet ibisů skalních z pražské zoologické zahrady.\n\nV roce 2016 se tedy nepodařilo odchovat žádné mládě. V roce 2017 se však již situace vrátila do normálního stavu a podařilo se odchovat 13 mláďat, takže na konci roku bylo v Zoo Praha chováno 31 těchto ptáků. Ke konci roku 2018 bylo chováno 25 jedinců. V květnu 2019 se vylíhla další dvě mláďata.\n\n\n"}
{"id": "512088", "url": "https://cs.wikipedia.org/wiki?curid=512088", "title": "Chlumín (Kněžmost)", "text": "Chlumín (Kněžmost)\n\nChlumín je malá vesnice, část obce Kněžmost v okrese Mladá Boleslav. Nachází se asi 3 km na jih od Kněžmostu. Vesnicí protéká Koprnický potok. Je zde evidováno 27 adres. Trvale zde žije obyvatel.\n\nChlumín leží v katastrálním území Lítkovice u Kněžmostu o výměře 4,16 km².\n\n"}
{"id": "512097", "url": "https://cs.wikipedia.org/wiki?curid=512097", "title": "Jean Chrétien", "text": "Jean Chrétien\n\nJoseph Jacques Jean Chrétien PC OM CC QC (* 11. ledna 1934, Shawinigan, Kanada), známý běžně jako Jean Chrétien (francouzská výslovnost ) je bývalý kanadský politik. Byl v pořadí 20. ministerským předsedou Kanady. Tuto funkci zastával po dobu deseti let, a to od 4. listopadu 1993 do 12. prosince 2003.\n\nNarodil se v quebeckém Shawiniganu a vystudoval práva na Université Laval. Kanadským poslancem byl poprvé zvolen v roce 1963. Za vlády ministerského předsedy Pierre Trudeau zastával řadu vládních postů, zejména pak úřad ministra spravedlnosti, ministra financí a ministra pro indiánské záležitosti a rozvoj severu. V jedné z Trudeaových vlád byl vicepremiérem. V roce 1990 se stal předsedou Liberální strany Kanady a stranu vedl do federálních voleb v roce 1993, kdy výrazně vyhrála. Opětovného vítězství dosáhl ve volbách v roce 1997 a 2000.\n\n"}
{"id": "512098", "url": "https://cs.wikipedia.org/wiki?curid=512098", "title": "Wilhelm Ostwald", "text": "Wilhelm Ostwald\n\nWilhelm Ostwald (2. září 1853, Riga – 4. duben 1932, Lipsko) byl německý filozof a fyzikální chemik, nositel Nobelovy ceny za rok 1909. Je autorem Ostwaldova procesu pro výrobu kyseliny dusičné s použitím platiny a rhodia jako katalyzátorů. Zasloužil se o založení fyzikálně-chemické školy v Lipsku, pro kterou psal učebnice. Roku 1909 mu byla udělena Nobelova cena za chemii za jeho práci o katalýze (použito při výrobě kyseliny sírové), chemické rovnováze a reakční rychlosti.\n\nFriedrich Wilhelm Ostwald se narodil jako příslušník německé menšiny v Rize bednáři jménem Gottfried Wilhelm Ostwald (1824–1903) a jeho ženě, která se jmenovala Elisabeth Leuckel (1824–1903). Měl dva bratry, kteří se jmenovali Eugen (1851–1932) a Gottfried (1855–1918).\n\nPromoval na Univerzitě v Tartu v nynějším Estonsku v roce 1875 a v roce 1878 získal titul Ph.D. pod vedením Carla Schmidta. Poté vyučoval v Tartu (1875–1881) a v Rize (1881–1887).\n\nUdržoval čilou korespondenci s českým chemikem Františkem Waldem \n\nByl původně příznivcem esperanta, později se přiklonil na stranu příznivců jazyka ido, z esperanta vytvořeného, a hnutí jeho podporovatelů věnoval polovinu peněz z obdržené Nobelovy ceny. Založil také magazín Ida \"Progreso\", což navrhl už v roce 1908.\nPřijal za svou filosofii monismu a stal se v roce 1911 vůdčí osobností Monistické Aliance. V Alianci mimo jiné prosazoval sociální darwinismus, eugeniku a eutanazii. Ostwaldův monismus například ovlivnil i Carla Gustava Junga.\n\n24. dubna 1880 si Ostwald vzal za manželku Helene von Reyher (1854–1946), se kterou měl 5 dětí:\n\nV roce 1887 se přestěhoval do Lipska, kde pracoval po zbytek svého života. Jeho studenty byli kromě jiných Arthur Noyes a Willis Rodney Whitney. Ostwald zemřel v nemocnici v Lipsku 4. dubna 1932 a byl pohřben u svého domu v Großbothenu poblíž Lipska, poté byl převezen na hřbitov v Rize.\n\n\n"}
{"id": "512099", "url": "https://cs.wikipedia.org/wiki?curid=512099", "title": "Lítkovice", "text": "Lítkovice\n\nLítkovice () je malá vesnice, část obce Kněžmost v okrese Mladá Boleslav. Nachází se asi 2,5 km na jih od Kněžmostu. Je zde evidováno 29 adres. Trvale zde žije 52 obyvatel. Při jižním okraji vesnice probíhá železniční trať 063 Bakov nad Jizerou – Kopidlno se zastávkou \"Lítkovice\".\n\nLítkovice leží v katastrálním území Lítkovice u Kněžmostu o rozloze 4,16 km. V katastrálním území Lítkovice u Kněžmostu leží i Chlumín.\n\n"}
{"id": "512101", "url": "https://cs.wikipedia.org/wiki?curid=512101", "title": "Koprník", "text": "Koprník\n\nKoprník je malá vesnice, část obce Kněžmost v okrese Mladá Boleslav. Nachází se asi 2,5 km na jihozápad od Kněžmostu. Vesnicí protéká Kněžmostka. Je zde evidováno 32 adres. Trvale zde žije 67 obyvatel.\n\nKoprník je také název katastrálního území o rozloze 2,42 km.\n\nPrvní zmínku o obci se datuje k roku 1391, kdy je připomínán Oldřich z Koprníka, svědčící v nadační listině kostela v Kosmonosích. Jeho tvrz se patrně nalézala ve východní části vsi, snad někde v oblouku mlýnského náhonu z Nového rybníka před jeho ústím do nádržky pro bývalý panský mlýn. Rodina měla široké příbuzenstvo na Valečově, v panství Studénka, ale i v Polsku. Takovéto rozptýlení vyšší i nižší šlechty bylo v této době obvyklé. Vladyka Koprník pravděpodobně konal strážní službu na obchodní stezce, která tudy vedla. To také dotvrzuje erb Koprníků, muž se sekyrou, neboť to je erb stráže. Zde by snad mohlo být hledáno i odvození jména Koperník a snad i osady Koprník. Strážný s kopím či sekyrou měl totiž titul \"kopeník\", tj. voják ozbrojený kopím.\n\nRodina z blíže neznámého důvodu opustila tvrz a vystěhovala se do Krakova v Polsku. A právě v této době, roku 1392, byl dědeček hvězdáře Mikoláše Koperníka zapsán do Krakovské městské kroniky a byl potvrzen jako řádný občan z Čech občanem Doubravou, který se tam z Čech přistěhoval již dříve. Tomuto přistěhovalci se narodil syn Mikoláš a ten roku 1462 přesídlil do Toruně. Zde si zařídil pekařství a narodil se mu syn Mikoláš, budoucí významný hvězdář. Je tedy pravděpodobné, že Koprník je původním sídlem Koperníkova rodu.\n\nVes jako taková zpustla v době husitských válek. V 16. století zde byl pouhý rybník, který náležel k Valečovu. V roce 1592 zde byla již jedna obývaná usedlost a postupně začala vznikat nová ves.\n\n\n"}
{"id": "512102", "url": "https://cs.wikipedia.org/wiki?curid=512102", "title": "Křemenné sklo", "text": "Křemenné sklo\n\nKřemenné sklo je velmi čistý SiO ve skelném stavu. Jde o sklo vyrobené z čistého křemene (oxid křemičitý SiO), od nějž odvozuje svůj název. Oproti běžně používanému sklu, jehož základem je také křemen, ale mimo to obsahuje různé další příměsi (nejčastěji sodík a vápník), má křemenné sklo některé odlišné vlastnosti.\n\nJeho výroba probíhá tavením nejčistšího SiO v elektrické peci při teplotě 2000 °C.\n\nKřemenné sklo má výrazně vyšší teplotu tání (1610 °C) než skla příměsová. Jeho výroba je tak energeticky náročná a to je také hlavním důvodem, proč se při výrobě skla přidávají ke křemeni různé příměsi, které s ním tvoří eutektické směsi a teplota tání se tak snižuje až na teploty kolem 600 °C. Index lomu křemenného skla je 1,544. Různé příměsi index lomu příměsových skel zpravidla zvyšují a ten se pak pohybuje zpravidla mezi hodnotami 1,5 až 2,0.\n\nKřemenné sklo propouští širší spektrum záření než skla příměsová zejména na ultrafialové straně spektra. U příměsových skel zde oproti tomu končí propustnost kolem vlnové délky 400 nm, takže pro UV záření jsou tato skla díky příměsím nepropustná. V infračervené oblasti spektra má čisté křemenné sklo tak nízký útlum, že jím světlo dokáže procházet na vzdálenosti desítek až stovek kilometrů.\n\nTyto oblasti vlnových délek se nazývají křemenná okna. Křemenné sklo takových oken má několik, nejvýznamnější jsou mezi vlnovými délkami 650 až 750 nm, 850 až 1000 nm a 1300 až 1500 nm. Také chemická stabilita křemenného skla je výrazně vyšší než je tomu u skel příměsových, která zpravidla obsahují chemicky velmi málo stabilní příměsi (sodík, vápník atd.).\n\nProtože výrobně je křemenné sklo díky vysoké energetické náročnosti a problémům s vysokou teplotou tání výrazně dražší než skla příměsová, používá se jen tam, kde se dají využít jeho vlastnosti odlišné od běžnějších skel příměsových.\n\nVysoká teplota tání se využívá u baněk speciálních halogenových žárovek, které pro udržování vlákna využívají fyzikálně chemický proces založený právě na vysoké provozní teplotě baňky. Dále se spolu s vysokou chemickou odolností této vlastnosti využívá v různých chemických aparaturách, které musí odolávat vysokým teplotám a vlivu agresivních chemikálií, a to jak v laboratorních, tak i výrobních procesech (například při výrobě polovodičových součástek).\n\nPropustnosti UV záření křemenného skla se využívá k výrobě baněk ultrafialových výbojek a zářivek a dalších doplňků UV světelných zdrojů, ale například také pro výrobu skleníkových oken tak, aby rostliny ve sklenících mohly přijímat celé přirozené spektrum slunečního světla.\n\nMalého útlumu v infračervených oblastech spektra se využívá při výrobě optických vláken. Křemen se pro tyto účely velmi pečlivě čistí podobnými procesy, jaké se používají pro čištění polovodičů pro výrobu polovodičových součástek. Protože ovšem ultračistý křemen má nízký index lomu a v jádrech optických vláken je potřeba naopak index lomu vysoký, přidává se obvykle při výrobě optických vláken k ultračistému křemennému sklu ultračisté germaniové sklo GeO, které index lomu posouvá směrem k vyšším hodnotám.\n\nVysoká teplota měknutí při zachování průhlednosti. Velmi nízký koeficient roztažnosti. Křemenné sklo je schopno odolávat vysokým teplotním šokům. Vysoká propustnost krátkovlnného záření (zasahuje až do UV oblasti). Vysoká izolační schopnost a nízký ztrátový koeficient. Vysoká chemická odolnost vůči vodě, vodným roztokům a kyselinám.\n\nKřemenné sklo se využívá v lékařské oblasti a k výrobě žárovek. Dále v laboratořích, optických přístrojích a optických vláknech. Křemenná vlákna, vzhledem ke svým příznivým dielektrickým vlastnostem (malá relativní permitivita a malý ztrátový činitel) jsou používána na kompozitní kryty radarů letadel (radomy). Malý součinitel teplotní roztažnosti způsobuje odolnost křemenného skla proti teplotním rázům. Vedle tkanin a rohoží pro tepelné izolace se křemenná vlákna používají pro desky plošných spojů mobilních telefonů a počítačů (s kyanoesterovými pryskyřicemi). K dispozici jsou také voštiny s křemennými vlákny (“quartz honeycomb”).\n\n"}
{"id": "512103", "url": "https://cs.wikipedia.org/wiki?curid=512103", "title": "Malobratřice", "text": "Malobratřice\n\nMalobratřice je malá vesnice, část obce Kněžmost v okrese Mladá Boleslav. Nachází se 3 km na jihovýchod od Kněžmostu. Je zde evidováno 49 adres. Trvale zde žije 89 obyvatel.\n\nMalobratřice je také název katastrálního území o rozloze 3,52 km. V katastrálním území Malobratřice leží i Čížovka.\n\n\n"}
{"id": "512104", "url": "https://cs.wikipedia.org/wiki?curid=512104", "title": "Aglutinace", "text": "Aglutinace\n\nAglutinace (shlukování) je sérologická reakce aglutinogenu s aglutininem, projevující se shlukováním aglutinogenu. Aglutinogen je antigen, nejčastěji na povrchu virů, bakterií, kvasinek, spermií, erytrocytů, ale i latex či např. bentonit. Aglutininy jsou látky schopné vyvolat aglutinaci aglutinogenu. Mohou to být specifické protilátky nebo nespecifické látky cizorodého původu, např. lektiny.\n\nHemaglutinace je shlukování červených krvinek v přítomnosti hemaglutininů.\n\nO aglutinacích se mluví také v souvislosti s kvalitou spermií ve spermatu.\n"}
{"id": "512105", "url": "https://cs.wikipedia.org/wiki?curid=512105", "title": "Násedlnice", "text": "Násedlnice\n\nNásedlnice je malá vesnice, část obce Kněžmost v okrese Mladá Boleslav. Nachází se asi 4 km na jihozápad od Kněžmosta, je zde evidováno 32 adres. Trvale zde žije 87 obyvatel. Násedlnice je také názvem katastrálního území o rozloze 4,14 km.\n\nVznik obce lze patrně historicky spojit s nedalekou Studénkou, kde je doložena existence „velké tvrze“ a románského kostela, minimálně z přelomu 12. a 13. století. První zmínka o Násedlnici však pochází až z roku 1398, kdy je na zdejší tvrzi usazen Mikuláš Odkolek z Násedlnice. Obec je uváděna jako „nákolní stanice“. Rod Odkolků drží ves s tvrzí do roku 1454, kdy jejich majetek přechází, jako odúmrť, do rukou královské komory a odtud je postoupen Herešovi z Chlumu. Ten vzápětí prodal Násedlnici významnému majiteli kosteckého panství, Janu Zajíci z Házmburka. Část obce se později dostala do rukou Hrzánů z Harasova, ale již v roce 1456 je zpět v držení Jana Zajíce. Zánik tvrze lze odhadovat do druhé poloviny 16. století, kdy byli majiteli Vančurové z Řehnic, kteří ji opět připojili ke Studénce. Za třicetileté války se Násedlnice stala majetkem Albrechta z Valdštejna a je následně i se Studénkou připojena k panství mnichovohradišťské větve Valdštejnů. Tak tomu bylo až do pozemkové reformy ve 20. letech 20. století.\n\nDnes není známa žádná stopa po tvrzi. Dle výzkumů z počátku 20. století (J. V. Šimák) se násedlnická tvrz nalézala na nepatrném pahrbku v blízkosti rybníka Volšáku na severozápadní straně vsi, mohla však stát i v místech pozdějšího barokního hospodářského dvora, jemuž dodnes dominuje mohutná sýpka z 18. století. Nedaleko obce severovýchodním směrem se nalézalo malé hradiště z doby laténsko-halštatské, což může mít souvislost s nálezem několika bronzových předmětů v prostoru „U kovárny“. Asi již od pozdního středověku se v okolí Násedlnice nalézalo několik rybníků, z nichž se dochovaly názvy „Studénský“, „Volšák“, „Hrubý“, „Pátek“, „Koprnický“. Tři největší jsou zakresleny v Müllerově mapě Čech z počátku 18. století. K postupnému rušení rybníků docházelo v průběhu druhé poloviny 19. století, v souvislosti s potřebou získání orné půdy. Zbytky rybničních hrází jsou místy dodnes patrné, zvláště v případě rybníka „Koprnického“ či blízko osady Zájezdy. V místech rybníků se dosud nalézá kvalitní černozem, vhodná k pěstování cukrové řepy. Problematickým pozůstatkem likvidace rybníků místy zůstávají odvodňovací drenáže, které působí kontraproduktivně přílišným vysušováním. V obci se rovněž nalézá nevelká obdélníková kaple z konce 19. století, renovovaná 1923. Na počátku 30. let byla z hospodářských přebytků velkostatku v obci zbudována kamenná dlažba a hřbitov, projektovaný stavitelem J. Zahradníkem.\n\nNa počátku 20. století krátce působil v obci jako učitel spisovatel Karel Sellner, který do Násedlnice situoval svůj román \"Bohdar\". Tímto dílem zároveň inspiroval Vladislava Vančuru ke vzniku novely \"Markéta Lazarová\". Tvrz „Roháček“ vyskytující se v tomto díle je autorem nejspíše situována do Násedlnice.\n\n"}
{"id": "512107", "url": "https://cs.wikipedia.org/wiki?curid=512107", "title": "Solec", "text": "Solec\n\nSolec je malá vesnice, část obce Kněžmost v okrese Mladá Boleslav. Nachází se asi 3 km na jihovýchod od Kněžmostu. Je zde evidováno 27 adres. Trvale zde žije 26 obyvatel.\n\nSolec je také název katastrálního území o rozloze 3,21 km. V katastrálním území Solec leží i Soleček.\n\n\n"}
{"id": "512111", "url": "https://cs.wikipedia.org/wiki?curid=512111", "title": "Soleček", "text": "Soleček\n\nSoleček je malá vesnice, část obce Kněžmost v okrese Mladá Boleslav. Nachází se asi 2 km na jihovýchod od Kněžmostu.Vesnicí prochází silnice II/268. Je zde evidováno 11 adres. Trvale zde žije 31 obyvatel.\n\nSoleček leží v katastrálním území Solec o výměře 3,21 km.\n\n"}
{"id": "512114", "url": "https://cs.wikipedia.org/wiki?curid=512114", "title": "Srbsko (Kněžmost)", "text": "Srbsko (Kněžmost)\n\nSrbsko je malá vesnice, část obce Kněžmost v okrese Mladá Boleslav. Nachází se asi 5 km na severovýchod od Kněžmostu. Ve vesnici pramení Kněžmostka. Je zde evidováno 38 adres. Trvale zde žije 26 obyvatel.\n\nSrbsko je také název katastrálního území o rozloze 7,6 km.\n\nArnošt Muka uvádí, že dle lidové tradice v této vsi usídlil český král Václav IV. Lužické Srby, které odsoudil v roce 1408 v Budyšíně.\n\n\n"}
{"id": "512115", "url": "https://cs.wikipedia.org/wiki?curid=512115", "title": "Viktor Černomyrdin", "text": "Viktor Černomyrdin\n\nViktor Stěpanovič Černomyrdin ( \"\"; 9. dubna 1938 Čornyj Otrog [Orenburská oblast] – 3. listopadu 2010 Moskva) byl sovětský a ruský státník, předseda Rady ministrů Ruské federace (1992–1993), úřadující prezident Ruské federace (5.–6. listopadu 1996), předseda vlády Ruské federace (1993–1998), ruský velvyslanec na Ukrajině (2001–2009). Od 11. června 2009 až do konce života byl poradcem prezidenta Ruské federace a zvláštním zástupcem ruského prezidenta v otázkách hospodářské spolupráce s členskými státy SNS.\n\nNarodil se 9. dubna 1938 v obci Čornyj Otrog. Otec Stěpan Markovič pracoval jako řidič, matka Marfa Petrovna, měli pět dětí – Nikolaj, Alexandr, Natalia, Viktor a Jekatěrina. Po ukončení Orského technického učiliště № 1 v roce 1957 zahájil svoji pracovní činnost v Orské rafinerii V. P. Čkalova jako mechanik, řidič kompresorů a čerpadel. Po absolvování vojenské služby jako letištní technik VVS v letech 1957–1960 ve městě Spassk-Dalnij v Primorském kraji se vrátil do stejného závodu a pracoval jako vedoucí technolog.\n\nV roce 1962 začal studovat na Samarském polytechnickém institutu, který absolvoval v roce 1966 s diplomem inženýra-technologa. V letech 1967 až 1973 působil jako instruktor v Orském městském výboru KSSS, byl zástupcem vedoucího oddělení. V roce 1968–1972 studoval na Všesvazovém polytechnickém institutu, kde získal diplom inženýra-ekonoma. Tento moskevský institut nese v současnosti jeho jméno (\"Московский государственный открытый университет имени В. С. Черномырдина\"). V letech 1973–1978 stál v čele Orenburské plynové rafinerie (\"Оренбургский газоперерабатывающий завод\"), a poté pracoval v Moskvě jako asistent na oddělení těžkého průmyslu ÚV KSSS. V roce 1981 obhájil disertační práci pro vědecký stupeň kandidát technických věd na téma „Výzkum a vývoj technologie procesu rafinace zemního plynu od organických sloučenin síry“. Od roku 1982 byl náměstkem ministra plynárenského průmyslu SSSR. V roce 1983 byl jmenován náměstkem ministra a šéfem všesvazového průmyslového sdružení „Tjumengazprom“.\n\nV roce 1980 se seznámil s Borisem Jelcinem, v té době prvním tajemníkem Sverdlovského zemského výboru KSSS. Byl poslancem Nejvyššího sovětu SSSR (1984–1989) a poslancem Nejvyššího sovětu RSFSR (1985–1990). Členem ústředního výboru KSSS byl v letech 1986–1990. Po nástupu Michaila Gorbačova od roku 1985 čtyři roky zastával funkci ministra ropného a plynárenského průmyslu SSSR. Poté, co bylo ministerstvo přeměněno na Státní plynárenský koncern předsedal správní radě. 30. května 1992 byl jmenován místopředsedou vlády ruské federace pro oblast paliv a energetiky.\n\n14. prosince 1992 na VII. sjezdu lidových poslanců Ruska prezident Boris Jelcin poté, co byla většinou poslanců odmítnuta kandidatura J. T. Gajdara na post předsedy Rady ministrů Ruské federace, který se uvolnil po rezignaci Ivana Silajeva v září 1991, navrhnul Viktora Černomyrdina. Prezidentem navržená kandidatura byla sjezdem schválena. Ve stejný den Jelcin podepsal dekret o jmenování Černomyrdina předsedou Rady ministrů.\n\nV květnu 1995 byl zvolen předsedou Všeruského společensko-politického hnutí „Náš domov – Rusko“, které získalo 10,1 % ve volbách do státní dumy v prosinci 1995 a vytvořilo v ní vlastní frakci. Poté co vyhrál prezidentské volby v červenci 1996 Boris Jelcin a po jeho převzetí úřadu v souladu s ústavou podala vláda demisi. Kandidatura Viktor Černomyrdina na post předsedy vlády (premiéra) byla znovu podána Borisem Jelcinem a byla schválena dumou dne 10. srpna 1996. V červnu 1995, po teroristickém činu v Buďonnovsku (Stavropolský kraj) jednal po telefonu s Šamilem Basajevem, jehož oddíl obsadil městskou nemocnici a vzal jako rukojmí asi dva tisíce lidí. Výsledkem obtížných jednání a operace na osvobození rukojmích bylo 18. června osvobození většiny z rukojmích, ale Basajevovi vojáci se zbývajícími rukojmími dne 19. června opustili město a ukryli se v horských oblastech Čečenska. Při této tragédii zahynulo asi 180 lidí.\n\nPo vzniku Rady obrany Ruské federace 25. července 1996 a do jejího zrušení 3. března 1998 mu byly jako předsedovi ruské vlády přiděleny povinnosti místopředsedy této Rady. 7. září 1996 Jeho Svatost patriarcha Alexij II vysvětil chrám svatého apoštola a evangelisty Jana, postavený v krátké době v obci Čjornyj Otrog za pomoci V. Černomyrdina. 19. září 1996 Boris Jelcin podepsal dekret № 1378 „O dočasném plnění povinností prezidenta Ruské federace“, kterým přenesl v době jeho kardiochirurgické operace všechny prezidentské pravomoci v plné výši na Černomyrdina. Během zákroku Černomyrdin jednal v souladu s tímto dekretem jako prezident Ruské federace od 7.00 hodin 5. listopadu 1996 do 6.00 hodin dne 6. listopadu 1996. 23. března 1998 rozpustil B. Jelcin dekretem vládu a povinnosti předsedy vlády přešly na S.V. Kirijenka.\n\nOd 24. srpna 1998 opět působil jako předseda vlády, ale dvakrát nebyl schválen dumou, na potřetí Boris Jelcin podal dumě kandidaturu Jevgenije Primakova, jehož schválením předsedou vlády skončil krátký návrat Viktora Černomyrdina na post premiéra. 14. dubna 1999 byl jmenován zvláštním zástupcem prezidenta Ruské federace k vyřešení situace kolem Svazové republiky Jugoslávie. Společně s finským prezidentem Marttim Ahtisaarim dojednal u prezidenta Miloševiče ukončení operací v Kosovu výměnou za konec bombardování Jugoslávie vojsky NATO. Uvolněn z této funkce „v souvislosti s výkonem svých úkolů“ byl dne 7. října 1999. V roce 1999 za mírové snahy na Balkáně a činnost v oblasti zahraniční politiky byl nominován na Nobelovu cenu za mír. V roce 2003 vydal knihu \"Вызов\", ve které je zachycen jeho pohled na události krize na Balkáně. 15. června 2000 byl v čele organizačního výboru světové expedice UNESCO \"The Great Northern Trail\" a spolu s vůdcem expedice S. A. Solovjevym a členem organizačního výboru, norským velvyslancem v Rusku Oyvindem Nordslettenem se zúčastnil dne 5. března 2001 startu expedice ve městě Zapoljarne.\n\nV letech 1995–2000 byl vůdcem hnutí „Náš dům – Rusko“. V letech 1999–2001 byl poslancem Státní dumy Federálního shromáždění Ruské federace za Jamalo-něnecký autonomní okruh. V letech 1999–2000 byl předsedou představenstva „Gazpromu“. Měl hodnost plukovníka v záloze, byl dědičným kozákem, byl plukovníkem Orenburského kozáckého vojska a generálem Záporožského kozáckého vojska a čestným občanem města Buďonnovsk.\n\nByly mu uděleny čestné tituly z mnoha ruských a zahraničních univerzit a akademií. Titul čestného profesora Samarské státní technické univerzity (23. června 1995), čestného profesora Lomonosovy univerzity (24. ledna 1997), čestný doktorát Slovenské technické univerzity v Bratislavě (14. dubna 1997), čestný doktorát na univerzitě v Bridgeportu (Connecticut, USA) (30. září 1999), čestný profesor Leningradské státní oblastní univerzity (7. října 1999), čestný profesor Moskevské státní otevřené univerzity (17. května 2002), čestný doktorát věd Ruské ekonomické akademie G.V.Plechanova (25. března 2003), čestný doktorát Národní letecké university Ukrajiny (15. března 2005) a další.\n\nOd 21. května 2001 do 11. června 2009 zastával pozici mimořádného a zplnomocněného velvyslance Ruské federace na Ukrajině a zvláštního zástupce prezidenta Ruské federace pro rozvoj obchodních a hospodářských vztahů s Ukrajinou. 10. dubna 2003 obdržel diplomatickou hodnost mimořádného a zplnomocněného velvyslance. Od 23. listopadu 2007 byl doyenem diplomatického sboru akreditovaného v Ukrajině. Na postu ruského velvyslance působil více než osm let, v rozporu s nepsaným pravidlem o pravidelné rotaci vedoucích zastupitelských úřadů v zahraničí.\n\n4. února 2008 v čele Mezinárodního šolochovského výboru předal Ruské státní knihovně sto exemplářů unikátního faksimilního vydání rukopisu románu „Tichý Don“. Rukopis, dlouho považován za ztracený, byl koupen ruským státem od dědiců druha Michaila Šolochova z fronty Vasilije Kudaševa.\n\nK sedmdesátinám v roce 2008 byla vydána kniha novináře Alexandra Gamova \"Choteli kak lučše ...\", obsahující aforismy a rozhovory s Černomyrdinem.\n\n17. února 2009 Ministerstvo zahraničních věcí Ukrajiny (ministr Vladimir Ogryzko) vyrozumělo ruského velvyslance Viktora Černomyrdina o možnosti prohlásit ho „persona non grata“ kvůli jeho nediplomatickému posuzování, komentářům a prohlášení na adresu Ukrajiny a jejího vedení. Vláda Julije Tymošenkové okamžitě popřela toto prohlášení. První místopředseda vlády Alexander Turčinov uvedl, že „vláda Ukrajiny s činností Ogryzka nemá nic společného“. 3. března 2009 byl V. Ogryzko kvůli této epizodě Nejvyšší radou odvolán.\n\n11. června 2009 ruský prezident Dmitrij Medveděv jmenoval Viktora Černomyrdina poradcem prezidenta Ruské federace, zároveň byl ustanoven speciálním představitelem Ruské federace v otázkách ekonomické spolupráce se státy Společenství nezávislých států.\n\nManželka Valentina Fjodorovna, roz. Šelepova, se narodila 6. července 1938 ve městě Orsk, Orenburská oblast. Vzali se v roce 1961. Zajímala se o ruské tance, provedení ruských a ukrajinských písní, v letech 2001–2005 je zaznamenala spolu se souborem \"Ugolok Rossii\" v čele s V. Nesterenkem na dva disky – \"Поёт Валентина Фёдоровна Черномырдина\". \"Песни мои для мужа, детей и внуков…\". Zemřela 12. března 2010 a byla pohřbena v Moskvě. Měli spolu dva syny – Vitalije a Andreje, čtyři vnoučata – Mariju, Andreje, Anastasii, Viktora a pravnuk Dmitrije. Nejstarší syn Vitalij (nar. 1962) vystudoval v Moskvě Ruskou státní Gubkinovu univerzitu ropy a plynu. Od roku 2000 stojí Vitalij Černomyrdin v čele regionální veřejné nadace \"Podpora a rozvoj střední třídy\". Mladší syn Andrej (nar. 1970) po ukončení Gubkinovy univerzity ropy a plynu pracuje v „Gazpromu“. V roce 2011 byl zvolen prezidentem Mezinárodního Šolochovského výboru.\n\n"}
{"id": "512118", "url": "https://cs.wikipedia.org/wiki?curid=512118", "title": "Úhelnice", "text": "Úhelnice\n\nÚhelnice je malá vesnice, část obce Kněžmost v okrese Mladá Boleslav. Nachází se asi 5 km na jihozápad od Kněžmostu. Je zde evidováno 41 adres. Trvale zde žije 60 obyvatel.\n\nÚhelnice je také název katastrálního území o rozloze 3,29 km.\n\nV lese u vesnice provozuje společnost Škoda Auto zkušební polygon nových automobilů, kde prování například testy zrychlení a brzdných drah.\n\n"}
{"id": "512120", "url": "https://cs.wikipedia.org/wiki?curid=512120", "title": "Žantov (Kněžmost)", "text": "Žantov (Kněžmost)\n\nŽantov je malá vesnice, část obce Kněžmost v okrese Mladá Boleslav. Žantov již splynul s Kněžmostem a nachází se v jeho jihovýchodní části. Vesnicí prochází silnice II/268. Je zde evidováno 27 adres. Trvale zde žije 40 obyvatel.\n\nŽantov leží v katastrálním území Kněžmost o výměře 7,87 km.\n\n"}
{"id": "512121", "url": "https://cs.wikipedia.org/wiki?curid=512121", "title": "Sam Worthington", "text": "Sam Worthington\n\nSam Worthington (* 2. srpna 1976, Godalming, Surrey, Anglie) je australský herec. Po narození se jeho rodina přestěhovala z Anglie do Perthu v Austrálii. Ve 22 letech vystudoval Australský národní institut dramatických umění. Herecky debutoval v roce 2000 v kritikou přijímaném filmu \"Tanečník\". Do povědomí diváků se ale zapsal až rolemi ve snímcích \"Terminator Salvation\" a dobrodružném a komerčně úspěšném sci-fi filmu \"Avatar\", které natočil v roce 2009.\n\n"}
{"id": "512122", "url": "https://cs.wikipedia.org/wiki?curid=512122", "title": "Eva Antalecová", "text": "Eva Antalecová\n\nEva Antalecová (* 18. ledna 1966 Prešov, Československo) je slovenská basketbalistka, bývalá reprezentantka Československa. Na olympijských hrách v Barceloně 1992 byla členkou týmu, který vybojoval 6. místo.\n\n"}
{"id": "512123", "url": "https://cs.wikipedia.org/wiki?curid=512123", "title": "Řehnice (Krnsko)", "text": "Řehnice (Krnsko)\n\nŘehnice je malá vesnice, část obce Krnsko v okrese Mladá Boleslav. Nachází se asi 1,5 km na sever od Krnska. Je zde evidováno 34 adres. V roce 2011 zde trvale žilo 74 obyvatel.\n\nŘehnice je také název katastrálního území o rozloze 2,31 km..\n\nPrvní písemná zmínka o obci je z roku 1319; archeologicky je doloženo osídlení z doby kolem 3. století př.n.l. Podle obce se nazval šlechtický rod Vančurů z Řehnic. V obci stávala tvrz, kterou Vančurové drželi do roku 1726; později zpustla a byla rozebrána.\n\n"}
{"id": "512124", "url": "https://cs.wikipedia.org/wiki?curid=512124", "title": "UCI", "text": "UCI\n\nUCI může znamenat:\n\n"}
{"id": "512127", "url": "https://cs.wikipedia.org/wiki?curid=512127", "title": "Montpellier HSC", "text": "Montpellier HSC\n\nMontpellier Hérault Sport Club (Francouzsky: [mɔ̃pəlje eʁo spɔʁ klœb], obecně známý spíše pod názvem Montpellier HSC nebo zjednodušeně Montpellier) je francouzský fotbalový klub, sídlící ve městě Montpellier, na jihu země. Momentálně působí v nejvyšší francouzské ligové soutěži, zvané Ligue 1, a je jejím úřadujícím mistrem. Domácím stadionem klubu je \"Stade de la Mosson\" s kapacitou 32 939 diváků.\n\nPůvodní klub byl založen roku 1919, ale po následném částečném zániku, byl znovuzaložen roku 1974. Původní název klubu zněl Stade Olympique Montpelliérain (SO Montpellier) a právě pod ním odehrál klub většinu své existence. Až v roce 1989 definitivně změnil název do dnešní podoby. Montpellier je jedním z 20 zakládajících členů Ligue 1, z roku 1932 a spolu s Marseille, Rennes, Sochaux a Nice, je jediným, kdo zde působí i dnes. Největšího úspěchu v historii, dosáhl klub v sezoně 2011–12, kdy se poprvé v historii stal vítězem Ligue 1. Mezi další úspěchy patří vítězství v Coupe de France (1929, 1990) a zisk UEFA Poháru Intertoto z roku 1999.\n\nBěhem historie prošlo klubem několik významných hráčů. Jedním z nich byl i Laurent Blanc, nynější trenér Francouzského národního týmu, který je dodnes nejúspěšnějším střelcem v historii klubu. Dalšími bývalými hvězdami klubu jsou i Eric Cantona, Roger Milla či Carlos Valderrama. V roce 2001 byla v klubu založena i sekce ženského fotbalového týmu.\n\nMontpellier byl založen roku 1919 pod názvem Stade Olympique Montpelliérain, aby reprezentoval na celonárodní úrovni ambice a krásu města Montpellier. Původně měl být založen již roku 1914, ale o odklad se postarala první světová válka. Součástí sportovního klubu byly fotbalová, rugbyová, atletická, tenisová a boxerská sekce. Krátce na to byla fotbalová sekce sloučena s lokálním klubem \"La Vie au Grand Air du Languedoc\" a tato spolupráce vynesla i úspěchy ve formě zisku několika významných regionálních trofejí.\n\nNásledné finanční problémy vyvrcholili až změnou názvu klubu na Sports Olympiques Montpelliérains. Po angažování několika posil se klubu podařilo vrátit do nejvyšší divize a v roce 1929 získal tehdy nejvýznamnější národní trofej Coupe de France, když ve finále poháru porazil brankami bratří Kramerů FC Sète 2–0.\n\nV roce 1930 bylo rozhodnuto o profesionalizaci francouzského fotbalu a v roce 1932 byla založena Division 1 i za účasti klubu SO Montpellier. V soutěži strávil celkem 3 sezony, ale poté sestoupil do Division 2. Návrat přišel až v roce 1946, kdy poprvé ve druhé nejvyšší soutěži triumfoval. Ani tentokrát však účast v nejvyšší soutěži netrvala dlouho a klub v sezoně 1949–50 opět sestoupil. A i přes rychlý návrat přišel pád, který poslal klub mimo první Divizi až do roku 1961, kdy přišlo druhé vítězství v Division 2. V roce 1969 ztratil klub licenci profesionálního klubu a přešel mezi amatéry, což se dá považovat za zánik klubu.\n\nVleklé finanční problémy se podařilo ukončit vstupem nového majitele, kterým byla skupina okolo podnikatele Louise Nicollina. Zároveň byl klub sloučen s \"AS Paillade\", čímž dostal nový název \"Montpellier Paillade Sport Club Littoral\" (MPSCL). Postupně se podařilo získat zpět profesionální licenci a v roce 1981 se klub znovu dostal do Division 1, kde však setrval pouhé dvě sezony.\n\nPotenciál klubu však rychle rostl a v roce 1983 angažoval nový trenér Aimé Jacquet několik významných posil jako Laurenta Blanca, dodnes nejlepšího střelce klubu, Erica Cantonu, Daniela Xuereba a další. I s nimi dokázal v sezoně 1986/87 potřetí (doposud naposledy) zvítězit v Division 2 a postoupit. To však nebylo vše a hned v následující sezoně obsadil v nejvyšší soutěži 3. místo, které zaručovalo postup do Poháru UEFA. Zde sice byl vyřazen hned v 1. kole portugalskou Benficou, ale zkušenosti zde nabyté byli zúročeny v dalších období. V roce 1989 byl název klubu definitivně změněn na Montpellier Hérault Sport Club a klubové barvy byly z bílo-červené změněny na modrou a oranžovou. Krátce na to, v roce 1990, klub podruhé zvítězil v Coupe de France, když ve finále porazil Racing Levallois 92 2–1.\n\nI poté se klub umisťoval v lepším středu tabulky a několikrát se účastnil Evropských pohárů. V roce 1999 se stal jedním z vítězů Poháru Intertoto a získal svou jedinou mezinárodní trofej.\n\nKe konci tisíciletí ztrácelo HSC krok s nejlepšími kluby Francie a v roce 1999 na jednu sezonu sestoupilo. Ani po návratu do nejvyšší soutěže se však nepodařilo postoupit do vyšších pater tabulky a v sezoně 2003/04 obsadilo HSC poslední dvacáté místo. V Ligue 2 setrval klub až do sezony 2009/10, aby se zpět do Ligue 1 vrátil jako jeden z nejsilnějších klubů. V sezoně 2009/10 získal Montpellier 69 bodů, což mu stačilo na 5. místo. Na druhý Olympique Lyonnais ztratil pouhé tři body a kvalifikoval se do 3. předkola Evropské ligy.\n\nSezona 2010/11 byla v podání HSC slabší a to tak obsadilo až 14. místo, ale potenciál klubu se naplno ukázal v sezoně 2011/12. Montpellier dominoval zejména na domácím stadionu, kde v 19 utkáních ztratil pouhých 7 bodů, když dvakrát remizoval a prohrál pouze s Paris Saint-Germain FC (0–3). Celkový zisk 82 bodů znamenal, že klub obsadil první místo a získal svůj historicky první titul v Ligue 1. Zároveň se, rovněž poprvé, kvalifikoval do Ligy mistrů UEFA, kde byl nasazen do základních skupin. Olivier Giroud, útočník MHSC, nastřílel 21 branek a zvítězil v pořadí střelců. Tento počin ho katapultoval do Barclays Premier League, kde od sezony 2012/13 nastupoval za Arsenal FC.\n\n\n\n\nHistorie klubu Montpellier Hérault Sport Club je poměrně složitá. Pro lepší orientaci je zde jakýsi \"rodokmen\" klubu. Doposud se Montpellier HSC sloučil se čtyřmi dalšími kluby a s jednou došlo i k rozdělení (1944 s Union Sportive Montpelliéraine XIII). Navíc docházelo k časté změně názvu, což tabulka také vysvětluje. Barvy objasňují vývoj klubových barev během historie.\n\n"}
{"id": "512128", "url": "https://cs.wikipedia.org/wiki?curid=512128", "title": "Madha", "text": "Madha\n\nMadha případně Vádí Madha (: \"\") je území na severozápadě arabského poloostrova, v blízkosti Hormuzského průlivu a náležející k Ománu. Jedná se o exklávu nacházející se v polovině cesty mezi druhou exklávou Ománu, která leží na poloostrově Musandam a zbytkem země. Zároveň vytváří enklávu uvnitř území Spojených arabských emirátů, když je konkrétně obklopena emiráty Šardžá a Fudžajra. Náleží ke governorátu Musandam a tvoří v jeho rámci samostatný vilájet. Jeho rozloha činí přibližně 75 km². Hranice byla ustanovena v roce 1969.\n\nVětšinu území pokrývá neobydlená poušť. Rozvinutá část zvaná Nová Madha zahrnuje silnice, školu, poštu, policejní stanici, banku, dodávku elektřiny a vody a startovací dráhu pro letadla. Nachází se tu také Ománská královská policejní stráž.\n\nUvnitř vilájetu se nachází enkláva zahrnující vesnici Nahwa, která je zároveň exklávou Spojených arabských emirátů, konkrétně emirátu Šardžá.\n\n"}
{"id": "512130", "url": "https://cs.wikipedia.org/wiki?curid=512130", "title": "Chleb", "text": "Chleb\n\nChleb (1645,6 m) je třetí nejvyšší vrchol Malé Fatry. Nachází v Kriváňské Malé Fatře na hlavním hřebeni a od Veľkého Kriváně ho odděluje Snilovské sedlo. Na jeho vrcholu se rozprostírá stejnojmenná národní přírodní rezervace Chleb.\n\nChleb se nachází v Kriváňské Malé Fatře na hlavním hřebeni nedaleko vrcholů Velký Kriváň a Poludňový grúň. Je výborným vyhlídkovým bodem s kruhovým výhledem. Jeho severní svahy jsou zvláštní vytvarované do tzv. \"Chlebského kotle\", pozůstatku po dávných sesuvech. Na severní straně pramení ve výši přibližně 1300 m řeka Varínka. Pro tuto zvláštnost ho rádi vyhledávají lyžaři, protože se zde dlouho do jara drží sníh (známý svah Oštiepková mulda). Na jižní straně svah vytváří předvrchol \"Bochník\". Pod Chlebem, na jeho jižní straně se nachází celoročně přístupná Chata pod Chlebom.\n\nNávštěvníci mají na Chleb zjednodušený přístup osmimístnou kabinkovou lanovkou. Její horní stanice je v nadmořské výšce 1490 m a dolní stanice 740 m v chatě Vrátna s celkovým výškovým rozdílem 750 m. Přepravní rychlost lanovky je 5 m/s\n\nNárodná prírodná rezervácia Chleb (česky Národní přírodní rezervace Chleb) se nachází v pohoří Malá Fatra a kromě vrcholové části Chlebu zasahuje na jeho severní svahy.\n\nByla vyhlášena v roce 1967 a poslední novelizace byla uskutečněna výnosem MK SSR č.1160 / 1988-32 z 30. června 1988. Rezervace má výměru 413 ha. Nachází se v katastrálním území obcí Šútovo, Terchová a Turany. Rezervace je ohraničena horami Velký Kriváň, Hromové a z vrcholu Chlebu se rozprostírá po jeho jižním svahu, kde pramení řeka Varínka.\n\nChrání pestrý a zachovalý geobiocenologický komplex se skalnatými partiemi, roklemi a kamennými moři, které se nacházejí na severní straně Chlebu. Jsou zde zachovalá společenství kosodřeviny a alpských luk. Žijí a rostou zde vzácné druhy živočichů a rostlin.\n\n\n"}
{"id": "512133", "url": "https://cs.wikipedia.org/wiki?curid=512133", "title": "Alfred Berger", "text": "Alfred Berger\n\nJméno Alfred Berger náleží více osobnostem:\n\n\n"}
{"id": "512137", "url": "https://cs.wikipedia.org/wiki?curid=512137", "title": "Kojovice", "text": "Kojovice\n\nKojovice je malá vesnice, část obce Kropáčova Vrutice v okrese Mladá Boleslav. Nachází se asi 5,5 km na jihozápad od Kropáčovy Vrutice. Vesnicí protéká Košátecký potok. Prochází tudy železniční trať Praha - Turnov. Je zde evidováno 37 adres. Trvale zde žije 49 obyvatel.\n\nKojovice je také název katastrálního území o rozloze 4,62 km.\n\n"}
{"id": "512142", "url": "https://cs.wikipedia.org/wiki?curid=512142", "title": "Střížovice (Kropáčova Vrutice)", "text": "Střížovice (Kropáčova Vrutice)\n\nStřížovice je vesnice, část obce Kropáčova Vrutice v okrese Mladá Boleslav. Nachází se asi 2 km na jihozápad od Kropáčovy Vrutice. Vesnicí protéká Košátecký potok a pramení zde Střížovický potok. Prochází tudy železniční trať Praha - Turnov. Je zde evidováno 80 adres. Trvale zde žije 162 obyvatel.\n\nStřížovice je také název katastrálního území o rozloze 1,6 km.\n\n"}
{"id": "512144", "url": "https://cs.wikipedia.org/wiki?curid=512144", "title": "Sušno", "text": "Sušno\n\nSušno je vesnice, část obce Kropáčova Vrutice v okrese Mladá Boleslav. Nachází se asi 2 km na východ od Kropáčovy Vrutice. Vesnicí protéká Košátecký potok. Je zde evidováno 52 adres. Trvale zde žije 107 obyvatel.\n\nSušno je také název katastrálního území o rozloze 7,24 km.\n\nNarodil se zde přírodovědec, pedagog, cestovatel a spisovatel Josef Kořenský, který podnikl cestu kolem světa.\n\n\n"}
{"id": "512145", "url": "https://cs.wikipedia.org/wiki?curid=512145", "title": "Maghar", "text": "Maghar\n\nMaghar též Mughar ( מַעָ'ר nebo מע'אר či מגאר , المغار, v oficiálním přepisu do angličtiny Mughar, přepisováno též Maghar nebo Mghar) je místní rada (malé město) v Izraeli, v Severním distriktu.\n\nLeží v nadmořské výšce 231 metrů, na svazích hory Har Chazon, v místech kde se terén Dolní Galileji začíná sklánět ke Galilejskému jezeru. Město se nachází cca 108 kilometrů severovýchodně od centra Tel Avivu a cca 40 kilometrů severovýchodně od centra Haify.\n\nMaghar je situován v hustě osídleném pásu, přičemž osídlení v tomto regionu je etnicky smíšené. Vlastní Maghar obývají izraelští Arabové a arabsky mluvící izraelští Drúzové. V okolí leží mnoho dalších arabských obcí včetně větších osad městského typu. Mezi nimi ale leží rozptýlené menší židovské vesnice. Na východní straně pak začíná pánev Galilejského moře s demografickou převahou Židů. Město je na dopravní síť napojeno pomocí lokálních silnic číslo 806 a 807.\n\nMaghar vznikl před cca 600 lety, tedy ve středověku. Jméno získal podle četných jeskyň, které existují ve svazích hory Har Chazon. Na místě ale existovalo osídlení již v dobách Starověkého Římu. Současná obec navazuje na starověké město \"Ma'arija\" zmiňované v Talmudu. Už tehdy se zde uvádělo jako význačné pěstování oliv. Francouzský cestovatel Victor Guérin koncem 19. století popisuje Maghar jako velkou vesnici s cca 1200 obyvateli, rozdělenou do samostatných čtvrtí pro Drúzy, muslimy a křesťany.\n\nMaghar byl dobyt izraelskou armádou v rámci Operace Chiram během války za nezávislost v říjnu roku 1948. Podle jiného zdroje obsadili Izraelci vesnici už 10. května 1948. Maghar pak nebyl, na rozdíl od mnoha jiných arabských vesnic dobytých Izraelem, vysídlen a zachoval si svůj arabský, respektive arabsko-drúzský ráz.\n\nV roce 1956 byl Maghar povýšen na místní radu (malé město). V obci se nacházejí dva křesťanské kostely, 2 mešity a drúzské svatyně. Vzdělávací systém sestává ze čtyř základních škol a dvou středních škol. V Magharu se koná festival arabské a hebrejské poezie. Významnou součástí místní ekonomiky zůstává zemědělství, zejména produkce oliv. Velká část obyvatel je zaměstnána v izraelských bezpečnostních složkách (armáda, policie) nebo dojíždějí za prací.\n\nSoužití mezi zdejšími náboženskými komunitami bylo narušeno počátkem roku 2005, kdy skupina Drúzů napadla místní křesťany. 2000 arabských křesťanů muselo dočasně z města prchnout. Izraelské úřady označily události za pogrom. Násilnosti vyvolala falešná zpráva o tom, že místní křesťanský mladík umístil na internet pornografické fotografie nahých drúzských dívek. Křesťané obvinili izraelskou policii, že nezasáhla proti násilí včas. V průběhu násilnosti bylo 7 lidí zraněno a 70 obchodů vyrabováno. Drúzové poničili fasádu místního křesťanského kostela.\n\nMaghar je jazykově zcela arabským městem. Podle údajů z roku 2005 tvořili arabsky mluvící izraelští Drúzové 57,6 %, arabští křesťané 21,8 % a arabští muslimové 20,5 % populace. Jde o středně velké sídlo městského charakteru. K 31. prosince 2017 zde žilo 22 300 lidí.\n\n"}
{"id": "512154", "url": "https://cs.wikipedia.org/wiki?curid=512154", "title": "Infekční myokarditida housat", "text": "Infekční myokarditida housat\n\nInfekční myokarditida housat je onemocnění housat s akutním průběhem a vysokou mortalitou (až 60 %). Za původce onemocnění je považován blíže neklasifikovaný reovirus. Zatím existuje nejednotnost v názorech, zda se jedná o samostatné onemocnění s reovirovou etiologií nebo zda je to jedna z možných forem parvovirózy housat a reovirus je kontaminantou. \n\nInfekce se přenáší vejcem od infikovaných hus na potomstvo a dále se šíří horizontálně při líhnutí housat a v prvním týdnu jejich života. Onemocní jen housata do konce 3. týdne věku, která nejsou chráněna protilátkami od matek; u starších housat již existuje věková rezistence. Nejčastěji po 1. týdnu života se pozoruje náhlé zvýšení počtu nemocných housat a častější úhyny. Housata vykazují netečnost, nechutenství (anorexii), dýchací potíže, mají hlenem slepená oční víčka a výtok z nosu, kterého se snaží zbavit potřásáním hlavy, a více pijí. Kromě obtížné a nekoordinovaná chůze se mohou také pozorovat křeče končetin, ojediněle vodnatý průjem. K náhlým úhynům dochází během 1-2 dnů. Přežívající housata zaostávají v růstu. V průběhu nemoci často dochází ke komplikacím v důsledku sekundární infekce bakteriemi anebo plísněmi.\n\nPři pitvě se pozoruje dehydratace, vyhublost a perikarditida (zánět osrdečníku). Srdce bývá rozšířené, srdeční hrot zakulacený a myokard je ochablý, šedožlutě zbarvený. \n\nDiagnostika onemocnění je založena na klinickém a pitevním nálezu, podloženém izolací a identifikací původce. Pozor na možnost všeobecného výskytu reovirů a to i u klinicky zdravých housat! Odlišit se musí zejména parvoviróza housat a mor kachen, dále salmonelózy, mykotoxikózy i jiné intoxikace.\n\nVzhledem k nevyjasněné etiologii jsou léčebná i preventivní opatření spíše obecného charakteru. K potlačení sekundárních bakteriálních infekcí se používají antimikrobiální látky. Preventivně se doporučuje zlepšení hygieny chovu a dodržování všech opatření bránících zavlečení a šíření infekce v chovech. Imunoprofylaxe (ochranné očkování) nebyla zatím rozpracována.\n"}
{"id": "512155", "url": "https://cs.wikipedia.org/wiki?curid=512155", "title": "Malabsorpční syndrom drůbeže", "text": "Malabsorpční syndrom drůbeže\n\nMalabsorpční syndrom drůbeže je závažné onemocnění zejména výkrmových kuřat (ale i kuřic nosného typu, krůt a perliček), charakterizované růstovou nevyrovnaností hejna, průjmem, chudokrevností, poruchami opeření a dalšími klinickými i patologickými nálezy svědčícími o poruše minerálního anebo vitaminového metabolismu.\n\nPůvodce není doposud jednoznačně definován. U kuřat a krůťat s příznaky zakrslosti byly ve střevním traktu prokázány astro-, adeno-, korona-, toga-, parvoviry i jiná agens, dosud neidentifikovaná. Nejčastěji se ale uvádí reovirové příčiny. Předpokládá se komplexní vliv infekčních a neinfekčních faktorů, působících rozdílnou vahou a v různých kombinacích, z čehož vyplývá velká variabilita klinických i patologických příznaků. \n\nZa důležitý predispoziční faktor se považuje nedostatečná pasivní imunita u vylíhnutých kuřat proti imunosupresivním infekcím, jako jsou infekční burzitida, Markova nemoc nebo infekční anémie kuřat. To umožňuje nejen časnou infekci kuřat těmito viry, ale i dalšími patogenními agens včetně stresových faktorů vnitřního i vnějšího původu (nedostatečná hygiena, přeskladnění hal a jiné stresory prostředí). \n\nVe většině případů dochází k narušení sliznice střeva, snížení příjmu živin a poškození pankreatu. Zánět a následná blokáda vývodů pankreatu omezuje jeho funkce. Exokrinní nedostatečnost pankreatu vede k poruchám trávení, nadměrnému vylučování tuku trusem (steatorea) a nedostatečné absorpci vitamínů rozpustných v tucích. Omezené vstřebávání vitamínu D a nedostatek vápníku se projevuje změnami kostí. Vznikající klinický syndrom může být komplikován gangrenózní dermatitidou.\n\nKlinický obraz je kombinací různě intenzivně vyjádřených symptomů hypovitaminóz A, D a E, deficiencí minerálních látek (Ca a P) a reovirové artritidy. V postiženém hejnu kuřat nebo krůťat se pozoruje nedostatený růst v období mezi 2.-4. týdnem věku (výskyt 5-20 % zakrslíků), zvětšený objem dutiny tělní, žlutohnědý hlenovitý průjem se zbytky nestráveného krmiva ve výkalech, kulhání, rachitida, ztráta pigmentace kůže, běháků i zobáku a abnormální vývoj peří, pro které se někdy používá označení „helikoptérová nemoc“. Spotřeba krmiva zůstává většinou nezměněna, ale je zhoršené využití (konverze) krmiva. \n\nVariabilita klinických příznaků ovlivňuje také pitevní nález. Nacházet se mohou zánět žaludku a střev, atrofie pankreatu a centrálních lymfatických orgánů, rachitida, tibiální dyschondroplasie, nekróza hlavy kosti stehenní, artritidy a osteoporóza. \n\nDiagnostika malabsorpčního syndromu je vzhledem k nevyjasněné a pravděpodobně i multifaktoriální etiologii obtížná. Anamnéza, klinické příznaky a pitevní nález umožňují jen předběžnou diagnózu. Ke stanovení konečné diagnózy napomáhají mikrobiologické vyšetření, kontrola imunitního stavu hejna, hygieny, krmení a podmínek chovu. Případné pozitivní virové izolace se musí hodnotit opatrně. Nutné je odlišení hypovitaminóz (A, B, D a E), deficience minerálních látek (Ca, P, selen, mangan a zinek), reovirové artritidy, retikuloendoteliózy a kokcidióza.\n\nKauzální léčba není známa, spíše se řídíme podle klinického obrazu. Aplikovat se mohou vitamíny a minerální látky, v případě mikrobiálních komplikací se podávají antibiotikum a chemoterapeutika ke snížení ztrát. Preventivně bývá účinná imunizace rozmnožovacích chovů proti imunosupresivním infekcím. Vyžaduje se také odpovídající zoohygiena, správné krmení, dodržování koncentrace zvířat na plošnou jednotku, kontrola mikroklimatu a dezinfekce hal před naskladněním kuřat. Vzhledem k předpokládané reovirové etiologii napomáhají opatření bránící zavlečení nákazy do odchovu.\n"}
{"id": "512163", "url": "https://cs.wikipedia.org/wiki?curid=512163", "title": "Krasobruslení na olympijských hrách", "text": "Krasobruslení na olympijských hrách\n\nKrasobruslení na Olympijských hrách se poprvé představilo v roce 1908, kdy bylo stejně jako roku 1920 součástí Letních olympijských her. Od roku 1924 je pravidelnou součástí Zimních olympijských her. ZOH 2010 ve Vancouveru jsou celkově 23. krasobruslařskou olympijskou soutěží.\n\"• – oficiální soutěž.\"\n\n\"Aktualizace po Zimních olympijských hrách 2018.\"\n\n\n"}
{"id": "512165", "url": "https://cs.wikipedia.org/wiki?curid=512165", "title": "František Josef Battenberský", "text": "František Josef Battenberský\n\nFrantišek Josef Battenberský (24. září 1861 – 31. července 1924) byl německý princ z morganatického rodu Battenbergů (vedlejší linie dynastie Hesenských).\n\n\"Franz Joseph Karl Alexander Ludwig von Battenberg\" se narodil 24. září 1861 v italské Padově jako pátý a poslední potomek prince Alexandra Hesensko-Darmstadského a hraběnky Julie von Hauke. Jméno získal po svém kmotru Františku Josefovi I., císaři rakouském. V zemi svých předků, Německu však z důvodů neoblíbenosti morganatického rodu Battenbergů na tamním území nevyrůstal. Později ale, stejně jako jeho starší bratři, i František Josef vystudoval vojenskou akademii v Postupimi. Dětství trávil především v Itálii, Francii a málokdy ve Vídni a Londýně.\n\nRod Battenbergů byl výsledkem morganatického manželství, ale i přesto byli jeho členové velice uznáváni (především díky úzkým vazbám se Spojeným královstvím - Františkův bratr Jindřich Mořic se oženil s princeznou Beatrix, dcerou královny Viktorie). Battenbergové byli velice známí pro svůj dobrý vzhled, šarm, inteligenci a co je možná nejdůležitější, pro jistou politickou neutralitu, která jim vynesla mnoho prospěchu od členů ruské carské rodiny.\n\nV roce 1878 zvolila bulharská elita a evropské mocnosti pod silným vlivem Ruského impéria Františkova bratra Alexandra I. Josefa knížetem obnoveného autonomního Bulharského státu. Během srbsko-bulharské války bojoval František Josef v prvním jízdním pluku bulharské armády jako velice úspěšný generál. Po vojenském převratu v roce 1886 byli František Josef i s bratrem Alexandrem zatčeni a nuceni uprchnout ze země. Po skončení revoluce a náhlé smrti Alexandra I. byl František Josef pokládán za hlavního následníka bulharského trůnu. Ten ale, na rozdíl od svých bratrů, projevoval větší zájem o akademické a vědecké vzdělání, než o vojenskou kariéru, a bulharský trůn odmítl.\n\nPo odmítnutí bulharské koruny se František Josef začal plně věnovat svému akademickému vzdělání. V roce 1894 se na rodinné sešlosti v Londýně setkal s Consuelo Vanderbilt, dědičkou velké americké železniční společnosti, členkou prominentní zbohatlé americké rodiny Vanderbiltů. Okouzlen požádal Consuelo o ruku. Ta jej však odmítla a z nevysvětlitelných důvodů jím později hluboce opovrhovala, i přes nesouhlas své matky.\n\nO dva roky později, v listopadu 1896 se František Josef během pobytu ve Francii u svého bratra Ludvíka Alexandra setkal s Annou Marií Antonií Petrović-Njegoš, princeznou černohorskou, dcerou knížete a později krále Černé Hory, Nikoly I. Petroviće-Njegoše. Anna jím byla údajně velmi okouzlena; František Josef také podlehl půvabu, šarmu a inteligenci slovanské princezny. Během podzimního odpoledne si malá skupinka, tvořená britskou královnou Viktorií Hannoverskou, kněžnou Alicí Battenberskou, princeznou Annou a Františkem Josefem a hrstkou dalších členů královských rodin vyrazila na projížďku do La Turbie, aby zhlédli tamější cameru obscuru. Jenže zatím co šli všichni do kabiny camery obscury, Anna s Františkem se nenápadně vytratili a již pár týdnů poté Františkův bratr Ludvík veřejnosti oznámil zasnoubení princezny Anny a Františka. Touto správou byla velmi potěšena královna Viktorie, členové ruské carské rodiny, ale především Annini rodiče.\n\nAnna a František Josef dostali požehnání nejen Anniných rodičů, ale také od královny Viktorie a ruského cara Mikuláše II. a carevny Alexandry Fjodorovny. 18. května 1897 za přítomnosti celé černohorské královské rodiny a také mnohých významných zahraničních hostů se František Josef v Cetinje s princeznou Annou oženil. Tato svatba byla velkou slavnostní událostí, srovnatelnou se svatbou Annina nejstaršího bratra, černohorského korunního prince Danila Alexandra s vévodkyní Juttou Meklenbursko-Střelickou. Svatební obřady Anny a Františka byly dva, jeden pravoslavný a druhý protestantský. Jako symbol lásky ke své nové ženě přijal František Josef jméno \"Miomir\", přestože nekonvertoval k pravoslavnému vyznání. Princezna Anna jej však do konce života neoslovoval jinak než jménem \"Franc\".\n\nFrantiškova žena Anna dostala od ruského cara věno jeden milion rublů, část peněz si s Františkem Josefem nechali, část Anna darovala své rodině a většina šla na stavbu jejich soukromých rezidencí na jihu Černé Hory a ve Švýcarsku.\n\nPřestože se Anně s Františkem Josefem nikdy nepodařilo zplodit děti, jejich život byl naplněn láskou a spokojeností.\n\nNecelý půlrok po svatbě byl František Josef jmenován generálním guvernérem na politicky neklidném řecko-tureckém ostrově Kréta, odkud se vrátil až v zimě. Toto odloučení bylo pro novomanžely velmi skličující. Po Františkově návratu žili novomanželé ve své nové vile v malé horské vesničce Mala Gorana na jihu Černé Hory, nedaleko města Ulcinj, kde žili krásným idylickým životem a rádi přijímali společnost tamějších venkovanů.\n\nPřed první světovou válkou se manželé přestěhovali do německého Darmstadtu, kde pobývali v zámečku Prinz Emils Garten. Avšak po začátku války jim Františkův strýc Ernest Ludvík doporučil zůstat v průběhu války mimo Německo. Anna s Františkem odešli tedy do Itálie na dvůr Anniny sestry princezny Eleny Alexandry, která jako manželka Viktora Emanuela III. byla italskou královnou. Avšak po vstoupení Itálie do války se manželé ocitli v trvalém exilu a usídlili se ve svém dvoupatrovém bytě ve Švýcarsku, kde František Josef pokračoval ve svém akademickém vzdělání a jistou dobu také působil jako přednášející profesor na soukromé vysoké škole. Po té spoustě cest po Evropě po odchodu z Černé Hory a po nákladných vyřizováních dokladů v exilu se Anna s Františkem Josefem ocitli ve značné finanční nejistotě. Avšak záchranou pro ně byl Annin umělecký talent.\n\nPrinc František Josef Battenberský zemřel 31. července 1924 v Territet nedaleko Montreux ve Švýcarsku. I když se s ním nikdy nesetkala, jeho neteř Edwina Mountbatten mu opakovaně během svého života posílala finanční příspěvky. Tak to pokračovalo i po Františkově smrti, kdy Edwina posílala peníze i jeho vdově Anně, a to až do Edwininy smrti v roce 1960.\n\nFrantišek Josef byl pohřben na hřbitově v Montreux. V roce 2011 byly jeho ostatky převezeny na královské pohřebiště v Cetinje, kde odpočívá v bílé mramorové hrobce po boku princezny Anny.\n\nŘád Petrovićů-Njegošů\nŘád knížete Danila I.\nBathský řád\nŘád železné koruny\nŘád italské koruny\nŘád svatého Jiří\nŘád Františka Josefa\n"}
{"id": "512173", "url": "https://cs.wikipedia.org/wiki?curid=512173", "title": "Rotavirové enteritidy ptáků", "text": "Rotavirové enteritidy ptáků\n\nRotavirové infekce jsou častou příčinou enteritid a průjmů u širokého okruhu savců včetně člověka. Jejich rozšíření je celosvětové. U drůbeže byly rotavirové enteritidy poprvé diagnostikovány v roce 1977 a podobně jako u savců jsou spojovány s výskytem průjmu; rotaviry byly ale prokázány i u zdravých ptáků. Závažný hospodářský problém představují zejména v chovech krůt a to pro zvýšenou mortalitu a růstovou nevyrovnanost rekonvalescentních hejn. Některé rotaviry savců mají určitou schopnost překračovat druhové bariéry; u ptačích rotavirů však není známo, zda mohou infikovat člověka či naopak. Rotaviry krůt a bažantů jsou ale přenosné na kura domácího.\n\nRotaviry tvoří samostatný rod \"Rotavirus\" v čeledi \"Reoviridae\". Morfologicky se podobají orthoreovirům, ale liší se od nich sérologicky. Intaktní rotavirové partikule dosahují velikosti 65-75 nm a jejich kapsida je dvouvrstevná. Vnější obal kapsidy někdy chybí a vznikají tak neinfekční partikule o velikosti 55-60 nm. Hustota obou typů partikulí v CsCl je přibližně 1,36, resp. 1,38 g/ml. Genom savčích i ptačích rotavirů obsahuje dvouvláknovou RNA segmentovanou na rozdíl od orthoreovirů do 11 úseků. RNA ptačích a savčích rotavirů se liší velikostí a odlišnou elektroforetickou pohyblivostí segmentu č. 5. Rotavirové partikule s dvouvrstevnou kapsidou obsahují nejméně 8 strukturálních polypeptidů.\n\nRotaviry se replikují v cytoplazmě infikovaných buněk. Vznikající viriony se shromažďují v dilatovaných cisternách hrubého endoplazmatického retikula a pučením přes membránu hladkého endoplazmatického retikula získávají obal. Z buněk se uvolňují buněčnou lýzou.\n\nPomocí imunofluorescenční techniky a elektroforetické pohyblivosti RNA segmentů v polyakrylamidovém gelu (SDS-PAGE) byly živočišné rotaviry klasifikovány do několika skupin. Ptačí rotaviry, které mají stejný skupinově specifický antigen A jako savčí rotaviry, tvoří společně skupinu A a představují tzv. konvenční rotaviry. To prakticky znamená, že např. k detekci ptačího rotaviru této skupiny se mohou použít savčí antiséra a naopak. Výraznější homologní reakce však svědčí o užší sérologické příbuznosti navzájem mezi ptačími než mezi ptačími a savčími rotaviry. Rotaviry postrádající antigen A se označují jako „atypické“ rotavirusy. Zatím pouze u ptáků (krůty, kur, bažanti) byly identifikovány dvě antigenně odlišné skupiny těchto atypických rotavirů, z nichž jedna se označuje jako skupina D (někdy také jako rotavirus-like viry nebo para-rotaviry) a druhá zatím zůstává neklasifikována.\nObecně jsou rotaviry stabilní při pH 3, rezistentní na tuková rozpouštědla a poměrně labilní za přítomnosti 1 M chloridu magnézia. \n\nRotavirové infekce se obtížně prokazují běžnými technikami. Nejvhodnější je zatím biologický pokus na krůťatech nebo kuřatech. Zatím nejsou zprávy o kultivaci ptačích rotavirů v inkubovaných slepičích vejcích. V pokusech in vitro se používají buněčné kultury připravené z kuřecích ledvin nebo kuřecích embryonálních jater. Izolace krůtích konvenčních rotavirů je také možná v buněčné linii MA104 z fetálních opičích ledvin. K úspěšné kultivaci v buněčných kulturách je většinou nezbytné předchozí opracování inokula trypsinem i jeho přítomnost v kultivačním médiu. Trypsin pravděpodobně ovlivňuje infekciozitu rotavirů in vitro nebo adsorpci viru na buněčný povrch a jeho penetraci do buňky. \n\nPřirozeným hostitelem rotavirů jsou krůťata, kuřata, bažanti, perličky, holubi a kachny. Byly také zjištěny u agapornisů. Rotaviry byly prokázány elektronopticky v jejich výkalech anebo střevním obsahu, přičemž množství partikulí u ptáků s průjmem bylo mnohonásobně vyšší než u klinicky zdravých.\n\nK přenosu infekce dochází horizontálně kontaktem s infikovaným trusem (kontaminace krmiva, vody, podestýlky, technologie hal aj.). Výkaly si zachovávají infekčnost v prostředí až po několik měsíců. Vertikální přenos zatím nebyl prokázán, ale vzhledem k častějšímu výskytu enteritid u mladších věkových kategorií drůbeže jej nelze vyloučit. Připouští se také možnost kontaminace vaječného obsahu přes trusem znečištěnou skořápku, případně zavlečení infekce do líhní tímto způsobem. Stav virusonosičství nebo existence biologických vektorů nejsou známé.\n\nRotaviry se pomnožují v cytoplazmě enterocytů střevního traktu. Infikovaná drůbež tvoří za 4-5 dní po infekci humorální protilátky, které ale nezabraňují reinfekci rotaviry ani vzniku enteritidy, podobně jako u savců. Pravděpodobně důležitější bude lokální imunita ve stěně střevní. Infikované nosnice přenášejí transovariálně (před vaječník) protilátky na líhnutá mláďata, ale ani ta nejsou chráněna před infekcí.\n\nInkubační doba po experimentální infekci krůťat a kuřat je 2-5 dnů.\n\nPříznaky rotavirové infekce nejsou nijak výrazné, často probíhají subklinicky. Zpravidla onemocní drůbež mladší, klinické příznaky přetrvávají asi 10-14 dní a většina zvířat se spontánně uzdraví do 6.-8. týdne věku. Postižená drůbež bývá neklidná, shlukuje se, požírá podestýlku a často si ozobává obstipovanou kloaku i znečištěné peří kolem ní. Příjem krmiva je snížen, v hejnu se vyskytuje větší počet zakrslíků a hmotnostní přírůstky jsou nižší. Hlavním příznakem je vodnatý až profúzní průjem, který zhoršuje kvalitu podestýlky i mikroklima hal. V některých případech, zejména u krůťat a bažantů, je i zvýšená mortalita (1-70 %). Morbidita bývá obvykle vysoká.\n\nDominujícím nálezem při pitevním vyšetření je zvýšené množství tekutiny a plynu ve střevním traktu. Sekundárně se mohou zjišťovat dehydratace, anémie, obstipace anebo zánět kloaky, přítomnost podestýlky v žaludku, dermatitidy a nálepy trusu na plantární ploše prstních polštářků.\n\nNejvhodnějším způsobem diagnostiky rotavirových infekcí je elektronoptický průkaz viru ve výkalech nebo střevním obsahu. Izolace rotavirů je obtížná a někdy i po aktivaci trypsinem neúspěšná. Identifikace izolátu se provádí také imunofluorescencí, technikou ELISA nebo neutralizačním testem, případně elektroforeticky v PAGE. Protilátky proti rotavirům jsou u drůbeže velmi rozšířené, proto sérologické vyšetření komerčních chovů je z diagnostického hlediska nedostačující. Komerčními testy pro detekci savčích rotavirů lze u ptáků detekovat pouze rotaviry skupiny A.\n\nDiferenciální diagnostika: je nutné odlišit jiné příčiny enteritid a průjmů virového původu (reoviry, koronaviry, enteroviry, togaviry, astroviry). Z dalších možných příčin enterálních onemocnění přicházejí v úvahu protozoární (kokcidie, kryptosporidie, hexamita) i bakteriální infekce (salmonely), dále různé intoxikace a nutriční deficience. Střevní onemocnění mají zpravidla komplexní etiologii, na které se mohou podílet infekční i neinfekční agens současně.\n\nZnalosti o rotavirech a rotavirových infekcích u drůbeže jsou zatím nedostatečné. Proto kontrola jejich výskytu spočívá v uplatňování obecných zásad pro ochranu chovů před nákazami, zejména v hygieně a sanitaci prostředí. Terapie ani vakcinace nejsou známé.\n"}
{"id": "512174", "url": "https://cs.wikipedia.org/wiki?curid=512174", "title": "Nicolas Remy", "text": "Nicolas Remy\n\nNicolas Remy alias Rémy a Remigius - (1530-1612, podle některých zdrojů 1616) byl francouzský soudce, který proslul jako inkvizitor a lovec čarodějnic srovnatelný s Jeannem Bodinem a de Lancrem.\n\nOd dětství jej provázely zázraky (bez úrazu dopadl na zem z pětimetrové výšky, předpovídal počasí...). V rodném Lotrinsku vystudoval teologii a práva, mluvil latinsky, řecky, anglicky a německy. Po studiu práv na univerzitě v Toulouse Remy praktikoval se souhlasem církve v Paříži 1563 - 1570. Roku 1575 byl jmenován tajemníkem vévody Karla III. Lorraine. Byl katolíkem, ale sám knězem nebyl. Jednou či dvakrát ženatý. Na začátku jeho kariéry soudce byl jeden z jeho oblíbených synů údajně zabit v pouliční bitce po prokletí od staré žebračky, které odmítl dát almužnu. Tento incident v roce 1582 odstartoval jeho pozdější kariéru inkvizitora. Byl to mimořádně vzdělaný člověk, který naprosto věřil v to, co dělá. V roce 1592 odešel do důchodu a přestěhoval se, aby unikl moru.\n\nPohřbena byla údajně jen prázdná rakev, neboť se prokázalo i jeho spojení s ďáblem – což potvrdilo i v roce 1912 objevené písemné svědectví italského mnicha a žáka Nicolase Remyho, Francesca Maria Guazza (svému učiteli dal před smrtí rozřešení a připravil jeho tělo do rakve). Jeho dopis je uložen ve vatikánském archivu.\n\nRemy je autorem množství básní a několika knih o historii, ale známý je hlavně jako autor spisu \"Compendium Maleficarum\" (zveřejněné v Lyonu v roce 1595), ve kterém uvádí nejen všechny způsoby zjevování ďábla, ale slovem do všech detailů vyobrazil i jeho přirození - to bylo na konci rozštěpené do tvaru dvou hadů, takže rohatý prý mohl smilnit současně se dvěma ženami. Nicolas Remy rovněž popsal obrácený kříž, jenž měl ďábel vytetovaný na dolní části zad a dále vylíčil řetěz mateřských znamének na zádech připomínající prý podobu jeho obličeje. A v neposlední řadě v této knize detailně uvádí vzory smluvních textů mezi zplnomocněncem pekla Asmodeem a jeho čaroději.\n\nKniha byla několikrát přeložena do němčiny a nakonec nahradila \"Malleus Maleficarum\" jako nejuznávanější příručku pro lovce čarodějnic v některých částech Evropy.\n\nRemy je zodpovědný za smrt více než devíti set osob v čarodějnických procesech mezi lety 1582 a 1592.\n\nV roce 1988 byl Nicholas Remy zobrazen jako vlkodlak, který byl naživu od dob inkvizice, v televizním seriálu \"Vlkodlak\".\n\n"}
{"id": "512175", "url": "https://cs.wikipedia.org/wiki?curid=512175", "title": "Povinná jízda", "text": "Povinná jízda\n\nPovinná jízda je jedna z disciplín v krasobruslení, kterou bruslař musí absolvovat povinně.\n\nPovinná jízda se skládá z předem nasmlouvaných prvků hodnocených nominálními hodnotami. Tedy účastníci mají příkladně právo si zvolit pouze jednu osmnáctibodovou kombinaci případně, když se nepovede nebo ji není kam zařadit z hlediska uměleckého dojmu, mohou ji rozložit do několik jednodušších prvků.\n"}
{"id": "512176", "url": "https://cs.wikipedia.org/wiki?curid=512176", "title": "Sulfid antimonitý", "text": "Sulfid antimonitý\n\nSulfid antimonitý (chemický vzorec SbS \"nebo někdy zkráceně jen SbS\") je pevná látka, velmi málo rozpustná ve vodě, ovšem dobře rozpustná v roztocích rozpustných sulfidů nebo hydrogensulfidů. Se silnými kyselinami reaguje za vzniku antimonitých solí a uvolnění sulfanu, který způsobuje silný zápach po zkažených vejcích. V hydroxidech se rozpouští za vzniku antimonitanů. Na vzduchu hoří za vzniku oxidu antimonitého SbO a oxidu siřičitého SO. Je to redukční činidlo, které se oxiduje za vzniku sloučenin Sb.\n\nVyskytuje se ve dvou krystalických modifikacích a to kosočtverečné (\"ortorombické\"), která má šedou barvu, a amorfní, která má žlutou barvu. Šedá modifikace je běžnější a údaje v postranním sloupci jsou uváděny pro ní (pokud není uvedeno jinak). V šedé modifikaci se v přírodě nachází jako minerál antimonit (stibnit).\n\nAtomy antimonu jsou se sírou vázány do struktury adamantanové klece, což znamená, že z každého atomu antimonu vychází 3 vazby na atomy síry a každý z těchto atomů síry se váže na jiný atom antimonu. Dalo by se říci, že každý atom antimonu je provázán s třemi dalšími atomy antimonu pomocí „sirných můstků“. Z tohoto důvodu je vhodnější zapisovat vzorec sulfidu antimonitého jako SbS a nikoliv SbS i když tento zápis není špatný, ale nevystihuje správné prostorové uspořádání molekuly.\n\nČistý sulfid antimonitý lze připravit reakcí chloridu antimonitého SbCl s thioacetamidem CHCSNH v ethanolu nebo kyselině octové.\n\nNebo ho lze připravit spalováním práškovitého antimonu se sírou:\nLaboratorně ho lze jednoduše připravit srážením antimonité soli roztokem rozpustného sulfidu nebo sulfanem:\n\nJako minerál byl sulfid antimonitý znám od starověku a používal se jako černý make-up pro barvení obočí a očních víček. Dnes se využívá jako přísada v zápalkách, pyrotechnice, do rubínově červených skel, jako barvivo na umělé hmoty a jako zpomalovač hoření.\n\nSulfid antimonitý je polovodič s vysokou citlivostí na světlo a byl použit v televizních kamerách a jiných optoelektronických zařízeních.\n"}
{"id": "512178", "url": "https://cs.wikipedia.org/wiki?curid=512178", "title": "Eduard Antoch", "text": "Eduard Antoch\n\nEduard Antoch byl československý reprezentant ve veslování. V roce 1956 byl členem vítězné posádky osmiveslice s kormidelníkem na ME a členem posádky stejné lodi na olympijských hrách v Melbourne, kde byla československá osmiveslice s posádkou Josef Švec, Jan Jindra, Stanislav Lusk, Josef Věntus, Eduard Antoch, Jan Švéda, Ctibor Reiskup, Zdeněk Žára a kormidelník Miroslav Koranda vyřazena v semifinále a obsadila celkové 6. místo.\n"}
{"id": "512180", "url": "https://cs.wikipedia.org/wiki?curid=512180", "title": "Elektrický výboj", "text": "Elektrický výboj\n\nElektrický výboj je elektrický proud v plynu nebo plazmatu. Vzniká při dodání energie do plynu (konkrétně při ionizaci či průraznému napětí), protože samotný plyn vodivý není. Dělí se na výboj samostatný a nesamostatný, nesamostatný zaniká ihned po odebrání ionizátoru, zatímco ten samostatný se udrží i bez ionizátoru. Při samostatném výboji vzniká plazma. Dochází k ionizaci nárazem – elektrony nebo ionty urychlenými elektrickým polem, případně tepelným pohybem za vysoké teploty. Když výboj zanikne, plazma se přemění zpět na plyn. Do samostatných výbojů patří výboje za normálního tlaku a výboje za sníženého tlaku.\n\nAby došlo k výboji za normálního tlaku, musí být mezi elektrodami velké napětí, či musí být prostor mezi nimi silně ionizovaný.\n\nJiskrový výboj je krátkodobý intenzivní samostatný výboj, který je doprovázen jiskrou. Vzniká za atmosférického tlaku mezi dvěma vodiči o vysokém napětí. V přírodě se vyskytuje jako blesk, v lidském světě ho vytváří například Van de Graaffův generátor či induktor.\n\nKoróna je trsovitý výboj, vzniká v nehomogenním elektrickém poli – například v okolí hrotů, drátů apod. Vzniká také na vedení vysokého napětí jako nežádoucí efekt a způsobuje ztráty, případně rušení televizního a rádiového signálu.\n\nObloukový výboj je samostatný výboj mezi dvěma elektrodami. K jeho vzniku není třeba velké napětí, ale vysoká teplota a proud mezi elektrodami. Začíná vzájemným dotykem obou elektrod, při kterém dojde ke zkratu a průchodem silného proudu se elektrody rozžhaví až na teplotu 5000 °C. Silně ionizovaný plyn pak vede proud i po oddálení elektrod. Obloukový výboj se používá při svářování kovů.\n\nPokud je plyn zředěný (má snížený tlak), dráha iontů mezi dvěma srážkami se zvětšuje a na delší dráze získávají ionty větší energii. Dochází tak snadněji k nárazové ionizaci.\n\nPříklady jsou:\n\nTemný výboj probíhá při nízkých hustotách proudu. Nevydává viditelné záření, ale lze ho zjistit v rádiové oblasti. Při hustotách proudu poblíž horní hranice pro temný výboj prudce roste napětí. Při zápalném napětí plazma přejde do režimu doutnavého výboje a napětí prudce klesne.\n\nDoutnavý výboj slabě svítí, obvykle v červené oblasti. Spektrum závisí na složení. Při nižších hustotách proudu napětí klesá, při vyšších roste.\n\nObloukový výboj probíhá při vysokých hustotách proudu. Svítí velmi jasně a vyzařuje i v oblasti UV. Napětí s hustotou proudu vždy klesá (obloukový výboj má tzv. záporný dynamický odpor).\n\n"}
{"id": "512182", "url": "https://cs.wikipedia.org/wiki?curid=512182", "title": "Gumpoldskirchen", "text": "Gumpoldskirchen\n\nMěstys Gumpoldskirchen je městys a známé vinařské místo v dolnorakouském teplotním pásmu.\n\nGumpoldskirchen sousedí s obcemi Mödling. Guntramsdorf, Gaaden, Pfaffstätten a Traiskirchen. Zastavěné území se rozprostírá v ploché Vídeňské pánvi až po lesní území Anningeru, který se již počítá do Vídeňského lesa.\n\nGumpoldskirchen má podnebí panonské a v slunečném klimatu teplotního pásma. Vliv na zdejší podnebí má také výběžek pahorkovitého Vídeňského lesa se západními obcemi. V Gumpoldskirchenu se nalézá jedna z 250 meteorologických stanic Ústředního ústavu pro meteorologii a geodynamiku.\n\nNa severu Gumpoldskirchen sousedí s obcí Mödling, na západě s Gaadenem, na východě s Guntramsdorfem a na jihu s Pfaffstättenem.\n\n\n\n\nV roce 1971 podle sčítání obyvatel žilo v obci 2804 obyvatel, v roce 1981 2978, 1991 2982, 2001 3233 a v roce 2006 žilo zde 3282 obyvatel.\n\nGumpoldskirchen získal v posledních letech stále vyšší postavení mezi vinařskými obcemi. Ještě na začátku devadesátých let bylo silné lobby proti přistěhovalectví. Protože většina novostaveb se stavěla pod Jižní dráhou, byla dráha jakousi hranicí uprostřed obce. „Nad dráhou“ bylo území vinařů, „Pod dráhou“ bylo území blahobytné společnosti.\n\nFarní kostel svatého Michala je prostorný gotický kostel. Pod kněžištěm je malá hrobka, kterou objevili teprve před několika lety.\n\nZámek německého řádu pochází ze 14. nebo 15. století.\n\nRenesanční stavba byla postavena jako hostinec rychtáře a soudce zednickým mistrem Antonem Preinerem v roce 1559. Markantní jsou arkády, jakož i věž s hodinami. Radnice je charakteristická svou výškou naproti kostelu. Během úředních hodin je možná prohlídka pilířové síně v prvním poschodí. V radnici je ještě také vězeňská cela, které není k prohlídce, protože slouží za skladiště.\n\nPranýř stojící přímo před radnicí, byl podle doloženého nápisu postaven roku 1563. Pranýř symbolizoval trhové právo obce. Byl ale i k potrestání právem - udělením pokuty a přivázáním řetězem.\n\nArchitekt Adolf Loos v roce 1924 postavil poblíž Gumpoldsdorfu dům a jmenoval se původně „Landhaus Spanner“ \"(Vypínací chalupa)\". Dnes se využívá jen „Heurigen“ \"(pod Víchou)\".\n\nGumpoldskirchen je znám kvůli svému vinařství. Obec patří do vinařského teplotního pásma. Pěstují se zde odrůdy Ziertfandler, Rotgipfler, jakož i Veltlín červený raný a Zelený veltlín. V neposlední řadě také Neuburg, vyznačený svou lahodnou chutí.\n\nDnes se najde mnoho „Heurigen“ s pěknými zahradami, takže i cestovní ruch nepřijde zkrátka. Vinaři si však stěžují, že obrat v posledních letech je nižší. Také mnoho turistů přijíždí z Vídně Jižní dráhou. S osobními auty se dá z obce přes vinné ulice dostat jak do Mödlingu, tak do Badenu u Vídně.\n\nVinobraní se koná dvakrát ročně v různých ulicích a těší se velké oblíbenosti.\n\nNejstarší víno Rakouska je bezcelní, od roku 1141 vyráběné nepřetržitě v cisterciánském klášteře Heiligenkreuz.\n\nDoplňkové jsou i některé průmyslové podniky, které se usídlili na východní rovinné části obce. Dlouhou dobu trvalo, než se Gumpoldskirchen stal nádhernou obcí Rakouska.\n\nV Gumpoldskirchenu je velmi mnoho ubytovacích podniků, od těch s prostou snídaní až po ty čtyřhvězdičkové hotely. Informace se dostanou při příjezdu do obce v tak zvaném „Info-Points“, kde jsou informace o hotelích, penzionech a stravovacích zařízení. Turistická kancelář je naproti radnice v \"Bergerhaus\", která byla nedávno opět otevřena.\n\n\n\nDále je velmi hezká stezka např. do Mödlingu, k Chrámu husarů. V Anningeru na Gumpoldskirchenské straně se nachází největší jeskyně Vídeňského lesu – Dreidärrischenhöhle. Je asi 230 metrů hluboká s výškovým převýšením 19 metrů. V jeskyni jsou usídleni různí netopýři, v roce 1983 se část jeskyně zavalila, zaviněno trhacími pracemi blízkého kamenolomu. Do roku 1939 byla jeskyně přístupná prohlídce - v současné době byl vytvořen druhý umělý vstup.\n\n\nV Gumpoldskirchen „Gumpoldskirchner Spatzen“ (založený 1949). Je to dětský sbor, který již několikrát vystupoval v zahraničí, mezi jiným byl již několikrát v Japonsku. Sbor vystupoval již také ve Vídeňské státní opeře. Každoročně má vystoupení v ORF rozhlasu v pořadu Světlo do temnot.\n\nV 16. století byl postavený Bergerův dům, je v držení obce a je k dispozici pro pořádání pravidelných vernisáží a výstav. Mnozí umělci zde vystavují i celý rok.\n\nHostinec „Schwarzer Adler“, je starý hostinec, který byl léta prázdný a pustl, než v devadesátých letech byl originálně obnovený. Najde tam své místo kultura jako čtení, koncerty, kabarety nebo biograf pod hvězdami.\n\nStarý cechový dům byl postavený prokazatelně v roce 1549 na Kirchenplatzu. V komplexu budov je gotický sklep, jako základy pocházející ze 14. století. Od roku 1905 je dům ve vlastnictví rodiny Krugů, kteří od 1970 v době provozují Heurigen.\n"}
{"id": "512187", "url": "https://cs.wikipedia.org/wiki?curid=512187", "title": "Anna Černohorská", "text": "Anna Černohorská\n\nAnna Petrović-Njegoš (18. srpna 1874 Cetinje – 22. dubna 1971 Montreux) byla černohorská princezna, šestá dcera (sedmý potomek) černohorského knížete a později krále Nikoly I. a jeho ženy, kněžny a královny Mileny Vukotić.\n\nPatřila k dynastii Petrovićů-Njegošů a byla členkou černohorské královské rodiny. Sňatkem s knížetem Františkem Josefem Battenberským se stala také členkou rodu Battenbergů (větve dynastie Hesenských) a battenberskou kněžnou.\n\nPrincezna Anna se narodila 18. srpna 1874 v královském paláci v Cetinje, kde vyrůstala se svými některými sourozenci. 22. prosince toho roku byla v Dajbabském klášteře pokřtěna jako Anna Marie Antonie, jejím kmotrem byl srbský kníže Milan IV. Již od dětství měla velké umělecké vlohy. Stejně jako její sestry Zorka, Milica, Anastázie, Marica, Elena a bratr Daniel Alexandr, tak i Anna byla velice brzy poslána na studia do Smolného dívčího institutu v Petrohradu pod záštitu ruské carské rodiny. Zde vystudovala něco z práva a politických věd, malířství a hru na violoncello a stala se velikou oblíbenkyní carevny Marie Fjodorovny.\n\nUměla hovořit výborně rusky, německy a francouzsky, přijatelně ovládala také angličtinu.\n\nV listopadu 1896 se Anna během návštěvy své sestry princezny Milicy a švagra velkoknížete Petra Nikolajeviče v Cimiez ve Francii setkala s pohledným a sympatickým knížetem Františkem Josefem Battenberským, který zde byl hostem britské královny Alexandriny Viktorie Hannoverské. Během podzimního odpoledne si malá skupinka, tvořená královnou, kněžnou Alicí Battenberskou, princeznou Annou a Františkem Josefem a hrstkou dalších členů královských vyrazila na projížďku do La Turbie, aby zhlédli tamější cameru obscuru. Jenže zatím co šli všichni do kabiny camery obscury, Anna s Františkem se nenápadně vytratili a již pár týdnů poté Františkův bratr Ludvík Alexandr veřejnosti oznámil zasnoubení princezny Anny a Františka Josefa. Touto správou byla velmi potěšena královna Viktorie, členové ruské carské rodiny, ale především Anniny rodiče, kníže Nikola s kněžnou Milenou.\n\nRod Battenbergů byl výsledkem morganatického manželství, ale i přesto byli jeho členové velice uznáváni (především díky úzkým vazbám se Spojeným královstvím – Františkův bratr Jindřich Mořic se oženil s princeznou Beatrix, dcerou královny Viktorie). Battenbergové byli velice známí pro svůj dobrý vzhled, šarm, inteligenci a co je možná nejdůležitější, pro jistou politickou neutralitu, která jim přinesla mnoho prospěchů od členů ruské carské rodiny.\n\nAnna a František Josef dostali požehnání nejen Anniných rodičů, ale také od královny Viktorie a ruského cara Mikuláše II. a carevny Alexandry Fjodorovny. 18. května 1897 za přítomnosti celé černohorské královské rodiny a také mnohých významných zahraničních hostů se princezna Anna v Cetinje provdala za knížete Františka Josefa. Tato svatba byla velkou slavnostní událostí, srovnatelnou se svatbou Annina nejstaršího bratra Daniela Alexandra, černohorského korunního prince s vévodkyní Juttou Adolfinou Meklenburskou. Svatební obřady Anny a Františka byly dva, jeden pravoslavný a druhý protestantský.\n\nAnna dostala od ruského cara věno jeden milion rublů, část peněz si s Františkem Josefem nechali, část Anna darovala své rodině a většina šla na stavbu jejich soukromých rezidencí na jihu Černé Hory, v Německu a ve Švýcarsku.\n\nPřestože se Anně s Františkem Josefem nikdy nepodařilo zplodit děti, jejich život byl naplně láskou a spokojeností.\n\nAni ne za půl roku po svatbě byl František Josef jmenován generálním guvernérem na politicky neklidném řecko-tureckém ostrově Kréta, odkud se vrátil až v zimě. Toto odloučení bylo pro novomanžele velmi skličující. Po Františkově návratu žili novomanželé ve své nové vile v malé horské vesničce Mala Gorana na jihu Černé Hory, nedaleko města Ulcinj, kde žili krásným idylickým životem a rádi přijímali společnost tamějších venkovanů.\n\nPřed první světovou válkou se manželé přestěhovali do německého Darmstadtu, kde pobývali v zámečku Prinz Emils Garten. Avšak po začátku války jim Františkův strýc Ernest Ludvík doporučil zůstat v průběhu války mimo Německo. Anna s Františkem odešli tedy do Itálie na dvůr Anniny sestry princezny Eleny Alexandry, která coby manželka Viktora Emanuela III. byla italskou královnou. Avšak po vstoupení Itálie do války se manželé ocitli v trvalém exilu a usídlili se ve svém dvoupatrovém bytě ve Švýcarsku, kde František Josef pokračoval ve svém akademickém vzdělání a jistou dobu také působil jako přednášející profesor na soukromé vysoké škole. Po množství cest po Evropě po odchodu z Černé Hory a po nákladných vyřizováních dokladů v exilu se princezna Anna s knížetem Františkem Josefem ocitli ve značné finanční nejistotě. Avšak záchranou pro ně byl Annin umělecký talent.\n\nPo roce 1917 začala britská královská rodina zavádět změny ve jménech. Z Battenbergů se stali Mountbattenové, z battenberských knížat, velkovévodů a vévodů se stali ve směs vévodové z Barmy – touto změnou prošli všichni kromě Anny a Františka Josefa. Anna stále používala jméno Battenbergů až do své smrti, čímž velice překvapila členy královské rodiny. Láska ke svému manželovi jí nedovolila si jméno změnit.\n\nKníže František Josef zemřel 31. července 1924 v Territet nedaleko Montreux ve Švýcarsku. I když se s ním nikdy nesetkala, jeho neteř Edwina Mountbatten mu opakovaně během svého života posílala finanční příspěvky. Tak to pokračovalo i po Františkově smrti, kdy Edwina posílala peníze i Anně coby battenberské kněžně-vdově, a to až do Edwininy smrty roku 1960.\n\nPo smrti manžela se Anna na krátký čas uchýlila do Bratislavy, poté ke známým do La Valletty na Maltě, avšak již po pár měsících se vrátila zpět do Švýcarska.\n\nPrincezna Anna zemřela 22. dubna 1971 v Montreux. Po řadu let to byla nejstarší žijící princeznou v Evropě.\n\nKromě svého královského původu byla Anna Petrović-Njegoš známá také jako nadaná umělkyně. Během svého života psala a anonymně publikovala značné množství hudebních skladeb, které dosáhly nemalého obchodního úspěchu. Právě zisky z těchto publikací velmi pomohly Anně a jejímu manželovi během exilu ve Švýcarsku. V roce 1899 během tvorby opery nahrála Anna rozsáhlý rozhovor s předním italským skladatelem Pietrem Mascagnim v královském paláci v Neapoli; setkání zprostředkovala Annina sestra Elena.\n\nNejznámějším hudebním počinem princezny Anny je ale černohorská lidová píseň \"Kralj Nikola na umoru\", oslavující Annina otce.\n"}
{"id": "512192", "url": "https://cs.wikipedia.org/wiki?curid=512192", "title": "Heike Hartwigová", "text": "Heike Hartwigová\n\nHeike Hartwigová, rozená Dittrichová (* 30. prosince 1962, Bernburg, Sasko-Anhaltsko) je bývalá východoněmecká atletka, která se věnovala vrhu koulí.\n\nSvé největší úspěchy zaznamenala na halovém mistrovství Evropy. V Pireusu 1985 a v Liévinu 1987 vybojovala bronzové medaile. Na halovém ME 1989 v nizozemském Haagu získala stříbro. Reprezentovala na letních olympijských hrách 1988 v jihokorejském Soulu, kde ve finále skončila šestá.\n\n\n"}
{"id": "512193", "url": "https://cs.wikipedia.org/wiki?curid=512193", "title": "František Borový", "text": "František Borový\n\nFrantišek Borový (31. leden 1874 Praha – 20. březen 1936 Praha) byl český nakladatel.\n\nNarodil se v rodině statkáře z Jílového u Prahy Františka Borového (1844–1907). Jeho otec byl od roku 1877 společníkem MUDr. Alfreda Slavíka (1847–1907) v nakladatelství \"Slavík a Borový\" (1877–1883).\n\nPo maturitě na Akademickém gymnáziu v Praze odešel studovat veterinární lékařství do Vídně, aby v budoucnosti převzal rodinný statek. Pro otcovo onemocnění se ale vrátil domů a studia nedokončil. Nakladatelství převzal jeho bratr Josef, který vystudoval elektrotechniku na pražské technice. Ten ale v roce 1898 náhle zemřel a úřady nedovolily převod nakladatelské koncese na Františka Borového mladšího. Tak byla činnost vydavatelství Fr. Borový přerušena (1898–1912).\n\nAby mohl získat tuto koncesi zpět, nastoupil do nakladatelství Jan Otto, kde pracoval jako účetní a disponent. Současně studoval na pražské technice národní hospodářství a účetnictví. V roce 1912 získal opět vydavatelskou koncesi a v dalším roce ji rozšířil o koncesi knihkupeckou. Firma se ale dostala do ekonomických potíží a v roce 1928 ji převzal Jaroslav Stránský. Původní název nakladatelství ale zůstal zachován . František Borový zůstal ředitelem. Tohoto místa se v roce 1931 vzdal.\n\nS manželkou Františkou, roz. Odlovou (1876–1932) měl dceru Jaroslavu (* 1905). Zemřel 20. března 1936 a je pochován na pražském Vinohradském hřbitově (odd. 20, hrob 162).\n\nZa vedení Františka Borového vycházela v nakladatelství především původní česká tvorba. Dále vydával díla cestopisná a odbornou literaturu. V menší míře vydával i překlady. V roce 1932 přešli do jeho nakladatelství z nakladatelství Aventinum Josef a Karel Čapkové.\n\nNa typografické úpravě vydávaných titulů se podíleli například Vratislav Hugo Brunner, Josef Čapek, František Kysela, František Muzika, Vlastimil Rada nebo František Tichý.\n\n\n\n"}
{"id": "512200", "url": "https://cs.wikipedia.org/wiki?curid=512200", "title": "Černý Potok", "text": "Černý Potok\n\nČerný Potok () je vesnice, část obce Kryštofovy Hamry v okrese Chomutov v Ústeckém kraji. Nachází se v Krušných horách v nadmořské výšce 700–750 metrů. Černý Potok leží při česko-německé státní hranici asi čtyři kilometry jihozápadně od Kryštofových Hamrů, ale nejbližším sousedním sídlem je saské městečko Jöhstadt. Okolí vesnice je osídlené od čtrnáctého století. Její obyvatelé se zabývali především zpracováním železné rudy, která se v okolí těžila v řadě dolů.\n\nČerný Potok vznikl sloučením osad a  Německý název v překladu znamená údolí starostí. V historických pramenech se jméno vyskytuje jen v uvedeném tvaru. Název druhé osady byl odvozen z příjmení \"Bleile\" (zdrobnělina k Blei). V historických pramenech se vyskytuje ve tvarech Pleyl (1787) a Pleil (1846). Název Černý Potok byl zaveden vyhláškou ministerstva vnitra v roce 1950.\n\nVesnice Černý Potok vznikla roku 1949 sloučením osad a , který se nachází v blízkosti státní hranice s Německem. Dějiny obou osad jsou vzájemně provázané a některé historické prameny mezi oběma osadami nerozlišují.\n\nNejstarší osídlení v okolí Černého Potoka, které souviselo se zpracováním železné rudy, je doloženo v polovině čtrnáctého století, kdy zde v blízkosti státní hranice roku 1352 fungoval železný hamr zvaný . Roku 1429 jej zničili husité, ale později byl obnoven a roku 1533 patřil annabergskému měšťanovi Vítu Wertweinovi, který u hamru postavil stoupu. V šestnáctém století zde fungovaly hamry na Černé vodě, na Bílem potoce a železná huť založená Bohuslavem Felixem Hasištejnským z Lobkovic.\n\nRoku 1604 byl majitelem Pleilu Samson Schindler z Hohenwaldu, kterému císař Rudolf II. povolil postavit hamr a vysokou pec. O šest let později hamerní mistr Kryštof Rubner koupil za 4000 kop míšeňských grošů Schindlerův podíl. Podnik, který stával na území Sorgenthalu, se skládal z vysoké pece, hamru, mlýnu a pivovaru. Měl právo vařit a čepovat pivo pro horníky a hutníky a porážet dobytek. Ke statku patřily také železnorudné doly na Kreuzigeru. Polovinu celého podniku koupil pražský měšťan Christian Misslich z Wilmsteinu. Kryštof Rubner však nesplácel kupní cenu, a podnik převzala zpět vdova Dorota Schindlerová. Na počátku třicetileté války probíhaly o majetek soudní spory a majitelé se měnili, až od roku 1627 vše patřilo opět Kryštofu Rubnerovi.\n\nBěhem dalších událostí třicetileté války byl zničen. Na blízkém vřesovišti došlo k vojenskému střetu císařských oddílů s vojskem genrála Banéra, který zde byl poražen. Ke konci války byl však Sorgental obnoven a připadl Andreasu Rubnerovi, synovi Kryštofa Rubnera. Podnik tehdy tvořily dvě vysoké pece, tři kovárny, pivovar, mlýn, pila a obytné budovy. V letech 1654–1667 byl přísečnickým hejtmanem Otto Ihl z Blofeldtu, za něhož stál v Černém Potoku poplužní dvůr a nový hamr na plech.\n\nPrvní písemná zmínka o osadě Pleil pochází až z roku 1787 a nachází se v díle od Jaroslava Schallera. Podle něj ve vsi stálo 23 domů. V Sorgenthalu ve stejné době stálo devatenáct domů s číslem popisným. Obě vesnice patřily k přísečnickému panství.\n\nPřes vesnici vedly obchodní cesty z Kadaně do Saska. V sedmileté válce kolem roku 1758 probíhaly v údolí Černého Potoka boje mezi pruskými husary a chorvatskou pěchotou. U silnice k Přísečnici se dochovala torza dvou hromadných hrobů, z nichž jeden pochází ze sedmileté války a druhý je ještě starší. Místu se říká Husarský hrob a na starých mapách je označen jako \n\nV průběhu osmnáctého století v Pleilu vyrostl nový mlýn na obilí, dvě pily, vyráběla se kyselina dusičná a vitriol a došlo k rozvoji železorudného dolování. V roce 1780 byla v Sorgenthalu založena papírna, která fungovala až do roku 1861, kdy vyhořela a tehdejší majitel výrobu přestěhoval do Chomutova.\n\nRudné žíly byly na lokalitě mezi Černým Potokem a Přísečnicí nalezeny okolo roku 1340. Podle starších zmínek a zprávy z roku 1716 zde byly zaznamenány žíly se stříbronosným galenitem a žíly krevelové. V té době však již byly zcela vytěženy, neboť ani starší pokus o obnovení těžby Šebestiánem z Hasištejna z roku 1583 žádnou rudu nenalezl. Přímo v Černém Potoce byly těženy žíly podobného složení v dole \"Princ Bedřich.\" Zde však byl hlavní získávanou surovinou magnetit. Hlavním důlním dílem na Kremsigeru byla 700 metrů dlouhá dědičná štola \"Ferdinand,\" která ústila u potoka pod místem, kde ho kříží silnice do Vejprt. Odvodňovala velké množství šachet (ale ne všechny), jejichž hloubka se pohybovala od čtyř do čtyřiceti metrů. Většina z dolů produkovala 300 až 1000 tun železné rudy ročně. Z roku 1665 se dochoval záznam o čištění dědičné štoly a v letech 1709 až 1715 bylo ve dvaceti dolech vytěženo asi 3650 tun rudy. Úpadek zdejších dolů začal v polovině devatenáctého století a v roce 1890 se už v žádném dole nepracovalo.\n\nDruhou železnorudnou lokalitou u Černého potoka byl tvořený skarnovou čočkou. Zdejší ruda byla méně kvalitní, protože obsahovala více pyritu a chalkopyritu. Auspannerské doly odvodňovala dědičná štola \"Jan\" dlouhá 400 metrů, která ústila nedaleko štoly Ferdinand na druhé straně potoka. Bylo na ní několik dolů: \"Jan, Červená šachta, Vojtěch\" a \"Čihadlo.\" Největším dolem byla \"Anna\" s roční těžbou 70 až 200 tun v letech 1825 až 1840. Doly na sdílely stejný osud jako doly na Kremsigeru.\n\nNa východ a západ od vesnice (na tzv. Kreuzigeru) se nacházela dvě skarnová tělesa s čočkami magnetitu. Na východní straně fungovala řada dolů, z nichž největší byl \"Andělský hrad\" (roční průměr těžby dosáhl až 500 tun rudy), ve kterém se polovině devatenáctého století těžily i stříbrné rudy. Západní ložisko charakteristické větší přeměnou magnetitu na krevel těžily doly \"Svornost, Víra v boha\" a \"Bílý jelen.\"\n\nPřestože byla většina rudy dodávána do Saska, Kovářské nebo do Kalku, část se jí zpracovávala ve zdejších hamrech. V letech 1559 a 1564 až 1576 byla vydána povolení soukromým podnikatelům ke zpracování železné strusky z hald po bývalé železárně. Další hamry se nacházely mezi Černým Potokem a Kovářskou. Jejich odpadní strusky byly použity při stavbě silnice spojující obě vesnice.\n\nPoloha vesnice ve vysoké nadmořské výšce znemožňuje efektivní zemědělství, a proto většina obyvatel pracovala v dolech nebo v průmyslu. Často docházeli do Vejprt nebo Jöhstadtu. V devatenáctém století se rozvíjela průmyslová výroba nití, krajek a pozamentů, ale drobné textilní zboží se vyrábělo i podomácku. Roku 1861 vyhořela Gelinkova papírna a majitel poté výrobu přestěhoval do Chomutova, kde založil pozdější podnik Dehtochema.\n\nVýznamným zaměstnavatelem bývala Fladerova továrna, kde se vyráběla hasičská technika a která roku 1895 zaměstnávala 150 dělníků. Omezený výrobní program v ní skončil až v šedesátých letech dvacátého století. Později měl v tovární budově nástrojárnu vejprtský podnik Belet a po něm se budova využívala jako autoservis a soustružnická dílna. Kancelářská budova byla koncem dvacátého století přestavěna na restauraci Port Artur. Až do roku 1945 v Černém Potoce bývala dvoutřídní škola.\n\nPoslední pokusy o dobývání železné rudy poblíž silnice do Kovářské podnikl Gustav Göttle z Ústí nad Labem v letech 1904–1913, ale vzhledem k nedostatku peněz nebyly úspěšné. Moderní průzkum ložisek nerostných surovin v okolí Černého Potoka proběhl v letech 1955–1958. Byla při něm nalezena jen drobná ložiska magnetitu bez možnosti ekonomického využití.\n\nČerný Potok, podobně jako řada jiných krušnohorských vesnic v této oblasti na Chomutovsku (např. Kovářská, Měděnec, Horní Halže, Petlery, Údolíčko, Mýtinka, Blahuňov atd.) je také zajímavou mineralogickou lokalitou. V lesích východně od obce, zpravidla na starých haldách a pinkách, lze nalézt ukázky různých minerálů – například fluorit, baryt, křišťál, ametyst i achát.\n\nPři sčítání lidu v roce 1921 zde žilo 483 obyvatel (z toho 237 mužů), z nichž bylo šest Čechoslováků, 471 Němců a šest cizinců. Kromě patnácti evangelíků, jednoho člena církve československé a jednoho člověka bez vyznání patřili k římskokatolické církvi. Podle sčítání lidu z roku 1930 měla vesnice 534 obyvatel: dvanáct Čechoslováků, 507 Němců a patnáct cizinců. S výjimkou osmi evangelíků a 21 lidí bez vyznání se hlásili k římskokatolické církvi. Během obou sčítání byl Černý potok samostatnou obcí, ke které patřila místní část Sorgenthal. V něm v roce 1921 žilo ve 38 domech 279 obyvatel (z toho 132 mužů), kteří byli kromě sedmi Čechoslováků a dvou cizinců německé národnosti. S výjimkou šesti evangelíků patřili k římskokatolické církvi. V roce 1930 měl Sorgenthal 292 obyvatel: sedm Čechoslováků, 273 Němců a dvanáct cizinců. Devět jich bylo bez vyznání, deset se hlásilo k evangelickým církvím a ostatní byli římskými katolíky.\n\nPo zrušení poddanství se roku 1850 z Pleilu stala obec s osadou Sorgenthal. Obě vesnice byly roku 1949 sloučeny do jednoho celku pod názvem Černý Potok. V letech 1869–1890 obec ležela v okrese Kadaň. V letech 1900–1930 patřila do okresu Přísečnice a roku 1950 do okresu Karlovy Vary-okolí. V období 1961–1974 byla částí obce Vejprt a od 30. června 1974 patří ke Kryštofovým Hamrům.\n\nV jižní části vesnice stojí kostel svatého Antonín Paduánského. V blízkosti kostela se nachází pomník obětem válek upravený ze staršího pomníku padlým v první světové válce.\n\n\n\n"}
{"id": "512204", "url": "https://cs.wikipedia.org/wiki?curid=512204", "title": "Lokomotiva 340", "text": "Lokomotiva 340\n\nLokomotiva řady 340 je dvoufrekvenční elektrická lokomotiva na střídavý proud určená pro osobní i nákladní dopravu přes elektrizované hraniční přechody do Rakouska. Lokomotivy vznikly přestavbou starší řady 240, provedenou firmou Škoda Dopravní Technika (tovární typ 47Em). Vyrobeny byly celkem tři kusy, které po roce 2007 přešly do stavu nákladního dopravce ČD Cargo. V současnosti (2017) zajišťují přetahy nákladních vlaků v úsecích Horní Dvořiště – Summerau a České Velenice – Gmünd, případně vozí nákladní vlaky v jejich okolí.\n\nDůvodem přestavby byl fakt, že České dráhy nevlastnily jedinou elektrickou lokomotivu, schopnou přejíždět po nově elektrizovaném přechodu Summerau – Horní Dvořiště. Rakouské železnice jsou totiž elektrizovány střídavou napájecí soustavou 15 kV / 16,7 Hz, zatímco na české straně je střídavá napájecí soustava 25 kV / 50 Hz. Po zahájení elektrického provozu zde proto byla nákladní doprava zajišťována dieselelektrickými lokomotivami řady 770 a 771, osobní doprava pak stroji řady 749. Ačkoliv se původně uvažovalo o přestavbě vycházející z lokomotiv řady 163 nebo 242, jako nejvhodnější byla nakonec zvolena výchozí řada 240. V roce 2001 zadaly ČD přestavbu tří lokomotiv této řady na novou řadu 340 firmě Škoda Dopravní Technika, která ji provedla ve spolupráci s DKV České Budějovice. Samotná přestavba byla realizována v českobudějovickém depu s využitím některých komponentů nově vyvinutých právě firmou Škoda.\n\nNa rekonstrukci byly vybrány stroje 240.049, 055 a 062, jenž byly poté označeny řadou 340 při zachování původních inventárních čísel. První lokomotiva čísla 055 byla přistavena koncem roku 2001. Po přestavbě vyjela jako 340.055 v březnu 2003 a zahájila zkoušky. Na jaře 2004 prošla testováním na zkušebním okruhu v Cerhenicích a od dubna téhož roku byla nasazena do zkušebního provozu v depu České Budějovice. Mezitím proběhlo dokončení druhého stroje 340.049, který prošel zkouškami v Cerhenicích v červnu. Modernizace třetího stroje čísla 062 skončila na podzim 2004 a všechny tři stroje byly následně zařazeny do služby na jihu Čech.\n\nLokomotiva se v mechanické části oproti výchozí řadě 240 liší pouze v detailech. Sklolaminátová lokomotivní skříň zůstala v původním stavu, byl pouze proveden nový antikorozní nátěr ve specifickém modrém schématu a původní halogenová světla nahradily moderní LED. Hlavní změny se týkají především elektrické části, vybavení stanoviště strojvedoucího a další změnou je dosazení systému palubní diagnostiky a elektronického tachografu. Elektřina je odebírána nově pomocí dvou polopantografů, navíc otočených kloubovými rameny k sobě. První stroj 340.055 obdržel tyto polopantografy již v průběhu modernizace, na zbylé dva stroje byly namontovány později. Dosazeny jsou přepojovače obou napájecích systémů a trakčních režimů (na soustavě 15 kV / 16,7 Hz je možné zvolit osobní/nákladní režim). Na rakouské soustavě je výkon lokomotivy omezen na 1 250 kW. Regulaci výkonu tvoří elektropneumatické spínání odboček transformátoru. Lokomotivu pohánějí čtyři stejnosměrné trakční elektromotory, pro každé ze čtyř dvojkolí jeden.\n\nLokomotivy od počátku slouží v depu České Budějovice pro provoz na trati České Budějovice – Summerau. Vozily zde všechny typy vlaků včetně osobních a spěšných, po vyčlenění nákladní divize ČD Cargo v roce 2007 však připadly jí (nově vzniklé SOKV České Budějovice) a dnes se tak s nimi setkáme především v nákladní dopravě. Mezitím zahájil stroj 340.062 dne 17. června 2005 elektrický provoz na trati Rybník – Lipno nad Vltavou. Řada 340 zde ale pravidelně není používána a dopravu vlaků v závislé trakci zajišťuje řada 210. Roku 2010 byl otevřen druhý jihočeský elektrifikovaný hraniční přechod na trati České Budějovice – Gmünd a řada 340 začala být nasazována i zde. Objem dopravy je zde však menší než na dvořišťské trati a tyto lokomotivy dopravují pouze jeden pár vlaků. V GVD 2015 zajišťovala jedna lokomotiva pro České dráhy každou neděli dopravu spěšného vlaku z Českých Budějovic do Gmündu, tento výkon byl ale již po několika měsících zrušen.\n\nV současnosti jsou tak hlavním výkonem těchto lokomotiv přetahy nákladních souprav mezi pohraničními stanicemi Horní Dvořiště a Summerau, kde si vlaky přebírá rakouská strana. Příležitostně se také objeví v čele vlaku až do domovských Českých Budějovic. Vzhledem k očekávanému zahájení nasazování lineckých lokomotiv řady 1116 je ale i tato práce pro české lokomotivy nejistá. \n\n"}
{"id": "512207", "url": "https://cs.wikipedia.org/wiki?curid=512207", "title": "Modální logika", "text": "Modální logika\n\nModální logika je oblast logiky zkoumající logické operace, tzv. modality (modální operátory jsou například „je možné, je nutné, je nemožné“).\n\nPrvní, kdo se začal zajímat o modální logiku, byl Aristotelés, který v rámci své sylogistiky objevil řadu principů modální logiky.\n\nVe středověku toto odvětví dále zkoumal W. Ockham. Analyzoval strukturu modálních výroků a modální sylogistiku.\n\nDalším podnětem pro hlubší zkoumání modální logiky se stala matematická logika, na jejímž základě byly vytvořeny modální logiky trojhodnotové (Jan Lukasiewicz), systém striktní implikace (C. I. Lewis), Lewisovy systémy s šesti neredukovatelnými modalitami, systémy relativní modality (G. H. Wright).\n\nDalší, kdo se zabýval různými formami modalit, byli například H. B. Curry, W. V. Quine nebo W. Ackermann, dosud však obecně teorii modální logiky nikdo nezpracoval.\n"}
{"id": "512209", "url": "https://cs.wikipedia.org/wiki?curid=512209", "title": "Pavián čakma", "text": "Pavián čakma\n\nPavián čakma (\"Papio ursinus\") (angl. Chacma Baboon) je úzkonosý primát z čeledi kočkodanovití. Má tři poddruhy. Žije v Angole, Botswaně, Zambii, Mosambiku, Zimbabwe, Namibii, Lesothu, Svazijsku a Jihoafrické republice. Obývá savany a lesostepi. Dávají přednost členité krajině se skalními oblastmi.\n\nDélka těla u dospělého jedince dosahuje 60 – 120 cm a délka ocasu 46 – 70 cm. Hmotnost u samců je 30 – 50 kg a samic kolem 20 kg. Populace z pouště Kalahari je menšího vzrůstu a hmotnosti než ostatní. Nos tohoto druhu je dlouhý s dobře vyznačeným čelním hrbolem. V týle a na krku tvoří prodloužená srst jakousi hřívu nebo chochol. Ocas je „zlomený“ jako u většiny paviánů. Sedací hrboly mají malé. Jsou pokrytí šedě olivovou až hnědě olivovou srstí. Kůže na obličeji a v oblasti genitálií je černo červená.. Samci mají větší špičáky a nadočnicové oblouky. Dospělý jedinec má 32 zubů.\n\nSvou potravou se řadí mezi všežravce. Jedí oddenky, traviny, kořínky, hlízy, vejce, hmyz a menší obratlovce. S oblibou konzumují plody kigélie, fíkovníků a akácii.\n\nVytvářejí početné skupiny mnoha samců a samic i s 80 jedinci, ojediněle však i skupinu tvořenou pouze jedním samcem se samicemi a potomstvem. Po vyčerpání potravních zdrojů dochází k přesunu. Přes noc hledají útočiště na stromech, skaliskách nebo jiných vyvýšeninách. Mladší samci drží v noci stráž před predátory. Po zemi se pohybují po čtyřech končetinách.\nV tlupě má každý jedinec své přesné postavení. Na vrcholu hierarchie je statný samec, jemuž je podřízeno několik dospělých samců, kteří stádo chrání a v případě potřeby mohou nahradit vedoucího samce. Na dalším stupni stojí samice s mláďaty, nejníže pak jsou „výrostci“. Samice které jsou v říji mají zvláštní postavení a doprovázejí dospělé samce. Všichni samci v průběhu puberty opouštějí rodnou tlupu a hledají své uplatnění v okolních skupinách. Dochází pak k nespočetným bojům o samice, kdy vítěz má právo na páření. Potyčky mohou vést i k usmrcení zvířete. Rodinný vztah ve skupině je matrilineární, samice zůstávají v rodné tlupě. Paviáni čakmy mají též širokou paletu komunikačních kanálů. Hlavní komunikace mezi jedinci je vizuální, např. upřený pohled, vyceňování zubů, vystavování pohlavních orgánů a štěkavým křik k odhánění dravců. K projevům hmatové komunikace patří vzájemná péče o srst, dotýkání se nosy nebo nošení mláďat. Významnou roli představuje i fyzický kontakt při zápasech o samice, ale i kousání samic při udržování sociálních vztahů. Akustická komunikace se skládá z různého vřískání, štěkání a pištění. Chemická komunikace se projevuje především v průběhu říje.\n\nSamice se během říje, která trvá 30 až 35 dnů, páří s jedním nebo více samci. Po 175 až 180 dnech se rodí většinou jedno mládě s růžovou pokožkou a černou srstí, váží asi 1 kg, je zcela závislé na matce do doby, než začne přecházet na běžnou stravu a než se začne pohybovat samo. Odstavena od mateřského mléka bývají mláďata po 14 měsících od narození. Délka intervalů mezi porody je průměrně 18 až 24 měsíců. O mláďata pečují hlavně matky, což spočívá nejen v opatřování potravy, ale i v ošetřování, péči o srst, přenášení, hrách a zábavě. Otcové chrání své potomstvo, zásobují je stravou, úlovky, hrají si s dětmi a pomáhají s jejich transportem při přesunu tlupy. Samice, která přijde o mládě, je rychle připravena k dalšímu páření. U tohoto druhu je vysoká úmrtnost mláďat, způsobená specifickým chováním, jako zabíjení mláďat při stresových situacích nebo mláďat jiného samce za účelem získání jeho samic.\n\nMezi potenciální predátory patří lvi, levharti a lidé. Pavián čakma se ve volné přírodě dožívá průměrně okolo 30 a v zajetí okolo 45 let. Ohrožení paviána čakmy není vysoké, ale v jistých oblastech, jako je například Kapsko, ubývá přirozených míst výskytu. Dochází pak k synantropnímu způsobu života, kdy často přebírají lidský odpad. Paviáni vybírající odpadky hájí své zdroje potravy, což může vyústit v napadení člověka. Tento fakt bývá řešen vybíjením paviánů v blízkosti lidských aglomerací.\n\nDruh pavián čakma se dělí na tři poddruhy:\n\n\n\n"}
{"id": "512214", "url": "https://cs.wikipedia.org/wiki?curid=512214", "title": "Sirný pramen", "text": "Sirný pramen\n\nSirný pramen (také sirovodíkový nebo sulfanový pramen) je speciální druh pramene. Vystupují z něj, podobně jako ze solfatary, sirné plyny. Nejvíce bývá zastoupen sirovodík (sulfan), který je známý svým charakteristickým zápachem; nejčastěji připomíná zkažená vejce či jiné bioplyny.\n\nOdtud pochází pojmenování takovýchto pramenů nelibozvučnými názvy jako jsou \"vajcůvka\", \"smraďavka\" nebo \"prdlavka\".\n\nSulfanové prameny můžeme najít od Beskyd po Pavlovské vrchy a také ve Slavkovském lese v tzv. mofetách.\n\nDříve bylo mnoho sirných pramenů využíváno v lázeňství.\nDnes jsou na východní Moravě v provozu jen lázně v Kostelci u Zlína, Buchlovicích-Smraďavce a v Ostrožské Nové Vsi.\nJiné, dnes už zaniklé, se nacházely např. v Novém Jičíně, Petrově u Strážnice, Sedlci u Mikulova, Vizovicích nebo Zlíně-Malenovicích.\n\n"}
{"id": "512219", "url": "https://cs.wikipedia.org/wiki?curid=512219", "title": "Šibli-Umm al-Ganam", "text": "Šibli-Umm al-Ganam\n\nŠibli-Umm al-Ganam ( שִׁבְּלִי-אֻם אל-עַ'נַם nebo שבלי - אום אל-גנם , الشبلي - أم الغنم‎, v oficiálním přepisu do angličtiny Shibli-Umm al-Ghanam) je místní rada (malé město) v Izraeli, v Severním distriktu.\n\nLeží v Dolní Galileji, v nadmořské výšce 185 metrů na úpatí hory Har Tavor. Sestává ze dvou místních částí: Umm al-Ganam leží na jihozápadním úpatí hory Tavor, na okraji Jizre'elského údolí, respektive jeho podčásti zvané Bik'at Ksulot. Šibli leží na severovýchodním úpatí Tavoru. Z jihu město míjí vodní tok Nachal Tavor, do kterého od Šibli ústí vádí Nachal ha-Šiv'a.\n\nMěsto se nachází cca 90 kilometrů severovýchodně od centra Tel Avivu a cca 40 kilometrů jihovýchodně od centra Haify, v hustě osídleném a zemědělsky intenzivně využívaném pásu, přičemž osídlení v tomto regionu je etnicky smíšené. Vlastní Šibli-Umm al-Ganam obývají Izraelští Arabové. V okolí je zemědělská krajina s demografickou převahou židů. Nedaleko ale leží aglomerace Nazaretu s převahou Arabů. Město je na dopravní síť napojeno pomocí dálnice číslo 65.\n\nŠibli-Umm al-Ganam vznikl roku 1992 sloučením dvou do té doby samostatných obcí: Šibli (někdy též Arab al-Šibli) a Umm al-Ganam.\n\n\nObě vesnice byly dobyty izraelskou armádou už během počátečních stádií války za nezávislost v roce 1948. Izraelská vojska sem vstoupila 19. dubna 1948. Nebyly pak, na rozdíl od mnoha jiných arabských vesnic dobytých Izraelem, vysídleny (třebaže část obyvatelstva odešla) a zachovaly si svůj arabský ráz. V roce 1992 došlo ke sloučení obou obcí do jedné.\n\nŠibli-Umm al-Ganam je etnicky zcela arabským městem. Podle údajů z roku 2005 tvořili arabští muslimové 100 % populace. Jde o menší sídlo vesnického charakteru, přičemž obě části obce si udržují svou urbanistickou samostatnost. K 31. prosinci 2014 zde žilo 5600 lidí.\n\n\"* údaje od roku 2010 zaokrouhleny na stovky\"\n\n"}
{"id": "512223", "url": "https://cs.wikipedia.org/wiki?curid=512223", "title": "Quartier de la Roquette", "text": "Quartier de la Roquette\n\nQuartier de la Roquette (\"čtvrť Roquette\") je 43. administrativní čtvrť v Paříži, která je součástí 11. městského obvodu. Má rozlohu 117,2 ha a ohraničují ji ulice \"Rue de Charonne\" na jihu, \"Boulevard Beaumarchais\", náměstí Place de la Bastille a část \"Rue du Faubourg-Saint-Antoine\" západě, \"Rue du Chemin-Vert\" na severu a \"Boulevard de Ménilmontant\" a \"Boulevard de Charonne\" na východě.\n\nČtvrť byla pojmenována podle ulice \"Rue de la Roquette\", která prochází jejím středem. Pomístní jméno \"Roquette\" je odvozeno od rostliny rokety.\n\nOblast byla tradičně za hranicemi Paříže. V 17. století území patřilo různým náboženským řádům a sloužilo jako zelinářské zahrady. Zdejší klášter byl zrušen za Francouzské revoluce a v letech 1817 a 1823 byly pozemky rozparcelovány a zastavěny. Od roku 1830 zde byla v provozu Věznice Roquette. \"Grande Roquette\", kde byli popravováni odsouzenci na smrt a shromažďováni odsouzenci k deportaci. \"Petit Roquette\" sloužil nejprve jako věznice pro nezletilé pachatele ve věku 6-20 let. V roce 1932 byl změněn na ženskou věznici. A v roce 1974 zbořen. Zůstala pouze vstupní brána v ulici \"Rue de la Roquette\", která byla v roce 2008 rekonstruována. Na místě byly postaveny obytné budovy. Většina zástavby však pochází z přelomu 19. a 20. století, protože se zde neprojevila vlna výstavby po roce 1945 jako v jiných okrajiových čtvrtích. V 70. a 80. letech 20. století se ve čtvrti usadilo mnoho rodin imigrantů.\n\n"}
{"id": "512225", "url": "https://cs.wikipedia.org/wiki?curid=512225", "title": "Racionalita", "text": "Racionalita\n\nRacionalita (z lat. \"ratio\", rozum a \"rationalis\", rozumný) znamená rozumnost či rozumovost, schopnost myslet, rozhodovat se a jednat na základě rozvahy, případně rozumných účelů a cílů, které lze obhájit důvody. Jako racionální se často hodnotí určité rozhodování a jednání právě vzhledem k nějakému cíli („cílová“ nebo „účelová racionalita“, instrumentální racionalita, ekonomická racionalita).\n\nNovověké pojetí racionality navazuje na Parmenidovu a Platónovu kritiku smyslového poznání, které je nejisté a klamné. Pravé poznání musí být vedeno rozumem a je nakonec možné jen u stálých a neměnných předmětů. Proto se už Pythagoras věnoval zdánlivě plně racionálním objektům matematickým a geometrickým. Brzy se ovšem ukázalo, že ani délka úhlopříčky čtverce není souměřitelná s jeho stranou, že se nedá vyjádřit jako poměr dvou celých čísel, čili moderně řečeno racionálním číslem. Platón pak hledal možnost racionálního poznávání jinde, až dospěl k věčným idejím.\n\nVe středověké filosofii je racionalita světa zaručena Božím stvořením: pokud je svět stvořen Božím slovem (Gn 1,1), musí být také poznatelný, moderně řečeno racionální. Už ve scholastice se však objevují rozpory mezi Božím zjevením a rozumovým poznáním, které ve 14. století vedou k rozluce filosofie a teologie. Napětí mezi nimi se pak vyhrotilo v učení M. Luthera, který racionální filosofii a teologii ostře odmítl.\n\nZakladatelem novověkého racionalismu je René Descartes, který se snažil založit novou jistotu poznání na sebejistotě subjektu a jeho schopností racionálně myslet a argumentovat. Převládající racionalismus 17. a 18. století vyvolal odmítavou kritiku empiristů, kteří naopak zdůraznili primát smyslů a zkušenosti. Spor vyřešil Immanuel Kant tak, že i smyslové poznání nutně předpokládá určité rozumové předpoklady, například představu prostoru, času a příčinnosti.\n\nAž do Kanta bylo tradicí pokládat racionalitu za „všem lidem společnou“ (Descartes). Počínaje Hegelem se chápe jako historicky proměnlivá a různě podmíněná, zejména lidskými zájmy. Romantismus 19. století silně zdůraznil význam vůle, citů a vášní a řada filosofů racionalitu člověka zpochybnila (Schopenhauer, Nietzsche aj.), podobně jako psycholog Sigmund Freud. Naproti tomu pro pozitivismus je racionální pouze to, co je dokazatelné, nebo jen to, co odpovídá pravidlům a normám například logiky. Kritický racionalismus Karla Poppera uznává omezené možnosti empirického dokazování a za racionální tvrzení pokládá pouze takové, které lze vyvrátit. Naopak pragmatismus pokládá za racionální to, co je účinné a co vede k cíli. Na to navazuje současné pojetí různých (účelových či instrumentálních) racionalit, zejména ekonomické nebo politické.\n\nNěmecký sociolog Max Weber rozlišoval mezi racionalitou \"hodnotovou\" a \"účelovou\", která se řídí pouze účelem. Filosof Max Horkheimer mluví o instrumentální racionalitě, která už není schopna posoudit racionálnost svých cílů. Podobný smysl má i současný pojem racionalizace, který většinou znamená snahu o úspornější dosahování cílů.\n\nPřes tyto pochybnosti a spory je nejen věda, ale i celá řada společensky významných oblastí - například právo nebo politika - závislá na určité míře shody o tom, co je a co není racionální argument. Německý filosof Jürgen Habermas vychází z toho, že jistý sklon k racionalitě je vlastní lidské řeči. Na tom zakládá svůj koncept \"diskurzivní racionality\" nebo komunikativního jednání, jehož obecná pravidla umožňují jednání a hledání kompromisů mezi účastníky, i když zastávají velmi odlišná stanoviska.\n\nRacionalita v ekonomii se běžně používá jako předpoklad pro chování jednotlivců v ekonomických modelech a analýzách. Objevuje se téměř ve všech učebnicích ekonomie o tom, jak se člověk rozhoduje.\n\nZ pohledu pozitivistů ekonomická teorie axiomaticky (z řeckého \"axióma\" – to, co se uznává - je tvrzení, které se předem pokládá za platné, a tudíž se nedokazuje) předpokládá racionalitu ekonomických subjektů. To znamená, že pro ekonomickou teorii se všechny subjekty řídí pravidly ekonomické racionality, která už implikuje jistý egoismus subjektu. Dle ekonomických teorií člověk v ekonomickém prostředí volí takové chování, které upřednostňuje jeho zájmy nad zájmy jiných a pokud volí mezi dvěma nebo více možnostmi, vždy zvolí tu, která je pro něj nejvýhodnější a přinese mu největší užitek. K tomuto výkladu problému se váže i pojem „homo economicus“. Podobný pojem \"economic man\" najdeme již v textech Johna Stuarta Milla z 19. století.\n\nDle behavioristů se však subjekt pohybuje v prostoru pro rozhodování, který bývá často omezen. Subjekt je postaven před omezení typu finančního, časového, právního nebo morálního. Do rozhodovacího procesu mohou vstupovat i emoce nebo pocit sounáležitosti s komunitou, rodinou. Často si subjekt může uvědomovat i společenskou prospěšnost, přijatelnost ale i dopady na své sociální okolí.\n\nPolemiky o chování ekonomických subjektů v určitých situacích jdou ruku v ruce s vývojem ekonomické vědy. Pojem se však zrodil z neoklasiciského pojetí ekonomie. Subjekt je charakterizován výskytem prakticky čistého individualismu v oblasti jednání a rozhodování. Jedná tak, aby vždy za nejnižší náklady maximalizoval svůj užitek – zisk.\n\nMalý ekonomický výkladový slovník H. Fialové: „\"Model racionálně se chovajícího smyšleného člověka. Vždy maximalizuje prospěch porovnáváním nákladů a výnosů při svém chování.\"“\nEkonomický člověk jako základ moderní ekonomie doc. P. Sirůčka: „\"Ekonomický člověk (homo economicus) je slovníkově vymezován jako smyšlená abstraktní bytost, chovající se tak, jako by maximalizovala svůj individuální užitek, při možné existenci různých omezení (např. spotřebitel je při své volbě omezen důchodem, cenami komodit, časem apod.). Pokud subjekt sleduje cíl v podobě maximalizace užitku, pak jedná racionálně.\"“ \n\nTento model či ideální typ člověka je jakýmsi protikladem k „homo economicus“. Je možné jej charakterizovat jako typ člověka, který si zakládá na tom, jak ho vidí druzí (\"spectatus\" - lat. viděný, pozorovaný), na své cti. Hlavními hodnotami jsou uznání, solidarita a sounáležitost v rámci společenství. Individualistická rovina zde nehraje zásadní roli. \n\n"}
{"id": "512227", "url": "https://cs.wikipedia.org/wiki?curid=512227", "title": "Jean Hyppolite", "text": "Jean Hyppolite\n\nJean Hyppolite [\"žán ypolit\"] (8. ledna 1907 Jonzac – 26. října 1968 Paříž) byl francouzský filosof, překladatel a komentátor díla G. W. F. Hegela, ředitel École normale supérieure a profesor na Collège de France.\n\nHyppolite se narodil v západní Francii, v malém městečku Jonzac asi 50 km severně od Bordeaux. Roku 1924 začal studovat na École normale supérieure, společně s J.-P. Sartrem, R. Aronem a dalšími. Navštěvoval také přednášky A. Kojève o Hegelovi a velmi se spřátelil s M. Merleau-Pontym. Na prestižním gymnáziu Jindřicha IV. v Paříži byli mezi jeho žáky Gilles Deleuze a Michel Foucault. Hyppolite se zabýval dějinami filosofie, hlavně Hegelem a Marxem. V letech 1939 a 1941 vyšel jeho překlad Hegelovy \"Fenomenologie ducha\", který ho proslavil. Po roce 1945 se stal profesorem na univerzitě ve Štrasburku a roku 1947 vydal svůj velký komentář k Hegelově Fenomenologii ducha. 1949 byl povolán na pařížskou Sorbonnu,\nv letech 1954-1963 vedl École normale supérieure a v letech 1963-1968 byl profesorem na Collège de France, kde byl mezi jeho žáky Louis Althusser.\n\n"}
{"id": "512231", "url": "https://cs.wikipedia.org/wiki?curid=512231", "title": "Aérospatiale SA 330 Puma", "text": "Aérospatiale SA 330 Puma\n\nAérospatiale SA 330 Puma je středně těžký dvoumotorový transportní vrtulník s čtyřlistým nosným a pětilistým vyrovnávacím rotorem. Byl vyvinut ve francouzsko-anglické spolupráci, vznikl zejména pro potřeby francouzské armády. Do služby byl zaveden na sklonku 60. let a poté se stal rozšířeným po celém světě. Nástupcem Pum se v 70. letech stal modernizovaný typ SA 332 Super Puma.\n\nZkonstruován byl firmou Sud Aviation (později Aérospatiale) původně pro spolupráci s Francouzskými ozbrojenými silami, ovšem v roce 1967 se k programu připojila Velká Británie, zastoupená firmou Westland. První prototyp vrtulníku vzlétl 15. dubna 1965, první oficiální let se uskutečnil 30. června 1968. Vrtulník dosáhl značných exportních úspěchů a byl provozován bezmála ve čtyřiceti zemích světa. Licenční výroba probíhala v Rumunsku a Indonésii.\n\nPuma může přepravovat, kromě tří členů posádky, dalších 16 vojáků nebo 3 000 kg nákladu. Zdravotnická verze přepraví až šest sedících a šest ležících zraněných.\n\n\n\n\n"}
{"id": "512232", "url": "https://cs.wikipedia.org/wiki?curid=512232", "title": "Tuba-Zangarija", "text": "Tuba-Zangarija\n\nTuba-Zangarija ( טוּבָּא-זַנְגָרִיָה, طوبه زنغرية, v oficiálním přepisu do angličtiny: Tuba-Zangariyye) je místní rada (malé město) v Izraeli, v Severním distriktu.\n\nLeží v nadmořské výšce 290 metrů, ve východní části Horní Galileji, na svazích nedaleko údolí horního toku řeky Jordán, severně od Galilejského jezera. Město se nachází cca 125 kilometrů severovýchodně od centra Tel Avivu a cca 58 kilometrů severovýchodně od centra Haify.\n\nTuba-Zangarija je situována v hustě osídleném pásu. Vlastní Tuba-Zangarija obývají izraelští Arabové respektive beduíni. Okolní krajina má demografickou převahu židů. Město je na dopravní síť napojeno pomocí lokální silnice číslo 8677, která ústí do dálnice číslo 90.\n\nTuba byla založena koncem 16. století jako osada arabských beduínů původem z okolí města Homs v dnešní Sýrii. Podle jiného zdroje došlo k založení vesnice až roku 1903. Další zdroj zase uvádí rok 1908.\n\nBěhem války za nezávislost v roce 1948 vytvořila skupina místních beduínů okolo šejcha Jusufa Husejna Muhamada Tuby oddíl nazvaný Pal-Hejb napojený na izraelské elitní jednotky Palmach pod velením Jigala Alona a bojovala tam na straně Židů. Po válce byla Tuba sloučena s nedalekou bývalou vesnicí Zangarija, která byla v důsledku války zcela vysídlena a zničena, zatímco Tuba byla zcela uchráněna.\n\nZangharija stála o několik kilometrů jižním směrem a byla pojmenována podle zdejšího beduínského kmene, který se tu postupně trvale usadil. Roku 1931 měla 526 obyvatel a 97 domů, v roce 1948 zde žilo 974 lidí v 179 domech. Vesnice byla dobyta během války za nezávislost izraelskými silami v květnu 1948, v rámci Operace Jiftach (respektive její podčásti Operace Matate) a její obyvatelé uprchli směrem na východ. V červnu 1948 pak byla opuštěná vesnice zapálena a zdejší zástavba zničena. Na místě Zangharije se nyní nacházejí pozemky obhospodařované mošavem Elifelet založeným roku 1949 pro židovské přistěhovalce.\n\nAž do 60. let 20. století byla Tuba-Zangarija volným osídlením polokočovného typu s obyvateli žijícími převážně ve stanech. Později byla Tuba-Zangarija rozšířena a vytvořena jako trvalé sídlo pro usazení beduínských kmenů \"Arab al-Hejb\" (ערב-אל-היב) a \"Arab al-Zangarija\" (ערב-אל-זנגריה), které už předtím obývaly tuto oblast. Obyvatelstvo se zabývá pastevectvím, zemědělstvím. Část obyvatel dojíždí za prací. V roce 1994 byla v Tuba-Zangarija otevřena střední škola. Roku 1988 byla Tuba-Zangarija povýšena na místní radu (malé město).\n\nV čele obce je židovský jmenovaný starosta Cvika Fogel. V roce 2009 neznámý útočník zapálil jeho auto a pak střílel na jeho kancelář. Incidentu předcházela petice podepsaná cca 1000 místních obyvatel, ve které požadovali uspořádání komunálních voleb a výběr starosty z řad místního obyvatelstva. Důvodem pro to, že předseda místní rady je dosazován vládou a nikoliv vybírán ve volbách, byla špatná ekonomická situace v obci, násilí a kriminalita.\n\n3. října 2011 vyhořela místní mešita. Podle prvotních náznaků mělo jít o akci židovských extrémistů. V obci došlo téhož dne k potyčkám mezi místními obyvateli a policií. Město navštívil i izraelský prezident Šimon Peres a odsoudil žhářský útok. V noci z 3. na 4. října pak skupina místních obyvatel vypálila budovu sídla místní rady, zdravotního střediska a klubu mládeže.\n\nTuba-Zangarija je etnicky zcela arabským městem. Podle údajů z roku 2005 tvořili arabští muslimové 99,9 % populace. Jde o menší sídlo městského charakteru. K 31. prosinci 2017 zde žilo 6500 lidí.\n\n\"* údaje od roku 2010 zaokrouhleny na stovky\"\n\n"}
{"id": "512233", "url": "https://cs.wikipedia.org/wiki?curid=512233", "title": "Tomáš Brejník", "text": "Tomáš Brejník\n\nTomáš Brejník (* 22. prosince 1971 v Kladně) je český hokejista.\n\nOdchovanec PZ Kladno. Tvrdý obránce klubu HC Rakovník, jenž v minulosti získal i extraligový titul s Olomoucí. V nejvyšší české soutěži strávil 2 sezóny, v nichž odehrál 33 zápasů a zaznamenal 2 góly a 2 asistence.\n"}
{"id": "512241", "url": "https://cs.wikipedia.org/wiki?curid=512241", "title": "Bílý lotos", "text": "Bílý lotos\n\nBílý lotos () byl název několika buddhistických (s taoistickými a manichejskými vlivy) tajných společností a sekt existujících v Číně ve 13. – 19. století. Stoupence získávaly především mezi ženami a nižšími vrstvami společnosti, které hledaly útěchu v uctívání „nezrozené a věčné ctihodné matky“ (), jejíž dětmi byli všichni lidé. Jejich učení zahrnovalo předpověď blížícího se příchodu buddhy Maitréji. \n\nSekta Bílého lotosu se objevila koncem 13. století a patřila k četným buddhistickým a taoistickým sektám, které v Číně za vlády mongolské dynastie Jüan podněcovaly nespokojenost s cizí vládou. V první polovině 14. století v čele společnosti stanul Chan Šan-tchung. Jemu se podařilo spojit různé sektářské tradice a vytvořit životnou syntézu buddhismu (očekávání příchodu Buddhy Maitréji) a manicheismu (boj mezi silami světla a tmy). Mezi rolníky šířil víru o příchodu buddhy Maitréji a nastolení legendárního „Krále jasu“ (Ming-wang), který nastolí pořádek ve státě. \n\nPovstání propuklo roku 1351, vzápětí byl Chan Šan-tchung zajat a popraven vládními vojsky, vedení hnutí převzal jeho syn Chan Lin-er. Povstání se zachvátilo většinu Číny, mezi vzbouřenci postupně získal mocenskou převahu Ču Jüan-čang, který se roku 1368 prohlásil císařem nové dynastie Ming a ovládl celou Čínu. Nová vláda se ale ideologicky opřela o konfuciánství a Bílý lotos byl zahnán do podzemí. Přes pronásledování se skupinky sektářů udržely po celé období mingské vlády, během něhož se projevily ve 170 vystoupeních.\n\nBílý lotos znovu zesílil v 18. století, kdy inspiroval čínská protivládní hnutí v množství různých forem a sekt. Tak roku 1774 povstala v Šan-tungu sekta Osmi trigramů, odvozená od Bílého lotosu. \n\nV letech 1796–1804 trvalo rozsáhlé povstání Bílého lotosu v hornatých oblastech provincií S’-čchuan, Šen-si a Chu-pej. Vzpoura začala jako lokální daňové protesty a rychle získala širokou podporu mezi obyvatelstvem. Povstání bylo poraženo za velkých lidských obětí a až po značném úsilí vládních vojsk, přineslo zánik mýtu o neporazitelnosti mandžuských vojsk.\n"}
{"id": "512242", "url": "https://cs.wikipedia.org/wiki?curid=512242", "title": "Ču Jou-lang", "text": "Ču Jou-lang\n\nČu Jou-lang (čínsky 朱由榔, pinyin Zhu Youlang; 1623–1662), v letech 1645–1646 kníže z Kuej, byl od listopadu 1646 do dubna 1662 císařem dynastie Jižní Ming. Formálně se pokládal za čínského císaře, fakticky ovládal na začátku vlády pouze jihočínské provincie, které do roku 1661 postupně ztratil. Roku 1661 ustoupil do exilu v Barmě, následujícího roku byl zde čchingskými vojáky zajat a v dubnu 1662 zabit. Byl posledním císařem dynastie.\n\nČu Jou-lang byl synem Ču Čchang-jinga, sedmého syna mingského císaře Wan-liho, a tedy bratrancem posledního císaře dynastie Ming Čchung-čena. Roku 1645 zdědil po bratrovi titul knížete z Kuej. V jednadvaceti letech, 18. listopadu 1646, nastoupil na trůn. Po převzetí vlády vyhlásil éru „Věčných let“, Jung-li.\nZpočátku sídlil v Kantonu, hlavním městě provincie Kuang-tung. Roku 1650 byl pod tlakem čchingských vojsk nucen ustoupit do Nan-ningu, centra provincie Kuang-si. Mingská armáda však ani poté nebyla schopna odolávat tlaku čchingských vojsk vedených Wu San-kuejem, císař proto roku 1659 přesídlil do Kchun-mingu v Jün-nanu a o dva roky později se uchýlil do Barmy se souhlasem jejího krále; usadil se v Sagaingu ve středu země.\n\nNicméně barmský král nepovažoval za bezpečné nemít přátelské vztahy s čchingskou Čínou, které však byly neslučitelné s pobytem mingských exulantů. Nakonec král dovolil Wu San-kuejovým vojákům zajmout císaře, většina císařova dvora a zbytek vojáků byl přitom zabit nebo rozehnán. Sám císař byl v dubnu 1662 uškrcen.\n"}
{"id": "512246", "url": "https://cs.wikipedia.org/wiki?curid=512246", "title": "Emil Kolozsvári Grandpierre", "text": "Emil Kolozsvári Grandpierre\n\nEmil Kolozsvári Grandpierre (15. ledna 1907, Kluž – 11. května 1992, Budapešť) byl maďarský spisovatel, překladatel a kritik, jeden z nejčtenějších maďarských spisovatelů své doby.\n\nEmil Kolozsvári Grandpierre se narodil roku 1907 v tehdejším Rakousko-Uherském Sedmihradsku ve městě Kluž. V roce 1924 se přestěhoval do Budapešti.\n\nVystudoval Fakultu humanitních studií pětikostelské univerzity, studoval italštinu, francouzštinu a filozofii. Mimo jiné pracoval ve školství a v dramatickém oboru Maďarského rozhlasu, ze kterého byl během II. světové války vyloučen.\n\nV letech 1933 a 1934 získal Baumgartenovu cenu, cenu Jozséfa Attily obdržel v roce 1964 a 1975. V roce 1980 získal dále Kossuthovu cenu.\n\nSvůj první román \"Síto\" napsal v roce 1931, ve věku 24 let.\n\nV České republice se staly jeho nejčtenějšími romány \"Ženy v drobném\" (1970) a \"Dialog s osudem\" (1962).\n\nDalšími významnými romány jsou:\n\nNapsal také několik úspěšných esejí.\n"}
{"id": "512248", "url": "https://cs.wikipedia.org/wiki?curid=512248", "title": "Dennis Ross", "text": "Dennis Ross\n\nDennis B. Ross (* 26. listopadu 1948, San Francisco, Kalifornie, USA) je americký diplomat a spisovatel, který hrál významnou roli v americké politice na Blízkém východě, zejména v oblasti izraelsko-palestinského konfliktu. Za vlády prezidenta George H. W. Bushe působil jako ředitel politického plánování na ministerstvu zahraničních věcí a za vlády prezidenta Billa Clintona byl zvláštním koordinátorem/velvyslancem pro Blízký východ. V současné době je zvláštní poradcem ministryně zahraničních věcí Hillary Clintonové pro oblast Perského zálivu a jihozápadní Asie.\n\nNarodil se v San Franciscu a vyrůstal v okrese Marin. Jeho židovská matka a katolický nevlastní otec jej vychovávali v nereligiózní domácnosti. V roce 1970 odpromoval na University of California v Los Angeles, kde obhájil svou disertační práci o sovětském rozhodování. Po izraelské šestidenní válce v roce 1967 se stal religiózním Židem a v roce 2002 pomáhal založit synagogu Kol Šalom v Rockville v Marylandu.\n\nVe funkci zvláštního velvyslance pro Blízký východ působil od svého jmenování Billem Clintonem v roce 1993. Izraelcům a palestinské reprezentaci pomáhal dosáhnout Prozatímní dohodu o Západním břehu a Pásmu Gazy (tzv. Oslo II) a v roce 1997 zprostředkoval dohodu známou jako Hebronský protokol. Pomáhal taktéž s izraelsko-jordánskou mírovou smlouvou a pracoval též na mírových rozhovorech mezi Izraelem a Sýrií.\n\n"}
{"id": "512253", "url": "https://cs.wikipedia.org/wiki?curid=512253", "title": "Chuaj-che", "text": "Chuaj-che\n\nChuaj-che () je řeka v provinciích Che-nan, An-chuej a Ťiang-su na východě ČLR. Je 813 km dlouhá, přičemž závisí na místě ústí, jež se mění, a může dosahovat až 1087 km. Povodí má rozlohu 187 000 km².\n\nPramení v horách Tchung-paj v Che-nanu. Protéká v Severočínské nížině postupně jižním Che-nanem, severním An-chuejem, severním Ťiang-su. Místy protéká nad úrovní okolní Velké čínské roviny a je obehnána protipovodňovými hrázemi. Na řekách v celém povodí bylo vybudováno celkem 6000 km těchto hrází o výšce 6 až 8 m. Jejich protržení v minulosti mnohokrát způsobiloy záplavy, po kterých se změnil průběh koryta řeky. Ta tak střídavě ústila do Jang-c’-ťiangu, Žluté řeky nebo do Žlutého moře. V současnosti (2011) řeka odvádí převážnou část svých vod přes soustavu jezer a kanálů zleva do Jang-c’-ťiangu. Proti povodním byly v povodí řeky postaveny přehradní nádrže a vodní kanál, který řeku spojuje se Žlutým mořem\nHlavním přítokem je Jin-che zleva.\n\nZdrojem vody jsou především dešťové srážky. V létě dochází k povodním. Průměrný průtok vody činí přibližně 1000 m³/s a maximální je 10krát až 13krát vyšší. Spolu se svými přítoky unáší během povodní 10 až 15 kg/m³ nánosů, které se ukládají v korytě a způsobují jeho navyšování nad okolní rovinu.\n\nVyužívá se k zavlažování především v jižní části povodí. Vodní doprava je možná od města Čen-jang-kuan. Řeka je Velkým kanálem spojená s Jang-c’-ťiangem a se Žlutou řekou. Na řece leží města Chuaj-nan a Pang-pu.\n"}
{"id": "512255", "url": "https://cs.wikipedia.org/wiki?curid=512255", "title": "Engelsberk", "text": "Engelsberk\n\nEngelsberk, zvaný též jako Sehrad či Sehradice nebo Tetov, je zřícenina hradu, která leží tři kilometry severozápadně od vsi Sehradice v okrese Zlín. Je položen na jednom z jižních výběžků Vizovických vrchů zvaném Vala ve výšce 551 m n. m. v katastru obce Horní Lhota. Přístupová cesta vedla z Tutkovského sedla mezi Horní Lhotou a Zádveřicemi. Je to dodnes nejpřístupnější trasa z místa, kde dnes stojí hájovna. Od roku 1964 je chráněn jako kulturní památka.\n\nHrad byl postaven krátce po polovině 13. století. Založil ho biskupský leník Helembert de Turri. V roce 1256 totiž obdržel od olomouckého biskupa Bruna ze Schaumburka listinou vydanou dne 2. června téhož roku k užívání oblast Slavičínska, kde vydavatel listiny má v úmyslu vystavět na kopci nad budoucí osadou tvrz.\n\nHrad zcela jistě stál již roku 1261. K tomuto letopočtu se hlásí listina, jejíž vznik je ve skutečnosti pozdějšího data, tzv. falzum zakládací listiny vizovického kláštera Rosa Mariae – Smilheimu. V ní se píše o pomezním bodě pozemků darovaných klášteru na hoře, na níž stojí hrad Engelsberk („substus castrum dictum Engelsperk, et substus montem, in quo illud castrum est situm“). V letech 1297 a 1300 držel hrad Siegfried, jehož otec patřil patrně k družině olomouckého biskupa Bruna.\n\nHrad byl stále biskupským lénem, jehož držitelé, zpravidla příslušníci nižšího stavu, vystupovali jako biskupovi správcové. Držitelé hradu často páchali škody panství vizovického kláštera. Ve stížnosti tamního opata papeži na sídlo loupeživých rytířů z roku 1361, kde přímo jmenuje jejich majitele bratry \"Iessek et Staschek fratres de Ingraditz (Zhragitz), tedy Ješek a Stašek, bratři ze Sehradic)\", se poprvé setkáváme s novým názvem hradu. Pod názvem Engelsberk se hrad naposledy připomíná roku 1375. V roce 1380 se setkáváme s dalším názvem hradu Engelswald. Na přelomu 14. a 15. století však začíná převládat název Sehradice, přenesený na původní název Engelsberk.\n\nVe 14. století se na hradě vystřídalo několik lenních majitelů. Od roku 1397 drží hrad páni z Cimburka. Po roce 1440 se na hradě usadili loupežníci a moravští stavové proto hrad postoupili roku 1449 Burianovi z Vlčnova. Burianův syn Jiří prodal hrad pánům z Landštejna, kteří ho připojili k světlovskému panství a hrad poté opustili. Ve zprávách k roku 1518 se již hrad uvádí jako opuštěný. Pojmenování hradu Sehrad má původ v německém přepisu názvu Sehradice jako Zehrad. V této německé podobě vytrval až do 19. století. Z hradu zbylo jen malé množství zdiva.\n\nZbytky rozsáhlého hradu zabírají poměrně výhodnou polohu na protáhlém hřbetě ostrožny téměř ze všech stran chráněné příkrými srázy, ostrožna je přístupná pouze ze západní strany. Nejvýchodnější konec ostrožny zaujímá vlastní obdélníkové hradní jádro o rozměrech 35 × 20 m. Dodnes jsou rozpoznatelné zbytky obvodové hradby z tzv. řádkového zdiva, tj. stavěného v pravidelných vrstvách z lomového kamene a spojeného ne příliš kvalitní maltou. Ze severní a východní strany k hradnímu jádru přiléhala ve vzdálenosti necelých deseti metrů parkánová hradba.\n\nPřístup k hradnímu jádru chránilo shodně orientované a i rozměrově téměř shodné, dokonce o málo širší předhradí. Na rozdíl od hradního jádra však archeologický průzkum neprokázal zděnou architekturu v jeho vnitřním prostoru. Hradní jádro i předhradí jsou obehnány mohutným sypaným valem, na západní straně dosud tři metry vysokým. Vyvýšeniny na severní straně napovídají, že opevnění valu bylo posíleno obrannými věžemi. Pozoruhodným a na východní Moravě ojedinělým obranným prvkem je soustava pěti ve vzdálenosti cca 10 metrů za sebou navršených valů, oddělených hlubokými příkopy.\n\nAsi 50 metrů před soustavou valů byla vybudována umělá vodní nádrž opředená pověstí zaznamenanou E. Peckem. Podle ní v tomto jezírku topil vodník selata.\n\n\n"}
{"id": "512258", "url": "https://cs.wikipedia.org/wiki?curid=512258", "title": "Aérospatiale Gazelle", "text": "Aérospatiale Gazelle\n\nAérospatiale Gazelle je lehký univerzální vrtulník, který vznikl na základě požadavku francouzské armády na nový pozorovací vrtulník a zároveň jako náhrada za úspěšnou řadu Alouette. Na jeho vývoji se podílely francouzská společnost Aérospatiale a britský Westland. Model Gazelle byl prvním vrtulníkem se zakrytým vyrovnávacím rotorem - tzv. fenestronem.\n\nPrototyp označený jako SA 340 poprvé vzlétl 7. dubna 1967. Byl vybaven motorem Astazou III, který byl použit i pro oficiální verzi SA 341 - model, který poprvé vzlétl 16. srpna 1971. Další vývoj vyústil v roce 1977 představením vylepšené verze SA 342 - tento model byl poháněn silnějším motorem Astazou XIV. Ve světě dnes létá přibližně 12 různých verzí vrtulníku ve 27 zemích. Britské vojskové letectvo například využívá nevyzbrojený typ AH.Mk.1, a to pouze k vyhledávání tanků, které jsou následně ničeny stroji Westland Lynx a Apache.\n\n\n\n\n"}
{"id": "512263", "url": "https://cs.wikipedia.org/wiki?curid=512263", "title": "Náměšť na Hané (hrad)", "text": "Náměšť na Hané (hrad)\n\nHrad Náměšť na Hané se nacházel na ostrohu nad pravým břehem potoka Šumice na jihozápadním okraji nynějšího městysu Náměšť na Hané, ležícího přibližně 13 km jižně od Litovle v okrese Olomouc. Náměšť na Hané se uvádí v listině z roku 1141, kdy byla majetkem olomouckého biskupství, ale její část se později dostala do světských rukou. Od roku 1964 je chráněn jako kulturní památka.\n\n\nDo dnešních dnů ze z hradu zachovaly pouze nepatrné stopy bývalých hradních příkopů v terénu.\n\n"}
{"id": "512269", "url": "https://cs.wikipedia.org/wiki?curid=512269", "title": "Norman Fairclough", "text": "Norman Fairclough\n\nNorman Fairclough (* 1941) je emeritní profesor lingvistiky na Univerzitě v Lancasteru. Je jedním ze zakladatelů kritické diskurzní analýzy, větve diskurzní analýzy, která pátrá po vlivu mocenských vztahů na obsah a strukturu textů.\n\n\"TODA\" (Textually oriented discourse analysis) říká, že intrinzické vlastnosti diskurzu, které lze lingvisticky analyzovat, mají činit hlavní klíč k jejich interpretaci. V knize \"Language and Power\" z roku 1989 zkoumal Fairclough vztahy mezi řečí a sociálně institucionálními praktikami a širšími socio-politickými strukturami. Toto je často označováno za technologizaci diskurzu, která zahrnuje i další snahy o zavedení měřitelných praktik při diskurzní analýze.\n"}
{"id": "512279", "url": "https://cs.wikipedia.org/wiki?curid=512279", "title": "Šatava (rozcestník)", "text": "Šatava (rozcestník)\n\nŠatava může být:\n\n\n\n"}
{"id": "512282", "url": "https://cs.wikipedia.org/wiki?curid=512282", "title": "Denis McQuail", "text": "Denis McQuail\n\nDenis McQuail (12. dubna 1935 – 25. června 2017) byl britský akademik a spisovatel zabývající se komunikační teorií. Věnoval se především masovým médiím, zaměřoval se na vysvětlení komunikačních teorií a jejich aplikaci.\n\nJe autorem obsáhlé publikace Úvod do teorie masové komunikace, ve které přináší čtenáři vhled do světa komunikace a médií. V knize \"Communication Models\" (Modely komunikace) vysvětluje základní komunikační modely: Lasswellův model komunikace, Shannonův a Weaverův model komunikace, Gerbnerův model komunikace, teorie médií, teorie publika a systémy masových médií obecně.\n\nDalší McQuailova kniha, \"Mass Communication Theory\" (Teorie masové komunikace) podrobně rozebírá samotný koncept masové komunikace. McQuail zde mluví o důležitosti masmédií a o jejich vlivu na jednotlivce i na společnost.\n\nV roce 2016 mu vyšla poslední publikace a tou je \"Žurnalistika a společnost\". Autor v úvahách o žurnalistice upozorňuje na společenský a politický kontext jejího vývoje a její význam pro fungování demokracie. Proměna žurnalistiky podle něj souvisí s hlubší společenskou transformací, jejíž důsledky dnes nejsme schopni spolehlivě odhadnout.\n\nMcQuail uspořádal typologii mezilidské komunikace do tzv. pyramidy komunikace a upozornil na dvě skutečnosti:\n\n\n\n\n"}
{"id": "512284", "url": "https://cs.wikipedia.org/wiki?curid=512284", "title": "Duch český", "text": "Duch český\n\nDuch český je seriál České televize pojednávající o jedné redakci a ruské majitelce.\n\nV roce 2001 jej natočil režisér a herec Antonín Procházka.\n\n"}
{"id": "512285", "url": "https://cs.wikipedia.org/wiki?curid=512285", "title": "Tur'an", "text": "Tur'an\n\nTur'an ( תֻּרְעָן nebo טורעאן, طرعان, v oficiálním přepisu do angličtiny Tur'an) je místní rada (malé město) v Izraeli, v Severním distriktu.\n\nLeží v nadmořské výšce 227 metrů v Dolní Galileji. Je situován na severní okraj údolí Bik'at Tur'an, na úpatí masivu hory Har Tur'an. Údolím protéká vádí Nachal Jiftach'el, do kterého po západním okraji města přitéká vádí Nachal Tur'an.\n\nMěsto se nachází cca 97 kilometrů severovýchodně od centra Tel Avivu a cca 37 kilometrů východně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Tur'an obývají Izraelští Arabové. V okolí leží mnoho dalších arabských obcí včetně velkých měst v aglomeraci Nazaretu. Mezi nimi ale leží rozptýlené menší židovské vesnice. Na východní straně pak začíná oblast při Galilejském jezeru s demografickou převahou židů. Město je na dopravní síť napojeno pomocí dálnice číslo 77, která vede do Tiberiasu.\n\nTur'an podle místní tradice vznikl cca před 200 lety. V obci se ale dochovaly zbytky zdí a nádrží z římských dob.\n\nTur'an byl dobyt izraelskou armádou v rámci Operace Dekel během války za nezávislost v červenci roku 1948. Po dobytí nebyla tato arabská vesnice na rozdíl od mnoha jiných vysídlena a udržela si svůj arabský ráz. V roce 1959 byl Tur'an povýšen na místní radu (malé město).\n\nVětšina obyvatel dojíždí za prací mimo obec, část se zabývá zemědělstvím, zejména pěstováním oliv. V obci fungují dva křesťanské kostely a dvě mešity.\n\nTur'an je etnicky zcela arabským městem. Podle údajů z roku 2005 tvořili arabští muslimové 87,1 % a arabští křesťané 12,9 % populace. Jde o středně velké sídlo městského charakteru. K 31. prosinci 2017 zde žilo 13 700 lidí.\n\n"}
{"id": "512286", "url": "https://cs.wikipedia.org/wiki?curid=512286", "title": "Ferdinand von Arnim", "text": "Ferdinand von Arnim\n\nFerdinand von Arnim (15. září 1814 v Trzebiatowie (něm. \"Treptow an der Rega\") – 23. března 1866 v Berlíně) byl německý architekt a malíř akvarelů. Žák významného německého architekta Karla Friedricha Schinkela, pracoval převážně v Berlíně a v Postupimi.\n\nV letech 1833–1838 navštěvoval berlínskou \"Königlichen Bauschule\" (Královskou stavební školu) vzdělávající architekty. Roku 1839 se stal členem berlínského Spolku architektů a od roku 1840 pracoval jako stavbyvedoucí na stavbách Ludwiga Persiuse. Stavebním inspektorem (\"Bauinspektor\") se stal v roce 1844 a roku 1845 byl jmenován členem \"Schlossbaukommission\", sboru odborníků pro údržbu císařských zámků. Kromě toho působil jako architekt prince Karla Pruského. \n\nOd roku 1846 byl učitelem a od roku 1857 profesorem na Bauakademii v Berlíně. Dvorním stavitelem se stal roku 1848 a v letech 1855–1863 pracoval také pro knížete Hermanna von Pückler-Muskau v jeho parku v Branitz (dolnoluž. \"Rogeńc\") nedaleko Chotěbuzi. Zemřel v roce 1866 a je pochován na hřbitově v Postupimi blízko hrobu Ludwiga Persiuse.\n\n\n"}
{"id": "512291", "url": "https://cs.wikipedia.org/wiki?curid=512291", "title": "Ženy v drobném", "text": "Ženy v drobném\n\nŽeny v drobném, originálně v Maďarštině \"Nők apróban\", je román významného maďarského spisovatele Emila Kolozsváriho Grandpierra, napsaný v roce 1970.\n\nMaďarský originál vyšel roku 1971 v Budapešti v nakladatelství Magvető Könyvkiadó. Do češtiny knihu přeložila Anna Rossová a následně vydalo nakladatelství Svoboda v Praze roku 1980.\n\nCelý příběh se odehrává v maďarské metropoli Budapešti. Hlavními postavami jsou mladí 28letí manželé \"Michal\" a \"Klárka\", hlavně teda \"Michal\". Po třech letech uspěchaného manželství si konečně mohli dovolit koupit malý byt. \"Michal\" pracuje jako průmyslový výtvarník na volné noze, \"Klárka\" jako statistička nejmenovaného podniku. Do nového bytu se ale manželé nastěhovali celkově navzájem nepoznaní, a to i v biblickém smyslu slova. Každý z nich byl před nastěhováním do nového bytu zvyklý na svůj způsob každodenního života - u \"Michala\" bylo zvykem házet odřezky z tužek po podlaze, otírat si barvu o okenní rám nebo starou zrezavělou plechovku používat jako nádobu na štětce, tužky a pravítka. \"Klárčin\" život byl zase jedno velké uklizené, vyčištěné a sladěné místo - každý den vysávala, leštila okna a nábytek a Michalův pracovní stůl, na kterém měl on svůj \"zasedací pořádek\", neustále přerovnávala tak, že nemohl \"Michal\" nic najít. A právě díky těmto rozdílům vznikají mezi oběma manželi stále častěji a častěji hádky. Nakonec se pokusí najít řešení: a to tak, že spolu vymyslí inzerát, ve kterém \"Michal\" hledá dívku nebo rozvedenou ženu středních let s vlastním bytem. Smysl toho byl ten, že se s dotyčnou ženou Michal ožení a vezme na sebe její byt. Poté se rozvede, byt mu zůstane a každý budou mít svůj a nebudou se muset rozvádět. Na inzerát přichází spousta odpovědí a \"Michal\" se tak sbližuje se spoustou mladých i postarších žen. Poznává ženy chladné i erotomanky, domácké i dobrodružky, trhovkyně i vysokoškolačky. Během tohoto poznávání se také setkává se svým starým přítelem, advokátem \"Antim Sebőkem\", který ho seznámí s dalšími ženami. Nakonec se mu podaří najít tu správnou - s tím pravým bytem. Zdá se, že by to mohl být už happy end, ten bude mít ale nakonec dost bolestivý háček...\n\n"}
{"id": "512293", "url": "https://cs.wikipedia.org/wiki?curid=512293", "title": "USS Enterprise (NCC-1701-C)", "text": "USS Enterprise (NCC-1701-C)\n\nUSS \"Enterprise s registračním číslem NCC-1701-C (nazývaná jako Enterprise\"-C) je fiktivní hvězdná loď vyskytující se ve sci-fi příbězích ze světa Star Treku. Jedná se o čtvrtou loď tohoto jména ve Hvězdné flotile Spojené federace planet. Jednorázově účinkovala v epizodě „Enterprise včerejška“ seriálu \"\".\n\n\"Enterprise\"-C je těžký křižník třídy \"Ambassador\". Zničena byla roku 2344 v bitvě s romulanskými loděmi u klingonské základny Narendra III.\n\nLoď \"Enterprise\"-C zachytila roku 2344 nouzové volání z klingonské základy Narendra III, kterou ohrožovaly romulanské lodě. Ty na \"Enterprise\"-C rovněž zaútočily. Palba z lodních zbraní ale porušila časoprostorové kontinuum a loď Federace byla vtažena do budoucnosti, do roku 2366. Jednalo se o alternativní časovou linii, která vznikla zmizením \"Enterprise\"-C z bitvy, což si Klingoni vyložili jako zbabělost a zahájili proti Federaci válku, kterou roku 2366 vyhrávali.\n\n\"Enterprise\"-C zde potkala loď \"Enterprise\"-D, která své předchůdkyni pomohla s opravami. Na obě lodě ale zaútočili Klingoni a kapitánka \"Enterprise\"-C Rachel Garrettová zahynula; velení z přeživší posádky (123 osob) převzal poručík Richard Castillo. Jeho loď se dostala zpět do roku 2344, čímž byla alternativní časová linie, kde byla Federace ve válce s Klingony, uzavřena, a v následující bitvě s romulanskými loděmi byla zničena. Část posádky Romulané zajali.\n\nPodle neoficiálních zdrojů, které nejsou řazeny mezi kánon Star Treku, byla \"Enterprise\"-C postavena na základně McKinley na orbitě Země (\"Star Trek: The Next Generation Technical Manual\") a vypuštěna roku 2332 pod velením kapitánky Garrettové (román \"Star Trek: The Lost Era: Well of Souls\").\nZnámí důstojníci \"Enterprise\"-C v roce 2344.\n\n\n"}
{"id": "512297", "url": "https://cs.wikipedia.org/wiki?curid=512297", "title": "Třetí alija", "text": "Třetí alija\n\nTřetí alija je židovská imigrační vlna, tzv. alija, z Evropy do britské mandátní Palestiny, která proběhla v letech 1919 až 1923. Symbolem počátku této přistěhovalecké vlny bylo připlutí lodi \"Roselan\" do přístavu v Jaffě ze dne 19. prosince 1919, na jejíž palubě přicestovalo 650 nových imigrantů. Během této aliji přišlo do Palestiny přibližně 35 tisíc nových přistěhovalců, kteří přišli především ze zemí východní Evropy (45 % imigrantů přišlo z Ruska, 31 % z Polska, 5 % z Rumunska a 3 % z Litvy). Někdy se o této aliji hovoří jako o pokračování druhé aliji, která byla přerušena první světovou válkou.\n\nVýznamným prvkem této alije byli mladí průkopníci či pionýři (: חָלוּץ‎, \"chaluc\", pl. \"chalucim\") z hnutí he-Chaluc, kteří do země přicházeli v letech 1919 až 1921 (poté jejich počet začal klesat). Jejich význam byl stejně velký jako u průkopníků druhé aliji. Jejich ideologie přispěla velkým dílem k budování státu. Došlo k založení Histadrutu a vznikly zastupující instituce jišuvu (Židovská národní rada a národní shromáždění) a podzemní židovská vojenská organizace Hagana. Dále byly budovány první mošavy, infrastruktura (silnice), města, zemědělské osady, továrny, vysoušely se bažiny (například v Jizre'elském údolí, Chulském údolí, atp).\n\nMezi příčiny nové imigrační vlny patří jak přijetí Balfourovy deklarace, tak samotné ustanovení britského mandátu nad Palestinou. Po první světové válce navíc došlo v Evropě ke vzniku nových států a růstu nacionálních tendencí. Významnou událostí, jež postihla východní Evropu, byla taktéž bolševická Říjnová revoluce a následná ruská občanská válka. Oboje vedlo k celé řadě pogromů. Ty však probíhaly i v poválečném Polsku (např. pogrom ve Lvově) či po porážce Maďarské republiky rad (v jejím čele stál Žid Béla Kun). Odhaduje se, že v průběhu ruské revoluce a občanské války bylo zabito na 100 tisíc Židů a 500 tisíc jich zůstalo bez domova. Značný význam mělo i zavedení přísných kvót pro příjem přistěhovalců ze strany Spojených států. Ty byly přitom zaměřeny primárně proti východní Evropě. Dodatečně motivujícím faktorem byla ekonomická krize, a to v tom smyslu, že skýtala možnost započetí nového života v Palestině.\n\n"}
{"id": "512303", "url": "https://cs.wikipedia.org/wiki?curid=512303", "title": "Nikolaj Nikolajevič Romanov", "text": "Nikolaj Nikolajevič Romanov\n\nVelkokníže Nikolaj Nikolajevič Romanov ( – 5. ledna 1929) byl členem ruské carské rodiny z dynastie Holstein‑Gottorp‑Romanov. Byl generálem ruské carské armády během první světové války, kde udělal skvělou kariéru (od roku 1914 do 1915 nejvyšší velitel armády, v roce 1915 velitel kavkazských vojsk, kdy nahradil Voroncov-Daškova).\n\nPro odlišení od svého otce stejného jména je někdy uváděn jako Nikolaj Nikolajevič mladší, či velký Nikolaj pro svou tělesnou výšku, kterou se lišil od svého bratrance, cara Mikuláše II. (Nikolaje II.), který byl nižšího vzrůstu.\n\nNikolaj byl synem velkoknížete Nikolaje staršího a jeho ženy, velkokněžny Alexandry. Jeho prarodiče byli ruský car Mikuláš I. Pavlovič a Šarlota Pruská.\n\nDne 29. dubna 1907 se Nikolaj oženil s princeznou Anastázií Černohorskou, dcerou krále Nikoly I. Petroviće-Njegoše a královny Mileny Vukotić. Jejich manželství bylo velmi šťastné. Oba se hlásili k pravoslavné víře a oba měli bohaté mystické znalosti. Přesto, či snad právě proto, chovali hluboký odpor k mnichovi Rasputinovi, který měl obrovský vliv na carský manželský pár, považujíce ho za hochštaplera a bezohledného manipulátora.\n\nManželství Nikolaje a Anastázie zůstalo bezdětné.\n\nPo odstavení Romanovců od vlády a rozpadu Ruského impéria po Říjnové revoluci (1917) žili Anastázie s manželem na Kavkaze, pak na Krymu ve městě Jalta. Odtud v roce 1919 utekli před bolševiky na palubě britské bitevní lodi HMS Marlborough. Krátce se usadili v Itálii, na královském dvoře Anastáziiny sestry, královny Eleny a jejího manžela Viktora Emanuela III.. Nakonec odešli do Francie, kde také oba zemřeli. Anastázie přežila svého manžela o šest let a zemřela v Antibes. Oba byli pochováni v kryptě pravoslavného chrámu sv. Michaela v Cannes.\n\n"}
{"id": "512304", "url": "https://cs.wikipedia.org/wiki?curid=512304", "title": "Ostřice vláskovitá", "text": "Ostřice vláskovitá\n\nOstřice vláskovitá (\"Carex capillaris\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 5-25, zřídka až 60 cm. Je vytrvalá, trsnatá, bez oddenku. Listy jsou střídavé, přisedlé, s listovými pochvami. Lodyha je trojhranná, asi 2x delší než listy. čepele jsou asi 2-3 mm široké, zcela lysé. Bazální pochvy jsou nejčastěji bledě až nachově hnědé, vláknitě rozpadavé. Ostřice vláskovitá patří mezi různoklasé ostřice, nahoře jsou klásky čistě samčí, dole čistě samičí. Samčí vrcholový klásek bývá jen jeden, samičích 2–4, jsou hnědavé a samčí klas často převyšují. Samičí klásky jsou asi 0,5-1,5 cm dlouhé, řídké a obsahují jen asi 5-20 květů, jsou na dlouhých stopkách a za zralosti jsou výrazně převislé. Dolní listen je pochvatý a asi zdéli květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 2-4 mm dlouhá, šedohnědá, bezžilná, lesklá na vrcholu pozvolně zúžená do krátkého zobáku. Každá mošnička je podepřená plevou, která je za zralosti světle červenohnědá, blanitě lemovaná, delší než mošnička. V ČR kvete nejčastěji v květnu až v červenci. Počet chromozómů: 2n=54.\n\nOstřice vláskovitá má rozsáhlý areál, je to cirkumpolárně rozšířený severský a vysokohorský druh rostoucí spíše na bazických podkladech, roste v severní Evropě a v horách jižnější Evropy s přesahem do velehor severní Afriky (Atlas). Dále roste v Asii na Sibiři a v některých asijských horách a v Severní Americe, kde v jižnějších oblastech roste také jen v horách.\n\nV ČR je to velmi vzácný a kriticky ohrožený druh, kategorie C1. V současnosti roste pouze v Krkonoších, např. Čertova zahrádka, kdysi rostla i v Jeseníkách, ale tam už vyhynula.\n\n\n \n"}
{"id": "512313", "url": "https://cs.wikipedia.org/wiki?curid=512313", "title": "Brigáda Harel", "text": "Brigáda Harel\n\nBrigáda Harel (: , \"chativat Har'el\") je rezervní útvar Izraelských obranných sil (IOS) a jedna ze tří brigád vytvořených na počátku izraelské války za nezávislost v roce 1948. Tento pěchotní útvar elitních úderných jednotek Palmach se skládal ze tří praporů, jejichž velitelem byl 15. dubna 1948 jmenován Jicchak Rabin. Brigáda byla během války za nezávislost nasazena primárně v oblasti Jeruzaléma a ve spolupráci s dalšími brigádami se zúčastnila několika útoků. Sehrála klíčovou roli v bojích v okolí města, včetně operace Nachšon a Jo'av. Po Jicchaku Rabinovi velel brigádě plukovník Josef Tabenkin, za jehož velení brigáda obsadila několik významných lokalit severně od Jeruzaléma.\n\nMimo války za nezávislost se dále zúčastnila sinajské války v roce 1956, šestidenní války v roce 1967 a jomkipurové války v roce 1973.\n\nBěhem šestidenní války byla brigáda pod velením plukovníka Ben Ariho nasazena opět v oblasti Jeruzaléma. Úspěšně se podílela na obsazení několika oblastí severně od města, včetně hrobu proroka Samuela a čtvrti Šu'afat. Dále pomáhala v obsazení Starého Města a propojením kampusu Hebrejské univerzity na hoře Skopus se zbytkem města.\n\nVojenský hřbitov této jednotky se nachází v Kirjat Anavim.\n\n"}
{"id": "512315", "url": "https://cs.wikipedia.org/wiki?curid=512315", "title": "Harel", "text": "Harel\n\nHarel (: הראל) může mít více významů:\n\n\n\n"}
{"id": "512317", "url": "https://cs.wikipedia.org/wiki?curid=512317", "title": "Volby do Knesetu 1973", "text": "Volby do Knesetu 1973\n\nVolby do 8. Knesetu se v Izraeli konaly 31. prosince 1973. Výsledkem bylo výrazné vítězství strany Ma'arach dosavadní ministerské předsedkyně Goldy Meirové. Volební účast byla 76,9 %\n\nStávající ministerská předsedkyně Golda Meirová ze strany Ma'arach vytvořila šestnáctou vládu 10. března 1974. Koaliční vláda zahrnovala Národní náboženskou stranu a Nezávislé liberály a měla 22 ministrů. Golda Meirová rezignovala 11. dubna 1974 po zveřejnění předběžné zprávy Agranatovy komise, která byla jmenována k prošetření pochybení během jomkipurské války.\n\nVe straně Ma'rach nahradil Meirovou Jicchak Rabin, který 3. července 1974 se stavil sedmnáctou vládu, která zahrnovala strany Kac, Nezávislé liberály, Pokrok a rozvoj a Arabskou kandidátku pro beduíny a venkovany. Nová vláda měla 19 ministrů. Později, 30. října, do vlády vstoupila Národní náboženská strana a 6. listopadu z ní vystoupila strana Rac. Vláda pak měla 21 ministrů.\n\nDne 22. prosince 1976 podal premiér Rabin demisi vlády do rukou prezidenta. Učinil tak poté, co byla vládě v parlamentu vyslovena nedůvěra (v hlasování se zdržela vládní Národní náboženská strana, kterou proto Rabin vyloučil z vlády). Hlasování o nedůvěře vyvolala strana Agudat Jisra'el kvůli porušení šabatu při příletu stíhacích strojů pro Izraelské vojenské letectvo.\n\n\n"}
{"id": "512319", "url": "https://cs.wikipedia.org/wiki?curid=512319", "title": "Magnetické vlny léčí", "text": "Magnetické vlny léčí\n\nMagnetické vlny léčí (1965) je krátký televizní film Vojtěcha Jasného. Odehrává se na divokém západě v městečku Fisher Hill.\n\nPři scéně v baru zpívá Eva Pilarová píseň \"Co ve městě se povídá\" (Jiří Šlitr / Jiří Suchý) a doprovází ji kapela, ve které hrají Jiří Šlitr, Bohumil Zoula, Karel Turnovský a další.\n\nZa soudcem (Jiří Sovák) přijíždí detektiv Biddle (Jaroslav Mareš) a varuje ho před falešným doktorem Wa-Hu (Jan Werich), který lidi bez povolení úřadů léčí magnetickými vlnami. Detektiv se se soudcem dohodne, že na doktora nastraží past, soudce bude předstírat, že je nemocný, detektiv bude dělat, že je soudcův synovec, a až prokážou, že Wa-Hu bere za práci peníze, zatknou ho. Soudce tedy vleze do postele a dělá, že je nemocný, a pošle svého pohůnka (Jaroslav Štercl) za doktorem, který se mezitím baví v místním baru. Wa-Hu přijde a léčí (během léčby se mu nečekaně podaří i hypnoticky uspat soudce i detektiva a je z toho sám překvapen) a pak si vyžádá honorář 250 dolarů. Když soudce zaplatí, ukáže se, že jde o lest a že domnělý detektiv je ve skutečnosti kumpán doktora a oba utíkají i s penězi.\n\n"}
{"id": "512320", "url": "https://cs.wikipedia.org/wiki?curid=512320", "title": "Gießhübl", "text": "Gießhübl\n\nGießhübl je vesnice v okrese Mödling v Dolním Rakousku. Leží jižně od rakouského spolkového hlavního města Vídně na okraji přírodní chráněné oblasti Föhrenberge v nadmořské výšce 416 metrů a je současně nejvýše ležící vinařskou obcí Rakouska.\n\nDříve byl Gießhübl jasně zemědělskou obcí, dnes je hlavně obcí obytnou. Také polohou v bezprostřední blízkosti u Vídně s přímým připojením na A21 (Vídeňský vnější dálniční okruh) byl podporovaný.\n\nObec vznikla roku 1592 ze založeného osídlení s rolnickým uspořádáním.\n\nV době mezi 1938 a 1954 náležel Gießhübl, i 96 dalších až do té doby dolnorakouských obcí, nyní k 26 okresům rozsáhlé Velké Vídně a stala se součástí 24. okresu Mödling. Teprve 1954 byl Gießhübl opět samostatnou v zemi Dolní Rakousko, což v září 2004 bylo po 50 letech slavnostně oslaveno.\n\nV roce 1971 bylo v obci 975 obyvatel, 1981 1459, 1991 1609, 2001 1597 a v roce 2009 zde žije 2093 obyvatel.\n\nSeverovýchodně Kaltenleutgeben, na severu Perchtoldsdorf, severovýchodně Brunn am Gebirge, na východě Maria Enzersdorf a na jihu Hinterbrühl.\n\nStarostou obce je Eugen Krammer (SPÖ), vedoucím kanceláře Alexander Weber.\n\nV obecní radě je 19 míst a po obecních volbách 6. března 2005 rozděleny mandáty takto: SPÖ 8, ÖVP 6, zelení 3, FPÖ 2.\n\nNezemědělských pracovišť bylo v roce 2001 91, v zemědělství a lesnictví bylo v roce 1999 zjištěno 14 pracovišť. Počet výdělečně činných v bydlišti činil po sčítání 2001 730, to jest 48,02 %.\n\n"}
{"id": "512332", "url": "https://cs.wikipedia.org/wiki?curid=512332", "title": "Mírová smlouva", "text": "Mírová smlouva\n\nMírová smlouva je mezinárodní smlouva mezi dvěma válčícími stranami, kterou je formálně ukončen válečný konflikt a uzavřen mír. Mírová smlouva následuje po kapitulaci, separátním míru nebo příměří, kterým se zastavují boje mezi znepřátelenými stranami.\n\nPři uzavření míru jsou mírovými smlouvami řešeny otázky vyplývající z ozbrojeného konfliktu mezi státy.\n\nŘešené věci:\n\nMírové smlouvy jsou často uzavírány na území považovaném za neutrální v konfliktu a delegáti neutrálních zemí jednají jako svědci podpisu. Pří rozsáhlejších válkách může být uzavřena jedna mírová smlouva řešící všechny záležitosti nebo samostatné smlouvy mezi jednotlivými státy.\n"}
{"id": "512347", "url": "https://cs.wikipedia.org/wiki?curid=512347", "title": "Chroman olovnatý", "text": "Chroman olovnatý\n\nChroman olovnatý (PbCrO) je sloučenina kyseliny chromové a olova.\nPoužívá se pro výrobu pigmentů a barviv, detergentů, směsí na odbarvování vlasů, fotocitlivých materiálů, pyrotechnických směsí nebo k restaurování historických předmětů.\n\nProtože obsahuje olovo a šestimocný chrom, jedná se o jedovatou látku. Je toxický pro reprodukci a jedná se o karcinogen.\n\nV lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádné obavy pro autorizaci dle směrnice REACH.\n"}
{"id": "512359", "url": "https://cs.wikipedia.org/wiki?curid=512359", "title": "Suffocation", "text": "Suffocation\n\nSuffocation (česky \"udušení\") je americká death metalová skupina založená roku 1988 v New Yorku. Do historie death metalu se zapsala již svým debutovým albem Effigy of the Forgotten.\n\n\n\n\n\n"}
{"id": "512361", "url": "https://cs.wikipedia.org/wiki?curid=512361", "title": "Tris(2-chlorethyl)-fosfát", "text": "Tris(2-chlorethyl)-fosfát\n\nTris(2-chlorethyl)-fosfát (CHClOP) je látka toxická pro reprodukci. \n\nPoužívá jako plastifikátor, regulátor viskozity nebo zpomalovač hoření akrylátových pryskyřic, polyuretanu nebo PVC. Slouží při výrobě lepidel, barev a laků, k výrobě nábytku nebo textilu.\n\nV lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádní obavy pro autorizaci dle směrnice REACH.\n\n TRIS(2-CHLOROETHYL) PHOSPHATE International Agency for Research on Cancer (IARC) - Summaries & Evaluations\n"}
{"id": "512362", "url": "https://cs.wikipedia.org/wiki?curid=512362", "title": "Hitler a Stalin. Paralelní životopisy", "text": "Hitler a Stalin. Paralelní životopisy\n\nHitler a Stalin. Paralelní životopisy, v anglickém originále: Hitler and Stalin: Parallel Lives, je kniha britského historika Sira Alana Bullocka vydaná roku 1991. Toto dílo se krátce po svém vydání stalo světovým bestsellerem a bylo přeloženo do řady světových jazyků včetně češtiny.\n\nVíce jak tisícistránková kniha se skládá z dvaceti obsáhlých kapitol, z nichž v některých se autor věnuje převážně Hitlerovi a v jiných zase Stalinovi, v řadě z nich jsou ale oba diktátoři pojednáváni společně, týká se to jejich raného věku a také období druhé světové války. Desátá kapitola je pak celá věnována srovnání obou mužů. V poslední kapitole - Perspektivy - se autor zamýšlí nad vývojem po Hitlerově (1945) a Stalinově (1953) smrti, přičemž konstatuje, že jejich vliv na světové dějiny trval až do pádu železné opony (1989).\nHistorik na řadě příkladů demonstruje nejen vzájemnou povahovou a psychickou podobu Hitlera a Stalina, ale také podobnosti jimi vytvořených ideologií a režimů.\n\n"}
{"id": "512366", "url": "https://cs.wikipedia.org/wiki?curid=512366", "title": "Conrad Hilton", "text": "Conrad Hilton\n\nConrad Nicholson Hilton (25. prosince 1887, San Antonio, Nové Mexiko – 3. ledna 1979 Santa Monica, Kalifornie) byl americký hoteliér, zakladatel hotelového impéria Hilton.\n\nNarodil se jako jeden z osmi dětí Augustovi Halvorsonovi Hiltonovi (1854–1919), imigrantovi z Norska, a Marii Genevieve Laufersweiler (1861–1947), Američance s německými kořeny.\n\n"}
{"id": "512376", "url": "https://cs.wikipedia.org/wiki?curid=512376", "title": "János Bródy", "text": "János Bródy\n\nJános Bródy (v maďarštině Bródy János [bródy jánoš], * 5. dubna 1946 v Budapešti, Maďarsko) je maďarský zpěvák, kytarista, skladatel a textař. Patří k výrazným postavám maďarské rockové kultury.\n\nPo maturitě v roce 1964 zaujal místo kytaristy ve skupině Illés, kde se plně prosadil jeho talent hudebníka i textaře. Prosazoval názor, že původní rockovou píseň je možné zpívat maďarsky. Své texty psal především na hudbu Levente Szörényiho. Ve svých textech dokázal v tehdejších politických poměrech vyslovit dříve nemyslitelné. Používal velmi diplomatický jazyk, kterým často dokázal oklamat cenzuru – jeho náznaky bylo nutné číst \"mezi řádky\".\n\nSpolu se skupinou Illés Bródy spolupracoval se Zsuzsou Koncz, nahráli spolu jejích prvních pět alb. Její píseň \"Ha én rózsa volnék\", jejímž je Bródy autorem, se stala příčinou zákazu alba Jelbeszéd. Následoval rozpad skupiny Illés, Szörényi a Bródy poté založili novou skupinu Fonográf. Spolu také napsali rockovou operu \"István, a király\".\n\nV roce 1978 se Bródy vydal na sólovou dráhu. Tehdy absolvoval své první koncerty v divadlech Várszínház a Egyetemi színpad s programem nazvaným \"Az utca másik oldalán\" (v překladu \"Na druhé straně ulice\"). Od 80. let 20. století vydává svá vlastní hudební alba.\n\nNadále koncertuje a píše písně nejen pro sebe, ale i pro své přátele.\n\n\n"}
{"id": "512380", "url": "https://cs.wikipedia.org/wiki?curid=512380", "title": "Jiří Pistorius", "text": "Jiří Pistorius\n\nJiří Pistorius (19. března 1922, Praha – 15. března 2014) byl literární historik a kritik, překladatel, editor, publicista.\n\nBratr divadelního režiséra a dramaturga Luboše Pistoria a strýc nakladatele Vladimíra Pistoria. V letech 1945–1948 studoval bohemistiku, estetiku a srovnávací literatury na Filosofické fakultě Karlovy University, zároveň působil tamtéž jako asistent Václava Černého. Svou činností se intenzivně zapojil do poválečného literárního života: Od roku 1945 uveřejňoval kritické články a studie o české literatuře zejména ve Svobodných novinách a Kritickém měsíčníku, v němž posléze vykonával funkci tajemníka redakce. V červenci 1948 J. Pistorius odešel do Francie, kde studoval komparatistiku na pařížské universitě u Jean-Marie Carrého (1948–1950) a slovanskou filologii se specializací na český jazyk a literaturu ve Štrasburku (1950–1951). Do roku 1958 působil v české sekci francouzského rozhlasu, spolupracoval též se stanicí Rádio Svobodná Evropa. Po odchodu do USA roku 1958 působil na Lafayette College v Pensylvánii a studoval francouzskou literaturu na University of Pennsylvania ve Philadelphii. V letech 1963–1968 byl mimořádným profesorem francouzské literatury na Williams College v massachusettském Williamstownu, řádnou profesuru získal roku 1968. V letech 1971–1982 vedl tamní katedru románských studií.\n\nK vydání připravil povídku F. X. Šaldy \"Analysa\" (1946) a výbor z jeho dopisů Josefu Horovi (1947). Dále se jako editor podílel na vydávání \"Souboru díla F. X. Šaldy\" (spolu s Václavem Černým, Janem Mukařovským a Felixem Vodičkou); sám připravil k vydání svazky \"Studie o umění a básnících\" (1948) a \"Kritické projevy 1\" (1949). Z pozůstalosti edičně připravil též poslední svazek Vančurových \"Obrazů z dějin národa českého\" (1948). V roce 1948 vydalo nakladatelství Melantrich jeho \"Bibliografii díla F. X. Šaldy\", na níž pracoval už během války (souběžně připravovaný rejstřík k Šaldovu dílu se vydání nedočkal). V exilu vydal knihu \"Destin de la culture française dans une démocratie populaire. La présence française en Tchécoslovaquie (1948–1956)\" (1957), v níž se na základě rozsáhlých rešerší dobového tisku zabýval přijetím a prezentací francouzské kultury v komunistickém Československu. Doktorát na University of Pennsylvania ve Philadelphii obhájil v roce 1963 prací \"L’Image de l’Allemagne dans le roman français entre les deux guerres (1918–1938)\", která vyšla knižně o rok později. Po Pistoriově příchodu na Západ se postupně proměnila oblast jeho zájmu – je autorem monograficky zaměřených studií z francouzské literatury (Ch. Baudelaire, Stendhal, P. Valéry, A. Camus, J.-P. Sartre), dále pojednává zejména o problematice francouzsko-německých literárních styků (na příkladu recepce děl M. Prousta a A. Gida). Tomuto tématu věnoval i dvě další bibliografie, \"Marcel Proust und Deutschland\" (1981; přepracováno a rozšířeno 2002) a \"André Gide und Deutschland. Eine internationale Bibliographie\" (1990), které zachycují německé překlady děl obou autorů a jejich ohlas v Německu. Za první z nich získal J. Pistorius roku 1982 od Společnosti M. Prousta cenu Marcel Proust-Preis (jako první laureát) za nejlepší proustovskou práci v německém jazyce. Po roce 1989 J. Pistorius publikoval též opět v českém prostředí: v \"Literárním archívu\", \"Kritické Příloze Revolver Revue\" a \"Kritickém sborníku\". Sestavil, edičně připravil a obsáhle komentoval knihu V. Černého \"André Gide\" (2002), soubor Černého textů věnovaných tomuto spisovateli. Tematicky v polistopadovém období navazuje především na své dřívější práce o F. X. Šaldovi či V. Černém.\n\n\n\n\n"}
{"id": "512386", "url": "https://cs.wikipedia.org/wiki?curid=512386", "title": "Jafa an-Naserija", "text": "Jafa an-Naserija\n\nJafa an-Naserija - doslova \"Nazaretská Jaffa\" - pro odlišení od města Jaffa, v hebrejské variantě Jafija, Jafa nebo Jafi ( יָפִיעַ nebo יָפָא, يافة الناصره, Yafa an-Naseriyye, v oficiálním přepisu do angličtiny Yafi) je místní rada (malé město) v Izraeli, v Severním distriktu.\n\nLeží v Dolní Galileji, v nadmořské výšce 319 metrů na západním okraji aglomerace města Nazaret, v pohoří Harej Nacrat (\"Nazaretské hory\"). Jižně od města spadá terén prudce do Jizre'elského údolí. Na západní straně stoupají částečně zalesněné svahy hor Giv'at Jif'a, Har Bahran a Har Cameret.\n\nMěsto se nachází cca 85 kilometrů severovýchodně od centra Tel Avivu a cca 30 kilometrů jihovýchodně od centra Haify, v hustě osídlené aglomeraci města Nazaret, přičemž osídlení v tomto regionu je etnicky smíšené. Vlastní Jafa an-Naserija obývají izraelští Arabové. Mnoho dalších měst v aglomeraci Nazaretu má arabský charakter. Jiná jsou židovská (Nazaret Illit, Migdal ha-Emek). Město je na dopravní síť napojeno pomocí dálnice číslo 75 a dalších lokálních komunikací v rámci nazaretské aglomerace.\n\nJafa an-Naserija navazuje na židovské město \"Jafija\" (יפיע) z biblických dob, které zmiňuje například Kniha Jozue 19,12 V době První židovské války bylo toto město jedním z center židovského protiřímského odporu. V obci byly nalezeny pozůstatky synagogy z pozdního římského období.\n\nJafa an-Naserija byla dobyta izraelskou armádou v rámci Operace Dekel během války za nezávislost v červenci roku 1948. Po dobytí nebyla tato arabská vesnice na rozdíl od mnoha jiných vysídlena a udržela si svůj arabský ráz. V roce 1960 byla povýšena na místní radu (malé město).\n\nV obci fungují čtyři státní základní školy a jedna soukromá křesťanská škola. Obyvatelstvo se z 5 % zabývá zemědělstvím. 60 % pracuje v průmyslu. Zbytek ve službách a obchodu.\n\nJafa an-Naserija je etnicky zcela arabským městem. Podle údajů z roku 2005 tvořili arabští muslimové 77,4 % a arabští křesťané 22,6 % populace. Jde o středně velké sídlo městského charakteru. K 31. prosinci 2017 zde žilo 18 700 lidí.\n\n"}
{"id": "512410", "url": "https://cs.wikipedia.org/wiki?curid=512410", "title": "Pont du Carrousel", "text": "Pont du Carrousel\n\nPont du Carrousel (česky \"Most Karusel\") je silniční most přes řeku Seinu v Paříži. Spojuje 1. obvod na pravém břehu a 7. obvod na levém. Byl vystavěn v letech 1935–1939.\n\nSoučasnému mostu předcházela starší stavba. Na tomto místě vznikl nejprve \"Pont des Saints-Pères\" (\"Most svatých otců\"), podle stejnojmenné ulice na levém břehu, avšak při svém otevření v roce 1834 jej král Ludvík Filip pojmenoval na \"Pont du Carrousel\". Jeho název rovněž zněl určitou dobu \"Pont du Louvre\" podle paláce Louvre na pravém břehu. Dnešní název je odvozen od náměstí \"Place du Carrousel\" před Louvrem, ale termín pochází původně z vojenského prostředí. Karusel znamenal krátké představení s hudbou, při kterém vojáci předváděli své jezdecké dovednosti.\nKoncesi k výstavbě soukromého mostu vydal panovník v roce 1831. Architektem mostu byl Antoine-Rémy Polonceau, který navrhl stavbu ze dřeva a kovaného železa. Most byl otevřen 30. října 1834. Měl tři oblouky, celkovou délku 169,5 metrů a šířku 11,85 mterů.\n\nV roce 1850 koupilo most město Paříž za 1,766.656 franků. V roce 1883 byl most na půl roku uzavřen, aby mohly být vyměněny poškozené dřevěné a kovové části. V roce 1906 byla dřevěná paluba nahrazena kovovou. I přes tyto opravy zůstal most příliš úzký a pro dopravu nebezpečný. V roce 1930 bylo navíc konstatováno, že jeho výška je nedostatečná pro říční dopravu. Bylo proto rozhodnuto most zbořit a o něco dále po proudu postavit nový.\n\nStavební práce byly povoleny Státní radou 26. srpna 1933 a zahájeny 23. května 1935. Stavba byla dokončena roku 1939 a poté byl původní most stržen.\n\nDne 1. května 1995 byl Maročan Brahim Bouarram (1965–1995) svržen do Seiny skupinou skinheadů vracejících se z manifestace Národní fronty. Hlavní obžalovaný byl v roce 1998 odsouzen k osmiletému vězení.\n\nV roce 2003 na mostě pařížský starosta Bertrand Delanoë odhalil pamětní desku na památku všem obětem rasismu.\nArchitekti se snažili respektovat vzhled původního mostu. Železobetonový most má proto také tři oblouky a je 168 metrů dlouhý a široký 33 metry. Je vyzdoben alegorickými sochami, jichž autorem je Louis Petitot. Symbolizují Hojnost, Průmysl, řeku Seinu a město Paříž, které stály již na předchozím mostě.\n\n"}
{"id": "512411", "url": "https://cs.wikipedia.org/wiki?curid=512411", "title": "Dormance", "text": "Dormance\n\nDormance (z lat. \"dormans\", spící) je souhrnné označení pro přechodné zastavení nebo omezení fyziologických procesů v živých organismech. Hlavní význam je v úspoře energie, která pomáhá organismu nepříznivé období přežít. Může být vyvolána geneticky i vnějšími vlivy, zejména nepříznivým počasím.\n\n\nDormance u rostlin znamená preventivní zastavení růstu v nepříznivém období roku. Je řízena biologickými „hodinami“ a reaguje na teplotu, zkrácený sluneční svit nebo nízké vodní srážky.\n\nDormance virů rodu Herpesvirus způsobuje, že mohou zůstat neaktivní v buňkách lidského těla, což se někdy nazývá latence. Tato latence například viru HIV se ovšem nesmí zaměňovat s klinickou latencí jako skrytou počáteční fází choroby.\n\n\n"}
{"id": "512412", "url": "https://cs.wikipedia.org/wiki?curid=512412", "title": "Sýček králičí", "text": "Sýček králičí\n\nSýček králičí (\"Athene cunicularia\") je široce rozšířená sova z čeledi puštíkovitých. Obývá otevřené suché krajiny s nízkou vegetací, nejčastěji pastviny, zemědělskou krajinu a polopouště na velkém území Severní a Jižní Ameriky. Jedinci ze Severní Ameriky jsou přitom tažní se zimovišti ve Střední Americe, jedinci z populací jihoamerických však na svých hnízdištích setrvávají po celý rok.\n\nSýček je 19 až 28 cm vysoký, rozpětí křídel dosahuje 50–61 cm, hmotnost 140–240 g.\n\nNa rozdíl od většiny ostatních puštíkovitých je aktivní také ve dne a zdržuje se zejména na zemi. Na kořist, kterou tvoří široká řada bezobratlých živočichů (např. velký hmyz) i malých obratlovců (zejména hlodavci), číhá na vyvýšeném místě (např. na spadlém kmeni nebo kamenu). Sýček dokáže přítomnost kořisti i aktivně ovlivňovat. Umí hromadit trus a různé zbytky potravin na jednom místě. To pak přiláká hmyz, malé hlodavce, ptáky a plazy, které pak sovička uloví.\n\nJe obvykle monogamní a hnízdí v norách. V Severní Americe začíná hnízdit během konce března a v dubnu, kdy samice do hnízda klade 4–12 (průměrně 9) vajec, na kterých sedí sama po dobu 3–4 týdnů. Během období, kdy samice provádí inkubaci, ji samec do hnízda nosí potravu. Po čtyřech týdnech jsou již mláďata schopna létat na krátkou vzdálenost a začínají opouštět hnízdní noru. Rodiče je však přestávají zcela krmit až po 1 až 3 měsících.\n\nSvým hlasovým projevem dokáží mj. napodobit chřestýše, což používají jako obrannou taktiku proti potenciálním predátorům.\n\n"}
{"id": "512417", "url": "https://cs.wikipedia.org/wiki?curid=512417", "title": "Loríček žlutoboký", "text": "Loríček žlutoboký\n\nLoríček žlutoboký (\"Cyclopsitta diophthalma\") je malý, velmi barevný papoušek. Obývá lesy na Nové Guineji a na několika sousedních ostrovech, izolovaně se vyskytuje také na tropickém australském pobřeží. S velikostí asi 14 cm se jedná o nejmenšího australského papouška.\n\nJe zavalitý, převážně zelený s nápadně krátkým ocasem, silným zobákem a výraznou modro-červenou kresbou na hlavě. Mezi pohlavími je přitom vyvinut mírně patrný sexuální dimorfismus, samci mají totiž v porovnání se samicemi červenější zbarvení na hlavě.\n\nŽiví se zejména fíky, bobulemi, semeny, nektarem a drobným hmyzem. Zdržuje se v párech nebo v malých skupinách. Na rozdíl od většiny ostatních v dutinách hnízdících druhů papoušků si loríček žlutoboký buduje vlastní dutinu, většinou ve ztrouchnivělém stromě.\n\n"}
{"id": "512421", "url": "https://cs.wikipedia.org/wiki?curid=512421", "title": "Moleskin", "text": "Moleskin\n\nMoleskin (z angl.: \"krtčí kožešina\") zvaný také \"anglická kůže\" je hustá bavlněná tkanina. \n\nVyrábí se v pětivazném nebo osmivazném zesíleném atlasu, osnova je obvykle ze skané příze, útek z měkce točené jednoduché příze. Tkanina se na rubu počesává a dostává tam měkký, semišový povrch a omak.\n\nMoleskinu na lícní straně počesávanému a postřihovanému se česky říká \"jelenice\". \n\nMoleskin se dříve používal častěji (sportovní oděvy, vojenské uniformy, autopotahy, svršky na boty). V současné době (2010) je známé jen použití na pracovní a ležérní oblečení, jinak byl téměř zcela nahrazen umělou kůží z mikrovláken (alcantara, amaretta apod.).\n\nV Anglii je moleskin stále ještě oblíbený a specializovaní výrobci jej odtud vyváží do více zemí.\n"}
{"id": "512422", "url": "https://cs.wikipedia.org/wiki?curid=512422", "title": "RIPE NCC", "text": "RIPE NCC\n\nRéseaux IP Européens Network Coordination Centre (RIPE NCC) je mezinárodní nezávislá nezisková členská organizace, která podporuje infrastrukturu internetu prostřednictvím technické koordinace v ní obhospodařovaných regionech. Nejdůležitější činností RIPE NCC je fungovat jako Regionální internetový registr (Regional Internet Registry, zkratka RIR, podřízen IANA) poskytující globální internetové zdroje a s nimi spojené služby (IPv4, IPv6 a AS Number resources) pro členy v regionu RIPE NCC. Členové jsou zejména poskytovatelé připojení k internetu (Internet service providers), telekomunikační společnosti a velké firmy z Evropy, Blízkého východu a centrální Asie.\n\nRIPE NCC také poskytuje služby pomáhající internetovému společenství, zahrnující:\n\nDalší aktivity zahrnují:\n\n"}
{"id": "512423", "url": "https://cs.wikipedia.org/wiki?curid=512423", "title": "Žilinská univerzita v Žilině", "text": "Žilinská univerzita v Žilině\n\nŽilinská univerzita v Žilině () je veřejná vysoká škola univerzitního typu se sídlem v Žilině.\n\nSoučasným rektorem je od roku 2018 profesor Jozef Jandačka.\n\nV historii školy byla univerzita několikrát přejmenována a přestěhována z místa vzniku v Praze do Žiliny.\n\nVysoká škola železniční v Praze (VŠŽ) vznikla 1. října 1953 vyčleněním z Českého vysokého učení technického. Na začátku měla 4 fakulty: \" Fakulta dopravní\", \"Fakulta stavební\", \"Fakulta strojnická\", \"Fakulta elektrotechnická\". Její součástí byla i \"Vojenská fakulta\".\n\nPostupem času vznikala potřeba připravovat inženýry i pro ostatní druhy dopravy, rozšiřoval se program výuky a v roce 1959 došlo k přejmenování na Vysokou školu dopravní v Praze.\n\nV letech 1960—1962 byla VŠD přestěhována do Žiliny a její název byl změněn na Vysoká škola dopravná v Žiline. VŠD v Žilině měla dvě fakulty: \"Fakulta prevádzky a ekonomiky dopravy (PED)\", \"Fakulta strojnícka a elektrotechnická (SET)\". Součástí VŠD byla i \"Vojenská fakulta\".\n\nRozvoj průmyslu, dopravy a spojů si vynutil i rozvoj Vysoké školy dopravní v širokém spektru. Vzniklo několik nových odborů dopravy jako např. letecká doprava, bloky a spoje, silniční a městská doprava, stavba mostů a tunelů, železniční doprava (je vlastně nejstarší a původní odbor) a mnoho dalších na fakultách PED a SET.\n\nOd roku 1961 VŠD začala připravovat odborníky i pro rezort spojů, avšak k přejmenování školy se přistoupilo až v roce 1980 a VŠD byla přejmenovaná na Vysokou školu dopravy a spojov v Žiline (VŠDS).\n\nV roce 1996 vzniká Žilinská univerzita v Žiline jako následovník VŠDS zákonem 324/1996 Sb. Univerzita rozšiřuje svůj profil původně technické vysoké školy o přírodní a humanitní vědy.\n\nV současnosti má univerzita sedm fakult (uvedeno ve slovenštině):\n\nDále při univerzitě působí i tyto pracoviště a ústavy (uvedeno ve slovenštině):\n\n"}
{"id": "512441", "url": "https://cs.wikipedia.org/wiki?curid=512441", "title": "Honda CBR125R", "text": "Honda CBR125R\n\nHonda CBR125R je sportovní \"stopětadvacítka\" od výrobce motocyklů Honda. Zdvihový objem 124,7 cm³ umožňuje řídit tento motocykl již od 16 let, proto je velice populární u mladších lidí. Ty zaujme zejména líbivý agresivní sportovní vzhled, vycházející z její větší sestry CBR1000RR Fireblade.\nByla uvedena v roce 2004 firmou Honda pro trh s motocykly s obsahem do 125 cm³ jako nástupce Hondy NSR125. Motor je čtyřdobý, kapalinou chlazený, dvouventilový jednoválec o obsahu 124,7 cm³ o výkonu 10 kW.\n\nHonda CBR125R se podobala Hondě CBR600RR a používala v palivové soustavě karburátor.\n\nMotocykl byl v roce 2005 uveden v barvách Repsol.\n\n2004 - CBR125R4: Modrá/Stříbrná; Černá/Stříbrná; Červená/Černá.\n2005 - CBR125R5; CBR125RW5: Černá/Stříbrná; Červená/Černá; Modrá. CBR125RS5: Repsol.\n2006 - CBR125R6; CBR125RW6: Černá/Stříbrná; Červená/Černá; Oranžová. CBR125RS6: Repsol.\n\nV roce 2007 bylo na motocyklu provedeno několik změn a byl nově dostupný v Austrálii a Kanadě.\n\nMotocykl v roce 2007 prodělal radikální změny v přední masce, aby se podobal Hondě CBR1000RR Fireblade a dostal nové barvy.\n\nAustrálie\n2007 - CBR125R5; Tahitská Modrá; Červená Milenium; Bílá Růže; Grafitově Černá.\n2009 - CBR125R9; Bílá Růže s Tahitskou modrou; Černá s Kovově stříbrnou; Černá s Červenou Milenium.\n\nKanada\n2007 - CBR125R7; Fireblade Červená; Hurricane Bílá; Nighthawk Černá\n2008 - CBR125R8; Fireblade Červená; Hurricane Bílá; Nighthawk Černá\n2009 - CBR125R9; Firestorm Červená; Exklusivní edice (směsice červené, bílé a modré); Blackbird Stříbrná\n\nPGM-FI: elektronické vstřikování paliva.\nIACV: Idle Air Control Valve - ventil volnoběžných otáček.\nHECS3: kyslíkový senzor k dodržování normy EURO-3.\n\n"}
{"id": "512455", "url": "https://cs.wikipedia.org/wiki?curid=512455", "title": "Cesta životem", "text": "Cesta životem\n\nCesta životem je učebnice vývojové psychologie předního českého psychologa Pavla Říčana. Zabývá se vývojem lidské psychiky od prenatálního období až do smrti. Každé životní období je podrobně rozebráno co se týče významných psychosociálních změn, které v tomto období jedinec prodělává nebo má prodělávat, nechybí ani shrnutí změn tělesných. Autor se snaží o co možná nejúplnější pohled na vývoj lidského jedince, tak jak jej popisuje biodromální psychologie (psychologie životní cesty). Opírá se rovněž o Eriksonovu teorii životních stádií a úkolů, jakož i o poznatky psychoanalytiků, sociálních psychologů a dalších odborníků.\n\nKniha poprvé vyšla roku 1990 a je věnována památce autorova otce, historika křesťanství Rudolfa Říčana.\n"}
{"id": "512459", "url": "https://cs.wikipedia.org/wiki?curid=512459", "title": "Rabinovo náměstí", "text": "Rabinovo náměstí\n\nRabinovo náměstí (: כיכר רבין, \"Kikar Rabin\"), dříve náměstí Izraelských králů (: כיכר מלכי ישראל, \"Kikar Malchej Jisra'el\") je největší náměstí v Tel Avivu v Izraeli. Je známé pro pořádání mnoha politických shromáždění, demonstrací, průvodů a jiných veřejných akcí. Náměstí bylo přejmenováno v roce 1995 po atentátu na tehdejšího premiéra Jicchaka Rabina.\n\nNáměstí je obklopeno ze severní strany budovou městské radnice (postavené podle návrhu architekta Menachema Kohena), z východní strany ulicí Ibn Gabirola, z jihu Frischmannovou ulicí a ze západu bulvárem Chen. Náměstí bylo vystavěno podle projektu architekta Jaskiho a Alexandroniho z roku 1964.\n\nDo počátku 90. let se na náměstí pořádala shromáždění na izraelský den nezávislosti (: יום העצמאות, \"Jom ha-acma'ut\") a vojenské přehlídky jednotek Izraelských obranných sil (hlavně tanků a těžkého dělostřelectva).\n\nDne 4. listopadu 1995 se na náměstí konala stotisícová mírová manifestace, na jejímž závěru byl zavražděn tehdejší premiér Jicchak Rabin. V následujících dnech náměstí zaplnily statisíce Izraelců, kteří si Rabina připomínali. Mladí lidé, kteří si přišli Rabina připomenout, zapalovali mnoho svíček a zpívali písně míru. Na jedné ze zdejších zdí tehdy vznikla graffiti, která byla dodnes zachována.\n\nNa místě Rabinova zavraždění (v severovýchodním rohu náměstí před městskou radnicí) se nachází památník. Součástí památníku je malá zeď připomínající odkaz tohoto státníka. Poblíž severní části náměstí je pamětní plastika navržená izraelským umělcem Jigalem Tumarkinem, připomínající holokaust.\n\nKe konci 90. let a počátkem následujícího desetiletí zaznívala kritika podoby náměstí a zejména pak vzhledu budovy městské radnice. To, co bylo v 60. letech pokládáno za největší a nejpůsobivější architektonické dílo města, je kritiky považováno za jednu z největších ohyzdností Tel Avivu. Součástí plánů na renovaci náměstí je nový vzhled městské radnice, která by se přiblížila vzhledu nových telavivských mrakodrapů a vybudování velkého podzemního parkoviště pod náměstím, které by sloužilo pro sousední čtvrtě, které trpí chronickým nedostatkem parkovacích míst. Zastánci současného vzhledu naopak argumentují, že stávající podoba náměstí i radnice je součástí telavivské historie, a jako taková by měla být uchována. Díky odpůrcům změn tak dochází k odkladům rekonstrukce.\n\n"}
{"id": "512461", "url": "https://cs.wikipedia.org/wiki?curid=512461", "title": "Eurocopter Fennec", "text": "Eurocopter Fennec\n\nEurocopter AS 550 Fennec a AS 555 Fennec 2 jsou lehké, víceúčelové, vojenské vrtulníky, vyráběné společností Eurocopter Group. Jejich koncepce vychází z dalšího vývoje modelů AS 350 Ecureuil a AS 355 Ecureuil 2. Mezi hlavní uživatele patří Francie, Dánsko, Malajsie, Argentina, Brazílie, Mexiko a další.\n\n\n\n"}
{"id": "512470", "url": "https://cs.wikipedia.org/wiki?curid=512470", "title": "4,4'-diaminodifenylmethan", "text": "4,4'-diaminodifenylmethan\n\nDiaminodifenylmethan (známý též jako 4-(4-aminobenzyl)anilin, bis(4-aminofenyl)methan a pod řadou dalších názvů, včetně mnoha komerčních) je potenciálně karcinogenní látka, která se využívá zejména jako meziprodukt při výrobě polyuretanů nebo jako tvrdidlo do epoxidových pryskyřic.\n\nV lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádné obavy pro autorizaci dle směrnice REACH.\n\nSpolu s dalšími aminy se může uvolňovat z nylonového nádobí. Pravděpodobně proto, že k jeho barvení užívají azobarviva a primární aminy se uvolňují v důsledku působení vysokých teplot při styku nádobí s horkými potravinami.\n\n"}
{"id": "512486", "url": "https://cs.wikipedia.org/wiki?curid=512486", "title": "Princip superpozice", "text": "Princip superpozice\n\nPrincip superpozice nebo jen superpozice může být:\n\n"}
{"id": "512497", "url": "https://cs.wikipedia.org/wiki?curid=512497", "title": "Alvin Lucier", "text": "Alvin Lucier\n\nAlvin Augustus Jr. Lucier (* 14. května 1931, Nashua, New Hampshire, USA) je americký skladatel a experimentátor na poli elektronické hudby, která zkoumá akustické jevy a sluchové vjemy. Kromě dlouhodobého působení jako profesor na Wesleyanské univerzitě byl Lucier členem významného uskupení Sonic Arts Union, kam dále patřil Robert Ashley, David Behrman a Gordon Mumma. Velká část jeho práce byla ovlivněna vědou a mapuje fyzikální vlastnosti zvuku jako takového: ozvěnu, fázovou interferenci mezi blízkými tóny a přenos zvuku prostřednictvím fyzických médií.\n\nLucier se narodil v Nashua, malém městečku v Nové Anglii. Navštěvoval postupně místní veřejnou a farní školu, školu Portsmouth Abbey, Yaleovu a Brandeisovu univerzitu. V letech 1958 a 1959 studoval s Lukasem Fossem a Aaronem Coplandem v Tanglewoodském centru. V roce 1960 odjel do Říma na Fullbright Fellowship, kde se spřátelil s americkým přistěhovalcem skladatelem Rzewskim a stal se tu svědkem performance Johna Cage, Merce Cunninghama a Davida Tudora, která představovala působivou alternativu k jeho klasickému vzdělání. Z Říma se vrátil v roce 1962, aby se ujal pozice šéfa Brandeiského univerzitního sboru Chamber Chorus, který se zabýval jak klasickým vokálním dílem, tak moderní kompozicí. Roku 1963 koncertoval Chamber Chorus v newyorské Town Hall. Lucier tu potkal Gordona Mumma a Roberta Ashleyho, experimentální skladatele, kteří byli zároveň řediteli festivalu ONCE, každoroční multimediální události v Ann Arbor, v Michiganu. O rok později Mumma a Ashley Chamber Chorus na ONCE pozvali a v roce 1966 se Lucier revanšoval pozváním Mummy, Ashleyho a společného přítele Davida Behrmana do Brandeisu na koncert čtyř skladatelů. Na základě úspěchu tohoto koncertu potom podnikli turné po Spojených státech a Evropě pod označením Sonic Arts Group (na Ashleyho návrh byl později název změněn na Sonic Arts Union). Šlo spíše o hudební kolektiv nežli o skutečný kvartet. Sonic Arts Union předváděli dílo každého ze svých členů, sdílejíce nástroje a asistujíc si, když bylo třeba. Po deseti letech společného hraní se soubor rozešel v roce 1976. V roce 1970 Lucier opustil Brandeis kvůli místu na Wesleyanské univerzitě a roku 1972 se stal šéfem taneční společnosti Violy Farber. Tuto pozici si udržel do roku 1979.\n\nI když Lucier skládal komorní a orchestrální díla od roku 1952, sám skladatel i jeho kritici pokládají za skutečný počátek jeho kariéry skladbu z roku 1965, Music for Solo Performer. V tomto kusu EEG elektrody připojené k hlavě interpreta detekují impulzy mozkových vln alfa generovaných ve chvíli, kdy performer dosahuje meditativního stavu. Alfa vlny jsou zesíleny a výsledný elektrický signál je užit k rozechvění a rozeznění bicích nástrojů rozmístěných v prostoru. Mezi další důležitá raná díla patří Vespers (1968), v níž interpreti užívají ruční echolokátor pro lokalizaci přibližného fyzického středu místnosti, aby prohloubili své porozumění akustickému vnímání a odhalili základy okolního prostoru pomocí nevizuálních prostředků.\n\nJedním z Lucierových nejdůležitějších a nejslavnějších děl je I am sitting in a room (1969), ve kterém Lucier nahrává sám sebe, jak vypráví jednoduchý text, a následně pouští nahrávku zpět do místnosti, znovu ji nahrávajíc. Nová nahrávka je pak znovu puštěna a nahrána a tento proces je opakován znovu a znovu. Protože každý pokoj má svou charakteristickou frekvenční závislost doznívání, určité frekvence jsou postupně zesíleny tím, jak vlny rezonují v pokoji, až se slova nakonec stanou nesrozumitelnými, nahrazena úplně souznějícími harmoniemi a tóny samotného pokoje. Přednášený text popisuje právě tento proces - začíná slovy: \"Sedím v pokoji, odlišném od toho, ve kterém jste teď vy. Nahrávám zvuk svého hlasu..\" a končí: \"Považuji tuto činnost ne tak za demonstraci fyzikálního faktu, jako spíše za způsob, jak vyfiltrovat z mojí řeči jakékoliv neobvyklosti, které by mohla obsahovat,\" čímž poukazuje na své koktání.\n\nK dalším klíčovým pracím patří North American Time Capsule (1966), který využívá prototyp hlasového kodéru k izolaci a manipulaci úryvků řeči, Music On A Long Thin Wire (1977), kde je struna z piana napnuta napříč pokojem a rozvibrována pomocí zesíleného oscilátoru a magnetu na každém konci, přičemž vytváří měnící se harmonické tóny a zvuky, Crossings (1982), v němž jsou tóny hrány napříč rovnoměrně stoupajícími sinovými vlnami, produkujíc interferenční rázy, Still and Moving Lines of Silence in Families of Hyperbolas (1973–74), kde interferenční tóny mezi sinovými vlnami vytváří \"propady\" a \"údolí\" zvuku a ticha a Clocker (1978), který užívá přirozenou zpětnou vazbu a dozvuk.\n\nMezi studenty Lucierovy kompozice patří Nicolas Collins, Ron Kuivila, Arnold Dreyblatt, Douglas Kahn, Daniel James Wolf a Mladen Miličevič.\n\n\n\n"}
{"id": "512501", "url": "https://cs.wikipedia.org/wiki?curid=512501", "title": "Ronald Reagan Freedom Award", "text": "Ronald Reagan Freedom Award\n\nRonald Reagan Freedom Award ( doslova „Cena svobody Ronalda Reagana“) je nejvyšší civilní ocenění udílené prezidentskou nadací Ronalda Reagana. Ocenění se udílí osobám, „které významně a trvale přispěly svobodě na celém světě“ a těm, již „ztělesňují celoživotní přesvědčení prezidenta Reagana, že i jeden muž či žena, mohou něco změnit.“\n\nV současnosti (2010) udílí cenu jménem svého zesnulého manžela († 2004) bývalá první dáma Nancy Reaganová. Ocenění je udělováno od roku 1992 a až do roku 1993 jej udílel sám Reagan. Od následujícího roku však, v důsledku Reaganova onemocnění Alzheimerovou chorobou, cenu udílí jeho manželka.\n\n\n"}
{"id": "512506", "url": "https://cs.wikipedia.org/wiki?curid=512506", "title": "SMLT", "text": "SMLT\n\nSplit Multi-Link Trunking (SMLT) je technologie spojování datových linek počítačových\nsítí vyvinutá firmou Avaya (Nortel) v roce 2001 jako rozšíření standardu Multi-Link Trunking (MLT),\nkterý je definován dokumentem IEEE 802.3ad.\n\nNa technologii SMLT byl udělen patent: United States Patent 7173934\n\nTechnologie Multi-Link Trunking (MLT), známá též jako Etherchannel slouží ke vzájemnému propojení\ndvou síťových zařízení (switchů) počítačové sítě LAN pomocí více fyzických linek, aniž by v síti\nvznikly nežádoucí smyčky. K propojení obou zařízení lze použít maximálně 8 fyzických linek. Celý proces je\ndefinován dokumentem IEEE 802.3ad. Omezením MLT je fakt, že všechny linky musí být zakončeny na portech\njednoho switche, v některých případech na portech jednoho modulu v šasi.\n\nZměna oproti standardnímu MLT spočívá v tom, že jednotlivé fyzické linky mohou být agregovány ze dvou různých fyzických\nboxů - switchů. Odtud tedy plyne označení Split MLT. Tím se podstatně zvyšuje redundance a dostupnost\npřipojených LAN switchů. Multi-Link Trunking (MLT) má logicky dva konce, k\nnimž jsou připojená zařízení, která umí pracovat podle standardu IEEE 802.3ad. Pokud použijeme zařízení,\nkteré pracuje v režimu SMLT, není podstatné, zda protistrana umí pracovat také v režimu SMLT nebo\n\"pouze\" v režimu MLT dle IEEE 802.3ad. Technologie SMLT není symetrická a každá dvojice SMLT switchů se\nkonfiguruje samostatně, nezávisle na svém okolí - míněno z pohledu IEEE 802.3ad.\n\n\nPro vzájemné propojení obou SMLT switchů je nutné nakonfigurovat istMLT (inter-switch trunk MLT). Toto propojení\nje obvykle realizováno pomocí více fyzických (Gigabitových) linek, protože trvalé vzájemné propojení obou SMLT\nboxů je naprosto kritické jak pro funkci vlastního SMLT, tak i pro připojené LAN segmenty. Nortel důrazně\ndoporučuje použít pro istMLT samostatnou VLAN (s privátními IP adresami), která nemá definovené žádné L3 funkce.\nPokud všechna zařízení fungují správně, procházi istMLT pouze režijní data, která jsou potřebná pro běh SMLT.\nJedná se zejména o stav jednotlivých SMLT a data pro distribuci datových toků (L2 forwarding). Tato VLAN přenáší i data\nsměrovacích protokolů, přestože sama L3 funkce nemá. V\npřípadě poruchy (switche nebo datové linky) může dojít k tomu, že všechny datové toky budou procházet i skrze\nistMLT. Je tedy nutné istMLT dostatečně dimenzovat i z pohledu poruchových scénářů.\n\nPro SMLT lze standardně použít topologii lineární, diagonální, trojúhelníkovou, čtvercovou i tzv. Fullmesh.\n\nPokud bude přerušené linka End_switch2 ↔ SMLT_box2 a/nebo End_switch3 ↔ SMLT_box2, bude zapojení stále plně funkční. Datový tok v istMLT bude stejný jako před touto poruchou (těmito poruchami).\n\nPři přerušení jedné linky istMLT bude zapojení plně funkční. Objem dat tekoucích istMLT nebude ovlivněn.\n\nPokud bude přerušené spojení End_switch1 ↔ SMLT_box1, bude konektivita na End_switch1 ztracena.\n\nPokud bude přerušené spojení End_switch3 ↔ SMLT_box1, zůstane konektivita plně zachovaná. Datové toky End_switch1 ↔ End_switch3 budou nyní procházet istMLT. Analogická situace nastane při přerušení spojení End_switch2 ↔ SMLT_box1. Obě tato přerušení mohou nastat současně.\n\nV tomto případě zůstává zachovaná plná konektivita.\n\nPři této poruše stratíme konektivitu na End_switch1.\nSMLT je podporováno následujícími zařízeními firmy Nortel. ERS 1600, ERS 5500, ERS 8300, ERS 8600.\n\nSMLT je plně kompatibilní se zařízeními podporujícími standard MLT (IEEE 802.3ad static mode).\n\n"}
{"id": "512519", "url": "https://cs.wikipedia.org/wiki?curid=512519", "title": "Henri Honoré d'Estienne d'Orves", "text": "Henri Honoré d'Estienne d'Orves\n\nHenri Honoré d'Estienne d'Orves (3. června 1901, Verrières-le-Buisson, Francie – 29. srpna 1941, Suresnes, Francie) byl důstojník francouzského námořnictva a jeden z hlavních hrdinů odbojové organizace Résistance.\n\nHenri Honoré d'Estienne d'Ovres se narodil ve vesnici Verrières-le-Buisson v katolické rodině. \nZa první světové války studoval v Lycée Louis-le-Grand, a v roce 1921 studoval na École Polytechnique. O dva roky později začal d'Estienne d'Orves chodit do námořní školy a působil na křižníku Jeanne d'Arc. Poté působil jako důstojník na bitevní lodi \"Provence\" a na několika dalších lodích. \nV roce 1929 se d'Estienne d'Orves oženil s Éliane de Lorgeril, se kterou měl pět dětí.\n\nV roce 1935 získal d'Estienne d'Orves řád čestné legie. Když roku 1939 vypukla druhá světová válka, sloužil na palubě lodi Jaguar.\nRoku 1940 působil d'Estienne d'Orves v Egyptě, kde začal sympatizovat s politickou pravicí, a když byla Francie 17. června poražena, d'Estienne d'Orves dezertoval a působil v Résistance, i když spolupracoval i s Forces Françaises Libres. \n\nDne 21. prosince 1940 vyplul d'Estienne d'Orves na rybářské lodi z Anglie do Francie spolu se svým spolupracovníkem Maurice Brailerem a rádiovým operátorem Alfred Gaesslerem, německy mluvícím Alsasanem. Do Francie přijeli dalšího dne.\n\nD'Estienne d'Orves, Brailer a Gaessler se usídlili v Nantes, kde získávali a předávali cenné informace o nepříteli (pobřežních opevněních, ponorkách, letištích a tancích).\n\nNásledujícího roku 1941 se D'Estienne d'Orves a Brailer spojili v Paříži s Maxem Andrém, Janem Doornikem a dalšími lidmi z francouzské Résistance. Jejich rádiový operátor Gaessler zůstal v Nantes, kde však byl mezitím zatčen Němci. O několik dní později byli zatčeni i d'Estienne d'Orves a ostatní. \n\nGaessler byl poté propuštěn a roku 1944 se usadil v Rakousku, odkud následujícího roku za záhadných okolností zmizel.\n\nVšichni muži byli vězněni v Cherche-Midi. Soud začal 13. května 1941. D'Estienne d'Orves byl obviněn ze špionáže a pokusu svrhnout Vichistickou vládu a 23. května byl spolu s Maurice Brailerem a Janem Doornikem odsouzen k trestu smrti. Max André byl odsouzen k trestu odnětí svobody.\n\nRozsudky smrti byly vykonány 29. srpna 1941. D'Estienne d'Orves se před popravou otočil k soudci a řekl: \"\"Pane, vy jste německý důstojník. Já jsem francouzský důstojník. Oba jsme konali jen svou povinnost. Dovolte, abych vás obejmul\"\". Poslední pomazání dostal od kněze Franze Stocka.\n\nMrtvoly pak byly pohřbeny na hřbitově v Verrières-le-Buisson.\n"}
{"id": "512521", "url": "https://cs.wikipedia.org/wiki?curid=512521", "title": "Lectora", "text": "Lectora\n\nLectora je vývojový nástroj pro elektronické vzdělávání (e-learning), také známý jako autorský software, vyvinutý společností Trivantis Corporation. Lectora se používá k vytvoření on-line školení, hodnocení a prezentací. Také se používá pro přeměnu prezentací aplikace Microsoft PowerPoint do elearningového obsahu. \n\nObsah vyvinutý pomocí Lectory může být použit pro řadu výstupů, jako je HTML, jednotlivých spustitelných souborů a CD-ROM. Obsah Lectory je kompatibilní s eLearningovými standardy, jako je SCORM (referenční model pro sdílení obsahových objektů) a AICC (komise pro počítačem řízený výcvik v leteckém průmyslu). Obsah vytvořený v Lectoře můžete také dodržovat tzv. normu přístupnosti pro handikepované (Section 508). Lectora také umožňuje uživatelům využít celou řadu multi-mediálních souborů, pomocí kterých lze vytvořit poutavější obsah. \n\nKe klíčovým vlastnostem autorského systému Lectora patří:\n\n\nLectora byla vyvinuta a vydána v roce 1999 společností Trivantis Corporation, kterou založil Timothy D. Loudermilk v Cincinnati v Ohiu. Dnes je produkt prodáván společnostem, akademickým institucím, vládním agenturám a neziskovým organizacím ve více než 60 zemích. \n\nV roce 2000 se stal Lectora AICC prvním certifikovaným autorským nástrojem na trhu. Tento úspěch dal Lectoře důvěryhodnost pro její přijetí v elearningovém průmyslu. \n\nOd roku 2000 vydáva společnost Trivantis novou a aktualizovanou verzi Lectory na začátku každého roku, která obsahuje nejméně 50 nových funkcí. Od roku 2008 se však Trivantis rozhodl, že bude lepší vydávat nové funkce Lectora a její aktualizace v průběhu roku, než vydat jednu velkou verzi produktu jednou za rok. \n\nPřestože Lectora byla vytvořena k tomu, aby neprogramátoři vyvíjeli elearningový obsah, poslední verze produktu je také určena pro pokročilé a zkušené uživatele.\nK verzím Lectora patří: \n\n\nNadstavba produktu \n\n\n"}
{"id": "512523", "url": "https://cs.wikipedia.org/wiki?curid=512523", "title": "Nguyen Zu", "text": "Nguyen Zu\n\nNguyen Zu (viet. Nguyễn Du, chữ Hán: 阮攸,- odtud také někdy ne zcela správně přepisováno v češtině jako Nguyen Du), vlastním jménem Tố Như, znám též pod několika pseudonymy, např. Hồng Sơn Lạp Hộ, 1765-1820, byl vietnamský básník, autor veršovaného románu Kieu (též Kim Van Kieu; viet. Kiều či Kim Vân Kiều), napsaného ve vietnamských znacích (tzv. jižní znaky, v. chữ nôm). Vietnamci je vnímán jako největší národní básník, v r. 1965 jej UNESCO zařadilo na seznam kulturních osobností světového významu. Psal rovněž poesii v klasické čínštině (pod dalším pseudonymem Thanh Hiên).\n\nPocházel ze severovietnamské vzdělanecké rodiny. V 19 letech obstál v provinčních konfuciánských zkouškách a následně sloužil jako vojenský hodnostář na dvoře královské dynastie Le (viet. nhà Lê; 1428-1788). V době, kdy zemi ovládlo povstání Tay Son (v. Tây Sơn; 1771-1802), se coby loyální úředník držel v ústraní. Právě v té době napsal nejslavnější část svého díla. Po nastolení nové královské dynastie Nguyen (nhà Nguyễn; 1802-1945) byl povolán ke dvoru a v r. 1813 poslán jako vyslanec do Číny. Zemřel v r. 1820, těsně před odjezdem na další misi tamtéž.\nHlavním dílem Nguyen Zua zůstává epos Kieu, v němž se inspiroval starším čínským příběhem z 16. či 17. století. Zejména díky tomuto dílu je ve Vietnamu jeho poesie dodnes považována za nedostižný vzor.\n\n"}
{"id": "512526", "url": "https://cs.wikipedia.org/wiki?curid=512526", "title": "Hinterbrühl", "text": "Hinterbrühl\n\nHinterbrühl je asi 17 km na jihozápad od Vídně ležící městys se 4.057 obyvateli.\n\nObec se skládá z katastrálních území Hinterbrühl, Sparbach a Weissenbach s Wassergsprengem. Do roku 1971 byly to samostatné obce. Od roku 1963 byl Hinterbrühl městysem.\n\nV roce 1971 zde žilo 3.989 obyvatel, roku 1981 3.989, 1991 4.150, 2001 4.020 a v roce 2006 zde žilo 4.002 obyvatel.\n\nNa severozápadu je Kaltenleutgeben, na severu Gießhübl, na severovýchodě Maria Enzersdorf, na západě Wienerwald, na východě Mödling a na jihu Gaaden.\n\nNálezy u Kalendebergu a ve Wassesprengu dokazují, že již před 6.000 lety bylo území osídleno. Roku 1182 je poprvé Hinterbrühl zmíněn pod názvem \"Gerungus de Prule\".\n\nTak jako jiná místa v okolí, také Hinterbrühl trpěl pod tureckým obléháním v roce 1529 i v roce 1683. Protože velká část obyvatelstva byla zabita nebo odvlečena, bylo místo osídlováno kolonisty ze Štýrska. V létě 1850 se poprvé v Hinterbrühlu konaly obecní volby.\n\nV létě 1883 byl zahájen provoz první rakouské elektrické dráhy z Mödlingu do Vorderbrühlu a v roku 1885 prodloužena dráha do Hinterbrühlu. Provoz této dráhy byl ale 31. března 1932 zastaven. Dnes dráhu připomíná jen konečná stanice.\n\nDne 4. srpna 1943 byla v Hinterbrühlu zřízena pobočka koncentračního tábora Mauthausen, kde byli nasazeni na nucené práce političtí vězni z celé Evropy do podzemní továrny Heinkelwerk v jeskyni Seegrotte, kde se vyráběly v té době díly do letadel pro německou Wehrmacht. V posledních dnech války v roce 1945 nacistické vedení tábora nařídilo přesunout asi 1800 koncentrovaných vězňů přemístit do 200 km vzdáleného tábora, cestu však nepřežil skoro nikdo z nich. Před odchodem bylo 51 vězňů usmrceno benzinovou injekcí, nebo příslušníky SS uškrceno.\nV roce 1988 bylo nad jeskyní - v místě hromadného hrobu usmrcených dělníků - zřízen památník. V červenci 2000 a také v lednu 2004 bylo toto místo neznámými pachateli částečně zničeno.\n\nV roce 1971 probíhala reforma tehdy samostatných dolnorakouských obcí, ale podstatně menší obce jako Weissenbach s Rote Wasserspreng, jakož i Sparbach sloučeny.\n\nSídlí zde škola národní, hlavní a pedagogická škola, jakož i SOS dětská vesnička. Společná s obcemi Gaaden a Wienerwald (obec) je Schubertova hudební škola.\n\nJe tu vídeňská vnější okružní dálnice A21. Veřejnými dopravními prostředky jsou autobusy ÖBB, s napojením na Mödling.\n\nObec díky blízkosti velkoměsta Vídně je čistě obytnou obcí s velkým počtem obyvatel se dvěma bydlišti, kteří denně dojíždějí. Je tu jen několik provozů, hlavně kancelářské podniky. Přiměřeně tomu je malý daňový zisk, se kterým obec v infrastruktuře disponuje.\n\n\nV Hinterbrühlu se zdržovalo při letním pobytu mnoho známých osobností:\n"}
{"id": "512539", "url": "https://cs.wikipedia.org/wiki?curid=512539", "title": "Andrewsova spojená základna", "text": "Andrewsova spojená základna\n\nAndrewsova spojená základna (: Joint Base Andrews, oficiálně \"Joint Base Andrews Naval Air Facility Washington\"; IATA: ADW, ICAO: KADW, FAA LID: ADW) je společná letecká základna letectva Spojených států amerických a amerického námořnictva ve státě Maryland, nacházející se zhruba 13 kilometrů východně od Washingtonu D.C. Vznikla dne 1. října 2009, kdy došlo ke sloučení někdejší \"Andrewsovy letecké základny\" (USAF) a \"Námořní letecké základny Washington\" (Navy), základna ovšem i nadále zůstává pod jurisdikcí amerického letectva.\n\nRozkládá se na ploše o celkové rozloze zhruba 18 km² (4320 akrů) a žije zde více než 20 tisíc příslušníků letectva v aktivní službě, civilních zaměstnanců a jejich rodinných příslušníků. Současným úkolem základny je reakce na mimořádné události a eventuální ohrožení národní bezpečnosti a podpora leteckých a kosmických expedičních sil. Základna je pojmenovaná po generálu Franku M. Andrewsovi, bývalém veliteli ozbrojených sil Spojených států ETO (: \"European Theater of Operations\") během druhé světové války.\n\nNa základně mimo jiné sídlí velení 89. vzdušné letky, které udržuje a obsluhuje prezidentské letouny Air Force One.\n\nAndrewsova spojená základna je mimo jiné nejbližší leteckou základnou od New Yorku. Při teroristických útocích z 11. září 2001 poloha základny a její stíhačky měly kapacitu zabránit uneseným letounům dostat se do svého cíle, ale z dosud nevyjasněných důvodů nebylo učiněno nic pro včasné odstranění této hrozby.\n\n"}
{"id": "512546", "url": "https://cs.wikipedia.org/wiki?curid=512546", "title": "Dřevotříska", "text": "Dřevotříska\n\nDřevotříska je materiál vyráběný z roztřískovaného dřeva nejčastěji ve formě desek. Dřevotřísková deska (DTD) či třísková deska je velkoplošná deska určená především pro výrobu nábytku. Většinou se dále zpracovává a slouží jako materiál pro výrobu lamino desek (LTD), laminátů či pro dýhování. Neupravená se používá v místech, kde jsou nízké nároky na její vizáž, např. kostry sedacích souprav apod. Oproti dřevovláknitým deskám má dřevotříska slabší strukturu.\n\nDřevotříska je vyráběna v několika krocích, prvním krokem je roztřískování neboli dezintegrace rostlého materiálu – dřeva. Procesu roztřískování předchází proces štěpkování. Již samotná štěpka by měla odpovídat určitým rozměrům vhodným pro následující operaci třískování, je tedy tříděna. Roztřískování je proces prováděný na různých typech roztřískovčů. Pro následný nános lepidla na třísky je nejvíce v současném průmyslu (2013) využíváno stále močovino-formaldehydové lepidlo, které je na třísky nanášeno v určitém procentickém množství (12 %) z objemu suchých třísek v nanášečkách, často bubnových. Tyto třísky pak mohou být skladovány po delší dobu, jelikož močovinoformaldehydové lepidlo je aktivováno až při dosažení 200 °C. Nanesené třísky se vrství mechanickými či pneumatickými vrstvícími stanicemi – vzniká třískový koberec. Třískový koberec se za studena předlisovává a následně je dopravován do lisu. Dříve byly využívány lisy diskontinuální, dnes jsou využívány lisy kontinuální. Lisuje se při teplotě 200 °C při dodržování lisovacího režimu. Lisování desky plánované finální tloušťky 19 mm bude trvat přibližně tři a půl minuty. Po lisování následuje podélné a příčné formátování, jelikož okraje desky vykazují výrazně nižší vlastnosti oproti celkové vnitřní ploše desky. Třísková deska je následně chlazena ve vertikální poloze, aby nedošlo k prohnutí, nebo nežádoucím deformacím. Chlazení se často provádí v \"hvězdicovém\" chladicím turniketu. Po ochlazení se desky klimatizují za standardních podmínek 24 °C a 65% relativní vzdušné vlhkosti několik dní. Desky podle použitých aditiv vykazují různou odolnost proti vodě a mají široký okruh pro využití. Od nábytku, přes stavební průmysl až po průmysl automobilový.\n\nDřevotříska se vyrábí z dřevěných třísek, přidaného lepidla, tvrdidla a aditiv. Vstupním materiálem je především rostlé dřevo. Jako sekundární zdroj pro výrobu nových třískových desek slouží neznečištěné recyklované dřevo, např. různé dřevěné výrobky, odřezky, dřevo z demolic apod.\n\nPodle způsobu lisování:\n\nPodle použitého lepidla:\n\nPodle povrchové úpravy:\n\nVýchozí surovinou je odpad z truhlářských dílen, z pilařské výroby, recyklované dřevo apod. Samotný proces probíhá v těchto etapách:\n\n\nDřevotříska se standardně vyrábí v tloušťce od 6 do 38mm a v plošných rozměrech 2800 x 2070 mm, 2800 x 1830 mm nebo 5600 x 2070 mm.\n\n"}
{"id": "512555", "url": "https://cs.wikipedia.org/wiki?curid=512555", "title": "Januch-Džat", "text": "Januch-Džat\n\nJanuch-Džat ( יָנוּחַ-גַ'תּ nebo יאנוח-ג'ת , يانوح-جت, v oficiálním přepisu do angličtiny Yanuh-Jat) je místní rada (malé město) v Izraeli, v Severním distriktu, které obývají izraelští Drúzové.\n\nLeží v nadmořské výšce 518 metrů v kopcích Horní Galileji. Město se nachází cca 110 kilometrů severovýchodně od centra Tel Avivu a cca 30 kilometrů severovýchodně od centra Haify. Část města Januch leží na hřbetu Har Janoach, který je na severu ohraničen hlubokým údolím vádí Nachal Mašan, na jihu údolím Nachal Janoach. Západně od Januch ještě začíná kratší vádí Nachal Šlal. Podobně i část města Džat se nachází na vyvýšené terase. Ze severu ji obtéká vádí Nachal Janoach, z jihu Nachal Gita. Dál k jihu terén prudce spadá do údolí Nachal Bejt ha-Emek, nad kterým se vypínají útesy Cukej Gita. Na severovýchod od města terén přechází do náhorní planiny, na níž leží průmyslová zóna Tefen.\n\nJanuch-Džat je situován v hustě osídleném pásu, přičemž osídlení v tomto regionu je etnicky smíšené. Vlastní Januch-Džat obývají izraelští Drúzové. V okolí leží muslimská, křesťanská i židovská sídla. Město je na dopravní síť napojeno pomocí lokální silnice číslo 8721. Po roce 2009 byla dokončena nová silnice, která napojuje část obce Džat východním směrem na průmyslovou zónu Tefen.\n\nJanuch-Džat vznikl roku 1990 sloučením dvou do té doby samostatných obcí: Januch a Džat.\n\n\n\nObě vesnice byly dobyty izraelskou armádou v rámci Operace Chiram během války za nezávislost v říjnu roku 1948. V roce 1990 byly obě vesnice sloučeny do obce Januch-Džat. Téhož roku byl zároveň\npovýšen na místní radu (malé město). V roce 2003 byl Januch-Džat sloučen s okolními obcemi Džulis, Jirka a Abu Sinan do jedné obce nazývané pracovně Město pěti, nebo zkráceně GYYA (podle počátečních písmen jejich názvů). Místní obyvatelé ale plán odmítli a roku 2004 bylo plánované spojení zrušeno a Januch-Džat obnovil svůj status samostatného malého města (místní rady).\n\nObyvatelé Januch-Džat se zčásti živí zemědělstvím, část za prací dojíždí, část z nich slouží v izraelské armádě. Pro veterány vyrostla nedávno na západní straně městské části Januch čtvrť \"Šchunat Chajalim Mešuchrarim\" (שכונה חיילים משוחררים). I v Džat se plánuje výstavba čtvrti pro drúzské veterány izraelské armády. Výraznějším investicím do výstavby inženýrských sítí brání chaotická a roztříštěná pozemková držba na katastru obce a příliš těsná zástavba v centru čtvrti Januch. V Januch funguje šest základních škol. Střední škola je sdílena s čtvrtí Džat. V Džat funguje pět základních škol.\n\nJanuch-Džat je jazykově zcela arabským a nábožensky zcela drúzským městem. Podle údajů z roku 2005 tvořili izraelští Drúzové 100 % populace. Jde o menší sídlo spíše vesnického charakteru. K 31. prosinci 2017 zde žilo 6500 lidí.\n\n"}
{"id": "512575", "url": "https://cs.wikipedia.org/wiki?curid=512575", "title": "Mantova", "text": "Mantova\n\nMantova ( \"Mantua\", v mantovském dialektu \"Màntua\") je italské historické město v Lombardii, sídlo stejnojmenné provincie a zároveň diecéze. Žije zde obyvatel.\n\nRoku 70 př. n. l. se v okolí Mantovy narodil Publius Vergilius Maro, zdejší nejznámější občan. O Mantově se zmiňuje také William Shakespeare ve hře Romeo a Julie jako o místu, kam musel Romeo utéct do vyhnanství z Verony před pomstou Kapuletů, a také Giuseppe Verdi ve své opeře Rigoletto.\n\nMantova má 48 400 obyvatel (celá aglomerace 100 000 obyvatel) a leží asi 35 km jihozápadně od Verony. Od severu je město chráněné třemi ve středověku založenými jezery na řece Mincio: Lago Superiore, Lago di Mezzo, Lago Inferiore.\n\nMěsto vzniklo na jakémsi ostrově v řece Mincio a je patrně etruského původu, za punských válek je dobyli Římané, od Césara získalo městská práva a Augustus zde usídloval válečné veterány. V raném středověku město silně utrpělo nájezdy byzantinců, Langobardů a Franků a v 10. století připadlo hrabatům z Canossy (rodina Attoni di Cannosa). V období jejich vlády došlo k rozkvětu městečka. Poslední z nich, hraběnka Matylda Toskánská, prý dala 1098 postavit rotundu San Lorenzo. Po její smrti roku 1114 se Mantova stala svobodným městem, roku 1198 byla vytvořena jezera na severní straně města a roku 1273 se vlády zmocnil rod Bonacolsi, za něhož město prosperovalo, podobně jako za vlády rodu Gonzaga (1328-1627). Když rod vymřel, město dobyla císařská vojska a vyplenila. Od roku 1708 patřila Mantova jako významná pevnost k Rakousku a roku 1866 se připojila ke sjednocené Itálii.\n\nHrad sv. Jiří je středověká pevnost na severu města, v 15. a 16. století rozšířená o rozsáhlý vévodský palác (Palazzo Ducale) s několika dvory a mnoha uměleckými poklady. Pro rodinu Gonzagů zde pracovali například Leone Battista Alberti, Andrea Mantegna, Giulio Romano, Donatello, Peter Paul Rubens, Pisanello a další.\n\nNa náměstí Piazza Sordello (nazvaném podle trubadúra ze 13. století, o němž píše Dante, ale také Browning, Joyce a další) naproti \"Palazzo Ducale\" je katedrála sv. Petra apoštola (\"Duomo\"). Na místě starokřesťanského kostela vznikla ve 12. století románská cihlová stavba, z níž se zachovala věž. Kostel byl goticky přestavěn v letech 1393-1401 a znovu po požáru roku 1545 podle plánů G. Romana. Kostel je trojlodní basilika s kupolí nad křížením a plochým stropem v lodi, mramorové průčelí je z roku 1756.\n\nJeště jižněji je tržiště \"Piazza delle Erbe\", jehož jihovýchodní stranu tvoří radnice (\"Palazzo della Ragione\") s věží a orlojem. Vedle radnice stojí rotunda sv. Vavřince (\"San Lorenzo\"), postavená kolem roku 1100 a inspirovaná chrámem Božího hrobu v Jeruzalémě. Masivní cihlová stavba s kupolí má uvnitř dvojí ochoz, zbytky fresek byzantského slohu a u vchodu stojí mramorový sarkofág ze 6. století.\n\nZa řadou měšťanských domů na protější straně náměstí stojí kostel sv. Ondřeje (\"Sant´Andrea\"), stavěný podle plánů G. B. Albertiho v letech 1472-1496, ale dokončený až o sto let později. Vysoká kupole je z 18. století. Je to jednolodní prostorná stavba 99 m dlouhá s masivní válcovou klenbou, v první kapli vlevo je pohřben A. Mantegna.\n\nJižně od města stojí v renesanční zahradě slavný Palazzo Te, rozsáhlá a přísně symetrická čtvercová přízemní vila s velkým vnitřním dvorem, postavená v letech 1525-1535 podle plánů Giulia Romana s původní vnitřní štukovou a freskovou výzdobou. Uvádí se jako příklad manýrismu: je postaven v klasických slozích, architekt však jejich pravidelnost záměrně narušil mnoha drobnými detaily.\n\nHistorické centrum města společně s nedalekou Sabbionetou bylo v roce 2008 zapsána na seznam světového kulturního dědictví UNESCO. \n\n\n\n\n"}
{"id": "512580", "url": "https://cs.wikipedia.org/wiki?curid=512580", "title": "Leonardo DiCaprio", "text": "Leonardo DiCaprio\n\nLeonardo Wilhelm DiCaprio (* 11. listopadu 1974 Los Angeles, Kalifornie) je americký herec, producent a environmentální aktivista. Za roli Hugha Glasse ve snímku \"Revenant Zmrtvýchvstání\" (2015) obdržel Oscara za nejlepší mužský výkon v hlavní roli, Zlatý glóbus i Cenu BAFTA.\n\nZlatým glóbem byl také oceněn za hlavní roli ve filmu \"Letec\" a cenou Berlínského mezinárodního filmového festivalu za úlohu Romea ve snímku \"Romeo a Julie\". Přesvědčivě vytváří postavy explozivní, temperamentní, zranitelné, často psychicky narušené. Mezi jeho nejznámější filmy patří \"Titanic\" (1997), \"Chyť mě, když to dokážeš\" (2002), \"Letec\" (2004), \"Počátek\" (2010), \"Velký Gatsby\" (2013) či \"Vlk z Wall Street\" (2013).\n\nNarodil se 11. listopadu 1974 poblíž Hollywoodu v Kalifornii jako jediný syn ilustrátora a distributora undergroundových komiksů, napůl Itala a napůl Němce, a jeho ženy, sekretářky německého původu s ruskými kořeny.\n\nJeho matka se přistěhovala z Německa do Spojených států během padesátých let, zatímco jeho otec byl již ze čtvrté generace americké rodiny původem z jižní Itálie (oblast kolem Neapole) a Bavorska v jižním Německu. Leonardova babička z matčiny strany, Helena Indenbirken (1915–2005), rozená jako Yelena Smirnova, byla původně ruská imigrantka, která začala až posléze v Německu budovat svou rodinu. Hercovy kořeny jsou tak následkem toho opravdu neskutečně pestré.\n\nJeho rodiče se seznámili na vysoké škole a téměř okamžitě se spolu odstěhovali do Los Angeles. O jeho křestním jménu se traduje historka, že jej dostal během návštěvy muzea v Itálii, kdy si jeho těhotná matka zrovna prohlížela obraz Leonarda da Vinci a prvně ucítila kopnutí svého malého dítěte. Počínaje tímto incidentem bylo jasné, že jej pojmenuje právě po tomto proslulém renesančním umělci – Leonardo. V roce 1975, když byl pouhý jeden rok stár, se rodiče rozvedli a on dál vyrůstal převážně s matkou a s otcem se vídal jen občas.\n\nKdyž vyrostl, navštěvoval základní školu Seeds, později maturoval na John Marshall High School a následně pokračoval ve studiu na Los Angeles Center for Enriched Studies (LACES) po dobu čtyř let.\n\nBěhem svého života měl několik vztahů, převážně s modelkami těch nejzvučnějších jmen jako Kristen Zangová (1996–1998), Gisele Bündchen (2000–2005) a od roku 2005 izraelská modelka Bar Refaeli . Od roku 2011 (po rozchodu s Bar Rafaeli) byl často vídán v přítomnosti americké herečky a modelky Blake Lively. Mezi jeho blízké přátele patří herci Tobey Maguire, Kevin Connolly, Lukas Haas a Kate Winslet.\n\nJde o velkého sympatizanta ochrany životního prostředí a dlouhodobě se věnuje taktéž různým humanitárním činnostem (společně s Georgem Clooneym daroval 1 milion dolarů na podporu Haiti zasažené zemětřesením roku 2010).\n\nRoku 2014 byl generálním tajemníkem OSN Pan Ki-munem jmenován poslem míru Spojených národů s přednostním zaměřením na boj proti globálnímu oteplování. V rámci toho mimo jiné natočil film \"Je s námi konec?\" o dopadech globálního oteplování způsobeného lidmi.\n\nJeho první vystoupení v televizi proběhlo v reklamách na nejrůznější výrobky jako jsou např. výrobky z obilnin, dětské hračky nebo žvýkačky a dále se objevoval ve „výchovných filmech“ jako je např. \"Mickyho klub bezpečnosti\" (\"Micky's Safety Club\") a \"Co dělat s rodičem, který bere drogy\" (\"How to Deal with a Parent Who Takes Drugs\"). Následující filmová kariéra se dá de facto rozdělit do tří odlišných etap.\n\nJako herec se poprvé objevoval v televizních seriálech \"The Outsiders\" (1990), \"Parenthood\" (1990), \"Santa Barbara\" (1990) či \"Growing Pains\" (1991–1992). Na svůj samotný filmový debut si musel počkat do roku 1991, kdy byl obsazen do hlavní role Joshe v pokračování hororového snímku \"Critters 3\". Roku 1992 následoval další film, thriller \"Jedovatý břečťan\", kde si jako osmnáctiletý zahrál po boku o rok mladší Drew Barrymore avšak až snímkem \"Dospívání po americku\" (1993) s Robertem de Niro a Ellen Barkin se mohl vrýt divákům do paměti jako více než talentovaný mladý herec. Za tento film byl také vůbec poprvé oceněn – konkrétně cenou Asociace chicagských filmových kritiků.\n\nTentýž rok natočil snímek \"Co žere Gilberta Grapea\" po boku Johnnyho Deppa, kde bravurně ztvárnil jeho mentálně handicapovaného bratra Arnieho, za což mu byla posléze právem přisouzena nominace na Oscara a Zlatý glóbus za vedlejší roli. Tento film se stal do jisté míry DiCapriovým milníkem v herecké kariéře, nejen protože byl sám o sobě finančně úspěšný a chválený kritikou, ale jelikož od té doby byl Leonardo Dicaprio znám jako nejen talentovaný, ale i vysoce oceňovaný mladý herec a to v příštích letech pochopitelně přitáhlo obrovský zájem o jeho osobu.\n\nRoku 1995 byl obsazen dokonce do tří celovečerních filmů, westernu \"Rychlejší než smrt\" režiséra Sama Raimiho s hereckými veličinami Sharon Stone, Genem Hackmanam a v té doby téměř neznámým Russellem Crowem, \"Basketbalových deníků\", kde zahrál přesvědčivě mladistvého narkomana a \"Úplné zatmění\", kde ztvárnil postavu prokletého básníka Arthura Rimbauda. Tato trojice snímků sice nezískala větší ohlas, nicméně jednoznačně posilovala DiCapriův status velice nadějného herce. V závislosti na předvedených výkonech ve filmových dílech z roku 1995 a pochopitelně pro jeho půvabnou, zranitelnou tvář si jej vybral režisér Baz Luhrmann, aby s ním natočil moderní verzi Romea a Julie, kde měl DiCaprio hrát postavu samotného Romea. Touto rolí rebelujícího milovníka se úspěšně vkradl do povědomí mnohých mladých slečen jakožto nový sexsymbol a pomalu dával vzniknout pojmu tzv. leománie, která se však naplno rozhořela až o rok později. Vyjma této nabyté popularity byl taktéž odměněn Stříbrným medvědem na festivalu v Berlíně. V tomtéž roce si vystřihnul roli problémového mladíka ve filmu \"Marvinův pokoj\" (1996), kde se objevil společně s Meryl Streep, Dianou Keaton a Robertem de Niro.\n\nRoku 1997 si jej vybírá do svého velkoprojektu režisér James Cameron do role chudého, ale srdečného mladíka Jacka Dawsona ve velkorozpočtovém romanticko-katastrofickém blockbusteru Titanic. V něm se Jack v podání DiCapria bezhlavě zamiluje do dívky z vyšších vrstev (fantasticky ztvárněnou Kate Winslet) a společně čelí osudu v nejslavnějším příběhu o pýše a pádu nejznámější parní lodě na světě.\n\nFenomén Titanic, jenž vydělal obrovské množství peněz a zasloužil se o nehynoucí slávu jeho stvořitele (úžasných 14 oscarových nominací, z toho 11 proměněných), se výrazně dotkl i hlavních hereckých hvězd Leonarda DiCapria a Kate Winslet. Ti se stali v tom okamžiku těmi nejslavnějšími, nejobletovanějšími mladými celebritami na planetě (oběma bylo lehce nad 20 let), s čímž ruku v ruce přicházelo, jak velké množství filmových nabídek, tak špatná společnost, sebeodcizení a nebezpečný pocit vlastního sebeuspokojení, což postihlo i samotného DiCapria.\n\nV této první etapě své kariéry DiCaprio vyrostl z extrémně talentovaného mladého herce s obsazením v převážně nízkorozpočtových dramatech ve hvězdu první velikosti, jež byla dovršena spektakulární, mnoha Oscarami ověnčenou podívanou Titanic.\n\nPoté, co DiCaprio dosáhl maximální možné popularity, se začala jeho kariéra pomalu utápět ve snímcích, které byly (některé možná neprávem) rychle zapomenuty. Roku 1998 se objevil ve filmu Woodyho Allena \"Celebrity\", který se snažil uštěpačně zesměšňovat poměry ve filmovém průmyslu. Zde si vystřihnul roli mladé, drzé, domýšlivé superhvězdy - tedy vlastně sebe samého, jak o pár let později DiCaprio sdělil tisku. V tom samém roce si prvně zkusil i dvojroli v \"Muži se železnou maskou\", kde si zahrál zlodušského krále Ludvíka XIV. a jeho sympatického bratra-dvojče Filipa. Přestože se film stal do jisté míry kasovním úspěchem, ani hvězdy Leonardo DiCaprio, John Malkovich, Jeremy Irons nebo Gerard Depardieu nezabránily negativním ohlasům ze stran kritiků, kteří toto dílo nemilosrdně ztrhali.\n\nDiCapriovým dalším projektem byla \"Pláž\" (2000) Dannyho Boyla, podle románu Alexe Garlanda, kde vytvořil postavu amerického turisty, který hledá dokonalý způsob života na tajném ostrově v Thajsku, ale postupem času zjišťuje, že žádný ráj nakonec nevydrží kvůli přirozené lidské destruktivní povaze. V Pláži se mimo jiné objevila Tilda Swinton a Robert Carlyle. Film byl opět podroben tvrdé kritice a DiCaprio se tak vinou tlaku na rok odsunul z veřejného a filmového života. Během tohoto údobí tak Leonardo stačil spadnout z pomyslného piedestalu zbožňované star a byl nucen si svou cestu na vrchol vydobýt znovu od začátku.\n\nRežiséry, kteří mu pomohli ve třetím tisíciletí odpíchnout se ode dna, byli Steven Spielberg a Martin Scorsese. První jej obsadil do své kriminální komedie \"Chyť mě, když to dokážeš\" (2002), ve které obdržel roli Franka Abagnalea Jr., mladistvého podvodníčka, který si svým šarmem a sebevědomím podmaňuje všechny okolo a zároveň sebejistě okrádá stát za pomoci falešných šeků. Za tento part byl mimo jiné nominován na Zlatý glóbus. Druhý, legendární filmový tvůrce Martin Scorsese si jej pak oblíbil natolik, že po \"Ganzích New Yorku\" (2002) ho obsadil do tří svých dalších snímků. Do \"Letce\" (2004, oscarová nominace), \"Skryté identity\" (2006) a \"Prokletého ostrova\" (2010). Tyto filmy se i s ostatními zasloužily o znovunabytí jeho proslulosti z druhé půlky 90. let. Zahrál si ve filmech \"Krvavý diamant\" (2006, oscarová nominace), \"Labyrint lží\" (2007), společně s Kate Winslet v \"Nouzovém východě\" (2008) a úspěšném sci-fi Christophera Nolana \"Počátek\" (2010).\n\nV roce 2011 je z něj již filmová superstar první velikosti.\n\nJe žádaný publikem, chválený kritikou, vysoce oceňován (4 oscarové nominace za herecké role, 10 nominací na Zlatý glóbus, z toho dvě proměněné), přičemž mnohé jeho snímky (např. \"Prokletý ostrov\" a \"Počátek\") taktéž trhají rekordy v návštěvnosti. V druhé dekádě 21. století ostatně pravidelně obsazuje vrchní příčky nejlépe placených herců Hollywoodu.\n\nV roce 2014 mu opět utekl Oscar, tentokrát za roli ve filmu \"Vlk z Wall Street\", a zůstal tak po čtvrté pouze nominovaným. Ve stejném roce si připsal i první nominaci za Nejlepší film, neboť byl jedním ze 4 producentů filmu \"Vlk z Wall Street\".\n\nV roce 2016 získal Oscara za Nejlepší mužský herecký výkon ve filmu \"Revenant Zmrtvýchvstání\".\n"}
{"id": "512581", "url": "https://cs.wikipedia.org/wiki?curid=512581", "title": "José María López", "text": "José María López\n\nMaría „Pechito“ López (* 26. dubna 1983, Río Tercero, Argentina) je argentinský pilot Formule 1. Pro sezonu 2010 byl jmenován pilotem nového týmu USF1, 2. března ohlásil, že ze stáje odchází, protože stáj nestihla nastoupit z finančních důvodů.\n\nZačal závodit na motokárách, v roce 2001 přestoupil do Formule Renault 2000 Eurocup, kde v první sezoně dojel na 17. místě, o rok později se ziskem jednoho vítězství skončil na 4. příčce, současně jezdil italskou sérii, kde se stal šampionem a porazil zde Roberta Kubicu. Pro rok 2003 se přesunul do Formule Renault V6 Eurocup, se 5 výhrami získal titul.\n\nV roce 2004 jezdil ve Formuli 3000, v celkovém pořadí se zařadil na 6. pozici. V roce 2005 závodil v nově vzniklé GP2, kde pokračoval i roku 2006 a v poháru jezdců byl desátý.\n\nČást sezony 2007 odjel v American Le Mans Series, poté se vrátil do rodné země, kde závodil v cestovních vozech TC 2000. Roku 2008 získal titul a obhájil jej i v následující sezoně.\n\nV letech 2004 – 2006 byl členem projektu Renault Driver Development, během sezony 2006 působil jako testovací jezdec Renault F1.\n\n25. ledna 2010 byl oznámen jako jeden z pilotů nového týmu USF1, 2. března ohlásil, že ze stáje odchází, pravděpodobně bude testovat pro HRT , nakonec se zas vrátil do Argentiny a závodí tam v TC 2000.\n\n\n"}
{"id": "512593", "url": "https://cs.wikipedia.org/wiki?curid=512593", "title": "Mir 2", "text": "Mir 2\n\nMir 2 byla plánovaná ruská vesmírná stanice, která se později spojila s americkou stanicí Freedom a vznikla stanice ISS.\n"}
{"id": "512596", "url": "https://cs.wikipedia.org/wiki?curid=512596", "title": "Quartier Sainte-Marguerite", "text": "Quartier Sainte-Marguerite\n\nQuartier Sainte-Marguerite (\"čtvrť Svaté Markéty\") je 44. administrativní čtvrť v Paříži, která je součástí 11. městského obvodu. Má rozlohu 93 ha a tvar trojúhelníku, jehož strany tvoří ulice \"Rue du Faubourg Saint-Antoine\" na jihu, \"Rue de Charonne\" na severu a \"Boulevard de Charonne\" na východě.\n\nČtvrť nese jméno zdejšího kostela svaté Markéty.\n\n"}
{"id": "512597", "url": "https://cs.wikipedia.org/wiki?curid=512597", "title": "Výkalnice hnojní", "text": "Výkalnice hnojní\n\nVýkalnice hnojní (\"Scathophaga stercoraria\") je štíhlá hnědožlutá moucha s poměrně dlouhýma nohama a jedním párem středně dlouhých, u kořene nažloutých křídel. Samci jsou pokryti žlutavými až zlatavými chloupky, samice nejsou tolik do žluta, jsou méně ochlupené a méně nápadné. Mimo zimy jsou aktivní po celý rok a nejsou ani tak závislé na prostředí, jako na čerstvém trusu kopytníků, do kterého stejně jako všichni ostatní příslušníci čeledi výkalnicovitých kladou vajíčka a ve kterém se vyvíjí jejich larvy.\n\nTělo výkalnice dosahuje délky 5 až 10 milimetrů. Druh je hojný v Palearktické oblasti a Severní Americe, zejména v blízkosti pastvin skotu.\n"}
{"id": "512610", "url": "https://cs.wikipedia.org/wiki?curid=512610", "title": "Jirka (Izrael)", "text": "Jirka (Izrael)\n\nJirka nebo Jarka ( יִרְכָּא, يركا, v oficiálním přepisu do angličtiny Yirka, někdy též přepisováno Yarka) je místní rada (malé město) v Izraeli, v Severním distriktu, které obývají izraelští Drúzové.\n\nLeží v nadmořské výšce 281 metrů na západním okraji Horní Galileji. Město se nachází cca 105 kilometrů severovýchodně od centra Tel Avivu a cca 25 kilometrů severovýchodně od centra Haify. Severně od města prochází hluboké údolí vádí Nachal Bejt ha-Emek se skalními útesy Cukej Gita, na jižní straně je to vádí Nachal Jasaf.\n\nJirka je situována v hustě osídleném pásu, přičemž osídlení v tomto regionu je etnicky smíšené. Vlastní Jirku obývají izraelští Drúzové. V okolí leží muslimská, křesťanská i židovská sídla. Město je na dopravní síť napojeno pomocí lokálních silnic číslo 8533, která vede k západu, do měst Abu Sinan a Džulis, a číslo 8544 směřující na západ. K severu pak vede další místní komunikace, která město propojuje se sousedním Januch-Džat.\n\nJirka byla podle místní tradice osídlena Drúzy v 11. století. V obci stojí drúzská svatyně postavená roku 1927 a renovovaná roku 1980. Kromě toho se tu nalézá několik dalších poutních míst. Jedno z nich je uctíváno i podle židovské tradice a má být hrobem \"Chúšaje\" (חושי), přítele biblického Davida. Právě jeho celé jméno Chúšaj Arkejský (: Chušaj ha-Arki), mělo inspirovat název nynější obce. Dalším významným centrem drúzského náboženství je hrob šejka Abu Saraji Ghanema – jednoho z hlavních šiřitelů drúzské víry v 11. století, nebo šejka Jusufa. Francouzský cestovatel Victor Guérin obec Jirka koncem 19. století popsal jako drúzskou vesnici s 324 obyvateli s mnoha starobylými stavebními pozůstatky včetně cca 100 starých nádrží na vodu vytesaných do skály.\n\nJirka byla dobyta izraelskou armádou během války za nezávislost v roce 1948. V roce 1959 byla povýšena na místní radu (malé město).\n\nJirka sestává z pěti čtvrtí. Jedna z nich, \"Šchunat Chajalim Mešuchrarim\" (שכונה חיילים משוחררים), na jihozápadním okraji, je určena pro bydlení drúzských veteránů izraelské armády. V obci fungují tři základní školy, střední škola. Obyvatelstvo se živí drobnou výrobou a řemesly, službami, mnozí dojíždějí za praci mimo obec. Podíl zemědělství na místní ekonomice je nízký. Územní plán obce počítá se zřízením průmyslové zóny o ploše 2400 dunamů (2,4 kilometrů čtverečních). V Jirce působí jeden z největších průmyslových podniků v regionu – ocelářská firma Kadmani Brothers.\n\nV roce 2003 byla Jirka sloučena s okolními obcemi Džulis, Januch-Džat a Abu Sinan do jedné obce nazývané pracovně Město pěti, nebo zkráceně GYYA (podle počátečních písmen jejich názvů). Místní obyvatelé ale plán odmítli a roku 2004 bylo plánované spojení zrušeno a Januch-Džat obnovil svůj status samostatného malého města (místní rady).\n\nV roce 2007 byla Jirka jednou z šesti místních rad v Izraeli, která se ocitla v dluzích a nebyla schopna po několik měsíců vyplácet mzdy obecním zaměstnancům. Přitom už v roce 2004 obec přistoupila na plán finanční sanace, v jehož rámci obdržela státní výpomoc ve výši 10 milionů šekelů. V srpnu 2007 byl do čela obce vládou dosazen židovský dočasný starosta Ari Tal, který nahradil dosavadního starostu Rafika Salameho. Na jeho příchod místní obyvatelé reagovali protesty a Tala musela doprovázet policie.\n\nJirka je jazykově zcela arabským a nábožensky téměř zcela drúzským městem. Podle údajů z roku 2005 tvořili izraelští Drúzové 98,6 % populace, arabští muslimové 1,1 % a arabští křesťané 0,2 %. Jde o středně velké sídlo městského typu, třebaže zejména na okrajích obce nabývá zástavba spíše venkovského charakteru. K 31. prosinci 2017 zde žilo 16 700 lidí.\n\n"}
{"id": "512618", "url": "https://cs.wikipedia.org/wiki?curid=512618", "title": "Povstání rudých turbanů", "text": "Povstání rudých turbanů\n\nPovstání rudých turbanů (tradiční znaky：紅巾之亂/紅巾起義,zjednodušené znaky：红巾之乱/红巾起义,pchin-jin：Hóngjīn zhī luàn, Hóngjīn qǐyì,český přepis：Chung-ťin č’-luan, Chung-ťin čchi-i); bylo povstalecké hnutí v Číně proti nadvládě Mongolů, které skončilo pádem jejich říše Jüan a založením čínské říše Ming roku 1368.\n\nPovstání začalo roku 1351 jako rolnické vzpoury vedené různými náboženskými a sektářskými skupinami, především společností Bílého lotosu; postupně se rozrůstalo a vtahovalo do sebe stále širší vrstvy obyvatelstva. Účastnilo se ho velké množství různých skupin, jejichž vůdci se prohlašovali králi či císaři, odvozovali svůj původ od sungských vládců, opírali se o legendy a mystická proroctví. S růstem lidového hnutí boje na obou stranách přerostly v občanskou válku – mezi sebou bojovali jak vzbouření mongolští generálové, tak i čínští vůdci různých skupin Rudých turbanů a protimongolské opozice, přičemž občas uzavírali spojenectví s mongolskými generály. Z válek vyšel vítězně Ču Jüan-čang, který se zpočátku usadil v Nankingu, po upevnění své moci rozbil vojska ostatních vůdců Rudých turbanů a dalších povstaleckých skupin, roku 1368 se prohlásil císařem nové dynastie Ming a dobyl mongolské hlavní město Ta-tu. Během několika dalších let konsolidoval svoji moc obsazením zbývajících oblastí Číny.\n\nMongolská nadvláda nebyla v Číně populární. Mongolové a Se-muové, přestože tvořili pouze malou část obyvatelstva, obsazovali většinu míst ve státní správě. Diskriminovaní Číňané měli nízké postavení; zejména pak jižní, kteří měli uzavřen přístup do státní správy, zakázáno nošení zbraně, lov, v noci svítit a pohybovat se po městech či vesnicích. Pro sociální status byla, přes rozdělení obyvatelstva podle etnického klíče, rozhodující výše majetku. Přirozeně pod mongolskou vládou měly moc a bohatství především nečínské skupiny. I když vláda říše Jüan čínskou kulturu a představitele různých náboženství respektovala, všemožně podporovala především buddhismus, zatímco další víry byly víceméně jen trpěné.\n\nPůvodně svobodní rolníci v průběhu doby přecházeli do panství mongolských feudálů, ale celková výše daní a pracovních povinností, rozepsaná na regiony, se neměnila. Z toho plynoucí růst odvodů státu vyvolával nespokojenost zbylých poplatníků. Rolníci závislí na velkých pozemkových vlastnících zase trpěli nepřiměřenou výši nájmů, což určilo charakter povstání v jižní Číně, namířeného především proti místním velkým pozemkovým vlastníkům.\n\nOd počátku 14. století se v Číně objevovala občasná povstání. Současně jüanská vláda slábla a postupně přestávala být schopná vynucovat pořádek. V těchto podmínkách banditismus rostl z drobného problému ve všeobecnou hrozbu. Obyvatelstvo na to reagovalo ozbrojováním. Zbraně, dříve na vesnici vzácné, se staly běžnými. Do čela místních domobran se stavěli vesměs příslušníci džentry, přirození vůdci lokálních komunit. Jüanská vláda leckdy jejich snahu uznala udělením titulů a hodností ve státní správě. Stejný postup používala i k neutralizaci úspěšných banditů.\n\nIdeologickou opozici mongolské vládě tvořili konfuciánští literáti a dále radikálové sdružení v milenaristických sektách ovlivněných manichejskými a buddhistickými vlivy.\n\nZačátkem 14. století sílil byrokratický prokonfuciánský směr vládní politiky, jeho stoupenci prosadili i obnovení úřednických zkoušek. Obecně džentry akceptovala mongolskou vládu, vždy doufajíce v reformy, a podporovala status quo v regionech. Mnozí vzdělanci přijali místa v administrativě, ale jiní se pod tlakem mongolského přezírání stáhli do soukromí. Naděje na převládnutí čínských hodnot a způsobů správy se však nenaplnily, čínští vzdělanci zůstávali v podřízeném postavení. Postupně se proto odtažitost ke státu zvyšovala a džentry se přikláněla i k rebelům, pokud tito vystupovali na podporu řádu.\n\nZatímco čínští literáti vzpomínali na sungskou éru, kdy vládli zemi, mezi lidem se šířily zvěsti o mesiáši přinášejícím vysvobození. Skupiny nespokojenců, uprchlíků a banditů, rozšířené v době hladu a slabé vlády, sblížila víra, milenaristické ideje převzaté z manicheismu.\nManicheismus (\"ming ťiao\") byl rozšířený podél jihovýchodního pobřeží Číny, získal podporu i v Ťiang-si, An-chueji a jižní části Severočínské nížiny. Chápání světa jako zkaženého a potřebujícího násilné očištění sbližovalo manichejce s buddhistickými opozičníky uctívajícími buddhu Maitréju. Spojením starších čínských tradic s manichejskými a buddhistickými prvky vznikala v prostředí malých sekt vedených populárními vůdci nová živá syntéza. Opozičníci věřili v příchod božského spasitele – „Krále světla“, který očistí svět ode zla a přemůže jüanskou vládu. Tyto skupiny byly označovány za sekty či společnosti Bílého lotosu. V průběhu čtyřicátých let 14. století vykrystalizovaly dvě větve hnutí, jižní (s centrem v horách východního Chu-peje) a severní (na pomezí An-chueje a Che-nanu), doktrinálně shodné, ale organizačně nezávislé. V obou větvích existovala řada lokálních skupin, dosti samostatných a někdy nepřátelských. K předním hlasatelům nové víry patřili na jihu Pcheng Jing-jü, na severu Chan Šan-tchung a Liou Fu-tchung.\n\nVůdci povstání tuto víru využívali a někteří se za Krále světla prohlásili. Heslo „Král světla přichází“ (\"Ming-wang čchu-š’\"), převzetí příjmení Ming Min Žuejem (přejmenoval se na Ming Jü-čena), pojmenování říše Ming Ču Jüan-čangem, prohlášení se Velkým králem světla a Menším králem světla Chan Šan-tchungem a synem a Velkým pánem světla a Menším pánem světla Ming Jü-čenem a synem dokládá ústřední význam doktríny o vystoupení spasitele a velký vliv manicheismu v ideologii Rudých turbanů.\n\nZačátkem čtyřicátých let 14. století dominoval jüanské vládě Togto, původem Merkit. Togto se řídil konfuciánskou koncepcí státu v kontrastu vůči tradičním mongolským hodnotám a prosazoval rázné akce pro „užitek lidu a zisk státu“, ale program opravy Velkého kanálu (jehož cílem bylo zabezpečení dovozu rýže do hlavního města, dosud zásobovaného po moři) skončil krachem. Při povodních v létě 1344 Žlutá řeka protrhla dlouho neopravované hráze a změnila tok – dosud se vlévala do řeky Chuaj, nově tekla do moře severně od poloostrova Šan-tung. Poté řeka Chuaj opakovaně zalévala jižní Che-nan, severní An-chuej a Ťiang-su. Poškození Velkého kanálu, prostřednictvím kterého byly severní provincie zásobovány potravinami, v nich vyvolalo hlad. Postižená oblast se stala střediskem odporu proti mongolské vládě. Pod tíhou kritiky Togto v červnu 1344 rezignoval. Neakceschopnost následujících krátkodobých vlád vedla k posílení samostatnosti místních úřadů.\n\nRolníci se od konce třicátých let opakovaně bouřili. Koncem čtyřicátých let Fang Kuo-čen sjednotil piráty v pobřežních oblastech Če-ťiangu a Ťiang-su. Nejpředvídavější úředníci byli vážně znepokojeni zostřující se situací a předkládali císaři memoranda, v nichž navrhovali opatření pro odvrácení všeobecné vzpoury. Nicméně jüanský dvůr zůstal k upozorněním lhostejný.\n\nTogto, který se roku 1349 vrátil k moci, se snažil veškerou politickou iniciativu soustředit do svých rukou. Pokusil se ulehčit obyvatelstvu snížením daní. Na pokles státních příjmů reagoval roku 1350, navzdory radám čínských hodnostářů, provedením finanční reformy. Peníze potřebné k hrazení vládních výdajů si jednoduše natiskl. Reforma byla, pro svůj kořistnický charakter, už současníky považována za jeden z důvodů lidového povstání. Bezprostředně však přinesla vládě velké prostředky, které se rozhodla použít k rekonstrukci hrází a kanálů na Žluté řece. Na stavby sehnala 170 tisíc pracovníků (150 tisíc rolníků a 20 tisíc vojáků). Kanál byl postaven, ale v těžkých podmínkách zemřelo mnoho lidí. Rozhořčení desítek tisíc hladových lidí využili členové Bílého lotosu k šíření svého učení a propagaci vzpoury, která vypukla roku 1351.\n\nKatalyzátorem neklidu se stal jednooký bůžek, nalezený koncem května 1351 při výše zmíněné stavbě hrází na Žluté řece, s nápisem na zádech: „Toto je kamenný jednooký člověk. Jakmile jej najdou, Podnebesí povstane.“ Nález udělal dojem na pověrčivé rolníky; mezi lidmi totiž už dříve koloval popěvek: „Kamenný jednooký člověk pobouří (Žlutou řeku) a Podnebesí povstane.“ Událost zřejmě zinscenovali členové Bílého lotosu, kteří brzy začali sestavovat z rolnických budovatelů hrází povstalecké oddíly. Vzpoura vypukla v severním Che-nanu 28. května 1351.\n\nDůležitou roli v první etapě povstání sehráli Liou Fu-tchung, významný aktivista Bílého lotosu, a vůdce téže organizace Chan Šan-tchung, kterého prohlásili potomkem sungského císaře Chuej-cunga a ztělesněním buddhy Maitréji. Oddíly povstaců se začaly označovat za „armádu rudých turbanů“ (, \"chung-ťin chun\", v soudobých zprávách zkracováno na „rudá armáda“ – , \"chung-chun\"), její bojovníci si totiž jako odlišující znak vázali kolem hlavy rudé šátky či turbany. Za svůj cíl vyhlásili obnovení říše Sung zaniklé roku 1279 po dobytí jižní Číny Mongoly.\n\nI když Chan Šan-tchung byl těsně před vypuknutím vzpoury zajat a později popraven, vojska vedená Liou Fu-tchungem úspěšně postupovala a během druhé poloviny roku 1351 obsadila značné území, přičemž početnost vzbouřenců dosáhla 100 tisíc. Zatímco Liouovi povstalci dobývali provincii Che-nan, vypukla 31. srpna 1351 v Sü-čou, na severu Ťiang-su, další vzpoura v čele s Li Erem, zvaným „Sezamový Li“. Brzy se Liova vojska spojila s armádou Liou Fu-tchunga a sám Li se podřídil Liouovi.\n\nTři měsíce po začátku povstání rudých vojsk na severu vypukla vzpoura i v centrální Číně. Od konce srpna 1351 vedli ve východním Chu-peji rebelii Cou Pchu-šeng a Sü Šou-chuej, druhý se zanedlouho prohlásil císařem říše Tchien-wan. I k Süovi, stejně jako k Liouovi, se připojovaly menší skupinky vzbouřenců. Brzy ovládl centrální a severní Chu-pej. Na jaře 1352 obsadil i Wu-čchang, hlavní město jüanské provincie Chu-kuang (Chu-kuang zahrnoval dnešní Chu-pej a Chu-nan). Poté vojska jižních rudých turbanů zahájila obsazování Chu-nanu a Ťiang-si.\n\nVe výsledku během tří – čtyř měsíců povstání zachvátilo ohromné území na jihu a západu Che-nanu, významnou část Ťiang-si a také části provincií Chu-kuang a Ťiang-če. Na rozdíl od Liouových povstalců vzbouřenci v centrální Číně neupřednostňovali jasná hesla o svržení cizí nadvlády – boj rolníků byl zaměřen proti velkým pozemkovým vlastníkům, mongolským i čínským. Přestože nepřátelství rebelů bylo namířeno především proti místním elitám, rovnostářská opatření nové moci se rychle vytrácela, když její správní aparát přejímal tradiční způsoby fungování a daňový systém; od roku 1353 už ťienwanský režim spolupracoval s džentry.\n\nJüanská vláda nicméně nebyla bez podpory, zběhnutí k rebelům byla vzácná a samy problémy povstalců s obsazováním úředních míst svědčí o opatrnosti místních elit. Přestože na počátku povstání byla mongolská armáda zcela dezorganizovaná, Togto ve funkci hlavního velitele v podřízených oddílech velmi rychle zavedl pořádek. Zorganizoval silnou vlastní armádu, jejíž velitelé byli vyznamenáni za úspěch a hlavně netrestáni za porážku, v kontrastu k oficiálním jüanským řádům. Díky rotaci vojsk i velitelů a oddělení velení nad bojovými akcemi od kontroly zásobování udržel jednotu a poslušnost podřízených. \n\nZáhy vládní vojska, s podporou místních oddílů čínských i mongolských feudálů, zasadila řadu podstatných porážek jak vojskům severních, tak jižních turbanů, i když ani ta, ani ona nebyla zcela rozdrcena. K destabilizaci povstaleckých států přispěly i epidemie a hladomor postihující v letech 1352–1354 střední Čínu.\n\nTogto vedl armádu přímo proti hlavnímu cíli – zabezpečení Velkého kanálu. V říjnu 1352 dobytím Sü-čou nastolil kontrolu nad povodím řeky Chuaj a postupoval dále na jih. V létě 1353 zaútočil na východní Chu-pej, centrum ťienwanského režimu. Na podzim 1353 dobyl ťienwanské hlavní město Čchi-šuej a císaři Sü Šou-chuejovi nezbylo než se s částí dvora ukrýt v horách.\n\nNa severu a východě Togto zatím posiloval a reorganizoval svá vojska a obnovoval civilní správu, následující rok (1354) se zde vrhl do další ofenzívy. \nPoté, co byla povstání v provinciích Che-nan, Ťiang-si a Chu-kuang v zásadě poražena, pokusil se zlikvidovat vzpouru i na dolním toku Jang-c’-ťiang, kde se drželi Čang Š’-čcheng, od roku 1354 král Čou, a Fang Kuo-čen. Zaútočil na prvního a oblehl jej v Kao-jou. Před kapitulací Čanga zachránilo neočekávané odstranění Togta z místa hlavního velitele v lednu 1355. Jeho vojska byla předána jiným velitelům a od města odtáhla. \n\nJüanský dvůr si totiž myslel, že rebelové jsou prakticky potlačeni, a dospěl k přesvědčení, že po definitivní porážce povstalců by Togto byl příliš mocný a neovladatelný. Togto bránil samostatnosti projüanských správců provincií a prefektur i generálů. \nPo jeho odvolání však mongolská vláda nebyla schopna kontrolovat ani vlastní armády, natož likvidovat povstalce.\n\nV letech 1352–1354 existovalo v Chao-čou v Che-nanu další nevelké a pomalu rostoucí povstalecké ohnisko. V čele povstalců zde stál Kuo C’-sin, zámožný měšťan, člen Bílého lotosu. Nebyl jediným vůdcem povstalců v Chao-čou, což v dalším vedlo k rozkolu a bojům.\n\nPo roce 1355 jüanská vláda ztratila vliv na chod provincií a nebyla v nich schopna nadále jmenovat úředníky a velitele. Čínu ovládali místní rebelští i loajalističtí vládci, ti i oni fakticky nezávislí. Pod kontrolou vlády zůstal pouze region hlavního města.\n\nVe druhé polovině 50. let postupně získal převahu v Severočínské nížině jüanský generál Čagan Temür. Nebyl však schopen soustředit se na boj s povstalci kvůli stálé rivalitě uvnitř jüanského tábora. Střetům s projüanskými generály musel věnovat neméně sil než boji s rebely. Jeho hlavním nepřítelem byl Bolod Temür, otec císařovny, usazený v Šan-si.\n\nAni povstalecké státy nevynikaly vnitřní soudržností. Byly kontrolovány ozbrojenými skupinami loajálními ke svým vůdcům, přičemž vládce stál na vrcholu mocenské pyramidy pouze jako nejvyšší vojenský velitel, první mezi rovnými. Pokud byl neúspěšný, jeho generálové neváhali hledat vlastní cestu. Rozbrojům mezi vládnoucí elitou podlehla říše Tchien-wan, s nespolehlivostí generálů se potýkaly i státy Sung, Chan a doména Ču Jüan-čanga.\n\nMnozí konfuciáni v této situaci podpořili regionalizaci moci a formální podřízení regionálních vládců Pekingu, tedy feudalizaci Číny podle vzoru dynastie Čou. Očekávali respektování konfuciánské etiky regionálními vládci a následné uklidnění bojů, což bylo přitažlivé i pro jüanské loajalisty v jižní Číně. Druhá část vzdělanců hájila ideu jednotné Číny s malou a šetrnou vládou, odmítající korupci. Poté co jejich program nevyslyšela jüanská vláda, soustředili se kolem Ču Jüan-čanga v Nankingu.\n\nPo odvolání Togta získali povstalci volnost v jednání. V březnu 1355 vůdcové severní větve Rudé armády v čele s Liou Fu-tchungem vyhledali Chan Šan-tchungova syna Chan Lin-era s matkou, skrývající se od roku 1351, a přivezli je do Po-čou (na severu dnešní provincie An-chuej, ve starověku metropole státu Sung) Poté vyhlásili říši Sung, Chan Lin-er byl prohlášen císařem, jeho matka císařovnou-vdovou. Nový stát oficiálně navazoval na sungskou říši (existovala v letech 960–1279) zničenou Mongoly. Chan Lin-er se dokonce prohlašoval za potomka sungských císařů.\n\nSoučasně se Kuo C’-sing rozhodl přejít se svými oddíly na jižní bohatý břeh Jang-c’-ťiang, dosud nezasažený boji ale počátkem roku 1355 zemřel. Velení nad jednotkami se po dramatických peripetiích zmocnil nejvlivnější z jeho generálů Ču Jüan-čang. V dubnu 1356 Ču obsadil Nanking a příští měsíc jej Chan Lin-er jmenoval hlavou provincie Ťiang-nan vytvořené z dobytých území jižně od řeky. V kontrastu k ostatním povstaleckým vůdcům Ču kladl velký důraz na řádnou vládu, spolupráci s místními elitami a klidný život obyvatel. Jako syn chudého rolníka rozuměl životu vesničanů a přihlížel k jejich potřebám. Výsledkem úspěšné konsolidace ovládaného území byl růst hospodářství i daňových příjmů.\nVe srovnání s počátkem 50. let disponovaly severní Rudé turbany kvalitnější organizací a aktivnějšími vojenskými jednotkami. Roku 1356 Liou Fu-tchung inicioval sérii nájezdů s dalekým dosahem – na západ do Šen-si, na sever k letnímu hlavnímu městu Šang-tu, na východě až k Pchjongjangu v Koreji. Na osvobozených územích vytvořila sungská vláda v letech 1356–59 celkem pět provincií. Nejschopnějšími provinčními veliteli byli Mao Kuej v Šan-tungu, a Ču Jüan-čang v Ťiang-nanu. Naproti tomu centrální správa pod Liou Fu-tchungem byla sice početná, leč nevýkonná.\n\nLéta 1357–1358 byly dobou nejvyššího vzestupu sungské moci. V červnu 1358 Liou Fu-tchung přesídlil do právě dobytého Pien-liangu (dnešní Kchaj-feng), před staletími metropole říše Sung.\n\nUž roku 1359 Čagan Temür vyhnal sungské povstalce z Kchaj-fengu. Chan Lin-erovi zůstalo pouze několik stovek vojáků, ale protože se pak Čagan Temür zaměřil na boj s Bolodem Temürem a poté na dobývání Šan-tungu, mohla Chanova skupina přežít v An-fengu, prefekturním městě na západě An-chueje, až do roku 1363. Po 1359 si severní Rudé turbany udržely význam pouze díky nominální loajalitě Ču Jüan-čanga k jejich vůdci Chan Lin-erovi. Nicméně v letech 1355–59, zatímco říše Sung dominovala severočínské planině a stáhla na sebe pozornost mongolské vlády v Pekingu, povstalecké státy na Jang-c’ zesílily a upevnily svou moc.\n\nV dubnu 1356 Čang Š’-čcheng také zamířil na jih, překročil řeku Jang-c’-ťiang a prohlásil svým sídlem Su-čou. Kromě Su-čou obsadil i šest dalších zalidněných prefektur na jih od řeky, severním směrem jeho vliv dosáhl až k Šantungu. Roku 1359 dobyl na jihu Chang-čou.\nÚřady uspořádal podle jüanského vzoru, ale s použitím tradičních názvů. Roku 1357 se poddal dynastii Jüan, čímž stabilizoval svou pozici. Souhlasil s dodávkami obilí do Pekingu po moři prostřednictví flotily Fang Kuo-čena. Svazek s Pekingem zpřetrhal až roku 1363, když se prohlásil králem Wu.\n\nZdrojem vize moci rodiny Čang byl Š’-čchengův mladší bratr Š’-te, po jeho smrti roku 1357 byl Š’-čcheng spokojen s panováním v Su-čou a upustil od expanze. Početná populace dávala jeho režimu moc a politickou sílu, averze k Bílému lotosu a loajalita k říši Jüan, nyní podporující konfucianismus, mu přinášela důvěru místních vzdělanců. Byl velkorysý v zacházení s podřízenými a úspěšný při získávání lidí na svou stranu, během soupeření s Čuem přebíhali více od Čua k němu než naopak.\n\nZávislost jüanské metropole Ta-tu (Pekingu) na dodávkách rýže z jihu přinesla důležitost Fang Kuo-čenovi, jehož loďstvo v letech 1348-68 ovládalo východočínské pobřežní vody. Roku 1356 získal kontrolu nad třemi pobřežními prefekturami Če-ťiangu. Pekingská vláda mu udělila hodnosti vévody z Čchu a provinčního kancléře po levici. Nicméně Fangova moc více než na jeho vlastní síle závisela na rovnováze moci v Číně a uzavření Velkého kanálu.\n\nNa středním toku Jang-c’-ťiang se po odvolání Togta zabezpečila říše Tchien-wan, jejíž hlavou byl císař Sü Šou-chuej, ale nejsilnější figurou nyní Ni Wen-ťün. Roku 1355 dobyla na říši Jüan většinu Chu-peje. Hlavním městem říše se stal Chan-jang. Do roku 1357 byl obsazen celý Chu-nan a Chu-pej. Téhož roku vojevůdce Ming Jü-čen v čele tchien-wanské flotily vyplul proti proudu Jang-c’-ťiang a dobyl S’-čchuan. I když formálně zůstal loajální k Sü Šou-chuejovi až do Süovy smrti roku 1360, fakticky v S’-čchuanu vládl nezávisle.\n\nMoc říše Sü Šou-chua kulminovala v letech 1357-58. Tehdy ovládala celý Chu-kuang, Ťiang-si, S’-čchuan a části Šen-si. Územní růst tchien-wanského státu vyvolal nespokojenost s Niovou dominancí u skupiny původních vůdců režimu v čele s Cou Pchu-šengem. Ni reagoval pučem proti Süovi, ale neuspěl a byl roku 1357 zabit Čchen Jou-liangem.\n\nČchen převzal Niovu armádu, vynutil si uznání od Süa a usadil se v Ťiou-ťiangu v Ťiang-si. V letech 1357–59 se soustředil na ovládnutí Ťiang-si, přičemž zůstal autonomní podobně jako Ming v S’-čchuanu, zatímco Sü vládl pod dozorem Cou Pchu-šenga z Chan-jangu. Čchen obsadil Ťiang-si, východ Chu-peje a jednu prefekturu v Če-ťiangu. Roku 1359 se stal králem z Chan. Výpad do Fu-ťienu byl odražen tamním jüanským loajalistou Čchen Jou-tingem. Protože poté území Ču Jüan-čanga a Čchen Jou-tinga blokovala expanzi na východ, obrátil se na západ. Roku 1360 zavraždil Süa, převzal jeho území a prohlásil se císařem říše Chan.\n\nČchen Jou-liang podobně jako Ču Jüan-čang patřil ke druhé generaci vůdců, kteří nepatřili k milerianistům, ale spolupracovali s místní džentry a obnovovali tradiční pořádky. V zájmu rozšíření sociální základny režimu totiž zaujali umírněnější ideologický kurs. Podobně se i Ming Jü-čen pokusil zkombinovat konfucianismus vzdělané elity se symbolikou lidového milerianismu.\n\nRoku 1360 Ču Jüan-čang kontroloval část Ťiang-su, celý An-chuej na jih od Jang-c’-ťiang a vnitrozemí Če-ťiangu. Jak teritorium Čang Š’-čchenga na dolním toku Jang-c’-ťiang (jižní Ťiang-su a severní Če-ťiang), tak říše Chan Čchen Jou-lianga na středním toku Jang-c’-ťiang byly potenciálně silnější. Tyto tři režimy před rokem 1360 expandovaly na úkor nepravidelných jüanských jednotek a místních okresních či městských vlád, které nebyly schopny spolupracovat. Po roce 1360 ale už nebylo možno takto v jižní Číně růst. Ču, Čang a Čchen si rozdělili povodí Jang-c’, zbytek jižní Číny byl vesměs pod kontrolou „jednoprovinčních“ režimů – Fang Kuo-čen byl pánem východočínského pobřeží, Ming Jü-čen vládl v S’-čchuanu, trojice jüanských loajalistů - Čchen Jou-ting, Che Čen a Basalawarmi ovládala Fu-ťien, Kuang-tung a Jün-nan. Tyto provinční režimy nebyly schopny ohrozit silnou trojku, ale byly silné v obraně. Někdo z trojky by pro útok na provinční režim musel soustředit velké síly, čímž by se odkryl druhým dvěma.\n\nNicméně jüanský císař byl stále mnohými viděn jako legitimní vládce. Po zavraždění Čagana Temüra roku 1362 se nejvlivnější figurou jüanského tábora stal neméně schopný Kökö Temür. Byl povýšen na knížete z Chan a měl dostatečnou moc k stabilizaci místní správy, do níž jmenoval přes dva tisíce úředníků. Po Čaganovi zdědil nejen armádu a vliv, ale i nepřátele. Jeho vztahy s dvorem vyústily do otevřené války roku 1368, právě když Číňané zahájili tažení na sever. Pod touto hrozbou uzavřel s císařem mír a podporoval jej i později.\n\nPo dobytí S’-čchuanu v něm Ming Jü-čen vládl do smrti ťianwanského císaře Sü Šou-choua roku 1360 jeho jménem, poté se odmítl podřídit Čchen Jou-liangovi. Prohlásil se „Pánem světla“ (\"Ming-ču\") a roku 1362 císařem státu Sia. Používání symboliky lidového milerianismu spojil s podporou konfucianismu, získal tak důvěru lidu i podporu džentry. Po neúspěchu pokusu o dobytí mongolského Jün-nanu se další expanze vzdal. Roku 1366 ho následoval na trůnu nedospělý syn Ming Šeng, titulovaný „Nižší pán světla“ (\"Siao ming-ču\").\n\nPo ústupu Chan Lin-era z Kchaj-fengu před Čagan Temürem v létě 1359 moc sungské vlády rychle slábla a její provincie se o sebe musely postarat samy. Kromě Ču Jüan-čangova Ťiang-nanu žádná nepřežila rok 1362. Chan Lin-er uznal Čuovu samostatnou vládu na všech jím vybojovaných územích a roku 1361 ho jmenoval vévodou z Wu.\n\nPoté co koncem února 1363 mongolská armáda ve spojení s vojsky Čang Š’-čchenga obklíčila An-feng, poslední útočiště Chan Lin-era a Liou Fu-tchunga, mnohaleté povstání rudých vojsk na severu utrpělo konečnou porážku. Ču proti radám konfuciánů (zejména Liou Ťiho) riskantně vyslal záchrannou armádu, která by zachránila Chan Lin-era, Liou však byl nepřítelem zajat a zabit. Od té doby se císař říše Sung stal čestným zajatcem Čua, který ho i s dvorem usadil západně od Nankingu na druhém břehu Jang-c’-ťiang v Čchu-čou.\n\nVe válce v letech 1360–1365 Ču Jüan-čang dobyl stát Čchen Jou-lianga. Boj rivalů rozhodla bitva na jezeře Pcho-jang, ve které zvítězila říční flotila Ču Jüan-čanga.\n\nVálku zahájil útok chanské armády na Nanking roku 1360, útočníci byli Čuem rozdrceni. Roku 1361 se válčilo v původně chanské provincii Ťiang-si, která přecházela z ruky do ruky. Následující rok získal kontrolu nad provincií Ču Jüan-čang.\n\nV lednu 1363 armáda Čang Š’-čchenga překvapivě zaútočila na An-feng, kde sídlil sungský císař Chan Lin-er. Ču sungské vládě formálně podléhal a Chan byl v jeho armádě stále uctíván, proto vyslal císaři na pomoc svou armádu.\n\nOdchod hlavních sil Čuových vojsk na sever, kde uvízla do srpna 1363, přinesl Čchenovi šanci na obrat ve válce. Postavil třistatisícovou armádu, která početně převyšovala hlavní síly Čua a zahrnovala silné loďstvo. Čchen očekával, že po zničení nejsilnější nepřátelské posádky v Nan-čchangu místní náčelníci z Ťiang-si opět přejdou na jeho stranu a s využitím jejich sil zaútočí na Nanking. Ale nančchangská posádka pod velením Teng Jüa odolávala až do začátku června 1363, čímž zpomalila postup nepřítele. V polovině srpna konečně Čuovo vojsko a loďstvo vyrazilo z Nankingu po řece Jang-c’-ťiang s asi stotisíci muži. Dne 29. srpna 1363 se obě flotily srazily na jezeře Pcho-jang ve čtyřdenní bitvě, ve které bylo chanské loďstvo poraženo a sám Čchen Jou-liang padl.\n\nV letech 1364–1365 se Ču soustředil na obsazení a absorpci chanských teritorií. Mnoho chanských prefekturních a okresních velitelů se vzdalo bez boje, Chu-kuang byl pacifikován generálem Sü Ta do dubna 1365, střední a jižní Ťiang-si ovládli generálové Čchang Jü-čchun a Teng Jü do února 1365. Integrace těchto území dala Čuovi nejméně dvojnásobnou převahu v populaci proti komukoliv. Nejsilnějšími nepřáteli Čua nyní byli mongolský vojevůdce Kökö Temür v severní Číně a Čang Š’usazený v Su-čou.\n\nPo porážce a smrti Čchen Jou-lianga se Čang Š’-čcheng zřekl formální podřízenosti jüanské vládě a v říjnu 1363 se vyhlásil králem státu Wu. V reakci na to se i Ču Jüan-čang 4. února 1364 prohlásil králem Wu. Ču ovšem nadále uznával formální podřízenost sungskému režimu nyní bezmocného Chan Lin-era a pokud Chan žil, užíval jeho éru Lung-feng (Dračího fénixe). Nicméně administrativa byla jeho vlastní, sestavená podle jüanského vzoru.\n\nNa porážku státu Chan reagoval Čang Š’-čcheng koncem roku 1364 preventivním útokem, ve snaze o získání převahy než bude Ču Jüan-čang schopen využít potenciálu nově dobytých území, ale ofenzíva byla na jaře 1365 odražena. Následoval Čuův protiútok. Spolu se svými generály se rozhodl před finálním útokem na srdce nepřítele, sučouskou oblast, nejdříve „odstřihnout křídla“ Wu – obsadit území severně od Jang-c’-ťiang a wuskou část Če-ťiangu. Nejvyšším velitelem útočících vojsk byl jmenován Sü Ta; plán byl proveden, vzhledem k převaze Čuovy armády, bez větších potíží. Od prosince 1366 začalo desetiměsíční obléhání Su-čou, na podzim 1367 bylo celé Wu obsazeno a připojeno ke stejnojmennému státu Ču Jüan-čanga.\n\nNa čínský nový rok, 23. ledna 1368, se Ču Jüan-čang v Nankingu prohlásil císařem říše Ming. Za název éry a heslo své vlády určil „Chung-wu“ () – „Nesmírná bojovnost“.\n\nUž na podzim 1367 mingská vojska vytrhla proti Fang Kuo-čenovi. Armáda Ču Liang-sua v říjnu obsadila pobřeží, zatímco loďstvo Tchang Chea vyhnalo Fanga z Ning-po na moře; v prosinci 1367 se Fang vzdal. V listopadu 1367 mingská pozemní armáda i loďstvo vyrazily na jih. Během tří měsíců byl dobyt Fu-ťien. V dubnu 1368 loďstvo dosáhlo Kantonu a bez problémů zabralo celou provincii Kuang-tung. S posilou vojska přišlého z Chu-kuangu byla do července 1368 obsazena i provincie Kuang-si.\n\nSoučasně s jižním tažením Ču vyslal dvestěpadesátitisícovou armádou vedenou Sü Taem a Čchang Jü-čchunem zabrat severní Čínu. Do března 1368 pozemní i námořní síly dobyly Šan-tung, v květnu byl obsazen celý Che-nan. Počátkem září Süovo vojsko dosáhlo Ta-tu (dnešní Peking), jüanský císař Togon Temür uprchl na sever do Šang-tu. Poté tažení pokračovalo útokem na Šan-si. V letech 1369–1370 byly dobyty severozápadní provincie – Šan-si a Šen-si (tehdy včetně dnešní Kan-su), přičemž Kökö Temür uprchl do Mongolska. Jüanský císař na ústupu zemřel. Jeho syna a nástupce Ajuširidaru mingská vojska zahnala za poušť Gobi do Karakorumu a současně zajala Ajuširidarovu manželku i syna Maidiribalu.\n\nPo vítězství nad Mongoly přišla řada na říši Sia v S’-čchuanu. Diplomatická jednání selhala a tak začátkem roku 1371 generál Fu Jou-te dostal rozkaz zaútočit na S’-čchuan ze severu. Současně Tchang Che a Liao Jung-čung postupovali z východu proti proudu Jang-c’-ťiang. Byli zprvu zastaveni, ale po odeslání části obránců na sever proti druhé armádě a využití dělostřelecké převahy se dali do pohybu. V září 1371 už celý S’-čchuan poslouchal Mingy.\n\nNa rok 1372 Chung-wu naplánoval dobytí Mongolska. Z Číny vytáhly tři mohutné armády na severozápad, sever a severovýchod, ale pouze severozápadní uspěla, druhé dvě Mongolové rozdrtili. Neúspěchy roku 1372 zničily sen Chung-wua o dobytí celého jüanského impéria, Číny i stepi. Číňanům v následujících letech nezbylo než přejít na severní hranici k obraně.\n\nTřebaže dvě desetiletí bojů bezprostředně přinesla nezměrné škody a ničení, nakonec vyústila v opětovné sjednocení Číny a nastolení vnitřního míru. Po mnoha staletích byla celá Čína pod vládou čínské národní dynastie – dynastie Ming.\n\nV přípravě a průběhu povstání měla rozhodující roli různá náboženská (buddhistická, manichejská a taoistická) hnutí v čele se společností Bílého lotosu. Nicméně v průběhu let se povstalecké režimy přikláněly ke konfuciánství. Nakonec ve sjednocené říši její mingská vláda ostře vystoupila proti svým bývalým nepokojným spojencům. Roli státní ideologie zaujal Ču Siho neokonfucianismus.\n\nNová vláda stála v čele všestranné obnovy hospodářství a stability společnosti. Ukázala se být, přes krátkou občanskou válku v letech 1399–1402, pevná a stabilní. Mingská Čína zažila v následujících dvouapůl stoletích dlouhé období ekonomického i kulturního rozmachu doprovázené více než zdvojnásobením počtu obyvatel.\n\n\n"}
{"id": "512624", "url": "https://cs.wikipedia.org/wiki?curid=512624", "title": "Quartier du Bel-Air", "text": "Quartier du Bel-Air\n\nQuartier du Bel-Air (\"čtvrť Bel-Air\") je 45. administrativní čtvrť v Paříži, která je součástí 12. městského obvodu. Má rozlohu 138,6 ha a její hranice tvoří Bois de Vincennes na jihu a ulice \"Rue de Picpus\" a \"Boulevard de Picpus\" na západě, \"Cours de Vincennes\" na severu a Boulevard périphérique na východě.\n\nZ administrativního hlediska je Bois de Vincennes rozdělen mezi čtvrť Bel-Air (severní část) a čtvrť Picpus (jižní část), ovšem jeho 995 hektarů se nezapočítává do rozlohy obou čtvrtí. Park byl k 12. obvodu připojen v roce 1929.\n\nČtvrť Bel-Air a sousední čtvrť Picpus byly původně součástí sousedního města Saint-Mandé. Po dokončení výstavby hradeb kolem Paříže v roce 1844 se ocitly uvnitř opevnění. V roce 1860 byly připojeny k Paříži jako její součásti, neboť hradby se staly oficiální hranicí města.\n\n"}
{"id": "512629", "url": "https://cs.wikipedia.org/wiki?curid=512629", "title": "Dmitrij Konstantinovič Suzdalský", "text": "Dmitrij Konstantinovič Suzdalský\n\nDmitrij Konstantinovič (okolo 1323, Suzdal – 5. června 1383, Nižnij Novgorod) z dynastie Rurikovců byl kníže suzdalský (1356-1383), veliký kníže vladimirský (1360-1363) a nakonec veliký kníže suzdalsko-nižněnovgorodský.\n\nPo smrti velikého knížete vladimirského Ivana II. Ivanoviče, který zanechal pouze dva nezletilé syny, udělil chán Zlaté hordy Navruz \"jarlyk\" na veliké knížectví vladimirské nikoliv moskevskému knížeti, jako tomu bylo dosud, ale nižněnovgorodskému knížeti Andrejovi. Andrej však neoplýval panovnickým nadáním, proto se této hodnosti zřekl ve prospěch svého bratra suzdalského knížete Dmitrije Konstantinoviče.\n\nS tím nebyla srozuměna regentská vláda, spravující moskevské knížectví za nezletilého knížete Dmitrije, a využila krvavých sporů o trůn, které tehdy vypukly v Hordě, i vojenské síly moskevského knížectví, aby navrátila velkoknížecí titul do Moskvy. To se jí podařilo v roce 1362\n\nPoté co Dmitrij Konstantinovič přišel o veliké knížectví vladimirské, snažil se prosadit v Nižním Novgorodu, kde se po Andreji Konstantinoviči zmocnil vlády jeho mladší bratr Boris. To se neobešlo bez vojenské pomoci, o kterou požádal v Moskvě. Regentská vláda byla ochotna požadovanou pomoc poskytnout, neboť pro Moskvu bylo výhodné zainteresovat Dmitrije Konstantinoviče mimo hranice velikého knížectví vladimirského. Boris byl přinucen opustit Nižnij Novgorod a stáhnout se do svého goroděckého údělu. Dmitrij se stal roku 1365 velikým knížetem suzdalsko-nižněnovgorodským a jeho dcera Jevdokija se o rok později provdala za mladého Dmitrije Donského.\n\n"}
{"id": "512630", "url": "https://cs.wikipedia.org/wiki?curid=512630", "title": "Velká čínská nížina", "text": "Velká čínská nížina\n\nSeveročínská nížina (čínsky 华北平原, pinyin \"Huáběi Píngyuán,\" český přepis \"Chua-pej pching-jüan)\" je nížina rozkládající se na dolním toku Žluté řeky. Na východě končí na pobřeží Pochajského zálivu a vrchovinách poloostrova Šan-tung. Na severu a západě ji ohraničují pohoří Jen-šan a Tchaj-chang. Na jihozápadě ji pohoří Tchung-paj dělí od nížin v povodí Dlouhé řeky (Jang-c’-ťiang). Na jihu a jihovýchodě přechází v nížiny středního a dolního toku Dlouhé řeky, s nimi je často slučována ve Velkou čínskou nížinu.\n\nPovrch nížiny leží ve výšce 0–50 metrů nad mořem, má rozlohu 409 500 km². Původně jezerní a bažinatá oblast je od kultivace zemědělci po několik tisíc let hustě osídlená, pěstuje se zde pšenice, proso, čirok, kukuřice, bavlna a další plodiny. U města Ťi-nan uprostřed provincie Šan-tung se z nížiny zvedá ostrovní hornatina Tchaj-šan, která dosahuje nadmořské výšky 1524 m vrcholem Jü-chuang-ting a jejímž prodloužením je Šantungský poloostrov \"(Shandong Bandao, Šan-tung pan-tao).\"\n\nNížina zasahuje na území čínských provincií Che-pej, Che-nan, Šan-tung, An-chuej a Ťiang-su. Leží zde celá řada velkoměst: Peking, Tchang-šan, Tchien-ťin, Š'-ťia-čuang, Ťi-nan, C'-po, Čching-tao, Čeng-čou, Cao-čuang, Chuaj-nan, Nan-ťing a Šanghaj.\n"}
{"id": "512635", "url": "https://cs.wikipedia.org/wiki?curid=512635", "title": "Trans-X", "text": "Trans-X\n\nTrans-X je kanadská hudební skupina, aktivní především v osmdesátých letech minulého století, jež se proslavila skladbou \"Living on Video\".\n\nTrans-X založil Pascal Languirand, který předtím dělal různá hudební alba různých žánrů – ambient, cosmic, space music.\nPoté založil duo s Montrealskou rodačkou Laurie Ann Gillovou, která utvářela celek v podobě dua Trans-X. Ann Gillová předtím zpívala pro synthpop kapelu Nudimension.\n\nV roce 1985 skórovali s hitem \"Living on Video\", který se dostal až na #61 příčku US popové hitparády\n\n"}
{"id": "512642", "url": "https://cs.wikipedia.org/wiki?curid=512642", "title": "Zarzir", "text": "Zarzir\n\nZarzir ( זַרְזִיר, زرزير, v oficiálním přepisu do angličtiny Zarzir) je místní rada (malé město) v Izraeli, v Severním distriktu.\n\nLeží v Dolní Galileji v nadmořské výšce 187 metrů, nedaleko od severozápadního okraje pohoří Harej Nacrat (\"Nazaretské hory\"), které v tomto regionu přechází do pahorkatiny oddělující údolí Bejt Netofa a Jizre'elské údolí. Město samotné je rozloženo na několika pahorcích, z nichž nejvýraznější je vrch Giv'at Zarzir, na kterém je situována místní část \"Ghrifat\". Na pahorku Giv'at Šimšit stojí místní část \"al-Hajb\". Menší vyvýšenina Giv'at Bar leží na východním okraji města. Západně od obce stojí v severojižním směru kopcovitý hřeben Giv'at Chacir, podél jehož východního úpatí směřuje do Jizre'elského údolí vádí Nachal Šimron. Na severní straně protéká zalesněnou krajinou vádí Nachal Cipori.\n\nMěsto se nachází cca 83 kilometrů severovýchodně od centra Tel Avivu a cca 23 kilometrů jihovýchodně od centra Haify, v hustě osídleném a zemědělsky intenzivně využívaném pásu, přičemž osídlení v tomto regionu je etnicky smíšené. Vlastní Zarzir obývají izraelští Arabové respektive Beduíni. V okolí leží muslimská, křesťanská i židovská sídla. Na východě například na Zarzir přímo navazuje židovská vesnice Giv'at Ela. Město je na dopravní síť napojeno pomocí dálnice číslo 77.\n\nZarzir (někdy též uváděno jako Bejt Zarzir) získal jméno podle kopce Giv'at Zarzir, kde původně tábořili Beduíni, kteří později vytvořili nynější obec. Ta vznikla v 70. letech 20. století jako plánovitě zakládané sídlo, které mělo nahradit polokočovný životní styl Beduínů trvalou zástavbou. V obci se usadily beduínské kmeny Ghrifat (ערב-אל-ח'ריפאת), Džavamis (ערב-אל-ג'ואמיס), Mazarib (ערב-אל-מזאריב) a Hajb (ערב-אל-הייב). Tomuto klanovému rozdělení odpovídá i urbanistická podoba obce, která sestává z několika izolovaných sídelních skupin. Původní plán přitom předpokládal daleko těsnější integraci jednotlivých kmenů.\nV obci v současnosti funguje sedmnáct mateřských škol, tři základní školy a střední škola. Základní vzdělávání zůstává rozděleno podle kmenových skupin.\n\nEkonomika obce je založena zčásti na zemědělství (chov ovcí a skotu). Část obyvatel slouží v izraelských bezpečnostních složkách (armáda, policie). Počátkem 21. století byl Omar Hajb z obce Zarzir odsouzen do vězení za špionáž ve prospěch libanonského hnutí Hizballáh. Omar Hajb byl přitom důstojníkem izraelské armády. Podle obecního imáma cca 60 % obyvatel Zarziru nesouhlasilo s praxí, kdy Beduíni slouží v izraelské armádě. Sám imám byl propuštěn ze služeb ministerstva obrany, když odmítl sloužit muslimský obřad na pohřbu beduínského vojáka zabitého ve službě pro izraelskou armádou.\n\nV roce 1996 byla vesnice Zarzir povýšena na místní radu (malé město).\n\nZarzir je zcela arabským městem. Podle údajů z roku 2005 tvořili arabští muslimové 100 % populace. Jde o menší sídlo vesnického typu. K 31. prosinci 2017 zde žilo 7800 lidí.\n\n"}
{"id": "512653", "url": "https://cs.wikipedia.org/wiki?curid=512653", "title": "Nezávislí liberálové (Izrael)", "text": "Nezávislí liberálové (Izrael)\n\nNezávislí liberálové (: ליברלים עצמאיים, \"Libralim Acma'im\") byla v 60. až 80. letech izraelská politická strana.\n\nStrana Nezávislých liberálů vznikla během funkčního období pátého Knesetu po sloučení Liberální strany a Cherutu. Sedm ze 17 poslanců Liberální strany, vedených bývalým ministrem spravedlnosti Pinchasem Rosenem, se sloučení stran nesloučila, a proto založila stranu novou. Téměř všichni oponenti sloučení byli bývalí členové Progresivní strany, která se během funkčního období čtvrtého Knesetu sloučila se Všeobecnými sionisty. Sloučením pak vznikla Liberální strana. Mezi oponenty však byla také Rachel Kohen-Kagan, bývalá poslankyně za Mezinárodní ženskou sionistickou organizaci (WIZO).\n\nPoprvé kandidovali samostatně ve volbách v roce 1965, ve kterých získali 5 mandátů. Strana vstoupila do vládní koaliční vlády Leviho Eškola (později Goldy Meirové) a její poslanec Moše Kol byl jmenován ministrem turismu a ministrem rozvoje. Během funkčního období šestého Knesetu strana přišla o jeden mandát, když poslanec Jizhar Harari opustil stranu a vstoupil do Ma'arachu.\n\nVe volbách v roce 1969 získala strana čtyři mandáty a byla opět součástí koaliční vlády Goldy Meirové. Kol si ponechal post ministra turismu. V následujících volbách v roce 1973 získala opět čtyři mandáty a podílela se na koaliční vládě jak Goldy Meirové, tak Jicchaka Rabina. Kol měl opět post ministra turismu a Gideon Hausner byl jmenován ministrem bez portfeje. Strana však přišla o jeden mandát odchodem Hillela Seidela do Likudu.\n\nVe volbách v roce 1977 získala strana pouze jeden poslanecký mandát a pouze těsně překročila 1% volební práh (získala 1,3 % hlasů). Nebyla zahrnuta do pravicové vlády Menachema Begina a v následujících volbách v roce 1981 nezvládla překročit volební práh. Před dalšími volbami v roce 1984 se strana sloučila s Ma'arachem a její předseda Jicchak Arci získal až 44. místo na kandidátní listině Ma'arachu (strana získala ve volbách přesně 44 křesel) a strana jako taková přestala existovat.\n\n"}
{"id": "512654", "url": "https://cs.wikipedia.org/wiki?curid=512654", "title": "Mahinda Radžapaksa", "text": "Mahinda Radžapaksa\n\nPercy Mahendra Radžapaksa, znám též jako Mahinda Radžapaksa, tamilsky மகிந்த ராசபக்ச, * 18. listopadu 1945) je v pořadí šestým prezidentem Srí Lanky a vrchním velitelem srílanských ozbrojených sil. Do úřadu byl uveden 19. listopadu 2005. Povoláním je právník.\n\nV roce 1970 byl poprvé zvolen do srílanského parlamentu. Od 6. dubna 2004 zastával funkci předsedy vlády až do jeho zvolení prezidentem ve volbách v roce 2005. 6. září 2009 mu byl na \"University of Colombo\" udělen titul doktora práv.\n\nV prezidentských volbách 26. ledna 2010 byl znovuzvolen prezidentem. Porazil tak opozičního kandidáta, generála Saratha Fonseku se ziskem 57,9 % hlasů. Pod vedením Saratha Fonseky se armádě v květnu 2009 po sedmatřiceti letech podařilo ukončit občanskou válku s tzv. Tamilskými Tygry. Fonseca si však svou kandidaturou současného prezidenta znepřátelil, sám zmínil, že \"vláda bude chtít buď volební hlasy ukrást, nebo ho zadržet, pokud by zvítězil\". Hlavní poradce dosavadní hlavy státu nyní zmínil, že \"Fonseku hlídají, aby se nepokusil zorganizovat převrat s některými příslušníky armády\". Generál Fonseka byl následně zatčen a vládní zdroje tvrdí, že bude souzen na základě obvinění z připravovaného převratu. Radžapaksa poté rozpustil parlament před nacházejícími dubnovými parlamentními volbami.\n\n26. října 2018 byl Radžapaksa prezidentem Maithripalou Sirisenou jmenován premiérem země. Tento krok vyústil v ústavní krizi, poté co bývalí premiér Ranil Wickremesinghe odmítl své uznat své odvolání. Radžapaksovo dosazení do prezidentské funkce označil ústavní soud za protiprávní a parlament jeho vládě opakovaně vyjádřil nedůvěru. Ve snaze ukončit ústavní krizi Radžapaksa 15. prosince oznámil svou rezignaci na funkci premiéra.\n\n"}
{"id": "512656", "url": "https://cs.wikipedia.org/wiki?curid=512656", "title": "Terminátor: Příběh Sáry Connorové", "text": "Terminátor: Příběh Sáry Connorové\n\nTerminátor: Příběh Sáry Connorové (v anglickém originále Terminator: The Sarah Connor Chronicles, známý též pod zkratkou TSCC) je americký sci-fi televizní seriál z produkce studia Warner Bros. Television, vysílaný na televizní stanici Fox. Seriál volně navazuje na děj filmu a točí se okolo fiktivních postav Sáry Connorové a Johna Connora, známých z filmové předlohy.\n\nPrvní řada seriálu byla vysílána mezi 13. lednem 2008 a 3. březnem 2008 a čítala 9 epizod (plánováno bylo 13 epizod, jež se ale nestihly dotočit kvůli stávce sdružení scenáristů, jež trvala od listopadu 2007 do února 2008). Druhá série začala 8. září 2008 a její závěrečná epizoda byla odvysílána 10. dubna 2009.\n\nŘeditel studia Fox Kevin Reilly dne 18. května 2009 oznámil, že seriál už nebude pokračovat třetí sérií, a to z důvodů příliš vysokých nákladů na produkci (ty se pohybovaly mezi 2,7 a 3 miliony dolarů na epizodu) spojených s relativně nízkou sledovaností (ta se pohybovala od 14. dílu 2. řady kolem 3,5 milionu diváků). Přesto ale pokračovaly snahy fanoušků požadujících obnovení seriálu.\n\nJohn Connor (Thomas Dekker) se svou matkou Sarah (Lena Headey) unikají před zákonem, poté co s terminátorem zničili Cyberdyne. Když se rozhodnou usadit v Los Angeles, John jde do školy a tam jej napadne nově vyslaný T-888 zvaný „Cromartie“. Když se jej pokusí zabít, vyjde najevo, že Johnova nová půvabná spolužačka Cameron (Summer Glau) je terminátor T-900 vyslaný, aby jej opět bránil. Začíná tak příběh, během něhož se mezi Johnem a Cameron buduje velmi zvláštní a možná i víc než přátelský vztah.\n\n"}
{"id": "512657", "url": "https://cs.wikipedia.org/wiki?curid=512657", "title": "Medonosná rostlina", "text": "Medonosná rostlina\n\nMedonosná rostlina, také známa pod názvem včelařská – je rostlina, která poskytuje včelám dostatek pylu pro jejich výživu, nektaru nebo medovice pro vytvoření medu a pryskyřice pro výrobu propolisu.\n\nMedonosné rostliny můžeme rozdělit podle druhu a příčiny poskytování „lákadel“ do tří skupin:\n\nNelze stanovit pořadí významnosti jednotlivých druhů medonosných rostlin pro tvorbu medu. Takový krokus nemá mnoho pylu ani nektaru a nekvete v hojném počtu, je však důležitý tím, je jeho pyl bývá první jarní potravou včel. A nepříjemný plevel zlatobýl zase kvete v pozdním létě, kdy většina jiných medonosných rostlin je již odkvetlá.\n\nNejdůležitější středoevropské medonosné rostliny.\nExistuje mnoho dalších rostlin, u kterých je nabídka nektaru, pylu nebo medovice obdobná, jako u výše popisovaných medonosných rostlin. Liší se od nich jen tím, že je opylují živočichové netvořící med. Jde o další druhy blanokřídlého hmyzu (vosy, čmeláci), brouci nebo motýli. V Jižní Americe opylují některé květy ptáci (kolibříci) a v Austrálii letouni (kaloni).\n\n"}
{"id": "512658", "url": "https://cs.wikipedia.org/wiki?curid=512658", "title": "Nezávislí liberálové", "text": "Nezávislí liberálové\n\nNezávislí liberálové je název několika různých politických subjektů:\n"}
{"id": "512672", "url": "https://cs.wikipedia.org/wiki?curid=512672", "title": "Portugalská hokejová reprezentace", "text": "Portugalská hokejová reprezentace\n\nPortugalská hokejová reprezentace je hokejový tým Portugalska. Od 13. května 1999 je členem Mezinárodní hokejové federace.\n\n21. - 23. června 2000 sehrála hokejová reprezentace Portugalska v Palácio do Gelo v Viseu první tři zápasy ve své historii. Tým se skládal z bývalých emigrantů žijících ve Spojených státech a Kanadě, kde hrají hokej. Všechny tři zápasy byly sehrány s výběrem z Kanady.\n\nTento turnaj měl za úkol zviditelnit lední hokej v Portugalsku, dále upozornit na portugalsko-kanadskou komunitu, přilákat nové hráče a upevnit spolupráci Portugalska a Kanady na poli ledního hokeje.\n\nNa přelomu září a října roku 2017 se zúčastnila ve městě Canillo v Andoře turnaje Development Cup. Skončila v něm na třetím místě, když prohrála s Irskem a Marokem a zvítězila s Andorrou.\n"}
{"id": "512675", "url": "https://cs.wikipedia.org/wiki?curid=512675", "title": "Araba (Izrael)", "text": "Araba (Izrael)\n\nAraba nebo Arraba též Arraba Batuf ( עַרָבָּה nebo עראבה, عرّابة, v oficiálním přepisu do angličtiny Arrabe) je místní rada (malé město) v Izraeli, v Severním distriktu.\n\nLeží v nadmořské výšce 237 metrů v pahorkatině v Dolní Galileji, na jižním okraji údolí Bik'at Sachnin, v místech kde do údolí svažuje vysočina Harej Jatvat s horami Har Avtalijon a Har ha-Achim. Severně od vesnice se terén svažuje do vlastního údolí, do kterého přitéká po východním okraji města vádí al-Chasin, po západní straně vádí Nachal Chanina.\n\nMěsto se nachází cca 100 kilometrů severovýchodně od centra Tel Avivu a cca 33 kilometrů severovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Arabu obývají izraelští Arabové. Arabské je i sousední větší město Sachnin. Židovské osídlení je zastoupeno rozptýlenou sítí menších vesnic v rámci Oblastní rady Misgav.\n\nAraba je na dopravní síť napojena pomocí lokální silnice číslo 805 (směr Sachnin a Dejr Channa) a číslo 804 (směr k severu k aglomeraci okolo města Karmiel).\n\nAraba stojí na místě starověkého židovského města Arav (ערב) z doby Druhého chrámu, připomínaného i v Talmudu. Město bylo zničeno v první židovské válce v 1. století našeho letopočtu. Později se stalo v byzantském období křesťanským sídlem. Ve středověku byla obec osídlena Araby. Podle tradice zde byl pohřben středověký rabín Chanina ben Dosa (חנינא בן דוסא). V roce 1968 byly v obci odkryty pozůstatky kostela s byzantskou mozaikou. V 18. století zde bylo sídlo Dahera el-Omara – místního muslimského vládce.\n\nAraba byla dobyta izraelskou armádou v rámci Operace Chiram během války za nezávislost v říjnu roku 1948. Vesnice pak na rozdíl od mnoha jiných arabských obcí dobytých Izraelem nebyla vysídlena a zachovala si svůj arabský ráz. V roce 1965 byla vesnice Araba povýšena na místní radu (malé město). V roce 1976 byla obec dějištěm násilných demonstrací místních obyvatel proti konfiskacím půdy ve prospěch židovského osidlování regionu. Výročí jejich potlačení bývá pravidelně připomínáno v rámci takzvaného Dne půdy (Land Day).\n\nVětšina obyvatel za prací dojíždí mimo obec.\n\nAraba je zcela arabským městem. Podle údajů z roku 2005 tvořili arabští muslimové 98,7 % populace. Existuje tu i drobná komunita arabských křesťanů. Jde o středně velkou obec městského typu s dlouhodobě rostoucí populací. K 31. prosinci 2015 zde žilo 24 100 lidí.\n\n"}
{"id": "512677", "url": "https://cs.wikipedia.org/wiki?curid=512677", "title": "Palác Al Alam", "text": "Palác Al Alam\n\nPalác Al Alam je ceremoniální palác, který nechal vybudovat ománský sultán Kábús bin Saíd v hlavním městě Maskatu. Byl postaven v roce 1972 a je celý pokrytý zlatou a modrou fasádou. Návštěvníkům sice není povoleno vstoupit dovnitř, avšak pozorování zvnějšku zanechává rovněž velký dojem. Palác nebyl jedinou Kábúsovou rezidencí, sultán totiž běžně sídlil na jiném místě.\n\nPalác se nachází v blízkosti pevností al-Džalali a al-Mirani, které postavili Portugalci v 16. století.\n\nV suterénu paláce se údajně nachází kuželkářská dráha.\n"}
{"id": "512678", "url": "https://cs.wikipedia.org/wiki?curid=512678", "title": "IPad", "text": "IPad\n\niPad je počítač typu tablet od společnosti Apple. Používá operační systém iOS (od WWDC 2019 iPadOS) od Apple. Lze ho použít k práci s různými multimediální formáty včetně novin, časopisů, knih, učebnic, fotografií, videí, hudby, textových dokumentů, tabulek a videoher. Může provozovat také aplikace primárně určené pro iPhone a iPod Touch. iPad byl představen 27. ledna 2010 na tiskové konferenci Applu v Yerba Buena Center for the Arts v San Francisku a slavil nečekaný úspěch – během roku 2010 se ho prodalo 14,8 milionů kusů, což je více než dvojnásobek nejoptimističtějších dubnových odhadů.\n2. března 2011 byl představen iPad 2, 7. března 2012 pak 3. generace iPadu (bez zvláštního označení). iPad Air 2 se podobá iPadu mini a je téměř totožný s jeho předchozí verzí (původní iPad Air byl ztenčen, zrychlen o nový procesor Apple A8X a bylo přidáno Touch ID apod.) 9. září 2015 byla představena čtvrtá generace iPadu Mini a o dva roky později dne 24. března 2017 byla představena pátá generace iPadu a 5. června druhá generace iPadu Pro.\n\niPad byl představen 27. ledna 2010 Steve Jobsem jako zařízení, se kterým uživatel může mít Internet ve vlastních rukou. 300 000 iPadů bylo prodáno během prvního dne. Do 3. května Apple prodal jeden milion iPadů. Do 80 dní se prodaly 3 miliony. Steve Jobs sdělil při finančním konferenčním hovoru 18. října 2010, že Apple prodal víc iPadů než počítačů Mac. Dohromady se prodalo více než 15 milionů iPadů první generace před prodejem iPad 2.\n\niPad 2 byl představen na tiskové konferenci 2. března 2011. Přibližně o 33 % tenčí a 15 % lehčí než jeho předchůdce, iPad 2 měl lepší procesor, dvoujádrový Apple A5, který je dvakrát rychlejší než jeho předchůdce v operacích CPU a až 9× rychlejší v GPU operacích. iPad 2 měl také přední a zadní kamery, které podporovaly aplikaci FaceTime a gyroscope. iPad 2 si také zachoval 10hodinovou baterii a podobné cenové rozmezí.\n\niPad představený v březnu 2012 přišel s tzv. Retina displejem – nabízí rozlišení 2048×1536 pixelů, což je čtyřnásobek rozlišení předchozích modelů (1024×768). Další novinkou je dvoujádrový procesor A5X, jehož GPU je podle Apple čtyřnásobně výkonnější než procesor Tegra 3 používaný ve výkonnějších tabletech se systémem Android. V hlavních zemích se zastoupením společnosti Apple se začal prodávat 16. března 2012, v České republice 23. března 2012. Nový byl i fotoaparát iSight s rozlišením 5 megapixelů, který zvládne nahrávat Full HD video, a podpora 4G mobilní sítě (LTE s až 73 Mb/s).\n\niPad čtvrté generace byl představen 23. října 2012 prezidentem Apple Tim Cook v Yerba Buena centrum pro umění. Nový hardware zahrnuje A6X procesor, FaceTime HD kameru, vylepšená kompatibilita s LTE, a úplně nový konektor Lightning. iPad čtvrté generace byl dostupný v podobných velikostech úložiště a cenových rozmezích jako jeho předchůdce. Po představení této generace byla předešlá generace ukončena.\n\niPad Mini byl představen po boku čtvrté generace iPad. S velikostí 7.9 palců, byla tato verze orientovaná na menší tablety jako Kindle Fire a Nexus 7. Hardware iPad Mini byl podobný iPad 2, s 1024x768 obrazovkou, dvoujádrový procesor A5, ale je o 53 % lehčí a 7.2mm tenký. iPad Mini se začal prodávat 2. listopadu 2012 v 16, 32 a 64GB velikostech a WiFi nebo WiFi mobilní připojení.\n\niPad Air byl představen 22. října 2013 spolu s druhou generací iPad Mini, nazvanou iPad Mini 2 která přinesla Retina rozlišení obrazovky. iPad Air se začal prodávat 1. listopadu 2013 a iPad Mini 2 pak 12. listopadu 2013.\n\niPad Air 2 a iPad Mini 3 byly představeny v říjnu 2014. iPad Air 2 bylo první iOS zařízení s tříjádrovým CPU a 2 GB RAM. Spolu s tím, že byl tenčí a rychlejší než jeho předchůdce, také představil Touch ID na odemykání zařízení prstem a také se objevil ve zlaté verzi. iPad Mini 3 byl identický v designu a hardware svému předchůdci, ale také přišel s Touch ID a ve zlaté verzi.\n\niPad Pro 12.9palcová verze byl představen v září 2015. iPad Pro 9.7palcová verze byl představen v březnu 2016. Apple přidal 256GB verze obou zařízení v září 2016.\n\n3. června 2019 byl představen nový systém iPadOS, nahrazující iOS u budoucích a některých stávajících iPadů. Systém je stále velice podobný iOS a podporuje stejné aplikace, ale nabízí například pokročilejší multitasking, plnohodnotné desktopové prohlížení webu nebo přepracovaný správce souborů.\n\nPředprodej iPadu začal v USA 13. března 2010. Prodávat se začal v USA, v sobotu 3. dubna 2010 a opět se na něj stály fronty zájemců. Jednalo se ale pouze o Wi-Fi model (v 16, 32 a 64GB provedení). 7. května se na pultech obchodů objevila i 3G verze a později začal prodej i v dalších 9 zemích: Austrálii, Kanadě, Francii, Německu, Itálii, Japonsku, Španělsku, Švýcarsku a Velké Británii. V České republice byl uveden na trh 30. listopadu 2010.\n\nPrvní den prodeje se prodalo více než 300 tisíc kusů. Vynikající start měl i iPad App Store, kdy bylo staženo více než 1 milión aplikací a z iBook Store bylo staženo celkem 250 tisíc knih.\n\n15. dubna prodej iPadu na svém území zakázal Izrael. Jako oficiální důvod zákazu byly uvedeny obavy z toho, že zařízení bude příliš zatěžovat bezdrátové sítě Wi-Fi a bude ohrožovat chod jiných přístrojů, tedy problém s homologací. Zákaz byl zrušen zhruba po dvou týdnech.\n\n\n"}
{"id": "512686", "url": "https://cs.wikipedia.org/wiki?curid=512686", "title": "Muzeum památek Golan", "text": "Muzeum památek Golan\n\nMuzeum památek Golan ( מוזיאון עתיקות הגולן, \"Muze'on 'atikot ha-Golan\") je muzeum archeologických nálezů Golanských výšin, nacházející se v izraelském městě Kacrin.\n\nV muzeu jsou výstavní předměty ze všech historických epoch na Golanech a také nálezy prehistorické.\n\n\n"}
{"id": "512691", "url": "https://cs.wikipedia.org/wiki?curid=512691", "title": "Tibor Déry", "text": "Tibor Déry\n\nTibor Déry (8. října 1894, Budapešť - 18. srpna 1977, Budapešť) byl maďarský spisovatel, básník, dramatik a esejista.\n\n\n"}
{"id": "512694", "url": "https://cs.wikipedia.org/wiki?curid=512694", "title": "Halové mistrovství Evropy v atletice 1989", "text": "Halové mistrovství Evropy v atletice 1989\n\n20. Halové mistrovství Evropy v atletice se uskutečnilo v nizozemském Haagu ve dnech 18. února – 19. února 1989 v hale Houtrust.\n\n"}
{"id": "512696", "url": "https://cs.wikipedia.org/wiki?curid=512696", "title": "Antonín Řivnáč", "text": "Antonín Řivnáč\n\nAntonín Řivnáč (23. října 1843 Praha – 27. srpna 1917 Praha) byl český knihkupec a nakladatel, aktivně zapojený do hospodářského a společenského života v Praze.\n\nNarodil se jako syn Františka Řivnáče (1807–1888), jehož knihkupectví (založené roku 1848) bylo po desetiletí důležitým střediskem českého obrozeneckého života. Antonín nastoupil do závodu jako patnáctiletý 1. listopadu 1858. V roce 1873 se stal společníkem a roku 1885, po odchodu otce na odpočinek, převzal vedení firmy. Udržel její dobrou pověst i významné obchodní vztahy (např. komisní prodej publikací Muzea království českého, Královské české společnosti nauk, Matice české a moravské). Knihkupectví sídlilo nejprve společně s Muzeem království českého v někdejším Nostickém paláci v ulici Na příkopě. V 90. letech byl palác zbořen kvůli výstavbě budovy Zemské banky (dnes Živnostenská banka, resp. UniCredit) a obchod se na dva a půl roku přesunul na Ferdinandovu třídu. Po dokončení stavby se Řivnáč vrátil a otevřel v nové budově výstavné knihkupectví s rozsáhlými prodejními prostorami v přízemí a mezaninu a skladem s distribucí v suterénu. Zaměstnával tam 27 pracovníků.\nVe svém nakladatelství vydal několik významných odborných publikací, jako např. \"Dějepis města Prahy\" a \"Dějiny Království českého\" (autor: Václav Vladivoj Tomek) a slavný \"Průvodce po Království českém\" (autor: František Adolf Borovský). Padesáté výročí tohoto závodu, který se řadil mezi přední česká i rakouská knihkupectví, připomněly v roce 1898 hlavní české časopisy.\n\nAntonín Řivnáč byl aktivní i v pražském společenském a obchodním životě. Spoluzakládal obchodní spolek Merkur, Českou grafickou unii a Českoslovanskou akademii obchodní, které prospěl svými zkušenostmi i jako první a dlouholetý jednatel. Působil jako první místopředseda pražské obchodní komory, od roku 1902 prezident Obchodní a živnostenské komory, předseda grémia pražských knihkupců, volený ředitel Zemské banky a člen kuratoria Uměleckoprůmyslového muzea. Později se stal císařským radou a členem panské sněmovny. Současníci jej považovali za obětavého a cílevědomého organizátora. Za podnikatelské i umělecké zásluhy obdržel řadu vyznamenání, mj. Řád Františka Josefa a Řád železné koruny.\n\nJe pohřben na Olšanských hřbitovech v Praze.\n\n"}
{"id": "512703", "url": "https://cs.wikipedia.org/wiki?curid=512703", "title": "Skokanský mítink v Chotěbuzi", "text": "Skokanský mítink v Chotěbuzi\n\nSkokanský mítink v Chotěbuzi je mezinárodní halový atletický mítink, který se koná každoročně od roku 2003 v německé Chotěbuzi. Na mítinku se konají dvě disciplíny, skok o tyči mužů a skok do výšky žen. Hned na prvním ročníku se umístily na stupních vítězů Češky Iva Straková a Zuzana Hlavoňová. V roce 2006 a 2008 obsadila třetí místo Barbora Laláková.\n\nRekordy mítinku drží v tyči Němec Björn Otto (590 cm) a ve výšce Ruska Irina Gordějevová (201 cm). \n\n"}
{"id": "512712", "url": "https://cs.wikipedia.org/wiki?curid=512712", "title": "Kalina (rozcestník)", "text": "Kalina (rozcestník)\n\nKalina může být:\n\n\n\n"}
{"id": "512713", "url": "https://cs.wikipedia.org/wiki?curid=512713", "title": "Pojízdná odpalovací plošina", "text": "Pojízdná odpalovací plošina\n\nPojízdná odpalovací plošina ( \"Mobile Launcher Platform\" či MLP) je dvoupatrové zařízení, jež NASA používala k přepravě a odpalování raket Saturn V a Saturn IB v rámci programů Apollo, Skylab a Apollo-Sojuz, dále ji používala k převozu raketoplánu z montážní haly na odpalovací rampu 39 v Kennedyho vesmírném centru.\n\nMLP byla vyvinuta jako součást systému vertikální montáže a přepravy kosmických lodí, jenž NASA umožňoval přípravu těchto plavidel ve startovní pozici, čímž odpadla nutnost zdvihání či přenášení horizontálně sestavovaných raket na odpalovací plošinu (metoda, kterou zvolili pro svůj vesmírný program Rusové. \n\nNASA původně postavila tři pojízdné odpalovací plošiny, jež měly v 60. a 70. letech minulého století sloužit k přepravě a odpalování raket Saturn V vypouštěných během programu Apollo. Každá plošina měla původně jediný výfukový průduch pro motory Saturnu V, 120metrovou odpalovací věž s několika rameny, jež umožňovala, aby se k raketě mohli snadno dostat technici i astronauti. Těsně před startem se ramena od Saturnu odpojila. Pohyb MLP zajišťovalo pásové vozidlo Crawler-Transporter postavené v závodě \"Marion Power Shovel\" ve státě Ohio.\n\nPro Skylab a program Apollo-Sojuz byla použita menší raketa Saturn IB, proto musela být MLP č. 1 upravena, aby z ní mohl Saturn IB startovat a použít i stávající odpalovací věž a její ramena.\n\n"}
{"id": "512719", "url": "https://cs.wikipedia.org/wiki?curid=512719", "title": "Gustav Jäger", "text": "Gustav Jäger\n\nGustav Jäger (23. června 1832 Bürg, Württembersko – 13. května 1917 Stuttgart, Württembersko), současníky přezdívaný \"Woll-Jäger\" (vlněný Jäger), byl württemberský (německý) všestranný biolog, entomolog specializovaný na brouky, lékař, hygienik, fyziolog a antropolog. Zabýval se též filosofickými aspekty biologie, darwinismem a genetikou. Proslavil se zejména jako propagátor vlněného spodního prádla a oděvů z živočišných materiálů, na jeho myšlenkách byla v Anglii založena oděvní firma Jaeger, která funguje doposud. \n\nNarodil se v Kirchburgu nad Jagstem ve Württembersku jako nejmladší ze šesti dětí německého národopisce a protestantského faráře Karla Friedricha Jaegra, rovněž dědeček byl farářem. Gustavův bratr Otto Jäger se stal známým pedagogem a tělovýchovným spisovatelem, profesorem filosofie a pedagogiky. Dětství prožil Gustav na otcově faře. Roku 1841 se rodina přestěhovala, protože otec byl přeložen na faru v Münchingenu. Roku 1842 otec zemřel a matka se s dětmi přestěhovala nejprve na zámeček Harling, později do Markgröningenu. \n\nGustav pak pobýval v semináři v Urachu a v teologickém ústavu v Tübingenu. V Tübingenu následně vystudoval i přírodovědu a lékařství. Během studia bydlel ve viničním domku, kde preparoval obojživelníky, ptáky a drobné savce za účelem anatomických výzkumů. \n\n20. prosince 1860 se v Sondelfingenu stala jeho ženou Selma Johanna Krais (11. prosince 1835 – 5. února 1907), která rovněž pocházela z farářské rodiny. Měli spolu 9 dětí, z nichž se 6 dožilo dospělosti: Max Julius (* 1861), Theodora Johanna (*1862), Sophia Elisabeth (* 1864), Franz (* 1867), Clara Emma (* 1870) a Gustav Julius (* 1873).\n\nNa přelomu 50. a 60. let působil jako hofmajstr (vychovatel, správce) v jedné průmyslnické rodině ve Vídni. Stal se docentem zoologie ve Vídni. Jakožto protestant však narazil v katolickém Rakousku na kariérní strop, vyšší vědecké funkce mu nebyly přístupné. Uvažoval nejprve o zřízení veřejného mořského akvária, roku 1864 otevřel ve vídeňském Prátru první „biologickou zvířecí zahradu“, vědecky pojatou zoologickou zahradu a vydával „Zoologické listy“, v nichž se projevil jako jeden z prvních a nejaktivnějších přívrženců Darwina. \n\nPrusko-rakouská válka roku 1866 ukončila jeho působení ve Vídni a Jäger se s rodinou vrátil do Stuttgartu, kde se dále zabýval autorskou činností. Od roku 1867 začal opět získávat různé učitelské závazky. Roku 1868 byl jmenován profesorem zoologie a fyziologie na Zemědělské akademii v Hohenheimu, následně se stal učitelem zoologie a antropologie na polytechnice ve Stuttgartu a profesorem fyziologie na veterinární škole. Pedagogické činnosti se věnoval až do roku 1884. \n\nNapsal různé práce týkající se biologických témat. Roku 1869 napsal \"Die Darwinsche Theorie und ihre Stellung zu Moral und Religion\" (Darwinistická teorie a její vztah k morálce a náboženství), v letech 1871–1878 \"Lehrbuch der allgemeinen Zoologie\" (Učebnici všeobecné zoologie), též knihu „Leben im Wasser“ (Život ve vodě) a „Deutschlands Tierwelt“ (Německý svět zvířat). V roce 1878 \"Die Entdeckung der Seele\" (Objev/odhalení duše), v němž jako jeden z prvních významnějších autorů převzal Kertbenyho termíny homosexualita a heterosexualita, pocházející z konce 60. let. Roku 1878 rovněž vydal „Menschliche Arbeitskraft“ (Lidská pracovní síla). \n\nByl velmi aktivním entomologem specializovaným na brouky, zejména na čeledi krascovití a vrubounovití. Společně s Karlem Gustavem Calwerem napsal \"Käferbuch – Naturgeschichte der Käfer Europas\" (Kniha brouků – Dějiny evropských brouků). Tato práce byla velmi populární a do roku 1916 vycházela v opakovaných reprintech. Jeho sbírka brouků je umístěna v přírodovědném muzeu ve Stuttgartu.\n\nRoku 1876 zveřejnil hypotézu vysvětlení dědičnosti, podobnou teorii, jakou později zpracoval August Weismann. Tato teorie používala pojem germplazmy (zárodečné plazmy) a vychází z efektu, že zárodečná protoplazma předává své specifické vlastnosti z generace na generaci, přičemž se dělí na ontogenetickou část, z nichž vzniká jedinec, a fylogenetickou část, která je určena k vytváření reprodukčního materiálu dospělého potomstva. \n\nRoku 1884 zanechal pedagogické činnosti a otevřel si lékařskou praxi ve Stuttgartu. \n\nVe Stuttgartu obýval se svou početnou rodinou velkou usedlost na Hegelstraße. Kromě obytného domu se na jeho pozemku nacházela vila s kuželnou, zahradní dům, kůlna a zábavní park. V roce 1902 navíc získal usedlost s lesem a loukami v Karnsbergu u Murrhardtu, který nechal zdokonalit a pak tam rodina trávila letní měsíce. Po smrti manželky Selmy v únoru 1907 se v roce 1908 podruhé oženil, vzal si Helene Müller (1864–1942), která byla mladší nejen než Jäger sám, ale i než některé z jeho dětí. Jäger zemřel v nedožitých 85 letech. Tři z jeho synů byli lékaři a pokračovali v jeho práci.\n\nKoncem 60. let prováděl Jäger výzkumy v oblasti hygieny a péče o zdraví, týkající se významu a důležitosti aromatických látek. Společně se svým bratrem, pedagogem a propagátorem tělovýchovy Otto Jägrem, zkoumali vliv tělesného cvičení na tělo. Přitom zaměřovali pozornost zejména na souvislost mezi hlavní činností a zvyšováním výkonnosti. Došel rovněž k závěru, že vlna má na lidskou kůži lepší vliv než rostlinná vlákna. Výzkumy závislosti procesu látkové přeměny na oblečení patřily k Jägerovým ústředním dílům; v letech 1881–1884 mu zabraly tolik času, že kvůli nim zanechal veškeré výukové činnosti. V roce 1880 napsal spis \"Die Normalkleidung als Gesundheitsschutz\" (Normální oblečení jako ochrana zdraví), v němž obhajuje nošení surových vlněných materiálů přímo na kůži, a odmítal zvláště používání rostlinných vláken pro oděvy. Jägerem propagované pánské \"Normalkleidung\" sestávalo z prodyšných vlněných částí. O takovém oblečení nejen publikoval, ale od roku 1879 je nechal ve stuttgartské pletařské továrně \"Wilhelm Benger & Söhne\" i vyrábět. \n\nJäger tak patřil k průkopníkům soudobého hnutí oděvní reformy, která na přelomu 18. a 19. století tradiční oděvy nahrazovala moderními a pohodlnými sportovními oděvy. Německá biologie byla úzce provázána s filosofií a s širokým proudem naturisticky zaměřeného společenského reformního hnutí (Lebensreform), k němuž reforma oblékání patřila. Jäger byl rovněž ovlivněn myšlenkami antroposofie, k nimž se hlásil. Propagoval také názor, že vojenská výchova prospívá zdraví a výkonnosti jednotlivců i společnosti, a militarismus považoval za školu zdraví lidu. Mezi Jägerovy horlivé příznivce patři stuttgartský průmyslník a vynálezce Robert Bosch, zakladatel známé firmy Bosch, který po desetiletí nosil jen Jägerovo „normální oblečení“. \n\nV Anglii Jägerovo oblečení propagoval Oscar Wilde. Vlněné spodní prádlo doporučované Jägerem si vzal za vzor britský podnikatel Lewis Tomalin, který v Anglii publikoval a popularizoval Jägerovo učení a roku 1884 otevřel v Londýně prodejnu „Dr Jaeger’s Sanitary Woollen System“. V roce 1890 tato firma nabízela kolem 50 druhů vlněného zboží, od spodního prádla až po kapesníky či závěsy. Oděvní značka Jaeger existuje na trhu dosud. V roce 1890 nosil vlněné pletené oblečení George Bernard Shaw, využívali je i polárníci (například Fridtjof Nansen) i cestovatelé do Afriky. Byly používány rovněž další materiály živočišného původu jako merino (jemná ovčí vlna), kašmír, vlna lamy alpaky, vikuňa, velbloudí srst atd. \n\nPo první světové válce v Německu oblíbenost „Normalkleidung“ značně ochabla, v Anglii nikoliv. Anglická firma Jaeger má kolem 60 prodejen a 14 továren ve Velké Británii a vlastní stádo ovcí v Austrálii. \n\nJäger sám si svým aktivismem zasloužil u současníků přezdívku Woll-Jäger (vlněný Jäger). \n\nV češtině se paradoxně říká jégrovky spodnímu prádlu z Jägerem odmítané bavlny. Tento název však pochází od pletárny Gustav Jäger, kterou založil Jägerův sudetský jmenovec Gustav Adolf Jäger (1851–1927) v Krásném Buku u Krásné Lípy roku 1877 (tedy 2 roky před tím, než se ve Stuttgartu začalo vyrábět Normalkleidung podle würtemberského Gustava Jägera).\n\nJägerovi udělil württemberský král za všeobecné zásluhy o průmysl a obchod velkou zlatou medaili. Bylo mu uděleno čestné občanství v jeho rodišti Bürgu i v Murrhardtu, kde měl letní sídlo. V Murrhardtu po něm byla pojmenována i ulice. \n\nKulturní historik Max von Boehn roku 1918 napsal s trochou ironie: \"Jäger chtěl dojít k poznatku, že člověk neustále vylučuje dvě protikladné látky, a to jednu příjemně vonící látku štěstí a jednu nepříjemně zapáchající látku strachu. Nyní se rozhodl, že by mělo oblečení, zejména spodní prádlo, zajistit správnou rovnováhu obou těchto látek. Mělo by vytvořit tělesné vlastnosti, při kterých je vytvářeno co nejméně látky strachu a co nejvíce látky štěstí. Věřil, že nošením vlněného prádla a vlněného šatstva bude možné dosáhnout, a toho dosáhl, opíraje se o vlastní objevy, celého systému „normálního oblečení“. (…) Jím zavedená Jägerova uniforma se stala módní záležitostí odolnou proti počasí, afektům i nákaze. Shledal dvouřadý württemberský vojenský kabát tím nejzdravějším, zároveň otužujícím i chránícím oděvem pro muže. (…) Jeho reformní návrh ženského oblečení: vlněná košile, vlněné punčochy, podvlékačky a spodnička z flanelu, bez korzetu, k tomu svrchní oděv z vlny, až ke krku uzavřený (…)\"\n\n\n"}
{"id": "512720", "url": "https://cs.wikipedia.org/wiki?curid=512720", "title": "Narozeninový útok", "text": "Narozeninový útok\n\nNarozeninový útok je v kryptografii typ kryptoanalytického útoku, jehož název pochází z matematicky vyřešeného narozeninového problému v teorii pravděpodobnosti. Útok slouží k nalezení kolize v kryptografické hašovací funkci \"f\", což znamená nalézt dvě odlišné vstupní hodnoty \"x\" a \"x\" pro funkci \"f\" takové, že \"ƒ\"(\"x\") = \"ƒ\"(\"x\"). Pro nalezení kolize jsou v tomto útoku náhodně vybírány vstupní hodnoty a vypočítávána z nich výstupní hodnota funkce \"f\", přičemž se nalezení kolize předpokládá průměrně po vyhodnocení 1,25×√\"H\" různých vstupních hodnot.\n\nNarozeninový problém říká, že má-li funkce \"f(x)\" určitý počet \"H\" různých výstupů, které mají stejnou pravděpodobnost výskytu ve výstupech a zároveň je \"H\" dostatečně velké, můžeme očekávat, že obdržíme stejný výstup funkce \"f\" pro různé vstupní hodnoty \"x\" a \"x\", kde \"ƒ\"(\"x\") = \"ƒ\"(\"x\") průměrně po vyhodnocení 1,25×√\"H\" různých vstupních hodnot.\n\nZe sady \"H\" hodnot vybereme \"n\" hodnot, abychom dovolili rovnoměrné opakování. Označme \"p\"(\"n\"; \"H\") pravděpodobnost, že během tohoto experimentu vybereme alespoň jednu hodnotu více než jednou. Pravděpodobnost pak můžeme aproximovat následovně:\n\nNechť \"n\"(\"p\"; \"H\") je nejmenší počet hodnot, které je potřeba zvolit, aby byla pravděpodobnost nalezení kolize alespoň \"p\". Inverzí předchozího výrazu získáme následující aproximaci:\n\npokud položíme pravděpodobnost kolize rovnu 0,5, dostáváme:\n\nNechť \"Q\"(\"H\") je požadovaný počet hodnot, které je třeba zvolit před nalezením první kolize. Toto číslo může být aproximováno jako:\n\nPro názornost uvažujme 64bitové hašovací funkce, které poskytují přibližně 1,8×10 různých výstupních hodnot. Pokud by pravděpodobnost všech těchto hodnot byla stejná (nejlepší případ), bylo by k nalezení kolize použitím brute force útoku zapotřebí „pouze“ okolo 5 miliard voleb (5,1×10). Tato hodnota se nazývá narozeninová hranice a pro \"n\"-bitové\" \" kódy ji lze spočíst jako 2. Další příklady uvádí následující tabulka:\n\nDigitální podpisy mohou být náchylné na narozeninový útok. Zpráva formula_5 je typicky podepsána první vypočtenou formula_6, kde formula_7 je kryptografická hašovací funkce a poté používá tajného klíče k podepsání formula_6. Předpokládejme, že Alice chce nalákat Boba do podepsání podvodného kontraktu. Alice připraví kontrakt formula_5 a také jeden falešný formula_10. Alice poté nalézá několik pozic, kde může formula_5 změnit tak, aby zpráva neztratila svůj prvotní význam, například: čárky ve větách, prázdné řádky, jednu mezeru proti dvěma mezerám na konci věty, nahrazování synonym, atd. Po zkombinování těchto změn může vytvořit několik variací pro zprávu formula_5, které jsou všechny správné kontrakty.\n\nPodobným způsobem Alice vytváří obrovské množství variací na podvodném kontraktu formula_10. Poté aplikuje otiskovou funkci ke všem těmto variacím do té doby, než nalezne takový otisk, který bude pro oba kontrakty stejný: formula_14. Správnou verzi kontraktu předá k podepsání Bobovi. Poté co Bob podepsal správný kontrakt, Alice vezme podpis a připojí jej k falešnému kontraktu. Tento podpis poté prokazuje, že Bob podepsal falešný kontrakt. Postup se mírně liší od původního narozeninového problému, protože Alice by nezískala ze dvou poctivých (nebo dvou falešných) kontraktů se stejným otiskem prospěch. Alice se snaží nalézt dva různé kontrakty (jeden poctivý a druhý falešný) se stejnými otisky.\n\nAlice srovná každý nově nalezený otisk se všemi předchozími podvodnými otisky a nový podvodný otisk se všemi předchozími správnými otisky. Narozeninový problém používá formula_15 různých výstupů. Proto počet otisků, které Alice ve skutečnosti vygeneruje je formula_16.\n\nPro vyhnutí se tomuto útoku musí být délka otiskové funkce užívané pro schéma podpisu tak velká, že se narozeninový útok stává výpočtově neproveditelným, to jest dvakrát více bitů, než by bylo potřeba pro provedení útoku hrubou silou.\n\nPollardův rho algoritmus pro logaritmy je příkladem algoritmu používající narozeninový útok pro výpočet diskrétních logaritmů.\n\n"}
{"id": "512721", "url": "https://cs.wikipedia.org/wiki?curid=512721", "title": "Řehnice (Lhotky)", "text": "Řehnice (Lhotky)\n\nŘehnice je malá vesnice, část obce Lhotky v okrese Mladá Boleslav. Nachází se asi 1,5 km na jih od Lhotky. Je zde evidováno 9 adres. Trvale zde žije 18 obyvatel.\n\nŘehnice leží v katastrálním území Lhotky u Mladé Boleslavi o výměře 5,43 km.\n\n"}
{"id": "512722", "url": "https://cs.wikipedia.org/wiki?curid=512722", "title": "Voděrady (Luštěnice)", "text": "Voděrady (Luštěnice)\n\nVoděrady je vesnice, část obce Luštěnice v okrese Mladá Boleslav. Nachází se 2  km na sever od Luštěnic. Vesnicí protéká Dobrovka. Je zde evidováno 63 adres. Trvale zde žije 104 obyvatel.\n\nVoděrady leží v katastrálním území Voděrady u Luštěnic o rozloze 3,1 km.\n\n"}
{"id": "512723", "url": "https://cs.wikipedia.org/wiki?curid=512723", "title": "Zelená (Luštěnice)", "text": "Zelená (Luštěnice)\n\nZelená je vesnice, část obce Luštěnice v okrese Mladá Boleslav. Nachází se 2 km na západ od Luštěnic.Vesnicí prochází silnice II/275. Je zde evidováno 145 adres a trvale zde žije 338 obyvatel.\n\nZelená leží v katastrálním území Luštěnice o výměře 11,68 km.\n\n"}
{"id": "512726", "url": "https://cs.wikipedia.org/wiki?curid=512726", "title": "Bezděčín (Mladá Boleslav)", "text": "Bezděčín (Mladá Boleslav)\n\nBezděčín je část města Mladá Boleslav v okrese Mladá Boleslav. Nachází se asi 3 km na jih od Mladé Boleslavi. Vesnicí protéká potok Dobrovka. Je zde evidováno 134 adres. Trvale zde žije 393 obyvatel.\n\nKatastrální území \"Bezděčín u Mladé Boleslavi\" má rozlohu 1,75 km.\n\nBezděčín leží na křížení dálnice D10, silnice I/16, silnice I/38 a silnice II/610. Vesnicí také prochází jednokolejná železniční trať Nymburk – Mladá Boleslav, na které i přes úsilí občanů v průběhu historie zastávka nevznikla. V roce 2016 byla kvůli zvýšení propustnosti trati jihovýchodně od vesnice, za dálnicí, vybudována personálem neobsazená výhybna.\n\nObec \"Bezdieczin\" se připomíná roku 1545 pravděpodobně poprvé v zemských deskách a opět roku 1576 jako přifařená ke Stránovu. jako \"Bezdiecžin\" ji zapsal k roku 1790 Jaroslav Schaller. Název obce byl patrně odvozen od jejího zakladatele, Bezděka. Rozvoj obce po roce 1820 se připisuje rozhodnutí o přeložení pražské silnice z údolí Jizery na planinu k Bezděčínu. Roku 1950 byla obec Bezděčín připojena k obci Mladá Boleslav.\n\n28. července 1969 došlo na území městské části ke srážce osobního vlaku s autobusem ČSAD na chráněném železničním přejezdu. Tato nehoda si vyžádala 23 obětí a dalších 29 osob bylo zraněno.\n\n\n"}
{"id": "512731", "url": "https://cs.wikipedia.org/wiki?curid=512731", "title": "Čejetice (Mladá Boleslav)", "text": "Čejetice (Mladá Boleslav)\n\nČejetice je část města Mladá Boleslav v okrese Mladá Boleslav. Nachází se na západě Mladé Boleslavi za řekou Jizera. Je zde evidováno 364 adres. Trvale zde žije 923 obyvatel.\n\nČejetice leží v katastrálním území Čejetice u Mladé Boleslavi o rozloze 5,6 km. V katastrálním území Čejetice u Mladé Boleslavi leží i Čejetičky.\n\nV obci působí fotbalový klub TJF Čechie Čejetice, hrající fotbalovou III.třídu (9. ligová úroveň).\n\nVe vsi Čejetice (tehdy samostatné vsi s 1465 obyvateli, která se ale později stala součástí Mladé Boleslavi) byly v roce 1932 evidovány tyto živnosti a obchody: poštovní úřad, telegrafní úřad, telefonní úřad, četnická stanice, cukrovar, sbor dobrovolných hasičů, 3 autodopravci, výroba cementového zboží, holič, hospodářské družstvo, 6 hostinců, továrna na knoty do svíček, kolář, kovář, krejčí, lakýrník, lom, družstevní mlékárna, 2 mlýny, 2 obuvníci, sklady piva, pokrývač, Nádražní restaurace, 3 rolníci, 3 řezníci, sedlář, 6 obchodů se smíšeným zbožím, zprostředkování míst, studnař, 5 trafik, truhlář, obchod s uhlím, velkostatek, zahradnictví.\n\n"}
{"id": "512732", "url": "https://cs.wikipedia.org/wiki?curid=512732", "title": "Čejetičky", "text": "Čejetičky\n\nČejetičky je část města Mladá Boleslav v okrese Mladá Boleslav. Nacházejí se na jihozápadě Mladé Boleslavi, po obou stranách řeky Jizery. Je zde evidováno 320 adres. Trvale zde žije 1047 obyvatel.\n\nČejetičky leží v katastrálních územích Mladá Boleslav o výměře 11,54 km a Čejetice u Mladé Boleslavi o výměře 5,6 km.\n\nNachází se zde na pravém břehu Jizery mladoboleslavské hlavní nádraží, mlékárna a bývalý cukrovar, na levém břehu Jizery poblíž jezu památkově chráněný zámek Neuberk, nad ním památkově chráněné hradiště \"Rácov\". Na levém břehu se nachází též průmyslový areál \"Na Pískách\" a čtvrť a rekreační středisko \"Sahara\". Částí plochy zasahuje do Čejetiček též mladoboleslavské letiště. Na pravém břehu Jizery směrem k Vinci se nachází památkově chráněné hradiště \"V chobotech\".\n\nČejetičkami prochází po Nádražní a Vinecké ulici silnice III/2591 a stýkají se zde železniční tratě 070, 064, 071 a 076. V minulosti procházela Čejetičkami silnice I/10, později přečíslovaná na II/610.\n\n\n"}
{"id": "512733", "url": "https://cs.wikipedia.org/wiki?curid=512733", "title": "Antonín Buček (fotbalista)", "text": "Antonín Buček (fotbalista)\n\nAntonín Buček (* 24. února 1984 v Ostravě) je český fotbalový brankář hrající za český klub MFK Frýdek-Místek.\n\n8. října 2012 hostila AC Sparta Praha Ostravu a zápas skončil vítězstvím 2:0. Antonín Buček nafilmoval faul protihráče. Když se k němu blížil Peter Grajciar, spadl na zem, ačkoli bylo evidentní, že se mu slovenský hráč pražského klubu obloukem vyhýbá.\nRozhodčí Drahoslav Drábek na hereckou etudu reflektoval a odpískal neexistující faul, přičemž Grajciara ještě napomenul. Buček tímto vyhrál anketu iDNES.cz o největší kiks podzimu sezóny 2012/13.\n\nPo odchodu z Baníku v roce 2013 hrál v Kazachstánu za FK Akžajyk a poté v Polsku v nižší lize za Energetyk ROW Rybnik a GKS Katowice.\n\n"}
{"id": "512735", "url": "https://cs.wikipedia.org/wiki?curid=512735", "title": "Debř", "text": "Debř\n\nDebř je část města Mladá Boleslav v okrese Mladá Boleslav. Nachází se na severu Mladé Boleslavi. Protéká zde Jizera. Prochází zde železniční trať Praha – Turnov, silnice I/38 a silnice II/610. Je zde evidováno 330 adres. Trvale zde žije 825 obyvatel. Debř znamená staroslovansky „zalesněná rokle“.\n\nDebř je také název katastrálního území o rozloze 1,92 km.\n\nDebř je spjata s dějinami nedalekého hradu Michalovice. Kostelík sv. Barbory v Debři se připomíná jako farní LP 1363, kdy byl do Debře z michalovického kostela dosazen plebán (kněz).\n\nVe vsi Debř (tehdy samostatné vsi s 1216 obyvateli, která se ale později stala součástí Mladé Boleslavi) byly v roce 1932 evidovány tyto živnosti a obchody: 2 autodopravci, barvírna, výroba cementového zboží, 2  cihelny, 3 cukráři, elektroinstalace, 3 holiči, 6 hostinců, hudební škola, klempíř, konzum, kovář, 3 krejčí, obchod s lahůdkami, lakýrník, obchod s mlékem, továrna na kancelářský nábytek Arbor, obchod s obuví Baťa, 4 obuvníci, 4 pekaři, pletárna, pohřební ústav, 2 porodní asistentky, 3 povoznictví, 3 řezníci, koňský řezník, sedlář, 5 obchodů se smíšeným zbožím, sochař, 2 stavitelé, obchod se střižním zbožím, 4 švadleny, 4 trafiky, 2 truhláři, 5 obchodů s uhlím, dílna na opravy velocipedů, zámečník.\n\n\n\nVedle kostela sv. Barbory v Debři, při cestě k brodu na Jizeře, byla počátkem 17. století postavena soška sv. Barbory, asi 50 cm vysoká, na kamenném podstavci, v horní části se čtyřmi vyobrazeními. Dnes zde sošku už nenajdeme. Příčinou je jak eroze, tak i vandalismus. V roce 2007 byl obnoven a zrekonstruován kamenný čtyřboký podstavec se čtyřmi výklenky, kde kdysi bývaly na plechu malované obrázky svatých. Soška sv. Barbory, umístěná nahoře na podstavci, byla nahrazena železným křížkem.\n\nOd dávných dob vedl přes řeku Jizeru v Debři brod. Vesničku Debř protínala stará zemská stezka, která vedla z Bělé pod Bezdězem-Podola po stráni k bývalému Paninu dvoru, přes obec Čistou a hlubokým údolím podle potoka k brodu přes Jizeru pod kostelem sv. Barbory a dále na Mladou Boleslav.\n\nKdy bylo rozhodnuto, že přes řeku Jizeru bude vybudován dřevěný most nelze přesně určit. Je známo, že počátkem 17. století byl postaven kosmonoskou vrchností dřevěný most pouze přes řeku, nikoli přes louku. Nestál však v místě starého brodu. Dřevěný most, jak je znám ze staré rytiny, má původ asi z doby, kdy se stavěla silnice, a to v roce 1804. V prusko-rakouské válce byl dřevěný most v červenci roku 1866 úmyslně zapálen, aby se zabránilo postupu pruské armády.\n\nPozději byl postaven znovu. O stavbě nového mostu přes Jizeru se jednalo již v roce 1915, práce však přerušilo vypuknutí první světové války. Budování nového železobetonového mostu začalo 13. listopadu 1919. Stavbu přes řeku prováděla firma Cres a spol. na Smíchově a přes louku firma Ing. Hrázký a Jenč z Mladé Boleslavi. Během jednoho roku byly postaveny betonové pilíře a následující dva roky stavba mostu pokračovala. Práce trvaly 26 měsíců, bylo spotřebováno 43 vagónů cementu a 1814 q prutového železa. Výstavba mostu stála 2 miliony tehdejších korun. Most o délce 135 metrů má sedm otvorů, z nichž hlavní s obloukem překlenuje Jizeru a má světlost 46,5 metru. I z úsporných důvodů byl projekt hlavního pole změněn a původně plánovanou železnou konstrukci nahradila železobetonová. Železobeton byl použit i na další pole mostu, která jsou ze spojitých deskových trámů. Slavnostní otevření mostu v Debři se konalo v létě roku 1923. Poněvadž se most stavěl v době, kdy se rodila česká národní i politická samostatnost, dostal jméno „Most Svobody“. Později, v roce 1925, byl nařízením vlády přejmenován na „Masarykův most“.\n\n"}
{"id": "512737", "url": "https://cs.wikipedia.org/wiki?curid=512737", "title": "Chrást (Mladá Boleslav)", "text": "Chrást (Mladá Boleslav)\n\nChrást je část města Mladá Boleslav v okrese Mladá Boleslav. Nachází se asi 2,5 km na jihozápad od Mladé Boleslavi. Je zde evidováno 62 adres. Trvale zde žije 115 obyvatel.\n\nChrást leží v katastrálním území Chrást u Mladé Boleslavi o rozloze 2,11 km.\n\n\n"}
{"id": "512738", "url": "https://cs.wikipedia.org/wiki?curid=512738", "title": "Jemníky (Mladá Boleslav)", "text": "Jemníky (Mladá Boleslav)\n\nJemníky je část města Mladá Boleslav v okrese Mladá Boleslav. Nachází se asi 3 km na jihovýchod od Mladé Boleslavi. Je zde evidováno 67 adres. Trvale zde žije 73 obyvatel.\n\nJemníky leží v katastrálním území Jemníky u Mladé Boleslavi o rozloze 2,07 km.\n\nVe vsi Jemníky (tehdy samostatné vsi s 240 obyvateli, která se ale později stala součástí Mladé Boleslavi) byly v roce 1932 evidovány tyto živnosti a obchody: autodopravce, 3 hostince, 2 obchody se smíšeným zbožím, krejčí, výroba sodové vody, trafika, truhlář.\n\n"}
{"id": "512739", "url": "https://cs.wikipedia.org/wiki?curid=512739", "title": "Michalovice (Mladá Boleslav)", "text": "Michalovice (Mladá Boleslav)\n\nMichalovice je část města Mladá Boleslav v okrese Mladá Boleslav. Nachází se na severozápadě Mladé Boleslavi za řekou Jizerou. Je zde evidováno 70 adres. Trvale zde žije 15 obyvatel. Na ostrohu na Jizerou se nachází hrad Michalovice.\n\nMichalovice leží v katastrálním území Podlázky o výměře 3,9 km.\n\n\n"}
{"id": "512741", "url": "https://cs.wikipedia.org/wiki?curid=512741", "title": "Podlázky", "text": "Podlázky\n\nPodlázky je část města Mladá Boleslav v okrese Mladá Boleslav. Nachází se na severozápadě Mladé Boleslavi za řekou Jizera. Prochází tu silnice II/259. Je zde evidováno 137 adres. Trvale zde žije 292 obyvatel.\n\nPodlázky je také název katastrálního území o rozloze 3,9 km. V katastrálním území Podlázky leží i Michalovice.\n\nPrvní písemná zmínka o vsi Podhlásky pochází z roku 1576. Podoba \"Podlásky\" se poprvé objevuje v roce 1654, úřední podoba Podhlásky se však udržela až do roku 1923. Ke svému jménu přišla ves díky hradu Michalovice, který je nad ní, resp. jeho dominanty: mohutné okrouhlé věži, která sloužila též jako hláska. V době, kdy jsou však Podhlásky prvně písemně zachyceny, byl však hrad již patrně pustý. Alespoň tak je uváděn již v roce 1513.\n\n"}
{"id": "512743", "url": "https://cs.wikipedia.org/wiki?curid=512743", "title": "Podchlumí (Mladá Boleslav)", "text": "Podchlumí (Mladá Boleslav)\n\nPodchlumí je část města Mladá Boleslav v okrese Mladá Boleslav. Nachází se asi 1,5 km na jihovýchod od Mladé Boleslavi nedaleko dálnice D10. Je zde evidováno 76 adres. Trvale zde žije 137 obyvatel.\n\nPodchlumí leží v katastrálním území Mladá Boleslav o výměře 11,54 km.\n\nPůvodně osada nouzových domků, vzniklá kolem roku 1930, známá též pod lidovým názvem „Maroko“.\n\n"}
{"id": "512744", "url": "https://cs.wikipedia.org/wiki?curid=512744", "title": "Gaaden", "text": "Gaaden\n\nObec Gaaden leží v okrese Mödling v severní části Vídeňského lesu na úpatí Anningeru.\n\nObec leží v rozšířeném údolí, které odvodňuje Mödlingbach. Technicky leží na Mödlingské silnici B11. Snadná dosažitelnost obce je přes vídeňský vnější dálniční okruh A21, do Sparbachu a Heiligenkreuz, kde je nájezd. Veřejnou dopravou je zejména autobusové spojení do Mödlingu.\n\nKaždodenní vyřizování životních potřeb je v Mödlingu, ačkoliv Baden není také příliš vzdálený.\n\nK obci patří ještě katastrální území \"Anningerforst\", která není žádnou obcí a je většinou lesním území s dolomitovými skálami, Také Dreidärrischenhöhle leží v lesích.\n\nNa severu Wienerwald (obec), severovýchodně Mödling, na západě Heiligenkreuz, na východě Hinterbrühl, na jihu Pfaffstätten a na jihovýchodě Gumpoldskirchen.\n\nObec byla roku 1130 poprvé uvedena v dokumentech. Během tureckých válek byla obec z větší části zničena.\n\nMnoho známých umělců zde strávilo léto, jako básník Ferdinand Raimund, který zde napsal svůj \"Verschwender\" a v 19. století odkryl sličný kraj Vídeňského lesu; malíři, hudebníci, básníci přicházeli sem a nalézali inspiraci pro svá díla. Mezi jinými je jmenován také malíř Ferdinand Waldmüller a básník Ferdinand Raimund. Raimund napsal zde roku 1833 své dílo \"Verswender\", jehož typickou figurkou byl gnaadenský zesnulý \"Kraxenweibert\". Ten byl symbolem pro lidi, kteří zde žili již po staletí ve \"vápenci a dřevě\". Přímo uprostřed 19. století se razila pronikavá změna společenských poměrů. Se stavbou vídeňského okruhu bylo vápno a dřevo tolik potřebné a obci to přineslo hospodářský a společenský vzestup. V roce 1850 byl Gaaden vládním rozhodnutím založen jako obec.\n\nPo anšlusu Rakouska v roce 1938 byla obec připojena k Vídni do 24. okresu. Teprve 1954 stala se opět samostatnou obcí pod Dolním Rakouskem.\n\nV roce 1971 bylo v obci 783 obyvatel, roku 1981 1000, 1991 1211, 2001 1435 a v roce 2006 zde žilo 1605 obyvatel.\n\nStarostou obce je Rainer Schramm, vedoucím úřadu Walter Resetarits.\n\nV obecní radě je 19 křesel. Po obecních volbách 6. března 2005 získalo sdružení \"Wir Gnaader\" 11. ÖVP 7 a SPÖ 1 mandát. Dne 4. prosince 2007 složilo své mandáty 7 členů ÖVP a následně byla obecní rada rozpuštěna.\n\nPo obecních volbách 13. dubna 2008 bylo 19 mandátú rozděleno takto: \"Wir Gnaadwer\" 13, ÖVP 4 a SPÖ 2.\n\nDříve byla obec Gaaden ryze místem žijící z lesního hospodářství. Byly ale v okolí také vápencové lomy a také i vápenky. Také existovala pila na vodní pohon potoku Mödlingbachu.\n\nDnes je Gaaden čistě obytnou obcí s obyvateli s druhým bydlištěm ve Vídni. Je zde málo provozoven, jen menší kanceláře a zastoupení. Přesto je i do dneška několik řemeslnických živností, jako je například zámečnická dílna a dřevozpracující provoz.\n\nČtyři nejdůležitější události jsou v Gaadenu, které se konají každoročně. Je to \"Vesnická veselice\", \"Stavění máje\", \"Hasičské Heurigen\" a \"Hasičský míč\". Navíc se najde každý rok ve vánoční době na adventním tržišti pořádaná \"Gaadner Adventmeile\" \"(skutečná délka je necelých 100 metrů)\". Tam se prezentují nejen politická seskupení, ale především také spolky a mnoho soukromníků. Dále je každou první neděli v měsíci populární muzejní kavárna v Gaadenském vlastivědném muzeu.\n\nRoku 1986 byla založena Gaadenská dechovka a v roce 2009 čítá 33 činných členů. Mimo to existuje i mladá kapela.\n\nZvláštním vrcholem v Gaadenském kalendáři je také stálá divadelní skupina, na počátku vytvořená z Gaadenského pěveckého spolku.\n\n\n"}
{"id": "512757", "url": "https://cs.wikipedia.org/wiki?curid=512757", "title": "Rodolphe Bresdin", "text": "Rodolphe Bresdin\n\nRodolphe Bresdin (12. srpna 1822, Fresne-sur-Loire, Francie – 11. ledna 1885, Sèvres, Francie) byl francouzský rytec, litograf a grafik. Nyní je znám především jako učitel významného francouzského symbolisty, malíře a grafika Odilona Redona.\n\nPropracované, detailní a technicky velmi precizní grafiky a kresby tohoto podivínského vizionáře byly ve své době ceněny například Victorem Hugem, Théophilem Gautierem nebo Charlesem Baudelairem. Řada jeho prací obsahuje prvky fantastična, exotiky či hrůzostrašnosti.\n\nByl průkopníkem – techniky vynalezené koncem 18. století – litografie, kterou vytvořil řadu pozoruhodných děl jako například \"Komedie smrti\" (La Comédie de la mort), která inspirovala řadu dalších litografů.\n\nO Bresdinově raném životě toho není mnoho známo. V roce 1848 se rozhodl opustit Paříž a začal cestovat po Francii. V letech 1853 až 1857 pobýval v Toulouse a v letech 1860 až 1861 v Bordeaux, kde vytvořil jeho nejznámější litografii \"Milosrdný Samaritán\" (The Good Samaritan) a kde byl též učitelem výše zmíněného malíře Odilona Redona. Další jeho cesty zahrnují i pobyt v Kanadě začátkem sedmdesátých let, ze kterého se vrátil roku 1876 zpět do Francie úplně bez peněz.\n\nRodolphe Bresdin zůstal po celý život solitérem tvořícím mimo všechny proudy a školy, většinou nepochopený a nedoceněný. Zvláštní, bizarní obrazy, jež byly námětem jeho více než dvě stě tisků, ale byly jedním z hlavních zdrojů inspirace symbolistů a surrealistů ve dvacátém století.\n\n"}
{"id": "512761", "url": "https://cs.wikipedia.org/wiki?curid=512761", "title": "Mladá Boleslav I", "text": "Mladá Boleslav I\n\nMladá Boleslav I (Staré Město) je část města Mladá Boleslav v okrese Mladá Boleslav. Je zde evidováno 131 adres. Trvale zde žije 478 obyvatel.\n\nMladá Boleslav I leží v katastrálním území Mladá Boleslav o výměře 11,54 km.\n\n"}
{"id": "512762", "url": "https://cs.wikipedia.org/wiki?curid=512762", "title": "Mladá Boleslav II", "text": "Mladá Boleslav II\n\nMladá Boleslav II (Nové Město) je část města Mladá Boleslav v okrese Mladá Boleslav. Nachází se na severovýchodě Mladé Boleslavi. Je zde evidováno 1363 adres. Trvale zde žije 29961 obyvatel.\n\nMladá Boleslav II leží v katastrálním území Mladá Boleslav o výměře 11,54 km.\n\n"}
{"id": "512764", "url": "https://cs.wikipedia.org/wiki?curid=512764", "title": "Mladá Boleslav III", "text": "Mladá Boleslav III\n\nMladá Boleslav III (Podolec) je část města Mladá Boleslav v okrese Mladá Boleslav. Nachází se asi 2 km na východ od Mladé Boleslavi. Prochází zde silnice I/16. Je zde evidováno 1321 adres. Trvale zde žije 9355 obyvatel.\n\nMladá Boleslav III leží v katastrálním území Mladá Boleslav o výměře 11,54 km.\n\n"}
{"id": "512766", "url": "https://cs.wikipedia.org/wiki?curid=512766", "title": "Mladá Boleslav IV", "text": "Mladá Boleslav IV\n\nMladá Boleslav IV (Pták) je část města Mladá Boleslav v okrese Mladá Boleslav. Nachází se na jihu od centra Mladé Boleslavi. Na západě protéká Jizera. Je zde evidováno 272 adres. Trvale zde žije 799 obyvatel.\n\nMladá Boleslav IV leží v katastrálním území Mladá Boleslav o výměře 11,54 km.\n\n"}
{"id": "512767", "url": "https://cs.wikipedia.org/wiki?curid=512767", "title": "Dobrá Voda (Mnichovo Hradiště)", "text": "Dobrá Voda (Mnichovo Hradiště)\n\nDobrá Voda je malá vesnice, část města Mnichovo Hradiště v okrese Mladá Boleslav. Nachází se asi 2,5 km na jihovýchod od Mnichova Hradiště. Západně od Dobré Vody se zvedá návrší Horka (310 m). Vesnicí prochází silnice II/268. Je zde evidováno 26 adres. Trvale zde žije 48 obyvatel.\n\nDobrá Voda leží v katastrálním území Lhotice u Bosně o výměře 5,96 km.\n\n"}
{"id": "512768", "url": "https://cs.wikipedia.org/wiki?curid=512768", "title": "Park Sanssouci", "text": "Park Sanssouci\n\nPark Sanssouci v Postupimi zabírá plochu asi 289 ha. Údržbu a správu parku zajišťuje nadace \"Stiftung Preußische Schlösser und Gärten Berlin-Brandenburg\"\nZa vlády Fridricha Velikého vznikly v parku následující stavby a objekty:\n\nFridrich Vilém IV. nechal park Sanssouci doplnit o tyto stavby:\n\nV sousedství parku Sanssouci se nacházejí další stavby, parky a zahrady\n\n"}
{"id": "512769", "url": "https://cs.wikipedia.org/wiki?curid=512769", "title": "Hněvousice", "text": "Hněvousice\n\nHněvousice je malá vesnice, část města Mnichovo Hradiště v okrese Mladá Boleslav. Nachází se asi 2 km na sever od Mnichova Hradiště. Vesnicí protéká Jizera. Vesnicí prochází silnice II/277. Je zde evidováno 34 adres. Trvale zde žije 18 obyvatel.\n\nHněvousice leží v katastrálním území Sychrov nad Jizerou o výměře 3,89 km.\n\nZemědělský dvůr čp. 6\n\n"}
{"id": "512770", "url": "https://cs.wikipedia.org/wiki?curid=512770", "title": "Hoškovice", "text": "Hoškovice\n\nHoškovice je vesnice, část města Mnichovo Hradiště v okrese Mladá Boleslav. Nachází se asi 2 km na severovýchod od Mnichova Hradiště. Vesnicí prochází silnice II/610. Je zde evidováno 61 adres. Trvale zde žije 92 obyvatel.\n\nHoškovice je také název katastrálního území o rozloze 4,18 km.\n\nKaždoročně se zde koná pouť svatého Jana Nepomuckého.\n\n\n"}
{"id": "512771", "url": "https://cs.wikipedia.org/wiki?curid=512771", "title": "Hradec (Mnichovo Hradiště)", "text": "Hradec (Mnichovo Hradiště)\n\nHradec ( \"\") je malá vesnice, část města Mnichovo Hradiště v okrese Mladá Boleslav. Nachází se asi 5 km na severovýchod od Mnichova Hradiště. Vesnicí protéká Jizera. Je zde evidováno 11 adres. Trvale zde žije 6 obyvatel.\n\nHradec leží v katastrálním území Podolí u Mnichova Hradiště o výměře 5,05 km.\n\n\n"}
{"id": "512772", "url": "https://cs.wikipedia.org/wiki?curid=512772", "title": "Kruhy (Mnichovo Hradiště)", "text": "Kruhy (Mnichovo Hradiště)\n\nKruhy je malá vesnice, část města Mnichovo Hradiště v okrese Mladá Boleslav. Nachází se asi 4,5 km na severovýchod od Mnichova Hradiště. Vesnicí protéká Jizera. Je zde evidováno 27 adres. Trvale zde žije 36 obyvatel. Kruhy mají dvě části – větší Dolení Kruhy a menší Hoření Kruhy, každá z nich má svou autobusovou zastávku. Osada sousedí na západě se Sychrovem (Zásadkou), na jihu s Podolím a na východě s Hradcem.\n\nKruhy leží v katastrálním území Podolí u Mnichova Hradiště o výměře 5,05 km.\n\n"}
{"id": "512774", "url": "https://cs.wikipedia.org/wiki?curid=512774", "title": "Olšina (Mnichovo Hradiště)", "text": "Olšina (Mnichovo Hradiště)\n\nOlšina je vesnice, část města Mnichovo Hradiště v okrese Mladá Boleslav. Nachází se asi 4,5 km na severovýchod od Mnichova Hradiště. Vesnicí prochází dálnice D10. Je zde evidováno 60 adres. Trvale zde žije 184 obyvatel. Součástí je dvůr Kurovodice, který je evidován jako základní sídelní jednotka.\n\nOlšina je také název katastrálního území o rozloze 1,01 km.\n\n\n"}
{"id": "512779", "url": "https://cs.wikipedia.org/wiki?curid=512779", "title": "Podolí (Mnichovo Hradiště)", "text": "Podolí (Mnichovo Hradiště)\n\nPodolí je vesnice, část města Mnichovo Hradiště v okrese Mladá Boleslav. Nachází se asi 3 km na severovýchod od Mnichova Hradiště. Je zde evidováno 52 adres. Trvale zde žije 102 obyvatel.\n\nPodolí leží v katastrálním území Podolí u Mnichova Hradiště o rozloze 5,05 km. V katastrálním území Podolí u Mnichova Hradiště leží i Hradec a Kruhy.\n\n"}
{"id": "512780", "url": "https://cs.wikipedia.org/wiki?curid=512780", "title": "Vodnatost", "text": "Vodnatost\n\nSlovo vodnatost odkazuje na spojení s jistým obsahem nebo objemem vody.\n\n"}
{"id": "512781", "url": "https://cs.wikipedia.org/wiki?curid=512781", "title": "Sychrov (Mnichovo Hradiště)", "text": "Sychrov (Mnichovo Hradiště)\n\nSychrov ( \"\") je vesnice, část města Mnichovo Hradiště v okrese Mladá Boleslav. Nachází se asi 3,5 km na sever od Mnichova Hradiště. Je zde evidováno 52 adres. Trvale zde žije 109 obyvatel.\n\nSychrov leží v katastrálním území Sychrov nad Jizerou o rozloze 3,89 km. V katastrálním území Sychrov nad Jizerou leží i Hněvousice.\n\n\n"}
{"id": "512783", "url": "https://cs.wikipedia.org/wiki?curid=512783", "title": "Snovač zahradní", "text": "Snovač zahradní\n\nSnovač zahradní (\"Ploceus cucullatus\") je malý zpěvný pták z čeledi snovačovitých.\n\nObývá širokou řadu otevřených nebo řídce porostlých krajin, zejména pak lesy a hojně i vesnice a města na velkém území subsaharské Afriky. Jako nepůvodní druh se dnes vyskytuje i na ostrovech Hispaniola, Mauricius a Réunion.\nSnovač zahradní je 15-17 cm velký zavalitý pták se silným zobákem a tmavýma rudýma očima. Jedinci ze severních populací mají ve svatebním šatě černou hlavu lemovanou kaštanově hnědým opeřením, u jedinců z populací jižních je však poměr černé a hnědé výrazně nižší a jedinci z nejjižnějších populací pak mají pouze tmavý obličej a hrdlo, zatímco zátylek a temeno mají žluté. Ve všech poddruzích samci mají také černý zobák, černo-žlutě zbarvenou vrchní část těla a žlutou spodinu. V prostém šatě se samci velmi podobají samicím, které mají zelené pruhy na hřbetě, žluto-černá křídla a světle žlutou spodinu těla.\n\nŽiví se zejména semeny, ale požírá také hmyz, zejména během hnízdního období. Hnízdí v koloniích. Staví velké, doslova z trávy a listů spletené hnízdo zavěšené na větvi stromů. Samice do něj následně klade 2-3 vejce.\n\n"}
{"id": "512787", "url": "https://cs.wikipedia.org/wiki?curid=512787", "title": "Veselá (Mnichovo Hradiště)", "text": "Veselá (Mnichovo Hradiště)\n\nVeselá je vesnice, část města Mnichovo Hradiště v okrese Mladá Boleslav. Nachází se asi 2,5 km na jih od Mnichova Hradiště. Vesnicí protéká Veselka. Vesnicí prochází silnice II/610. Je zde evidováno 225 adres. Trvale zde žije 565 obyvatel.\n\nVeselá leží v katastrálním území Veselá u Mnichova Hradiště o rozloze 4,88 km.\n\n\n"}
{"id": "512790", "url": "https://cs.wikipedia.org/wiki?curid=512790", "title": "Ibis bílý", "text": "Ibis bílý\n\nIbis bílý (\"Eudocimus albus\") je brodivý pták z čeledi ibisovitých.\n\nDorůstá 65 cm a v rozpětí křídel měří 95 cm. Je celý bílý s výjimkou černých konců křídel (viditelných pouze za letu) a dlouhého červeného zobáku, končetin a neopeřeného, červeně zbarveného obličeje. Obě pohlaví se přitom mezi sebou zbarvením nijak neliší, mladí ptáci jsou však od dospělců snadno odlišitelní díky svému hnědému zbarvení.\n\nVyskytuje se zejména v bažinatých mokřinách, místy se však stal i hojným obyvatelem městských parků. Živí se zejména rybami, obojživelníky a jinými vodními živočichy, také hmyzem a malými plazy. Na stromech nebo keřích buduje jednoduché ploché hnízdo z větví, do kterého samice následně klade 2-5 vajec. Je monogamní a koloniální a obvykle hnízdí ve smíšených skupinách s jinými druhy brodivých ptáků.\n\nIbis bílý byl v roce 2018 chován v 21 evropských zoo. Nejvíce je zastoupen v Německu, a to v pěti zoo. V rámci Česka je chován v Zoo Jihlava a Zoo Praha.\n\nV Zoo Praha patřil v roce 2017 mezi osm chovaných druhů ibisů. První zvířata přišla v roce 1987. Odchov se prvně podařil roku 1996. V roce 2018 se narodila dvě mláďata v průběhu srpna.\n\nDruh je chován v jihoamerické voliéře expozičního celku Ptačí mokřady. \n"}
{"id": "512796", "url": "https://cs.wikipedia.org/wiki?curid=512796", "title": "Mentat", "text": "Mentat\n\nMentati jsou fiktivní lidé, vystupující v románové sci-fi sérii \"Duna\" amerického spisovatele Franka Herberta. Mentat je speciálně vyškolený člověk, který je schopen provádět matematické výpočty vyššího řádu a odhadovat logické příčiny a důsledky některých událostí. Protože ve vesmírném Impériu platí přísný zákaz používání počítačů, mentati jsou důležité osoby, sloužící jako jejich určitá náhrada, \"lidské počítače\". Téměř každý významný šlechtický rod má u svého dvora alespoň jednoho mentata, který slouží jako rádce.\n\nMentati své schopnosti mají z části vrozené, částečně je lze rozšířit výcvikem. Ke zlepšení mentatských schopností také přispívá speciální droga, šťáva safó, po níž zůstávají na rtech charakteristické fialové skvrny. \n\nZa vlády imperátora Leta II. Atreida byl výcvik mentatů zakázán. \n\n"}
{"id": "512800", "url": "https://cs.wikipedia.org/wiki?curid=512800", "title": "Grégory Coupet", "text": "Grégory Coupet\n\nGrégory Coupet (* 31. prosince 1972, Le Puy-en-Velay, Francie) je bývalý francouzský fotbalový brankář a reprezentant.\n\nHrál postupně za AS Saint-Étienne (1993–1997), Olympique Lyonnais (1997–2008), Atlético Madrid (2008–2009) a Paris St. Germain (2009–2011).\n\n"}
{"id": "512802", "url": "https://cs.wikipedia.org/wiki?curid=512802", "title": "Snovač žlutý", "text": "Snovač žlutý\n\nSnovač žlutý (\"Ploceus velatus\"), známý také pod názvy snovač černočelý nebo škraboškový, je 11-14,5 cm velký stálý pták z čeledi snovačovitých hnízdící na rozsáhlém území jižní Afriky. Obývá přitom celou řadu krajin, nejčastěji savany, pastviny, otevřené lesy, vnitrozemské mokřiny a polopouště, vyskytuje se také v předměstských zahradách a parcích. Zdržuje se obvykle samostatně nebo v malých skupinách a živí se hmyzem, semeny a nektarem. Z trávy buduje velké kulovité hnízdo zavěšené na větvích stromů.\n"}
{"id": "512809", "url": "https://cs.wikipedia.org/wiki?curid=512809", "title": "Frankolín žlutokrký", "text": "Frankolín žlutokrký\n\nFrankolín žlutokrký (\"Francolinus leucoscepus\") je průměrně 34,5 cm velký hrabavý pták z čeledi bažantovitých. Obývá širokou škálu otevřených krajin na území Džibuti, Eritrey, Etiopie, Keni, Somálska, Súdánu, Tanzanie a Ugandy. Je všežravý.\n\n"}
{"id": "512814", "url": "https://cs.wikipedia.org/wiki?curid=512814", "title": "Bulbul oranžovohrdlý", "text": "Bulbul oranžovohrdlý\n\nBulbul oranžovohrdlý (\"Pycnonotus melanicterus\") je zpěvný pták z čeledi bulbulovitých. Hnízdí na území jižní Asie v rozmezí od Indie a Srí Lanky po Indonésii.\n\nBulbul oranžovohrdlý dorůstá 19 cm. Má olivově zelenou svrchní stranu těla a žlutou nebo žluto-zelenou spodinu. Hlavu má černou. Pohlaví jsou si přitom velice podobná, mladí ptáci jsou však v porovnání s dospělci jednotvárnějšího zbarvení.\n\nObývá lesy a husté křoviny. Hnízdo buduje v keři a samice do něj následně klade 2–4 vejce. Živí se různými plody a hmyzem.\n"}
{"id": "512816", "url": "https://cs.wikipedia.org/wiki?curid=512816", "title": "Protokoly sionských mudrců", "text": "Protokoly sionských mudrců\n\nProtokoly sionských mudrců ( \"Протоколы сионских мудрецов\" či \"Сионские протоколы\", \"The Protocols of the (Learned) Elders of Zion\") je jeden z mnoha názvů, které označují zfalšovaný text plánu na dosažení globální nadvlády židovského národa. Encyclopædia Britannica označuje \"Protokoly sionských mudrců\" jako „podvodný dokument, který sloužil jako záminka a zdůvodnění antisemitismu na počátku 20. století.“ Po svém prvním vydání v roce 1903 v carském Rusku byl text tohoto díla v rámci četných nezávislých vyšetřování opakovaně označen jako podvodný; zejména série článků publikovaná v roce 1921 v časopise \"The Times\" odhalila, že většina materiálu byla plagiátem dřívějších děl politické satiry, které se k Židům vůbec nevztahovala. Úplnou verzi vydal v roce 1905 Sergej Nilus jako závěrečnou kapitolu knihy \"Velké v malém aneb Antikrist jako nastávající politická možnost\".\n\nNěkteří tento text považují za pravý, a to zejména v těch částech světa, kde je rozšířený antisemitismus, antijudaismus či antisionismus. \"Protokoly sionských mudrců\" jsou často citovány a tisknuty antisemity a někdy, zejména na Blízkém východě, jsou používány jako důkaz židovského spiknutí (Hamas jimi například ospravedlňuje teroristické útoky na Izrael).\n\n\"Protokoly\" jsou obecně považovány za počátek soudobé literatury konspiračních teorií. Text je jakýmsi instruktážním manuálem pro nového člena „starších“, popisuje, jak Židé ovládnou svět prostřednictvím kontroly médií a financí, nahrazení tradičního společenského pořádku sociálním pořádkem založeným na masové manipulaci. Dílo bylo zpopularizováno odpůrci ruského komunistického revolučního hnutí a bylo šířeno po ruské revoluci v roce 1905. Světové známosti však dosáhlo až po bolševické Říjnové revoluci v roce 1917, kdy názor, že bolševismus byl židovským spiknutím na ovládnutí světa, vyvolal široký zájem o \"Protokoly\". V západním světě bylo dílo široce rozšiřováno především ve 20. a 30. letech 20. století jejich tisk byl financován Henry Fordem a \"Protokoly\" „tvořily významnou roli v nacistickém ospravedlnění genocidy Židů během holocaustu“), a přestože, po porážce nacismu ve druhé světové válce, jejich používání coby nástroje propagandy postupně odeznělo, jsou současnými antisemity i nadále používány.\n\n\"Protokoly\" byly sestaveny ruskou tajnou policií Ochranka, aby obvinily Židy z tehdejších politických i společenských problémů Ruska. Napsat je měl Matvej Golovinskij, ruský spolupracovník policie cara Mikuláše II., a byly založeny na několika dřívějších publikacích, např. na satiře \"Dialogue aux enfers entre Machiavel et Montesquieu\" od Mauriceho Joly z roku 1864, spojující Napoleona III. s Niccolem Machiavellim, nebo na románu \"Biarritz\" z roku 1868 od Hermanna Ottomara Friedricha Goedscheho, v němž je v kapitole \"Na židovském hřbitově v Praze\" popsáno tajemné setkání na starém Židovském hřbitově v Praze, kde vysocí rabíni plánují spiknutí na ovládnutí světa. V roce 1993 vydal oblastní soud v Moskvě rozsudek, podle něhož se ultrapravicová nacionalistická organizace Pamjať dopustila publikováním \"Protokolů\" antisemitismu.\n\nNa vysoké odborné úrovni, ale se značnou dávkou ironie, se \"Protokoly\" s jejich literárněhistorickým pozadím (především otázkou jejich návaznosti na čistě beletristické texty, zejm. Eugena Sue, jehož romány obsahují pasáže \"Protokolům\" podezřele podobné) zabývá také Umberto Eco ve svém románu \"Foucaultovo kyvadlo\"; v roce 2010 dokonce vyšla Ecova kniha \"Pražský hřbitov\" (název odkazuje na kapitolu z knihy Hermanna Goedscheho \"Biarritz\"), kde jsou \"Protokoly\" ústřední tematikou.\n\n\"Protokoly\" se také zabývá komiks Willa Eisnera \"\".\n\n\n"}
{"id": "512817", "url": "https://cs.wikipedia.org/wiki?curid=512817", "title": "František Václav Krejčí", "text": "František Václav Krejčí\n\nFrantišek Václav Krejčí (4. října 1867 Česká Třebová – 30. září 1941 Praha) byl český spisovatel, novinář, kritik a překladatel, politik, meziválečný poslanec a senátor za Československou sociálně demokratickou stranu dělnickou.\n\nUž koncem 19. století se angažoval v sociálně demokratickém hnutí, kam přešel jako původně studentský aktivista blízký proudu takzvaných realistů, který měl zpočátku blízko ke Straně pokrokových socialistů. V roce 1896 se podílel na vzniku Dělnické akademie, jejíž zřízení inspiroval Tomáš Garrigue Masaryk. V letech 1897–1933 vedl kulturní rubriku deníku \"Právo lidu\", která díky němu dosáhla vysoké úrovně.\n\nV letech 1918–1920 zasedal v Revolučním národním shromáždění za Československou sociálně demokratickou stranu dělnickou. Později přešel do horní komory parlamentu. V parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\n"}
{"id": "512818", "url": "https://cs.wikipedia.org/wiki?curid=512818", "title": "Bořivoj Navrátil", "text": "Bořivoj Navrátil\n\nBořivoj Navrátil (26. září 1933 Kroměříž – 31. října 2011 Praha) byl český divadelní a filmový herec a interpret čtených textů.\n\nNarodil se v Kroměříži v dnes již zbouraném domku na území komplexu později známého jako Pal-Magneton, tehdy \"První kroměřížské strojírny a slévárny\" Ignáce Lorenze, kde Navrátilův otec pracoval jako prokurista. Otec Bořivoje Navrátila František se narodil v Třebíči. Ve třech letech mu zemřela maminka, po roce se zastřelil jeho otec. Bořivoje a jeho bratra se ujala jejich teta, otcova sestra, s níž se po válce přestěhovali do Jihlavy, aby unikli zášti sousedů. Do 17 let budoucí herec Navrátil trpěl vadou řeči – ráčkoval.\n\nDivadlu se začal věnovat jako ochotník, poté vystudoval JAMU. Profesionálně začal hrát hned po absolutoriu (1956) v Českém Těšíně, následně působil v Opavě (jedna sezona), tři následující roky pak v Ostravě. V letech 1961–1992 byl členem činohry pražského ND, odkud přešel do souboru Divadla Na Zábradlí (1993–1997). Koncem 90. let vystupoval s Divadelním spolkem Kašpar, v průběhu své profesní kariéry hostoval na scénách pražských (Činoherní klub, Divadlo pod Palmovkou, Švandovo divadlo) i mimopražských (Brno, Mladá Boleslav, Šumperk, Jihlava) divadel.\n\nByl často obsazován do vedlejších rolí ve filmu i televizi, spolupracoval s rozhlasem a dabingem.\nPedagogicky působil na pražské Státní konzervatoři (1973–1983) a DAMU (1986–1987).\n\nZemřel po dvou letech svého boje s rakovinou tlustého střeva.\n\n\n\n"}
{"id": "512822", "url": "https://cs.wikipedia.org/wiki?curid=512822", "title": "Kemblova kaskáda", "text": "Kemblova kaskáda\n\nKemblova kaskáda je asterismus v souhvězdí Žirafy.\n\nKemblova kaskáda se nachází v jihozápadní části souhvězdí, blízko otevřené hvězdokupy NGC 1502. Na většině území severní polokoule je cirkumpolární. Objevil ji amatérský astronom Lucian Kemble v roce 1980 a objev této kaskády hvězd oznámil časopisu Sky&Telescope. Kaskádu je možné pozorovat i malým triedrem, jako například 7x30, a ukáže se jako dlouhá řada různě jasných a barevných hvězd. Kvůli tomu, že je souhvězdí Žirafy málo výrazné, byla tato část oblohy málo známá a pro amatérské astronomy nezajímavá, a proto byl i tento asterismus přehlížen až téměř do konce 20. století.\n\nKemblova kaskáda je tvořena hvězdami, které nejsou navzájem fyzicky spojené, ale výjimečně při pohledu ze Země se zdají být uspořádané do řady. Nejjasnější hvězdou je HD 24479, modrá hvězda 5. magnitudy. Následuje dvacítka hvězd od 7. do 8. magnitudy, různě zbarvených do běla, žluta a červena. U jihovýchodního konce kaskády se nachází otevřená hvězdokupa NGC 1502.\n\n\n"}
{"id": "512824", "url": "https://cs.wikipedia.org/wiki?curid=512824", "title": "Chacor ha-Glilit", "text": "Chacor ha-Glilit\n\nChacor ha-Glilit ( חָצוֹר הַגְּלִילִית, v oficiálním přepisu do angličtiny Hazor HaGelilit, přepisováno též Hatzor HaGlilit) je místní rada (malé město) v Izraeli, v Severním distriktu.\n\nLeží v nadmořské výšce 340 metrů na pomezí východního okraje svahů Horní Galileji a údolí horního toku řeky Jordán. Město se nachází cca 123 kilometrů severovýchodně od centra Tel Avivu a cca 55 kilometrů severovýchodně od centra Haify.\n\nChacor ha-Glilit je situován v hustě osídleném pásu, přičemž osídlení v tomto regionu je většinově židovské. Vlastní Chacor ha-Glilit obývají židé, stejně jako sousední město Roš Pina. Pouze cca 4 kilometry východním směrem leží arabská beduínská obec Tuba-Zangarija. Chacor ha-Glilit je na dopravní síť napojen pomocí dálnice číslo 90.\n\nV okolí nynějšího města Chacor ha-Glilit se před rokem 1948 rozkládalo řídké arabské osídlení. V kopcích severozápadně od současného města to byla vesnice Mughr al-Chajt, která byla dobyta izraelskou armádou v rámci Operace Jiftach během války za nezávislost v květnu roku 1948. Vesnice pak byla vysídlena a její zástavba převážně zničena.\n\nChacor ha-Glilit byl založen v roce 1953. Jeho jméno odkazuje na biblické město \"Chasór\", které zmiňuje například Kniha Jozue 11,10 Zbytky této biblické lokality byly odkryty na nedalekém Tel Chacor. Novověký Chacor ha-Glilit vznikl jako takzvané Rozvojové město (\"Ajarat Pituach\"), které mělo zajistit rychlé ubytování pro židovské přistěhovalce, kteří po vzniku státu Izrael dorazili do země, a posílit demograficky židovskou přítomnost v periferních částech státu. Vzniku města předcházely dva provizorní přistěhovalecké tábory, které na tomto místě vznikly: \"Chacor A\" (חצור א) a \"Chacor B\" ('חצור ב). Založení města přecházely spory ohledně toho, zda vznik nového městské centra nebude znamenat oslabení stávajících rostoucích měst Safed a Kirjat Šmona. První obyvatelé se sem nastěhovali pravděpodobně už roku 1952. Město bylo oficiálně založeno 25. prosince 1952.\n\nV roce 1956 byl Chacor ha-Glilit povýšen na místní radu (malé město). V obci se nachází hrobka starověkého židovského učence Choni ha-M'agela, která je židovským poutním místem. V Chacor ha-Glilit funguje 24 mateřských škol, základní školy a střední školy.\n\nBěhem druhé libanonské války v roce 2006 dopadaly rakety odpálené hnutím Hizballáh. V únoru 2009 ve městě probíhaly demonstrace propuštěných zaměstnanců místní potravinářské továrny Pri ha-Galil, která byla na pokraji bankrotu a na níž bylo závislých 400 rodin z Chacor ha-Glilit. Do ekonomických problémů se zároveň v roce 2009 dostala i další místní firma - slévárenská společnost Mogdal, která poslala své zaměstnance na nucenou dovolenou.\n\nPodle údajů z roku 2005 tvořili Židé 96,9 % populace Chacor ha-Glilit a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 99,9 %. Podle údajů z roku 2009 tvořili naprostou většinu obyvatel Židé - cca 8 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 8 500 osob). Ve městě žijí sekulární i nábožensky založení Židé. Počátkem 21. století byla v obci zřízena čtvrt pro ultraortodoxní Židy.\n\nJde o menší sídlo městského typu s mírným populačním růstem. K 31. prosinci 2017 zde žilo 9100 lidí.\n\n"}
{"id": "512830", "url": "https://cs.wikipedia.org/wiki?curid=512830", "title": "Petrohradský paradox", "text": "Petrohradský paradox\n\nPetrohradský paradox přednesl roku 1738 Daniel Bernoulli před Petrohradskou akademií věd (předchůdce dnešní Ruské akademie věd). Jde o klasické pojednání o pravděpodobnosti, v němž rozebral následující paradox. Představme si hru, v níž se hází mincí, a to tak dlouho, dokud na ní nepadne „hlava“ („panna“), čímž hra končí. Výhra v této hře je závislá na pořadí posledního hodu, tedy toho, ve kterém poprvé padne hlava, a to tak, že pokud padne v prvním hodu, je výhra 1 dukát, padne-li v druhém, jsou to 2 dukáty, ve třetím 4, ve čtvrtém 8 atd. Výši výhry v této hře lze tedy zobecnit do vzorce formula_1, kde n je pořadí hodu, v němž padla hlava. Pravděpodobnost, že v každém jednom hodu mincí padne hlava, je 50%, tedy 0,5. Ale protože jde o sérii nezávislých náhodných pokusů, je pravděpodobnost konce hry právě po n-tém hodu rovna formula_2.\n\nPravděpodobnosti a výše výhry pro prvních pět variant průběhu hry jsou v následující tabulce:\n\nNyní nastává otázka, kolik by měl hráč zaplatit za vstup do takovéto hry. Na základě statistických principů je logické vypočítat střední hodnotu výhry, tedy nejpravděpodobněji očekávanou výši výhry. Tu můžeme spočítat jako součet všech součinů pravděpodobnosti a výhry, tedy:\n\nformula_3\nPokud hráč souhlasí s \"n\" hody mincí bez ohledu na to, zda se hlava objeví, pak je tento součet a tedy i střední hodnota výhry rovna n/2. Pokud však se bude hrát podle pravidel, tedy dokud se neobjeví hlava, pak je n nekonečno a tudíž i n/2 je nekonečno. Z toho plyne, že podle střední hodnoty je optimální cena za vstup do hry nekonečně vysoká. Takovýto závěr není ale prakticky pro nikoho přijatelný. Žádný racionální člověk totiž za vstup do takovéto hry nezaplatí nekonečnou cenu, naopak i lidé s malou averzí k riziku zaplatí jen konečnou sumu, a to ne větší než dvoucifernou a většina lidí dokonce jen jednocifernou. Je to způsobeno tím, že střední hodnota výhry je zkreslena možností astronomické výhry v mizivém procentu případů. A protože racionální lidé tento fakt intuitivně vycítí, nejsou ochotni přistoupit na cenu ve výši střední hodnoty výhry bez ohledu na subjektivní postoj k riziku.\n\nKritici petrohradského paradoxu napadají zejména předpoklad, že hra může trvat do nekonečna. Třeba proto, že hráč i bankéř jsou smrtelní a tak hra musí skončit nejpozději úmrtím jednoho z nich. A stejně tak zpochybňují výši výhry při delším trvání. To proto, že již po 35 hodech je výhra, byla-li by v amerických dolarech, rovna ceně americké zlaté státní rezervy uložené ve Fort Knox a po dalších třech hodech je to už výše všech bankovních vkladů v USA. Tudíž se nedá očekávat, že by byla reálná možnost vyplacení bankéřem i nižší než takto vysoké výhry.\n\n"}
{"id": "512835", "url": "https://cs.wikipedia.org/wiki?curid=512835", "title": "Eurocopter Ecureuil", "text": "Eurocopter Ecureuil\n\nEurocopter Ecureuil může být:\n\n"}
{"id": "512839", "url": "https://cs.wikipedia.org/wiki?curid=512839", "title": "Digital Print Order format", "text": "Digital Print Order format\n\nDigital Print Order format (zkráceně DPOF) je formát souboru, který k souboru fotografie (obrázku) přidává objednací informace a slouží k objednání tisku fotografií bez nutnosti dodatečného zpracování na počítači. Shodly se na něm v roce 1999 některé přední firmy oboru, jako Matsushita (značka Panasonic), Kodak, Canon a Fuji.\n\nUmožňuje fotoaparátu vytvořit speciální soubor na paměťové kartě v adresáři MISC sloužící jako zdroj informací pro tiskárnu (obsahuje kromě samotného obrazového souboru označení požadovaných fotografií, počet kopií, velikost papíru, jméno a adresa objednatele apod.). Funkce je podobná rozhraní PictBridge, předpokládá jako nosič dat paměťovou kartu nebo dálkový přenos tohoto souboru s příponou „.DPOF“. \n\nTato původní specifikace byla roku 2000 doplněna na pokročilejší verzi 1.10 s údaji o velikosti obrázků, o tisku více obrázků na jeden list a o promítání v počítačích nebo projektorech včetně délky projekce.\n\n\n"}
{"id": "512852", "url": "https://cs.wikipedia.org/wiki?curid=512852", "title": "Slunatec nádherný", "text": "Slunatec nádherný\n\nSlunatec nádherný (\"Eurypyga helias\") je pták z řádu krátkokřídlých. Je také jediným představitelem čeledi slunatcovitých (Eurypygidae) a rodu \"Eurypyga\". Obývá vlhké lesy v blízkosti vodních toků na velkém území Jižní Ameriky, v rozmezí od Guatemaly po Brazílii. Vystupuje přitom až po nadmořskou výšku 909 m. Zřejmě se vyskytuje také na území jižního Mexika, v poslední době však odsud nepochází žádné záznamy o pozorování tohoto druhu.\n\nSlunatec nádherný dorůstá 43-48 cm a jeho hmotnost se pohybuje mezi 175-225 g. Je vcelku nenápadně zbarvený s jemnými černými, šedými a hnědými pruhy. Vrchní strana jeho křídel je však velmi výrazná s červeným, černým a žlutým zbarvením. Účel takto křiklavého zbarvení je odlákat případného predátora, ale svou významnou roli má i při námluvách.\n\nŽiví se zejména rybami a malými obratlovci, při číhání na kořist přitom využívá taktiky podobné jako u volavek. Na stromech buduje hnízdo z bahna, travin a listů, do kterého samice následně klade 2 skvrnitá vejce. Mláďata hnízdo opouští po 3-4 týdnech.\n\nV zoologických zahradách není tento zajímavý, ale skrytě žijící pták chován příliš často, v Česku ho chová pouze ZOO Zlín. Amazonští indiáni kmene Kofán slunatce chovají ve svých chýších, kde chytá šváby a jiný hmyz. Jiné kmeny vyrábí z jeho kostí amulety sloužící jako milostné kouzlo.\n"}
{"id": "512865", "url": "https://cs.wikipedia.org/wiki?curid=512865", "title": "Lbín (Hlinná)", "text": "Lbín (Hlinná)\n\nLbín () vesnice na jižním úpatí Dlouhého vrchu v Českém středohoří ve vzdálenosti pět kilometrů severně od Litoměřic. Leží v nadmořské výšce 460 m. Dnes je místní částí obce Hlinná a je využívána převážně k rekreačním účelům.\n\nVes je prvně zmiňovaná k roku 1100 jako majetek vyšehradské kapituly. Historie Lbína je pevně propojena s dějinami Žitenic, které bývaly centrem této lokality. Za husitských válek přešel majetek na pány z Roupova, aby se po jejich odchodu do exilu vrátil opět vyšehradské kapitule a zůstal v jejím držení. Počet obyvatel podhorské vsi stále mírně stoupal a maxima dosáhl v 80. letech 19. století, kdy žilo v obci 244 obyvatel, hlavně německé národnosti ve 42 domech. Poté počet obyvatel převážně klesal.\nLidé se tu uživili zemědělstvím, hlavně ovocnářstvím, přestože vesnice stojí v relativně velké nadmořské výšce, ovšem v poloze chráněné od severu. Těsně na konci 19. století zde bylo objeveno hnědé uhlí. Ložisko bylo poměrně malé, a tak k těžbě nikdy nedošlo. V roce 1878 zde byla otevřena škola, protože předtím museli děti denně docházet do pět kilometrů vzdálených Žitenic kam Lbín byl příslušný i farou.\n\nPo vyhnání německého obyvatelstva po roce 1945 se podařilo vesnici dosídlit jen asi z jedné čtvrtiny.\n\nDnes jsou stále patrné projevy původních patrových domů a hospodářských staveb zemědělských usedlostí, jakož i prostých přízemních domků, propůjčujících vsi tradiční regionální venkovský ráz, zvolna, ale vytrvale převládá vlna příměstského rekreačního stavitelství, které nastalo s rozmachem módní vlny chalupářství a díky automobilismu je dnes obec dostupná i z blízkých Litoměřic a je vyhledávaným cílem chalupářů, rekreantů a turistů. V devadesátých letech 20. století kolem Lbína vznikl rozsáhlý pastevní areál pro ovce a v menší míře i koně.\n\nRozkvět zaznamenal také sport a to hlavně cyklistika a v zimě běh na lyžích. Do roku 2008 zde fungoval i lyžařský vlek. V bývalém areálu živočišné výroby při severozápadním okraji vsi se dnes zpracovává dřevo a také zde byla znovu otevřená restaurace. Připomínkou „starých dobrých časů“ také zůstává křížek a zvonička – vidlák na návsi a památkově chráněná chalupa s částečně roubeným patrem.\n\nNový Dvůr (Neuhof) – 555 m n. m. – je bývalá samota vysoko ve svahu Dlouhého vrchu, 1 km severně od Lbína. Byla založena ze Žitenic roku 1770. Z přízemní zděné hájovny, postavené v 19. století zbyly nevýrazné rozvaliny. Na části ruin je dnes postavena srubová účelová stavba. Nachází se zde pramen Pokratického potoka. V údolí horního toku tohoto potoka patřily ke Lbínu ještě samoty Lbínský Mlýn a Mlýneček.\n\n"}
{"id": "512867", "url": "https://cs.wikipedia.org/wiki?curid=512867", "title": "Paul Carell", "text": "Paul Carell\n\nPaul Carell, narozen jako Paul Karl Schmidt, (2. listopadu 1911 v Kelbra (Kyffhauser) – 20. června 1997 v Rottach-Egern) byl SS-Obersturmbannführer, mluvčí ministra zahraničních věcí Joachima von Ribbentropa a po roce 1945 úspěšný spisovatel a novinář listu \"Die Zeit\" a \"Der Spiegel\". Od roku 1993 používal také pseudonym Carell-Schmidt – například na zakládající listině nadace Hans Filbinger.\n\nVyrůstal v malém městě Kelbra jako jediné dítě svobodné matky Henrietty Schmidtové v domě svého děda obuvníka Karla Schmidta. Mládí prožil v jednoduchých, avšak zajištěných poměrech.\nDo NSDAP a SA vstoupil již v posledním roce gymnázia (1931). Po uchopení moci nacisty vystoupil dne 10. května 1933 jako studentský řečník při pálení knih v Kielu. Působil rovněž na dalších pozicích v Národně socialistickém německém svazu studentstva a v roce 1935/36 převzal úřad župního studentského vůdce pro Šlesvicko-Holštýnsko. V roce 1936 promoval na univerzitě v Kielu na doktora filozofie, disertační prací \"Přínosy k teorii významových symbolů v indogermánských jazycích\". Následně se stal na této univerzitě vědeckým asistentem v psychologickém ústavu. V roce 1938 vstoupil do SS (členské č. 308263). Poté byl jmenován legačním radou II. třídy v tiskovém a zpravodajském oddělení ministerstva zahraničí.\n\nV roce 1940 byl v SS povýšen na Obersturmbannführera. V témže roce se stal tiskovým mluvčím ministra zahraničí Joachima von Ribbentropa a vyslancem I.třídy. V této funkci mu byl podřízen informační a tiskový odbor ministerstva zahraničí.\n\nJeho hlavním úkolem na ministerstvu bylo vedení denních tiskových konferencí. Proto je také považován za jednoho z hlavních propagandistů nacionálního socialismu během druhé světové války. Měl rozhodující vliv na nejrozšířenější propagandistický časopis nacionálně-sociální strany \"Signal\", který byl vydávaný nákladem 2,5 mil. výtisků. Nedávný výzkum také doložil, že jeho vliv byl přinejmenším srovnatelný s Otto Dietrichem, (říšským tiskovým vedoucím u Adolfa Hitlera) a Hansem Fritzschem (tiskovým vedoucím na říšském ministerstvu propagandy).\n\nJe skutečností, že prostřednictvím propagandy ospravedlňoval holokaust. Toto propagandistické odůvodnění bylo prováděno ve spolupráci s Kulturně politickým oddělením,jemuž předsedal Franz Six a oddělením pracovní skupiny \"Vnitro II\" s jeho ředitelem Horstem Wagnerem – spojkou mezi Ribbentropem a Himmlerem a zastupujícím vedoucím židovského referátu ministerstva zahraničí promovaným juristou Eberhardem von Thadden.\nKdyž byly koncem června 1942 slovenskou vládou zastaveny deportace Židů, zvýšila německá strana svůj tlak na ministerského předsedu Tuku. Schmidt jako mluvčí ministerstva zahraničí mezitím v Bratislavě (Preßburgu) vysvětloval tamnímu tisku, že židovský problém je problém politické hygieny, který musí být všude potlačován, aby se zabránilo rozkladu národního organismu.\nV květnu 1944 zase radil, jak zabránit obvinění z masových vražd při deportacích maďarských Židů:\n\"Navrhované opatření (proti Židům v Budapešti) bude, vzhledem k jeho rozsahu, přitahovat pozornost a způsobí prudkou reakci. Odpůrci budou křičet o pronásledování atd. a za použití hrůzných zpráv se pokusí získat podporu neutrálů. Chtěl bych proto navrhnout, že pokud se má tomuto zabránit, je třeba vytvořit vnější příčiny a důvody k této akci, jako například nálezy výbušnin v židovských spolkových objektech a synagogách, sabotážních organizací, podvratných plánů, útoky na policisty, devizové vydírání ve velkém stylu s cílem oslabení maďarského hospodářství. Poslední kapkou pro tuto akci by musel být nějaký křiklavý případ, který by tuto velkorazii spustil.\"\n\nJako vedoucí tiskového oddělení ministerstva zahraničí v roce 1943 napsal: \"Židovská otázka není otázkou humanity nebo náboženství, je to pouze a jenom otázka politické hygieny\" \"Židovství musí být likvidováno kdekoli se objeví, protože je to politický patogen, enzym rozkladu a smrt každého národního organismu. (...)..\n\nNacistické plány pro Evropu propagoval v stopách svého přítele Franze Alfreda Sixe, vedle konkrétních výzev k vraždění Židů. Ve své knize \"Rukojeť Evropy\" píše v roce 1943 o Ose s Itálií: \"My Národní socialisté, musíme evropský prostor nově uspořádat. Evropa může žít v budoucnosti pouze ve fašistické a nacionálně socialistické formě života. (...) Poté co západní liberální principy ztratily schopnost pro překonání životní bídy, stojí obě země před vytvořením evropského systému států, před velkým revolučním úkolem\".\n\nSchmidt byl 6. května 1945 zatčen a téměř dva a půl roku internován. Dlouho zůstávalo nejisté, zda by se měl objevit u soudu jako obžalovaný, nebo jako svědek obžaloby. V procesu \"Wilhelmstrasse\" nakonec vystoupil v trestním stíhání jako svědek obžaloby a hrál roli ochránce demokratické svobody tisku.\n\nOd roku 1965 do roku 1971 vedlo proti němu státní zastupitelství ve Verdenu vyšetřování pro podezření z trestného činu vraždy. Ale zjišťovací řízení, které mělo objasnit jeho zapletení do vražd maďarských Židů, bylo bez výsledku zastaveno. Tak se nikdy nemusel před soudem za svou činnost v nacistickém státě zodpovídat.\n\nPo druhé světové válce žil v Scheeßelu, kde byl v letech 1958–1974 místopředsedou zřizovatele školního společenstva Eichenschule eG, soukromého gymnázia Eichenschule Scheeßel.\n\nOd roku 1950 psal příspěvky pro časopis \"Krystal\", který byl vydáván ve vysokém nákladu. Používal zde pseudonym Paul Karell\", později Paul Carell\"'.\n\nSouběžně s výše zmíněnými zjišťovacími řízeními začala jeho druhá úspěšná novinářská kariéra. Pracoval jako nezávislý spolupracovník, pod různými pseudonymy, s deníky jako Die Welt a Die Zeit jako P.C. Holm. Psal také pro \"Norddeutsche Rundschau\" a \"Der Spiegel\". V tomto zpravodajském magazínu dal do oběhu, a to již 16. ledna 1957, tézi o jediném pachateli požáru Říšského sněmu v roce 1933 Marinusu van der Lubbe, která zbavovala nacisty obvinění. Byl považován za vlivného poradce nakladatelství Springer-Verlag. Ještě v předstihu takzvaného přezbrojení NATO jadernými zbraněmi středního doletu žádal v roce 1979 v Axel Springerově Welt am Sonntag změnu doktríny Bundeswehru ve směru údajně žádoucí takzvané preventivní obrany. Stejný požadavek, doplněný obhajobou neutronové bomby, kladl Carell Schmidt už jeden rok předtím ve svém projevu před nadací Carl Friedrich von Siemens : \"Řešením tohoto problému je neutronová bomba. (...) Potřebný vojenský účinek zvýší protivníkovi riziko nasazení těchto zbraní, čímž se zvýší efekt odstrašení a vojenský účinek. Vzhledem k nepostradatelné preventivní obraně, je proto neutronová bomba naléhavě nutná modernizace taktické jaderné zbraně\".\n\nÚspěšnost jeho knih, \"Operace Barbarossa\" a \"Spálená země\" z něj udělala předního poválečného kronikáře bojů v SSSR za druhé světové války. V nakladatelství Ullstein se objevila v roce 1980 jeho kniha \"Vězni\" o osudu německých válečných zajatců v Rusku. Tyto knihy měly ve Spolkové republice Německo (v převážné většině) pozitivní odezvu. Například Die Welt napsal: \"Přispívá ke snížení resentimentu mezi Němci a Rusy (...) jako kvalifikovaný historik.\" Historik Bodo Scheurig usuzoval naproti tomu ve Frankfurter Allgemeine Zeitung, že Carellova prezentace ruské kampaně, \"ohlupuje ty, kteří jsou náchylní zapomenout a roztrpčuje (ty), kteří mohou těžko zapomenout a trvají na celé pravdě.\" Jonathan Littell, nechá ve svém, na faktech založeném románu \"Ztepilí\" vypravěče konstatovat, že Carell své dvousvazkové dílo o válce proti SSSR napsal, aniž jednou zmínil slovo Žid, \"vynikající\" historiografická práce vzhledem k masovým nacistickým zločinům v této zemi. Sotva něco jasněji prokazuje mentální potlačení těchto zločinů nacisty, jako tato skutečnost.\n\nRoku 1992 vyslovil tvrzení, že výsledek druhé světové války byl po bitvě u Stalingradu stále ještě otevřený. Nakonec přivodilo porážku Německa ve válce jen selhání Adolfa Hitlera. Velení Wehrmachtu a vynikající stratégové, jako například Erich von Manstein mohli dosáhnout, bez jeho zasahování, aspoň nějaký nerozhodný mír.\n\nDo konce svého života popíral německé zločiny na ruském obyvatelstvu. Útok na Sovětský svaz byl preventivní úder k zabránění hrozícímu útoku Rudé armády.\n\n\n\n\n"}
{"id": "512868", "url": "https://cs.wikipedia.org/wiki?curid=512868", "title": "Podhora (Mohelnice nad Jizerou)", "text": "Podhora (Mohelnice nad Jizerou)\n\nPodhora je malá vesnice, část obce Mohelnice nad Jizerou v okrese Mladá Boleslav. Nachází se asi 1,5 km na severozápad od Mohelnice nad Jizerou. Vesnicí protéká říčka Mohelka. Vesnicí prochází silnice II/277. Je zde evidováno 11 adres. Trvale zde žije 9 obyvatel.\n\nPodhora leží v katastrálním území Mohelnice nad Jizerou o výměře 2,67 km.\n\n\n"}
{"id": "512869", "url": "https://cs.wikipedia.org/wiki?curid=512869", "title": "Borovice (Mukařov)", "text": "Borovice (Mukařov)\n\nBorovice ( \"\") je vesnice, část obce Mukařov v okrese Mladá Boleslav. Nachází se asi 5 km severně od Mnichova Hradiště a asi 2 km na jihovýchod od Mukařova. Vesnicí protéká Zábrdka. Je zde evidováno 58 adres. Trvale zde žije 39 obyvatel.\n\nNejvýznamnějším zdejším rodákem byl Josef Dürich (1847-1927), poslanec rakousko-uherské Říšské rady, v letech 1884-1891 za Staročechy a v letech 1907-1917 za agrární stranu, a za 1. světové války čelný exilový politik hnutí za samostatnost Československa, místopředseda Československé národní rady.\n\nBorovice je také název katastrálního území o rozloze 2,04 km.\n"}
{"id": "512870", "url": "https://cs.wikipedia.org/wiki?curid=512870", "title": "Vicmanov", "text": "Vicmanov\n\nVicmanov ( \"\") je vesnice, část obce Mukařov v okrese Mladá Boleslav. Nachází se asi 1,5 km na severovýchod od Mukařova. Vesnicí protéká Zábrdka. Je zde evidováno 65 adres. Trvale zde žije 37 obyvatel.\n\nVicmanov je také název katastrálního území o rozloze 3,45 km.\n\n\n"}
{"id": "512871", "url": "https://cs.wikipedia.org/wiki?curid=512871", "title": "Dolní Cetno", "text": "Dolní Cetno\n\nDolní Cetno je malá vesnice, část obce Niměřice v okrese Mladá Boleslav. Nachází se asi 1,5 km na sever od Niměřic. Vesnicí protéká Strenický potok a prochází jí silnice II/272.\n\nJe zde evidováno 43 adres. Trvale zde žije 126 obyvatel. Dolní Cetno leží v katastrálním území Niměřice o výměře 4,25 km.\n\nNa severovýchodním okraji obce se u silnice na Katusice nachází židovský hřbitov, v centru pak bývalá synagoga z let 1872–1873. Židé se v Dolním Cetně usazovali od konce 18. století a v okolí byli zváni \"\"pocetňáci\"\". Z jejich komunity pocházel mimo jiné David Langer, dědeček známé plzeňské školačky Věry Kohnové, která se před deportací do koncentračního tábora Terezín psala deníček.\n\n"}
{"id": "512872", "url": "https://cs.wikipedia.org/wiki?curid=512872", "title": "Horní Cetno", "text": "Horní Cetno\n\nHorní Cetno je vesnice, část obce Niměřice v okrese Mladá Boleslav. Nachází se asi 1,5 km na sever od Niměřic. Vesnicí protéká Strenický potok. Vesnicí prochází silnice II/272. Je zde evidováno 73 adres. Trvale zde žije 82 obyvatel.\n\nHorní Cetno leží v katastrálním území Niměřice o výměře 4,25 km.\n\n"}
{"id": "512882", "url": "https://cs.wikipedia.org/wiki?curid=512882", "title": "Copacabana", "text": "Copacabana\n\nCopacabana je pláž nacházející se v Brazílii ve městě Rio de Janeiro. Je dlouhá čtyři kilometry a je považována za nejznámější pláž na světě. Patří k hlavním turistickým lákadlům města. Od roku 2012 figuruje s dalšími přírodními památkami v Riu na seznamu světového dědictví UNESCO. \n\nV létě roku 2013 se na této pláži uskutečnila bohoslužba sloužená papežem Františkem u příležitosti Světových dnů mládeže 2013. Na Letních olympijských hrách 2016 na pláži probíhal turnaj v plážovém volejbalu.\n\n"}
{"id": "512883", "url": "https://cs.wikipedia.org/wiki?curid=512883", "title": "Sněžné Domky", "text": "Sněžné Domky\n\nSněžné Domky (též \"Sněžné boudy\" či \"Sněžné chalupy\", německy \"Weiselt Hauser\") je luční enkláva a skupina horských bud ve východních Krkonoších.\n\nV současné době se jedná o dvojici horských chalup, které se nacházejí na luční enklávě obdélníkového tvaru na severovýchodním úbočí Dvorského lesa v nadmořské výšce asi 920 metrů. Boudy jsou součástí horské osady Rýchory, od které jsou oddělené pásem lesa a vzdálené asi jeden kilometr na jih. Od Žacléře, pod které Rýchory spadají, jsou Sněžné boudy vzdálené asi tři kilometry na jihozápad.\n\nDo prostoru Sněžných bud nevede žádná zpevněná komunikace. Lesní cesta horší kvality vede z Rýchorského kříže po horním okraji louky a je po ní vedena žlutě značená trasa 7238. Směřuje na rozcestí ve východním svahu Dvorského lesa. Pěšina vycházející rovněž z Rýchorského kříže vede o něco níže přímo k oběma chalupám.\n\nChalupy na Sněžných boudách slouží k soukromé rekreaci a k bydlení. Neslouží veřejnému turistickému ruchu. V jižní části louky pramení Sněžný potok, pravý přítok Ličné, která se v Trutnově zleva vlévá do Úpy.\n"}
{"id": "512886", "url": "https://cs.wikipedia.org/wiki?curid=512886", "title": "Anninger", "text": "Anninger\n\nAnninger je kopec v teplotním pásmu Dolních Rakous. Jedná se o plochý vápencový masiv se čtyřmi vrcholy, z nichž nejvyšším je \"Hochanninger\" s výškou 675 m n. m. Nachází se na něm zděná stavba \"Wilhelmswarte\".\n\nAnninger je oblíbeným výletním místem Vídeňského lesa, příměstské rekreační oblasti Vídně. Tato oblast se nazývá Föhrenberge. Zasahuje na území obcí Mödling, Gumpoldskirchen, Pfaffstätten, Gaaden a Hinterbrühl.\n\nDalšími vrcholy masivu jsou \"Eschenkogel\" (653 m) s Anninherhausem a jubilejní stanoviště (ocelová konstrukce), \"Vierjochkogel\" (651 m) s \"Vysílačem Anninger\", Telekomu Rakouska (postaven 1956) a ještě \"Buchkogel\" (639 m). Na jihovýchodním svahu, směrem na Gumpoldskirchen je Dreidärrischenhöhle.\n\nSeverně od čtyř vrcholů je \"Malý Anninger\" (494 m) s Chrámem husarů.\n\nJižně od Anningeru je možné ke skupině hor připočítat i \"Pfaffstättner Kogel\" (541 m). Místními je také nazýván \"Tschapperl-Anninger\". Na vrcholu stojí obhospodařovaná chata Rudolf-Proksch-Hütte postavená roku 1930 Rakouským alpským spolkem (ÖAV), jejíž součástí je \"\"Klesheimwarte\"\" pojmenovaná po básníkovi Antonu von Klesheim. Na jižním svahu je ještě ke zhlédnutí \"Einödhöhlen\".\n\nOd Anningerschutzhausu vedla dříve přírodní sáňkařská dráha do Mödlingu. Dnes je tu příjezdová silnice. Která je neveřejně sjízdná a používaná jako sáňkářská dráha. Dalším je strážní dům \"Krauste Linda\". Zdrojem příjmu v oblasti byla těžba pryskyřice.\n\nDo roku 1997 se tu nacházela přírodní památka \"Breite Föhre\" (Široká borovice). Výzkumem se zjistilo stáří stromu až do roku 1550. Mnoho pověstí a anekdot se váže k tomuto stromu. Inspiroval i proslulé umělce jako Ludwig van Beethoven nebo Arnold Schönberg. Dne 14. ledna 1997 se musel být od roku 1988 odumírající strom z bezpečnostních důvodů odstraněn. Zbytek stromu je dnes uložen v dolnorakouském zemském muzeu v St. Pölten.\n\nRoku 1898 bylo ministerstvem železnic vydáno povolení inženýru Heinrichu Fröhlichovi z Vídně k provedení technických přípravných prací \"pro elektrickou úzkorozchodnou dráhu z Mödlingu přes Richardshof na Anninger\". Na konci roku 1910 došla varovná zpráva od \"horské dráhy\", v prosinci 1925 obeslal \"Spolek přátel přírody v Mödlingu od 1877\" shromáždění, na kterém ze soukromé strany provozovaný projekt \"visuté lanovky na Anninger\", přednesl a diskutoval. - Odmítnutí zástupců z přátel přírody - bylo poukazováno, jakož i okolnosti, že městys Gumpoldskirchen, se na radnici měl dráhou zabývat, finanční účast odmítá, mohl by projekt (pro které \"Spolkové ministerstvo pro obchod a dopravu\") na začátku roku 1926 jakož i 1927 \"povolení k vykonání technických přípravných prací\" uděleno.\n\n"}
{"id": "512887", "url": "https://cs.wikipedia.org/wiki?curid=512887", "title": "Quartier de Picpus", "text": "Quartier de Picpus\n\nQuartier de Picpus (\"čtvrť Picpus\") je 46. administrativní čtvrť v Paříži, která je součástí 12. městského obvodu. Má rozlohu 186,3 ha a její hranice tvoří Bois de Vincennes na jihu a ulice \"Rue de Charenton\" na jihozápadě, \"Rue Chaligny\" na západě, \"Rue du Faubourg Saint-Antoine\" na severu a \"Rue de Picpus\" a \"Boulevard de Picpus\" na východě.\n\nZ administrativního hlediska je Bois de Vincennes rozdělen mezi čtvrť Bel-Air (severní část) a čtvrť Picpus (jižní část), ovšem jeho 995 hektarů se nezapočítává do rozlohy obou čtvrtí. Park byl k 12. obvodu připojen v roce 1929.\n\nČtvrť Picpus a sousední čtvrť Bel-Air byly původně součástí sousedního města Saint-Mandé. Po výstavbě hradeb kolem Paříže dokončené v roce 1844 se ocitly uvnitř opevnění. V roce 1860 byly připojeny k Paříži jako její součásti, neboť hradby se staly oficiální hranicí města.\n\nJméno čtvrti bylo odvozeno od pomístního jména \"Piquepusse\".\n\n"}
{"id": "512892", "url": "https://cs.wikipedia.org/wiki?curid=512892", "title": "Nestor kea", "text": "Nestor kea\n\nNestor kea (\"Nestor notabilis\") je velký papoušek obývající lesnaté horské oblasti Jižního ostrova Nového Zélandu.\n\nDorůstá průměrně 48 cm a jeho hmotnost se pohybuje kolem 1 kg. Je téměř celý olivově zelený s velkým, úzkým, zakřiveným, hnědo-šedým zobákem.\n\nJe všežravý, požírá zejména kořeny, zelené části rostlin, bobule, nektar, hmyz, malé ptáky a savce a mršiny. Občas napadá i mladé nebo nemocné ovce.\n\nHnízdí zejména pod zemí – pod kořeny stromů nebo ve skalních trhlinách. K hnízdu jako takovému přitom vede 1–6 m dlouhá chodba, na jejímž konci se nachází velká hnízdní komora vystlaná lišejníky, mechem, kapradinami a měkkým dřevem. Samice začínají hnízdit již během ledna a celé hnízdní období končí v červenci. V jedné snůšce přitom bývají 2–4 bílá vejce, na kterých sedí po dobu asi 21 dnů.\n\nNestor kea je známý také pro svou inteligenci a zvídavost, často zaletuje i do těsné blízkosti lidských obydlí nebo na parkoviště, kde pátrá po zbytcích potravy.\n\nPapoušek nestor kea byl dříve ve velkém loven a i dnes je nepřítelem a tudíž i terčem farmářů, protože se někdy stane, že zabije ovci. Většinou ovce neumře bezprostředně po útoku, protože cílem papoušků není ovci zabít – vyžírají nejčastěji tuk v okolí ledvin a ovce umírají na následky infekce. Dodnes se občas objeví informace, že jde o pověru hloupých farmářů, ale to není pravda. Na Novém Zélandu probíhá seriózní výzkum, jehož snahou je zabránit tomuto zlozvyku, protože pták je jinak velmi oblíbený.\n\nTo však není jediný problém. Nestoři žijí v horských oblastech Nového Zélandu, kde je na některých starých domech stále olověná krytina. Zvědaví papoušci často kousky olova odtrhávají a polykají, což má pro ně fatální následky. Především ale snižují zásadním způsobem úspěšnost hnízdění introdukovaní savci, zejména lasicovité šelmy. I proto ho IUCN řadí mezi ohrožené druhy.\n\nV Evropě je tento druh chován v necelých sedmi desítkách zoo. V rámci Česka se v září 2019 jednalo o tato zařízení:\n\n\nV roce 2016 byl dovezen pár ze zoo Pairi Daiza v Belgii. Ke konci roku 2018 byl stále chován jeden pár. V roce 2019 byl získán druhý pár.\n\nOd září 2019 je tento druh k vidění v Rákosově pavilonu v dolní části zoo, a to v rámci expozice představující Nový Zéland.\n\n\"Ptáci : obrazová encyklopedie ptáků celého světa.\" V Praze: Knižní klub, 2008. 512 s. ISBN 978-80-242-2235-6.\n\n\"Ptačí inteligence bez hranic.\" Dokument. Německo, 2013. 52 min. [Vysíláno: Prima Zoom 17. 8. 2016 v 18.55 hod., 20. 8. 2016 v 10.15 hod.]\n\n"}
{"id": "512904", "url": "https://cs.wikipedia.org/wiki?curid=512904", "title": "Šímovy Chalupy", "text": "Šímovy Chalupy\n\nŠímovy Chalupy (německy \"Simmaberg\") jsou horská osada spadající pod obec Malá Úpa nacházející se ve východních Krkonoších.\n\nŠímovy Chalupy jsou skupinou asi osmi horských chalup v luční enklávě nacházející se v prudkém jižním svahu Jelení hory. Leží nad údolím Jeleního potoka asi 4 kilometry jihovýchodně od nejvyšší hory Krkonoš Sněžky v nadmořské výšce přibližně od 1 010 do 1 060 metrů.\n\nHorní částí osady prochází neveřejná zpevněná lesní cesta, která vychází ze Spáleného Mlýna, vede do nejzazší části Lvího dolu, kde se stáčí zpět a stoupá úbočím Jelení hory k Šímovým Chalupám a pokračuje kolem sousední osady Niklův vrch do Horní Malé Úpy. Méně kvalitní cesta přichází do střední části osady od východu z údolí Malé Úpy. Do spodní části Šímových Chalup vede pouze pěšina od Jeleního potoka.\n\nV roce 2004 byly Šímovy Chalupy zařazeny mezi vesnické památkové zóny.\n\n"}
{"id": "512906", "url": "https://cs.wikipedia.org/wiki?curid=512906", "title": "Mihály Vörösmarty", "text": "Mihály Vörösmarty\n\nMihály Vörösmarty (1. prosince 1800, Pusztanyék, dnes Kápolnásnyék – 19. listopadu 1855, Pešť, nyní Budapešť) byl maďarský romantický spisovatel, básník, dramatik a překladatel, společně s Jószefem Bajzou a Ferencem Toldym nejvýznamnější propagátor romantických tendencí v maďarské literatuře.\n\nPocházel ze zchudlé šlechtické rodiny. Maturoval roku 1817 v Pešti a do roku 1821 studoval práva na peštské univerzitě. Po smrti otce se dostal do finančních problémů a proto se živil jako vychovatel, zejména u aristokratické rodiny Perczelů, jejichž dceru Etelku beznadějně miloval, a která se stala první inspirátorkou jeho milostné poezie. Později působil jako právní aspirant, redaktor a nakonec jako samostatný spisovatel. Spolupracoval s Kisfaludyho almanachem \"Aurora\". Od roku 1830 byl členem Uherské akademie věd, pro kterou sestavil stanovy a redigoval její jazykovědné edice. Patřil k zakládajícím členům \"Kisfaludyho společnosti\" (\"Kisfaludy Társaság\"), což byla literární společnost v Pešti založená roku 1836 a pojmenovaná po dramatikovi Károlym Kisfaludym, která patřila k nejvýznamnějším literárním institucím v Uhrách. Společně s Bajzou a Toldym redigoval do roku 1843 časopis \"Athenaeum\", kde uveřejnil celou řadu divadelních kritik a roku 1837 první systematickou teorii maďarského dramatu \"Dramaturgiai töredékek\" (\"Dramaturgické zlomky\"). Postupně se stal jednou z nejuznávanějších autorit soudobého maďarského kulturního života. Roku 1843 se oženil s Laurou Csajághy (1825–1882), která byla jeho múzou. Byl stoupencem Lajose Kossutha a proto se po porážce maďarské revoluce roku 1849 musel skrývat a postihla ho tvůrčí a duchovní krize. Zemřel duševně i tělesně vyčerpán a jeho pohřeb v Pešti se stal mohutnou politickou demonstrací za svobodu maďarského národa.\n\nVörösmarty byl nejvýznamnější básník a společně s Károlym Kisfaludym také nevýznamnější dramatik maďarského romantismu. Vyšel z klasicismu, ale i tato díla byla prodchnuta duchem romantismu. Psal monumentální historickou i drobnou epiku s vlasteneckým posláním, reflexivní i osobní lyriku a romantická dramata. Jeho dílo je prodchnuto ideou sociální spravedlnosti, národní svéprávnosti a filosofickým hledáním smyslu života. Jeho báseň \"Szózat\" (1836, \"Výzva\") se stala textem neoficiální (tzv. druhé) maďarské hymny. Jako dramatik byl ovlivněn Williamem Shakespearem a Victorem Hugem. Do maďarštiny přeložil Shakespearovy tragédie \"Julius Caesar\" (1839) a \"Král Lear\" (1854). Překlad \"Romea a Julie\" se mu nepodařilo dokončit. Prózu psal jen zřídka, vydával ji časopisecky a v jeho díle je považována za méně významnou.\n\n"}
{"id": "512907", "url": "https://cs.wikipedia.org/wiki?curid=512907", "title": "Kakadu arový", "text": "Kakadu arový\n\nKakadu arový, též kakadu palmový (\"Probosciger aterrimus\") je velký papoušek z čeledi kakaduovitých. Je také jediným představitelem podčeledi Microglossinae a monotypického rodu \"Probosciger\".\n\nKakadu arový dorůstá 55-60 cm a jeho hmotnost se pohybuje kolem 850 g. Je celý černý nebo šedý s neopeřenými červenými tvářemi, jejichž zbarvení se v případě rozrušení mění na černé. Jeho dalším výrazným znakem je roztažitelná chocholka na hlavě a velmi silný zobák, který patří k největším mezi papoušky a který mu umožňuje rozlouskávat i tvrdé skořápky ořechů a některých semen, které jsou jinak ostatním ptákům nepřístupné.\n\nObývá tropické deštné lesy na Nové Guiney a v severním Queenslandu v Austrálii. V současné době je stále relativně hojný na poloostrově Cape York, ale i zde je již výrazně ohrožován ztrátou svého přirozeného biotopu, na Nové Guiney je navíc loven. K snížení jeho populací napomáhá i celosvětový dovoz do zajetí, kde je populární díky svému neobvyklému vzhledu.\n\nKakadu arový se vyskytuje ve čtyřech poddruzích:\n\n\nKakadu arový ročně klade jen jedno vejce a má zároveň i jednu z nejnižších mír úspěšnosti vyhnízdění mezi papoušky. Na druhou stranu se však může dožít vysokého věku, zatím nejstarší prokázaný věk byl zjištěn u jedince z londýnské zoo v roce 2000 a činil celých 56 let. Hnízdí ve stromových dutinách, kterou mláďata opouští až po třech měsících života. Rodiče se o mládě starají nejdéle ze všech papoušků, a to po dobu až čtyř měsíců.\n\nTento druh je chován ve 29 evropských zoo. Je chován i v pěti českých zoologických zahradách:\n\n\nDříve byl chován taky v Zoo Liberec.\n\nPočátek chovu v Zoo Praha se datuje do roku 1995, toho do dnešní doby kontinuálního pak v roce 2008. Tehdy první jedince získala zahrada díky zabavení těchto zvířat pašerákům. V roce 2013 se chovatelé snažili mládě narozené 1. října u nezkušených rodičů alespoň uměle odchovat. Odchov se sice úspěšně podařil. Neočekávaně ale na následky vrozené vady ledvin v lednu 2014 uhynulo. V roce 2014 se narodila další dvě mláďata – 19. června (samec) a 21. října 2014 (samice). Ta se podařilo úspěšně odchovat, přičemž se jednalo o jediné úspěšné odchovy tohoto druhu v evropských zoo za předchozí tři roky.\n\nV roce 2017 se podařilo odchovat samičku, která se vylíhla 20. dubna po 29 dnech inkubace. Úspěch je o to větší, že se jedná o první přirozený odchov v rámci Unie českých a slovenských zoo a zároveň jediné v Evropě odchované mládě za rok 2017.\n\nNa konci roku 2017 byli chováni čtyři samci a pět samic, tedy devět jedinců, což je stejný počet jako ve všech zbylých čtyřech českých zoo chovajících tento druh.\n\nV průběhu roku 2018 bylo odchováno jedno mládě (samice). Ke konci roku 2018 tak bylo chováno deset jedinců (čtyři samci a šest samic). V srpnu 2019 se vylíhlo další mládě.\n\nKakadu palmoví žijí v pražské zoo v zázemí, ale jedinci odchovaní v Zoo Praha jsou od září 2019 vystaveni v jedné z průchozích expozic Rákosova pavilonu pro exotické ptáky.\n\n"}
{"id": "512910", "url": "https://cs.wikipedia.org/wiki?curid=512910", "title": "Kfar Tavor", "text": "Kfar Tavor\n\nKfar Tavor ( כְּפַר תַּבוֹר, doslova \"Vesnice Tábor\" , Kfar Tavor, v oficiálním přepisu do angličtiny Kefar Tavor) je místní rada (malé město) v Izraeli, v Severním distriktu.\n\nLeží v nadmořské výšce 120 metrů na odlesněné planině v Dolní Galileji. Jižně od obce protéká vodní tok Nachal Tavor. Do něj podél západní strany města přitéká vádí Nachal ha-Šiv'a (a jeho přítok Nachal Kešet), podél východní strany je to Nachal Kama. Na západ od města se zvedá hora Tabor a okraj pohoří Harej Nacrat (\"Nazaretské hory\").\n\nMěsto se nachází cca 90 kilometrů severovýchodně od centra Tel Avivu a cca 40 kilometrů jihovýchodně od centra Haify, v hustě osídleném a zemědělsky intenzivně využívaném pásu, přičemž osídlení v tomto regionu je převážně židovské. Vlastní Kfar Tavor obývají židé, stejně jako region východně a severně odtud. Západním směrem začíná oblast s větší demografickou přítomností Arabů v prostoru aglomerace města Nazaret. Severovýchodně od Kfar Tavor se nachází město Kafr Kama, kterou obývají izraelští Čerkesové. Kfar Tavor je na dopravní síť napojen pomocí dálnice číslo 65, ze které zde odbočuje lokální silnice 765 směrem do Kafr Kama.\n\nKfar Tavor byl založen v roce 1901. K slavnostnímu založení došlo 25. října 1901. Vznik osady byl iniciativou Jewish Colonization Association, která byla pokračováním v aktivitách barona Edmonda Jamese de Rothschilda.\n\nPrvní osadníci (20 rodin) se usadili v opuštěných domech zdejší arabské osady \"Mescha\" (מסחה) a tento název byl zpočátku používán i pro pojmenování nové židovské osady. Nynější jméno obce inspirované nedalekou horou Tabor navrhl sionistický politik Menachem Usiškin. Ke změně jména došlo v roce 1903. Šlo o zemědělskou, soukromě hospodařící osadu typu mošava.\n\nBrzy po založení osady zde došlo k výstavbě nových domů: dvou řad zemědělských usedlostí obklopených obrannou zdí. V počáteční fází kolonie čelila malarické chřipce a opakovaným útokům okolích Arabů. Proto zde došlo k založení polovojenské židovské organizace Ha-Šomer. Ta zde vznikla 12. dubna 1909. V den jejího vzniku přitom arabští Beduíni napadli nedalekou židovskou vesnici Ilanija a zabili v ní 2 obyvatele. Vzniku Ha-Šomeru předcházelo v roce 1908 vyslání strážní služby z organizace Bar Giora na ochranu vesnice Kfar Tavor.\n\nVe vesnici působil sionistický aktivista Josef Vitkin, který zde roku 1905 napsal deklaraci, ve které vyzval k zahájení nové přistěhovalecké vlny, která se pak realizovala v podobě druhé aliji. Vitkin ve vesnici pracoval jako učitel. V obci se roku 1918 narodil Jigal Alon, pozdější významný izraelský politik.\n\nBěhem první arabsko-izraelské války v červnu 1948 se v okolí Kfar Tavor odehrávaly střety mezi izraelskou armádou a arabskými silami Fauzího al-Kaukdžího, které přerušily silniční spojení mezi vesnicemi Kfar Tavor a Ilanija. V červenci během Operace Dekel byly arabské síly v této oblasti poraženy.\n\nV roce 1949 byl Kfar Tavor povýšen na místní radu (malé město). Téhož roku měla obec 250 obyvatel a rozlohu katastrálního území 14 395 dunamů (14,395 kilometrů čtverečních).\n\nRoku 1959 se obec napojila na síť veřejného vodovodu společnosti Mekorot. Do té doby se využívalo lokálních zdrojů pitné vody. Roku 1906 zde osadníci instalovali první pumpu, která přiváděla vodu z místního prameniště.\n\nV Kfar Tavor jsou v provozu dvě synagogy (z nichž jedna pochází z roku 1923), plavecký bazén, veřejná knihovna, společenské centrum, čtyři mateřské školy a základní škola. Historii vesnice připomíná místní muzeum, které se zaměřuje na zemědělské průkopníky z první aliji.\n\nRoku 1996 byla v Kfar Tavor otevřena nová základní škola s 300 žáky. Původní objekt školy je od té doby využíván pro kulturní účely. V současnosti se již jen cca 8 % obyvatel zabývá zemědělstvím, ostatní pracují v sektoru služeb, podnikání nebo turistickém průmyslu.\n\nPodle údajů z roku 2005 tvořili Židé 98,7 % populace Kfar Tavor a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 100,0 %. Ve městě žijí sekulární i nábožensky založení Židé, byť komunita religiózních není příliš početná. Jde o menší sídlo spíše vesnického typu s mírným populačním růstem. V roce 2020 se podle územního plánu očekává, že počet obyvatel obce dosáhne 5000. K 31. prosinci 2014 zde žilo 3594 lidí, během roku 2014 populace stoupla o 5,7 %.\n\n"}
{"id": "512917", "url": "https://cs.wikipedia.org/wiki?curid=512917", "title": "Kakadu naholící", "text": "Kakadu naholící\n\nKakadu naholící (\"Cacatua sanguinea\") je bílý kakadu rozšířený na velkém území Austrálie a na jihu Nové Guiney.\n\nDorůstá 36–39 cm. Jedná se o typicky společenský ptačí druh, který může tvořit i několika tisícová hejna, často společně s kakaduem růžovým. Potravu vyhledává zejména na zemi. Požírá různá semena, včetně těch obilných. V mnohých oblastech je však považován za škůdce také díky jeho zvyku okusovat kůru mladých stromů.\n\n"}
{"id": "512919", "url": "https://cs.wikipedia.org/wiki?curid=512919", "title": "Infekční burzitida drůbeže", "text": "Infekční burzitida drůbeže\n\nInfekční burzitida (IBD) je hospodářsky velmi závažné virové onemocnění kura domácího. Virus IBD primárně postihuje Fabriciovu burzu a poškozuje lymfatické buňky (B-lymfocyty) odpovědné za vznik humorální imunity. U mladých kuřat dochází k přímým ztrátám úhynem, rekonvalescentní nebo subklinicky infikovaná kuřata se opožďují v růstu, mají nižší hmotnostní přírůstky, sníženou odolnost vůči oportunním infekcím a nedostatečně reagují na vakcinaci proti jiným chorobám. Onemocnění je rozšířeno celosvětově.\nPrvní výskyt byl zjištěn v oblasti Gumboro ve státě Delaware v USA v roce 1957. Proto se onemocnění také často označuje jako „nemoc Gumboro\". Podle zákona o veterinární péči č. 166/1999 Sb. je IBD považována za nebezpečnou nákazu.\n\nPůvodcem onemocnění je virus z rodu \"Avibirnavirus\" a čeledě Birnaviridae. Je to neobalený virus o průměrné velikosti 58-60 nm, s ikozaedrální symetrií kapsidy, tvořené 32kapsomerami. Gradient hustoty virových partikulí v CsCl je 1,31-1,34 g/ml, přičemž nižší hustota odpovídá nekompletním partikulím. Genom viru infekční burzitidy (IBDV) se skládá ze dvou segmentů dvouvláknové RNA. Segmentace RNA je prokazatelná elektroforeticky v polyakrylamidovém gelu (SDS-PAGE). Oba segmenty migrují stejně, ale jsou rozdíly v migraci segmentů virů odlišných sérotypů, čehož se využívá při jejich diferenciaci. Virus obsahuje 4-7 proteinů; za hlavní se považují strukturální proteiny kapsidy označované jako VP2 a VP3. Antigenní determinanty (epitopy) pro sérotypovou specifitu jsou lokalizovány na proteinu VP2. Protein VP1 pravděpodobně představuje RNA polymerázu a VP4 virovou proteázu.\n\nIBDV nemá hemaglutinační vlastnosti; pomnožuje se v cytoplasmě infikovaných buněk. Vyznačuje se vysokou odolností k podmínkám vnějšího prostředí, což umožňuje jeho dlouhodobé přežívání v chovném prostředí navzdory mechanické očistě i používání dezinfekčních prostředků. Virus je inaktivován jodovými preparáty, 0,5% roztokem chloraminu za 10 minut, 1% roztoky formalinu, kresolu a fenolu a 0,2% kyselinou peroctovou.\n\nVirus IBD se pomnožuje v kuřatech, kuřecích embryích a buněčných kulturách, např. kuřecí embryonální buňky z Fabriciovy burzy, ledvin a fibroblasty.\n\nV terénu se vyskytují dva sérotypy viru IBD. Jejich identifikace se provádí křížovými neutralizačními testy a křížovými čelenžními testy. Virusy sérotypu 1 jsou patogenní jen pro kura domácího, virusy sérotypu 2 se vyskytují u krůt i kura domácího a jsou apatogenní. Snyder et al. (1988) prokázali u virů IBD sérotypu 1 antigenní shift. \n\nPatogenita izolátů IBDV se pohybuje od přirozeně apatogenních až po silně virulentní, které jsou schopny vyvolávat vysokou mortalitu kuřat s těžkým poškozením lymfatické tkáně. V posledních letech se začaly v terénu vyskytovat tzv. variantní kmeny IBDV, které se liší nejen virulencí i antigenně od izolátů klasického viru sérotypu l. Očkovací kmeny virů používané ve vakcinách se také liší virulencí. Vakcíny obsahující v různém stupni oslabené (atenuované) klasické kmeny viru typu 1 nechrání před infekcí variantami kmeny viru. Očkování sérotypem 2 nechrání před infekcí sérotypem 1.\n\nPřirozené infekce virem IBD sérotypu 1 způsobují klinicky zjevné onemocnění IBD pouze u mladých kuřat (bez rozdílu plemen a užitkového typu). U dospívajících a dospělých slepic a kohoutů probíhá infekce subklinicky. Kur domácí, krůty, pštrosi a kachny pižmové jsou považováni za asymptomní nosiče viru IBD sérotypu 2. Protilátky proti IBDV byly prokázány také u perliček, bažantů, pštrosů, divokých kachen, husí, rybáků, papuchulků, vran a tučňáků. Předpokládá se, že divocí ptáci mohou sloužit jako rezervoár nebo vektor infekce. Z laboratorních zvířat jsou k infekci vnímavé pouze sající myši; králíci, morčata a křečci jsou refrakterní.\n\nVirus IBD je velmi nakažlivý a v hejnu vnímavé drůbeže se rychle šíří. V přirozených podmínkách se drůbež nakazí přes dutinu ústní (orálně), dutinu nosní (nazálně) či spojivku oční (konjunktiválně). Přenos se uskutečňuje horizontálně přímým kontaktem s nemocnou drůbeží nebo nepřímo stykem s kontaminovaným prostředím či předměty. Jako vektor se pravděpodobně uplatňují i členovci (obilní brouci, komáři) a potkani. Kontaminované prostředí (haly, krmivo, voda, trus) zůstává infekční nejméně 55-122 dní i po vyskladnění infikované drůbeže. Zatím neexistují důkazy o vertikálním přenosu infekce. Nelze ale vyloučit možnost kontaminace vaječné skořápky násadových vajec a tím i sekundární infekci vaječného obsahu, či zavlečení infekce do líhní kontaminovanými předměty nebo i personálem. \n\nCílovými buňkami viru IBD jsou zejména nezralé prekurzorové buňky B-lymfocytů převážně ve Fabriciově burze (FB) a v menší míře také ve slezině, brzlíku a cekálních tonzilách, kde se virus pomnožuje a vyvolává zánětlivé změny. V důsledku masivní destrukce lymfatických uzlíků (folikulů) ve FB se snižuje množství zralých (imunokompetentních) B-lymfocytů a tím i produkce humorálních protilátek, takže dochází ke snížení imunity (imunosupresi). Buňkami zprostředkovaná imunita zůstává relativně nepoškozena. \n\nSnížení obranyschopnosti je největší u kuřat infikovaných do 3. týdne věku; se stoupajícím věkem při infekci se negativní vliv viru IBD snižuje. Čím je virus virulentnější, tím je stupeň imunosuprese vyšší. Kuřata s pasivní imunitou získanou od imunních nosnic jsou chráněna v prvních 2-3 týdnech života. Někdy ani přítomnost pasivních protilátek nezabrání silně virulentnímu terénnímu viru v poškození FB a následnému snížení imunity.\n\nU infikovaných i rekonvalescentních kuřat byla prokázána jak zvýšená vnímavost k infekcím, tak i snížená protilátková odpověď na vakcinaci proti mnoha různým chorobám. V infikovaných chovech bývá pozorován těžší průběh kokcidiózy a nižší účinnost antikokcidik.\n\nOnemocnění se může vyskytnout u kuřat masného i nosného typu v období mezi 3. až 15. týdnem věku; nejčastěji bývají postižena kuřata ve věku 3-6 týdnů, tj. v období po vymizení pasivních mateřských protilátek a v období vrcholící aktivity Fabriciovy burzy. U drůbeže imunní nebo starší je průběh subklinický.\n\nInkubační doba u vnímavých kuřat činí 2-3 dny.\n\nJako typický průběh v neimunních hejnech kuřat se udává náhlý vznik nemoci a k úhynům dochází již za 1-2 dny po výskytu klinických příznaků. Mortalita prudce vrcholí a opět rychle klesá. Onemocnění trvá krátce (5-8 dnů). V současné době, kdy většina rozmnožovacích chovů (RCH) kura je vakcinována a kuřata mají pasivní protilátky, není průběh nemoci tak typický. Nemocnost kuřat je různá - podle stavu jejich imunity, věku při infekci a hygienických podmínek chovu. Může dosahovat i 80-100 %. Obdobně je ovlivňována mortalita - pohybuje se od 1-30 %. Nemoc se šíří mezi halami relativně pomalu. V zamořených objektech se často vrací i po kompletním vyskladnění hejna a dezinfekci hal. Rekurentní (návratné) infekce mají obvykle lehčí průběh. \n\nPrvním příznakem u nemocných kuřat bývá bělavý, hlenovitý nebo vodnatý průjem, který zhoršuje kvalitu podestýlky. Peří je neupravené, načepýřené a znečištěné výkaly kolem kloaky. Kuřata si často sama nebo navzájem oklovávají kloaku, která může být v různém stupni zalepená výkaly. Shlukují se pod tepelnými zdroji, jsou netečná, ospalá, posedávají se svěšenou hlavou a zavřenými očními víčky, případně kulhají nebo leží na boku a nerada se pohybují. Nepřijímají vodu ani krmivo a hynou vyčerpáním. Krátce před úhynem lze zjistit třes těla a subnormální tělesnou teplotu. Potíže s vyprazdňováním kloaky i kulhání bývají způsobeny zánětlivě zvětšenou Fabriciovou burzou, která tlačí na ledviny, střevo i nervový plexus sacralis.\n\nU kuřat mladších 2-3 týdnů probíhá někdy infekce v subklinické formě. Lymfatická tkáň je sice postižena, ale jediným pozorovatelným znakem infekce je silně zmenšená Fabriciova burza u uhynulých kuřat. Tato forma onemocnění je velmi závažná, protože způsobuje silnou imunosupresi a chybí signální klinické příznaky.\n\nNález na FB je charakterizován akutním zánětem, jehož dynamika má typický (patognomický) průběh. Krátce po infekci se burza zvětšuje a její původní šedobílá barva se mění na krémově žlutou až žlutohnědou. Burza je překrvená, oteklá, s podélným žíháním na povrchu. Vzniká zánět a edém. Na sliznici a někdy i na seróze burzy se nalézají krváceniny různé velikosti i rozsahu. Dutina FB je vyplněna hlenovitým, případně krvavým a později až sýrovitým výpotkem (exsudátem). Za 3-4 dny po infekci zvětšení FB vrcholí a začíná se zmenšovat (atrofovat). Otok mizí, burza šedne a nabývá tuhé konzistence. Objevují se nekrotická ložiska a ojediněle přetrvávající krváceniny. Za 8-10 dní po infekci se velikost FB zmenší až na 1/3 své původní velikosti i hmotnosti. Atrofie burzy je obvykle trvalá. Dynamika změn je stejná i při subklinických infekcích. Silně virulentní kmeny IBDV způsobují pouze atrofii Fabriciovy burzy.\n\nZměny na ostatních orgánech jsou druhotné a jejich výskyt není pravidelný - dehydratace, krváceniny různého rozsahu i stupně v podkoží, kosterní svalovině běháků, prsou a křídel, na serózách a sliznicích v místě přechodu svalnatého a žláznatého žaludku, perikardu a cekálních tonzilách. Ledviny mohou být zvětšené, s močovody naplněnými uráty. Slezina je někdy zvětšená, jindy naopak atrofovaná. Játra mohou být zvětšená, někdy i s ložiskovými nekrózami. Byl pozorován i zrnitý vzhled pankreatu a nedokrevnost kostní dřeně.\n\nMikroskopický nález ve FB odpovídá stupni postižení kuřat i pitevnímu nálezu. \n\nVirusy obou sérotypů vlastní skupinově specifický antigen, který je prokazatelný imunofluorescencí, imunodifuzí a ELISA testy. Sérotypově specifické antigeny indukují již za 3-4 dny po infekci tvorbu neutralizačních protilátek, které přetrvávají celoživotně. Precipitační protilátky vznikají stejně rychle, ale zanikají dříve. Imunní nosnice předávají přes vejce protilátky na potomstvo, které je tak chráněno před časnou infekcí a imunosupresí. Pasivní chráněnost kuřat však může být prolomena variantními anebo virulentnějšími kmeny viru. Poločas rozpadu mateřských protilátek je 3-5 dní.\n\nDiagnóza akutně probíhajícího onemocnění kuřat se stanovuje na základě náhlého vzniku nemoci v určité věkové skupině kuřat, vysoké morbidity a krátkodobé mortality charakterizované jednovrcholovou křivkou a rychlým uzdravením hejna během 5-7 dnů. Diagnózu lze podpořit pitevním vyšetřením Fabriciovy burzy, průkazem virového antigenu v burze, izolací viru nebo u rekonvalescentů sérologicky. Subklinické infekce se prokazují sérologicky nebo mikroskopickým vyšetřením Fabriciovy burzy.\n\nDiferenciální diagnostika. Onemocnění infekční burzitidou se diagnostikuje na základě typických změn Fabriciovy burzy v průběhu akutního stadia. Atrofie burzy, ke které dochází po klinickém onemocnění nebo při subklinickém průběhu IBD, může být přítomna i u jiných onemocnění, jako jsou např. Markova nemoc, mykotoxikózy, infekční anémie kuřat nebo reovirové infekce. Mikroskopický nález v burze se však liší od změn při IBD.\nVzhledem k tomu že virus IBD snižuje imunitu hostitele, je infekce považována za predispoziční faktor pro jiná onemocnění, jako jsou gangrenózní dermatitida, inkluzní hepatitida kuřat a respirační nemoci. Spoluúčast IBDV na vzniku těchto nemocí je zpravidla diagnostikována až retrospektivně zjištěním změn na Fabriciově burze nebo sérologicky.\n\nTerapie IBD není známa. Vzhledem k vysoké odolnosti viru ve vnějším prostředí je prevence obtížná. Je nutné zabránit styku s infikovanou drůbeží i kontaminovaným prostředím. Nezbytností je striktní dodržování preventivních opatření k zabránění šíření nákaz. K dezinfekci jsou doporučovány 5% roztok formaldehydu, chloramin nebo jódové preparáty.\nZákladem kontroly výskytu nemoci je specifická imunoprofylaxe. Používají se živé oslabené vakcíny o různém stupni virulence vakcinačního kmene viru a inaktivované olejové vakcíny. Kuřata se vakcinují po vymizení mateřských protilátek a revakcinují se před dosažením pohlavní dospělosti. Univerzální vakcinační program nelze stanovit - měl by vycházet z konkrétních podmínek odchovu, zoohygieny, stavu aktivní imunity rodičovského hejna a hladiny mateřských protilátek u kuřat. Hlavním problémem při aktivní imunizaci kuřat s pasivními protilátkami je stanovení doby vakcinace. Ta závisí na výši mateřských protilátek, způsobu vakcinace a virulence vakcinačního viru. Nejvhodnějším řešením je monitorování humorální imunity v rodičovských chovech i jejich potomstva.\n"}
{"id": "512921", "url": "https://cs.wikipedia.org/wiki?curid=512921", "title": "31 (číslo)", "text": "31 (číslo)\n\nTřicet jedna () je přirozené číslo. Následuje po číslu třicet a předchází číslu třicet dva. Řadová číslovka je \"třicátý první\" nebo \"jednatřicátý\". Římskými číslicemi se zapisuje XXXI.\n\nTřicet jedna je\n\n\n\n"}
{"id": "512927", "url": "https://cs.wikipedia.org/wiki?curid=512927", "title": "Amazoňan modročelý", "text": "Amazoňan modročelý\n\nAmazoňan modročelý (\"Amazona aestiva\") je známý jihoamerický papoušek. Jedná se o obyvatele lesů, savan a palmových hájů východní a severní Bolívie, východní Brazílie, Paraguaye a severní Argentiny.\n\nAmazoňan modročelý je 38 cm velký, převážně zelený papoušek. Má tmavý zobák, modrá pera na čele (díky kterým získal i svůj český název) a žluté zbarvení na tvářích a temeni. Poměr modrého a žlutého zbarvení je však mezi jednotlivými ptáky značně variabilní. Mezi pohlavími není vyvinut žádný patrný sexuální dimorfismus, mladí ptáci jsou pak v porovnání s dospělci jednotvárnějšího zbarvení a mají tmavé duhovky. Mají sklon k tloustnutí.\n\nTvoří trvalé páry a hnízdí v dutinách stromů, kam klade 3-5 bílých, oválných, asi 38x30 mm velkých vajec, na kterých sedí samotná samice po dobu 27 dnů. Mláďata hnízdo opouští po 60 dnech. Létat umějí, ale jsou to stromoví ptáci-radši šplhají.\n\nJe velmi populární v zajetí, a to zejména díky své schopnosti napodobovat lidské zvuky (tzv. mluvit). Ta je však značně odlišná mezi jednotlivými jedinci. V zajetí se krmí směsí pro velké papoušky, která by měla být pestrá a neměla by obsahovat velké množství tučných semínek, jako jsou slunečnicová semínka. Také musejí denně dostávat čerstvé ovoce a zeleninu, avokádo je však pro ně toxické.\n"}
{"id": "512931", "url": "https://cs.wikipedia.org/wiki?curid=512931", "title": "Mezinárodní cestovní ruch", "text": "Mezinárodní cestovní ruch\n\n__BEZOBSAHU__\nMezinárodní cestovní ruch (též zahraniční cestovní ruch; angl. \"international travel/tourism\") je součet příjezdového cestovního ruchu všech zemí světa. Zahrnuje tedy přeshraniční cestování návštěvníků mezi všemi zeměmi světa. Ve statistikách mezinárodního cestovního ruchu je však vždy uváděn počet turistů, neboť Světová organizace cestovního ruchu OSN (UNWTO) zpracovává podklady pouze o přenocujících návštěvnících. Podle jejích údajů cestovalo v roce 2008 přes hranice 922 milionů turistů.\n\n\n\n"}
{"id": "512933", "url": "https://cs.wikipedia.org/wiki?curid=512933", "title": "Carpoforo Tencalla", "text": "Carpoforo Tencalla\n\nCarpoforo Tencalla, také \"Tencala\" (10. září 1623 v Bissone, nyní Švýcarsko – 9. března 1685 tamtéž) byl italsko-švýcarský malíř. Mezi jeho nejznámější práce v Českých zemích patří výmalba přízemí. Trojského zámku. Příbuzný Giovanni Pietro Tencally, autora barokní přestavby zámku v Kroměříži.\n\nSyn architekta Giovanniho Giacoma Tencally dostal základy malířství a historik umění Joachim von Sandrart (1606-1688), jehož osobně znal, ho vzal na přípravné vzdělání do Milána, Bergama a Verony. Z té doby jsou zachovány nástropní malby paláce Marchese Terzi v Bergamu, další malba v kapli Santa Maria Maggiore (Bergamo) a oltářní obraz v kapli Santa Maria dele Grazie v katedrále v Luganu.\n\nRoku 1659 se Tencalla prostřednictvím Sandrarta dostal do Rakouska, maloval nástěnné fresky v presbytáři kláštera Lambach, zatím co Sandrart maloval stropní fresku.\n\nDne 5. února psal do Bissone dopis představenému kostela Madona di Santa Giacomo v Bergamu a sděloval příslib k převzetí tamní práce. V příloze zaslal návrh nástropní malby oltáře. Roku 1667 se zdržoval ve Vídni a maloval pokoj v Hofburgu, 1669 vedl malby v sakristii kláštera Heiligenkreuz. 1670 signoval nástropní malbu mytologického výjevu v galerijním sále zámku Trautenfels. Do 1673 byl dvorním malířem císařovny Eleonory, opět v Hofburgu. 1676 stihl nástropní malbu dominikánského kostela ve Vídni.\n\nRoku 1674 maloval ve službách biskupa Karla II. z Lichtenštejn-Kastelkornu strop velkého sálu rezidence v Olomouci, jakož i četné další malby, které však byly požárem roku 1750 a při následné přestavbě zámku zničeny. Další požár roku 1752 zničil i jeho poněkud pozdější malby v zámku v Kroměříži; dochovaly se jen jeho malby v kroměřížském rondelu zvaném Rotunda.\n\nDne 17. června 1682 Tencalla podepsal smlouvu na provedení freskové malby kostelního kůru a dvou postranních kaplí dómu svatého Štěpána v Pasově. 27. října 1684 dostal rozšířenou objednávku, ale ještě před dokončením kaplí zemřel. Rozdělanou práci dokončil jeho zeť Carlo Antonio Bussi.\n\n"}
{"id": "512934", "url": "https://cs.wikipedia.org/wiki?curid=512934", "title": "Amazónek černouchý", "text": "Amazónek černouchý\n\nAmazónek černouchý (\"Pionus menstruus\") je středně velký papoušek. Dorůstá 27 cm a je celý zelený s výjimkou modré hlavy s tmavou skvrnou po stranách a tmavého zobáku. Obývá zejména vlhké lesy v tropické a subtropické Jižní Americe a na jihu Střední Ameriky v rozmezí od Kostariky, Venezuely a Trinidadu po Bolívii a Brazílii. Je velmi hlučný, živí se různými plody a semeny a hnízdí v dutinách stromů, kam klade 3-5 bílých vajec, na jejichž inkubaci se podílí samotná samice.\n\nJe populární také v zajetí.\n"}
{"id": "512937", "url": "https://cs.wikipedia.org/wiki?curid=512937", "title": "Kfar Vradim", "text": "Kfar Vradim\n\nKfar Vradim ( כְּפַר וְרָדִים, doslova \"Růžová vesnice\", v oficiálním přepisu do angličtiny Kefar Weradim) je místní rada (malé město) v Izraeli, v Severním distriktu.\n\nLeží v nadmořské výšce 574 metrů v hornaté krajině Horní Galileji. Město se nachází jižně od města Ma'alot-Taršicha, cca 110 kilometrů severovýchodně od centra Tel Avivu a cca 32 kilometrů severovýchodně od centra Haify.\n\nJe položeno na jižních svazích vrchů Har Me'ona a Har Mejchal, jež ho oddělují od Ma'alot-Taršicha. Na západní straně se pozvolna svažuje zalesněný terén členěný několika sezónními toky. Jde o vádí Nachal Jechi'am a Nachal Maš'an. Na jižní straně pokračuje náhorní planina s nevýrazným pahorkem Har Eškar, která pak přechází do prostoru průmyslové zóny Tefen.\n\nKfar Vradim je situován v hustě osídleném pásu, přičemž osídlení v tomto regionu je smíšené. Vlastní Kfar Vradim obývají Židé, stejně jako sousední město Ma'alot-Taršicha, s nímž tvoří aglomeraci, které ale má i arabskou část populace. Na jižní a východní straně od města se rozkládá region s demografickou převahou Arabů a arabsky mluvících Drúzů.\n\nKfar Vradim je na dopravní síť napojen pomocí lokální silnice číslo 854. Jihovýchodně od města na ní leží velká průmyslová zóna Tefen.\n\nKfar Vradim byl založen v roce 1984. Šlo o soukromou iniciativu skupiny investorů okolo Stefa Wertheimera, který se také podílel na založení nedaleké průmyslové zóny Tefen. Mělo jít o komfortní rezidenční bydlení využívající blízkost průmyslové zóny. Výstavbu města prováděla společnost Kefar Weradim Development Company, ve které měla kromě Wetheimera podíl i skupina budoucích obyvatel. V roce 1993 byl Kfar Vradim povýšen na místní radu (malé město). V městě fungují školská zařízení pro cca 1000 žáků.\n\nBěhem druhé libanonské války v roce 2006 dopadlo na město 25 raket vypálených hnutím Hizballáh z Libanonu.\n\nPodle údajů z roku 2005 tvořili Židé 98,1 % populace Kfar Vradim a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 99,2 %.\n\nJde o menší sídlo městského typu se stagnující populací. K 31. prosinci 2017 zde žilo 5500 lidí. Územní plán zde počítá s výhledovou populací 12 000 lidí. V roce 2012 schválila plánovací komise Severního distriktu záměr výstavby více než 1800 bytových jednotek v Kfar Vradim, čímž by se populace města měla rozrůst v příštích 20 letech o více než 50 %. Environmentalistické organizace plánovanou expanzi zástavby kritizovaly. Vadilo jim zejména narušení souvislé volné krajiny a lesních ploch a také charakter navrhované zástavby, která má být rozptýlená s nízkou hustotou.\n\n"}
{"id": "512940", "url": "https://cs.wikipedia.org/wiki?curid=512940", "title": "Sparák šedý", "text": "Sparák šedý\n\nSparák šedý (\"Corythaixoides concolor\") je pták z čeledi turakovitých. Dorůstá 48 cm a je celý šedý s nápadně dlouhým ocasem a výraznou chocholkou. Obývá savany, suché řídké lesy, parky a předměstské zahrady na rozsáhlém území jižní Afriky. Živí se zejména různými plody (např. fíky nebo bobulemi), pupeny, zelenými částmi rostlin, termity a hlemýždi.\n\n"}
{"id": "512942", "url": "https://cs.wikipedia.org/wiki?curid=512942", "title": "Piezoelektrická vlákna", "text": "Piezoelektrická vlákna\n\nPiezoelektrická keramická vlákna (PZT) jsou textilní útvary z oxidu olova, zirkonia a titanu (PbZrO3.PbTiO).\n\nZnámá je technologie \"Viscose Spinning Process\", podle které se vodní suspenze práškových oxidů ze základních látek (Pb, Zr, Ti) smíchá s viskózou a směs se protlačí do solného roztoku. Chemickou reakcí se zde regeneruje celulóza a solí dehydratuje vlákno, které se pak spéká (\"sintruje\"). Průměr vlákna je proměnný, pohybuje se mezi 13 a 250 mikrony. Vlákna se nechají také zpracovat do tvaru filamentu. Údaje o vyráběném množství se v současné době (2010) nezveřejňují.\n\nPiezoelektrický materiál vytváří při mechanickém namáhání elektrický náboj a v elektrickém poli mění rozměry. Těchto vlastností se využívá při výrobě tzv. “chytrých” kompozitů (\"smart composites\"). Jejich složení: \n\nPás z piezoelektrických vláken s čtyřhranným průřezem je uložen v epoxidové pryskyřici, vnější vrstvy kompozitu tvoří polyimidový film s elektrodami. \n\nTyto kompozity jsou známé \n\n<nowiki>http://www.volny.cz/zkorinek/vlakna.pdf</nowiki>\n"}
{"id": "512946", "url": "https://cs.wikipedia.org/wiki?curid=512946", "title": "Národní liga pro demokracii", "text": "Národní liga pro demokracii\n\nNárodní liga pro demokracii (barmsky အမျိုးသားဒီမိုကရေစီအဖွဲ့ချုပ်) je demokraticko-socialistická politická strana v Barmě (Myanmaru). Je u moci od vítězství v parlamentních volbách z listopadu 2015, jimiž byl ukončen proces přechodu od vojenské diktatury k demokracii.\n\nStrana byla založena v září 1988 a je vedena Aun Schan Su Ťij, která dodnes vykonává funkci hlavního tajemníka. Ve volbách v roce 1990 zvítězila nad vládní stranou, když získala 7 943 622 hlasů (58,7 %) a 392 mandátů (z 492). Výsledky ale vládnoucí vojenská junta prohlásila za neplatné a odmítla jí předat moc.\n\n"}
{"id": "512953", "url": "https://cs.wikipedia.org/wiki?curid=512953", "title": "Rassemblement démocratique révolutionnaire", "text": "Rassemblement démocratique révolutionnaire\n\nRassemblement démocratique révolutionnaire (RDR) (česky Revoluční demokratické shromáždění) byla francouzská levicová politická strana, která byla založena po druhé světové válce. Mezi jejími zakladateli figurovali intelektuálové a spisovatelé Jean-Paul Sartre, David Rousset a Georges Altman.\n\nStrana usilovala o to stát se \"třetí silou na levici\", prosazovala revoluční a demokratický socialismus, který měl být radikálnější než reformismus socialistické strany (SFIO), zároveň však udržující odstup od stalinismu, který v té době prosazovala Francouzská komunistická strana (PCF).\n\nStranické noviny, které nesly název \"La Gauche\" (Levice), vycházely od května 1948 do března 1949.\n"}
{"id": "512967", "url": "https://cs.wikipedia.org/wiki?curid=512967", "title": "Prezidentská republika", "text": "Prezidentská republika\n\nPrezidentská republika nebo prezidentská forma vlády je po parlamentní republice druhá nejrozšířenější forma vlády ve světě. Zatímco parlamentní forma vlády se objevuje i v monarchiích například ve Spojeném království, které je modelovým příkladem, prezidentská forma vlády je slučitelná výhradně s republikou. Oproti parlamentnímu systému má prezident více pravomocí. Podle některých kritiků je tím nastolena tendence k autoritářským formám vlády. \n\nZákladním principem prezidentské republiky je princip oddělení jednotlivých mocí a systém brzd a protivah, které mají zabránit možným autoritářských tendencím. Předpokladem prezidentské republiky je, že výkonná moc, zákonodárná moc i soudní moc jsou od sebe ústavou naprosto oddělené a vzájemně se ovlivňují a korigují.\n\nMezi klasické rysy prezidentské republiky, například podle Ústavy Spojených států amerických, která bývá uváděna jako modelový příklad, patří, že legitimita výkonné moci ( Prezidenta USA) i zákonodárné moci (Kongresu USA) je odvozena od občanů z voleb.\n\nObě moci jsou voleny zvlášť, z čehož vyplývá jejich silné, nezávislé a rovnovážné postavení. Obě moci jsou tedy oddělené a jsou na sobě vzájemně nezávislé, což je základem politického systému USA. Prezident, tedy není politicky odpovědný Kongresu, protože má taktéž mandát z voleb, což platí i naopak. Kongres jej nemůže politickým způsobem sesadit – neexistuje zde například institut vyslovení důvěry či nedůvěry (moc výkonná zde není odvozována od parlamentu) a naopak prezident zase nemůže parlament (Kongres) rozpustit, iniciovat jeho zasedání či disponovat zákonodárnou mocí.\n\nJe vhodné uvést, že i představitelé třetí moci – soudní moci, tedy justice – soudci, jsou v třeba v uváděném systému USA většinou také voleni, tedy jde o volené funkcionáře, nicméně soudce Nejvyššího soudu USA jsou jmenováni prezidentem.\n\nV jiných prezidentských republikách může být prezident i zákonodárci voleni přímo ve všeobecných volbách, přesto to není pravidlem, typicky v USA probíhá nepřímá volba prezidenta USA sborem volitelů.\n\nPrezidentská republika se vyskytuje ve dvou základních formách prezidencialismu, které ovšem nejsou geograficky ohraničeny na kontinent Ameriky:\n\nPrincipem tedy je, že zákonodárný orgán je všemocný v oblasti zákonodárství („vytváří pravidla“), ale nevlastní žádné exekutivní nástroje („rozhodovací“). Naopak prezident je vybaven úplnou mocí výkonnou, ale bez zákonodárných pravomocí. Navíc je jediným ústavou daným držitelem výkonné moci (v USA spolu s taktéž voleným viceprezidentem, který je zde také například předsedou Senátu USA), což znamená, že prezident předsedá vládě a jmenuje a odvolává osoby exekutivy, své vlády – kabinetu (v Americe „administrativy“). V exekutivě tedy funguje systém jasné odpovědnosti: prezident je její hlava a plní funkci jak hlavy státu, tak hlavy vlády. Prezident je také například vrchním velitelem ozbrojených sil. \n\nPokud se dopustil volený funkcionář tedy prezident nebo soudce trestného činu, existuje možnost, jak uvedené může být vyšetřeno a zákonodárný sbor má možnost sesadit funkcionáře v procesu impeachmentu (nejedná se však o politickou proceduru, nýbrž trestní).\n\n"}
{"id": "512969", "url": "https://cs.wikipedia.org/wiki?curid=512969", "title": "Zálivka", "text": "Zálivka\n\nZálivka může být\n\n\n"}
{"id": "512971", "url": "https://cs.wikipedia.org/wiki?curid=512971", "title": "Sólová kytara", "text": "Sólová kytara\n\nSólová kytara je kytarový part, který hraje melodii, sóla anebo pouze zvýrazňuje rytmickou sekci. Kytarista, hrající tento part, se nazývá sólový kytarista\n\nSólovou kytaru využívají hlavně styly typu rock, heavy metal, blues, jazz nebo pop. Sólová kytara často spolupracuje s rytmickou kytarou ( hrající akordy a riffy), ke kterým přidává své linky. \n\nSóloví kytaristé využívají stupnice, módy, arpeggio, licky a riffy k vytváření svých linek. Cílem je vložit melodii na rytmické pozadí (tvořené většinou bubny, basou a rytmickou kytarou či jinými nástroji). Proto by měla mít kytara silnější zvuk, větší sustain a celkově být víc pronikavá. Sólové kytary využívají často velmi zkresleného zvuku. Někdy se o sólové kytaře tvrdí, že \"zpívá\".\n\n\n"}
{"id": "512976", "url": "https://cs.wikipedia.org/wiki?curid=512976", "title": "Neporažení", "text": "Neporažení\n\nNeporažení je československý film z roku 1956. Film byl natočen podle divadelní hry laureáta státní ceny Milana Jariše \"Přísaha\"\n\nMalá posádka, kterou stmelila zářijová mobilizace a rozhořčení nad mnichovskou zradou, se nechce vzdát při březnové okupaci republiky nepříteli bez boje. Vojákům se podaří bránit se několik hodin proti nepříteli, způsobit mu ztráty a nakonec čestně opustit bojiště.\n\nPříběh filmu se zakládá na historických skutečnostech, autoři se ovšem nedrželi přesného dokumentárního záznamu o odporu místecké posádky, aby mohli vykreslit charakterové portréty různých lidí té doby.\n\n"}
{"id": "512978", "url": "https://cs.wikipedia.org/wiki?curid=512978", "title": "Ivan Maček", "text": "Ivan Maček\n\nIvan Maček-Matija (28. května 1908 – 1. dubna 1993) byl jugoslávský politik slovinského původu, účastník jugoslávského národněosvobozeneckého boje a národní hrdina Jugoslávie.\n\nNarodil se ve vesnici Spodnja Zadobrova nedaleko Lublaně. Některé zdroje uvádějí jako datum narození 12. březen, jiné hovoří o 28. květnu 1908. Základní školu absolvoval v Polji, poté se vyučil tesařem. Již v útlém věku přišel do kontaktu s dělnickým hnutím.\n\nJakmile v roce 1930 skončila jeho vojenská služba, kterou absolvoval v Karlovacu, byl přijat do Komunistické strany Jugoslávie. V rámci strany vykonával různé funkce a již v září 1934 byl zvolen tajemníkem slovinského zemského výboru Komunistické strany Jugoslávie. V letech 1935 až 1937 studoval politickou školu v Moskvě. Po návratu do Jugoslávie se zúčastnil zakládajícího sjezdu Komunistické strany Slovinska a byl zvolen členem jejího ústředního výboru.\n\nV roce 1938 byl zatčen a odsouzen ke čtyřem letům vězení. Trest si odpykával v Sremské Mitrovici, kde byl členem vězeňského stranického výboru. Dubnová válka a okupace Jugoslávie ho zastihla ve vězení, odkud se rozhodl spolu s dalšími spoluvězni uprchnout. 22. srpna 1941 skupina třiceti dvou vězňů včetně Mačka uprchla vykopaným tunelem.\n\nPo útěku z vězení se zapojil do partyzánského boje. Na konci září 1941 přešel do Srbska. V březnu 1942 spolu s Edvardem Kardeljem získal falešné dokumenty, díky nimž se mohli vydat na cestu vlakem do Lublaně. Po příjezdu byl Maček jmenován politickým komisařem hlavního štábu slovinských partyzánů. V říjnu 1942 byl jmenován velitelem hlavního štábu, následně vedl protiofenzivu proti Bílé gardě a v zimě se zúčastnil bitvy na Neretvě.\n\nV červenci 1943 předal funkci velitele hlavního štábu Franci Rozmanovi a jako člen politbyra se věnoval výhradně politické činnosti. V prosinci 1944 je pak povýšen do hodnosti generálmajora NOVJ. Ve stejném roce se stal členem vedení Osvobozenecké fronty. V průběhu roku 1944 se stal Maček náčelníkem slovinské sekce služby OZNA.\n\nPo druhé světové válce zastával různé funkce: v letech 1945 až 1953 byl ministrem vnitra a místopředsedou slovinské vlády, v letech 1953 až 1963 byl místopředsedou slovinské vlády a člen federální vlády (svazového výkonného výboru). Předsedou slovinského Lidového shromáždění byl v letech 1963 až 1967. Byl také dlouholetým členem ústředního výboru SKJ i SKS, předsedou svazu partyzánských veteránů a člen jugoslávského federálního parlamentu.\n\nZemřel v dubnu 1993 v Lublani. Jeho sestra Pepca byla manželkou Edvarda Kardelje.\n\nByl mimo jiné nositelem \"Partyzánské pamětní medaile 1941\", \"Řádu hrdiny socialistické práce\" a od 15. července 1952 také nositelem \"Řádu národního hrdiny\".\n\n\n"}
{"id": "512979", "url": "https://cs.wikipedia.org/wiki?curid=512979", "title": "Mladý obal", "text": "Mladý obal\n\nMladý obal () je mezinárodní soutěž v obalovém designu, kterou založil v roce 1996 Model Obaly a. s. Od roku 2009 je organizací soutěže pověřen CZECHDESIGN.\n\nSoutěž Young Package přispívá svým zaměřením k vývoji ojedinělého oboru, kde je kladen důraz na nápaditost, estetiku, inovativnost, ekologii, vyrobitelnost a především na funkčnost navrhovaných obalů. Uvážlivou volbou tématu se organizátoři každoročně snaží motivovat studenty k tomu, aby se nad oborem zamýšleli, uplatňovali získané teoretické znalosti a sami se tak posouvali vpřed. Young Package je zaměřen především na výrobky z papíru. Do soutěže jsou přijímány návrhy z vlnité a hladké lepenky a jiných \npapírových materiálů, které nacházejí široké uplatnění v obalovém designu.\n\nSoutěž Young Package dává už dvacet let každoročně příležitost stovkám studentů z celého světa prezentovat své originální nápady. Soutěží prošla celá řada mladých tvůrců, kteří se později stali respektovanými designéry: historicky prvním vítězem byl Jan Čtvrtník, který o několik roků později pracoval pro NASA, IKEA či Elektrolux. V dalších ročnících zabodovali například Ladislav Škoda, šéfdesignér firmy Tescoma, Jaroslav Juřica, autor oceňované židle 002 pro firmu TON nebo mladý designér Karel Vránek.\n\nSoutěž Young Package je určena studentům a designérům do 30 let. Je rozdělena do dvou kategorií. Do první mohou svá díla přihlašovat studenti vysokých škol a mladí designéři do 30 let; do druhé studenti středních a vyšších odborných škol. Pro vítěze jsou připraveny peněžité odměny a věcné ceny od partnerů soutěže, jednomu z vítězů je také po vyhlášení nabídnuta firmou Model Obaly a.s. získat třítýdenní honorovaná stáž v jejím inovačním centru. Soutěže je otevřena mladým kreativcům z celého světa a každoročně se do ní hlásí stovky soutěžících z několika desítek zemí světa.\n\nTéma jubilejního ročníku bylo „Všechno nejlepší!“. Studenti a designéři měli za úkol vymyslet co nejnápaditější obal na toto téma. Do soutěže zasílali výroční edice, dárky, balicí papíry a obaly na limitované série oblíbených produktů. V roce 2015 se soutěže zúčastnilo přes sedm set studentů a designérů z 31 zemí světa. Výherci 20. ročníku Young Package si mezi sebou rozdělili celkem 70 000 Kč a jeden z nich byl vybrán na honorovanou stáž v inovačním centru společnosti Model Obaly a.s.\n\nVyhlašovatel soutěže firma Model Obaly a organizátor sdružení CZECHDESIGN se snaží každoročně motivovat studenty designu, aby se zamýšleli nad specifikami obalového designu a vytvářeli nápadité, inovativní a funkční obaly. Stejně tak se snaží zdokonalovat soutěž Young Package zavaděním nejrůznějších novinek. Jedno z nich je tvorba speciálního balicího papíru, který se prodává v Papelote. Autorkou vizuálního stylu 20. ročníku a motivů balicího papíru je ilustrátorka Yveta Kroupová.\n\nVítěze vybírá odborná porota v čele s odborníkem na obalový design a dlouholetým patronem soutěže - Janem Činčerou. Letos v porotě zasedne Jan Čtvrtník - historicky první vítěz soutěže Young Package získal řadu ocenění jako je Czech Grand Design, první místo v soutěži Climate Competition, Dobrý design nebo Národní studentský design. Absolvent Vysoké školy uměleckoprůmyslové v Praze studoval ve Finsku, Švédsku a v Peru. Dále pak Jaroslav Juřica - autor oceňované židle 002 pro českou nábytkářskou firmu TON, absolvent švédské univerzity a programu S.T.A.R. Design, pořádaným ve spolupráci s NASA Johnson Space Center v Houstonu. O vítězích bude také rozhodovat Ladislav Škoda - absolvent pražské UMPRUM, dnes světově uznávaný designér, který je hlavním designérem zlínské firmy Tescoma a držitelem prestižního ocenění Red Dot Design Award. O svůj názor na soutěžní práce se podělí i Karel Vránek - absolvent Vysoké školy uměleckoprůmyslové v Praze, úspěšný designér, který se v současné době věnuje především modelování automobilových karoserií. Vedle toho má na svém kontě cenu ze soutěže LG HI-MACS®, European Design Contest a Dassault Systèmes Design Challenge.\n\nStudenti vysokých škol a designéři do 30 let\n\n1. místo, Matěj Peca, Pizza Box – Pizza Bin, Fakulta designu a umění Ladislava Sutnara na Západočeské univerzitě v Plzni\n\n2. místo, Marián Čižnár, Obalu na nože Opinel, Fakulta umění na Ostravské univerzitě v Ostravě\n\n3. místo, Veronika Janečková, Drink Water - Play with a Bottle\n\nStudenti středních a vyšších odborných škol\n\n1. místo, Adéla Bláhová, GeoFood, Střední uměleckoprůmyslová škola sklářská v Železném Brodě\n\n2. místo, Valerie Kropáčová, Obal na mouku s dvojím využitím, Střední uměleckoprůmyslová škola hudebních nástrojů a nábytku v Hradci Králové\n\n3. místo Hana Koubková, Let Yourself Disappear!, Střední uměleckoprůmyslová škola Jihlava-Helenín\n\nStudenti vysokých škol a mladí designéři do 30 let\n\nStudenti středních a vyšších odborných škol\n\nStudenti vysokých škol a mladí designéři do 30 let\n\nStudenti středních a vyšších odborných škol\n\n\nStudenti vysokých škol a mladí designéři do 30 let\n\nStudenti středních a vyšších odborných škol\n\nStudenti vysokých škol a mladí designéři do 30 let\n\nStudenti středních a vyšších odborných škol\n\nCena Slovenského centra dizajnu, Martina Ľuptáková, Zelený čaj, Slovenská technická univerzita, Slovensko\n\nStudenti vysokých škol a mladí designéři do 30 let\n\nStudenti středních a vyšších odborných škol\n\nKategorie „Jiný pohled“ s tématem „Kniha jako obal na slova“\n\nStudenti vysokých škol a mladí designéři do 30 let, Kategorie Produktový obal, Obal na sladkost\n\n\nStudenti středních a vyšších odborných škol: Kategorie Produktový obal, Obal na sladkost\n\nKategorie Jiný pohled\n\n"}
{"id": "512982", "url": "https://cs.wikipedia.org/wiki?curid=512982", "title": "Formalismus", "text": "Formalismus\n\nFormalismus (z lat. \"forma\", tvar a \"formalis\", tvarový) znamená zdůrazňování tvaru, podoby či formy, někdy na úkor obsahu. V běžné řeči obvykle znamená přílišné zdůrazňování formalit. V neutrálním významu může znamenat prostě souhrn formálních prostředků určité vědy (například „matematický formalismus“).\n\n\n\n\n"}
{"id": "512983", "url": "https://cs.wikipedia.org/wiki?curid=512983", "title": "GNU gettext", "text": "GNU gettext\n\ngettext je lokalizační nástroj patřící do projektu GNU, který je obvykle používán při psaní vícejazyčných programů. V současné době se gettext nachází ve verzi 0.19.8.\n\nZdrojový kód musí být nejprve upraven tak, aby volal GNU gettext. To se ve většině programovacích jazyků provádí zavoláním funkce gettext(), jejíž parametrem je zadávaný řetězec. Pro ušetření psaní se používá alias _, takže následující kód v jazyce C,\n\nmůže vypadat i takto:\ngettext se pokusí vyhledat v katalogu řetězec zadaný jako parametr. Pokud bude nalezen, bude vrácen jeho překlad. V opačném případě bude návratovou hodnotou původní řetězec.\n\nKromě jazyka C má gettext implementace i v následujících jazycích: C++, Objective-C, Pascal/Object Pascal, sh skript, bash skript, Python, GNU CLISP, Emacs Lisp, librep, GNU Smalltalk, Java, GNU awk, wxWidgets (skrze třídu wxLocale), YCP (jazyk YaST2), Tcl, Perl, PHP, Pike, Ruby a R. Pro většinu z nich je použití podobné implementaci v C.\n\nK získání přeložitelných frází ze zdrojového kódu se používá xgettext – tento program po spuštění se správnými parametry vygeneruje šablonu katalogu (soubor .pot). Pro výše uvedený příklad bude vypadat nějak takto:\nPřekladatel může získat katalog ze šablony programem msginit. Pokud chceme vytvořit český překlad, spustíme následující příkaz:\n\nTen vytvoří soubor cs.po s následujícím obsahem:\nPřekladatel by měl tento soubor přeložit a to buď ručně, nebo pomocí specializovaného programu (např. Poedit).\nNakonec musí být katalog (.po) zkompilován do binární podoby (.mo), což bude provedeno programem msgfmt.\n\n\n"}
{"id": "512986", "url": "https://cs.wikipedia.org/wiki?curid=512986", "title": "Milan Mikuláš", "text": "Milan Mikuláš\n\nMilan Mikuláš (* 1. dubna 1963, Trnava) je bývalý československý atlet, v současnosti stále držitel českého národního rekordu v trojskoku (17,53 m) a v dálce (8,25 m) pod širým nebem. Jako etnický Slovák ale slovenský rekord nedrží, protože si jej u IAAF zapsali Češi.\n\nJeho specializací byl především trojskok. Dvakrát reprezentoval na letních olympijských hrách. V Soulu 1988 a v Barceloně 1992 však neprošel sítem kvalifikace. Jeho největších úspěchem je bronzová medaile, kterou získal na halovém mistrovství Evropy 1989 v nizozemském Haagu. V témže roce skončil pátý na halovém mistrovství světa v Budapešti.\n\n\n"}
{"id": "512991", "url": "https://cs.wikipedia.org/wiki?curid=512991", "title": "Haarova vlnka", "text": "Haarova vlnka\n\nHaarova vlnka je nejstarší a nejjednodušší vlnka. V roce 1909 ji zkonstruoval maďarský matematik Alfréd Haar, který tak objevil alternativní ortonormální systém k Fourierovým bázím. Haarova vlnka je Daubechiesové vlnkou řádu 1 (s jedním nulovým momentem). Lze ji použít k výpočtu diskrétní vlnkové transformace. Její výhodou je především rychlý výpočet, nevýhodou pak zejména nespojitost. Používá se např. při výpočtu tzv. Haar-like příznaků.\n\nTato vlnka je definována v časové oblasti předpisem\n\n"}
{"id": "512993", "url": "https://cs.wikipedia.org/wiki?curid=512993", "title": "Carl Michael Bellman", "text": "Carl Michael Bellman\n\nCarl Michael Bellman (4. února 1740 Stockholm – 11. února 1795 Stockholm) byl švédský básník a skladatel. Je dodnes považován za švédského národního básníka.\n\nNarodil se jako syn profesora latinské rétoriky na univerzitě v Uppsale, přičemž rodina Bellmanova byla německého původu. Bellman se stal známý především díky hudebním sbírkám Fredmans Episteln s 82 písněmi a Fredmans Lieder se 65 písněmi. Kromě Švédska a ostatní severní Evropy mělo jeho dílo velký ohlas také v Německu. Bellmanovy písně byly interpretovány různými německými umělci, kromě jiných například Carlem Raddatzem (1965), Manfredem Krugem (1974/97), aj.\n\nBellman zemřel roku 1795 na plicní tuberkulózu a byl pohřben u kostela Sv. Kláry ve Stockholmu. Jeho hrob dnes již není příliš vyhledávaný.\n\n\n"}
{"id": "512994", "url": "https://cs.wikipedia.org/wiki?curid=512994", "title": "Quartier de Bercy", "text": "Quartier de Bercy\n\nQuartier de Bercy (\"čtvrť Bercy\") je 47. administrativní čtvrť v Paříži, která je součástí 12. městského obvodu. Má rozlohu 190,3 ha, z nichž ovšem téměř 40% zabírá železnice. Hranice čtvrti tvoří Boulevard périphérique na jihu, řeka Seina na západě, ulice \"Rue Villiot\" a \"Rue de Rambouillet\" na severu a \"Rue de Charenton\" na východě. V 80. letech 20. století prošla čtvrť rozsáhlou modernizací a přestavbou, jíž symbolem jsou Palais omnisports de Paris-Bercy (1984) a budova Ministerstva hospodářství, financí a průmyslu (1990).\n\nPři stavebních pracích zde byly objeveny na levém břehu bývalého ramene Seiny pozůstatky vesnice ze 4. až 3. tisíciletí př. n. l. Našly se zde monoxyl, šíp a luk a nástroje z kostí a kamene. Jsou to nejstarší stopy lidského osídlení na území dnešní Paříže.\n\nJméno čtvrti se poprvé objevuje ve 12. století. Panství patřilo rodině de Montmorency a po nich přešlo do rukou rodiny Malons, která zde nechala architektem Louisem Le Vau (1612-1670) v 17. století vybudovat z tvrze rozsáhlý zámek. V té době byla hustě osídlena oblast podél Seiny. Vesnice Bercy byla až do roku 1860 samostatná a poté byla rozdělena mezi města Paříž a Charenton-le-Pont.\n\nV 19. století zde vyrostla železnice do Lyonu spolu s rozsáhlým Lyonským nádražím (jeho budova se ovšem nachází už na území sousední čtvrti Quinze-Vingts). Spolu s ním se rozšířily sklady obchodníků s vínem. Ty zde stály již od 18. století a skladovalo se v nich víno, které se do Paříže přepravovalo po Seině, později i po železnici. Tento obchod trval až do poloviny 20. století.\n\nTyto staré sklady byly na konci 20. století zčásti zbořeny a na jejich místě vznikl Parc de Bercy (v letech 1993-1997) a zčásti přestavěny na obchodní centrum \"Bercy Village\", pod kterým se nachází stanice metra Cour Saint-Emilion nové linky 14. Tím byla završena přestavba celé čtvrti, která trvala od počátku 80. let.\n\n\n"}
{"id": "512995", "url": "https://cs.wikipedia.org/wiki?curid=512995", "title": "Vlastimil Mařinec", "text": "Vlastimil Mařinec\n\nVlastimil Mařinec (* 9. ledna 1957) je bývalý československý atlet, který se věnoval trojskoku a skoku do dálky.\n\nV roce 1983 skončil v Helsinkách na prvním ročníku mistrovství světa v atletice na pátém místě (17,13 m). Šestý zde mj. byl Ján Čado . O rok později získal stříbrnou medaili na halovém mistrovství Evropy v Göteborgu.\n\n"}
{"id": "512996", "url": "https://cs.wikipedia.org/wiki?curid=512996", "title": "Rebecca Hallová", "text": "Rebecca Hallová\n\nRebecca Hallová (* 19. květen 1982 Londýn) je anglická herečka.\n\nJejí otec je divadelní režisér Peter Hall, zakladatel Royal Shakespeare Company a režisér britského Národního divadla. Její matkou je operní zpěvačka Maria Ewing. Rodiče se nechali rozvést, když bylo Rebecce 5 let. Její tři sourozenci jsou také umělci.\n\nPoprvé si Rebecca zahrála v seriálu v deseti letech. Jmenoval se The Camomile Lawn, a režíroval jej její otec. Rok se sešel s rokem a mladičká herečka dostala roli v dramatu Neopouštěj mě. Následně se na 13 let skoro odmlčela, ukázala se jen v TV seriálu Svět králíčka a jeho přátel, aby se v roce 2006 vrátila ve famózní roli ve sci-fi thrilleru Dokonalý trik. O rok později byla za tento film nominována na cenu Empire Award a na cenu londýnských filmových kritiků. Velkým úspěchem se stal film Vicky Cristina Barcelona režiséra Woodyho Allena, za který byla nominována na Zlatý glóbus a mnoho další cen. V roce 2009 účinkovala ve filmu Dorian Gray.\n\n\n"}
{"id": "513004", "url": "https://cs.wikipedia.org/wiki?curid=513004", "title": "Kundratice (Hlinná)", "text": "Kundratice (Hlinná)\n\nKundratice () jsou vesnice (410–510 m n. m.) v Českém středohoří mezi jižním svahem Varhoště a skalnatým hřebenem Lysé hory. Dnes je místní částí obce Hlinná.\n\nNejstarší záznamy pocházejí z roku 1387, kdy ves patřila vyšehradské kapitule. Za husitských válek přešel majetek na pány z Roupova. V polovině 19. století se stala klimatickým výletním střediskem, vzdušnými lázněmi. Kromě lesní vily zde byl i hotel a penzion \"Henrietta\". Po odsunu německého obyvatelstva v roce 1945 se již nepodařilo ves znovu osídlit a řada budov zchátrala.\n\nVe vsi jsou stále patrné projevy původních patrových domů, mezi ně patří vily \"Jindřiška\" v tzv. horském stylu z roku 1867 a také vila Julia Lipperta (z roku 1884), bývalého německého historika a politika. Ve vsi se dochovaly také hrázděné a roubené stavby, jakož i prosté přízemní domky a pozdně empírová hájovna. Všechny tyto stavby zachovávají regionální rekreační ráz vísky. Dnes zvolna, ale vytrvale převládá vlna příměstského rekreačního stavitelství, které nastalo s rozmachem módní vlny chalupářství a díky automobilismu je dnes ves dostupná i z blízkých Litoměřic a je vyhledávaným cílem chalupářů, rekreantů a turistů. Na jižní straně vísky vznikl rozsáhlý pastevní areál pro ovce.\n\nNad vsi se nachází hora Varhošť (639 m n. m.) se stejnojmennou rozhlednou, která je hojně navštěvována zejména v době, kdy Slunce zapadá nad masivem Českého středohoří. Z ocelové věže rozhledny, zřízené roku 1972 na kamenném základě původní věže dřevěné, je vidět panoramatický pohled na České středohoří, v němž lze 7× spatřit hladinu řeky Labe.\n"}
{"id": "513005", "url": "https://cs.wikipedia.org/wiki?curid=513005", "title": "Boethius z Dácie", "text": "Boethius z Dácie\n\nBoethius z Dácie (latinsky Boethius de Dacia, anglicky Boethius nebo Bo of Dacia) byl filosof 13. stol. činný především na universitě v Paříži. O jeho životě je toho známo velmi málo. Patrně patřil k dominikánskému řádu, v 70. letech vyučoval svobodná umění.\n\nVe filosofii jazyka se řadil k tzv. modistům - zkoumali důsledky plynoucí z teze, že všechny jazyky mají intecionálně (v mysli) stejnou strukturu (podobá se hloubkové struktuře Noama Chomského) a rozvíjeli tedy tzv. spekulativní gramatiku.\nV recepci Aristotela se řadil k tzv. averroistům (byl žákem Sigera z Brabantu) - domýšlel některé jeho filosofické myšlenky tak, že byly v rozporu s oficiální teologií. Připisuje se mu (ovšem neprávem) teorie dvojí pravdy, tj. že existuje filosofická pravda nezávisle na teologické.\n\n\n\n"}
{"id": "513008", "url": "https://cs.wikipedia.org/wiki?curid=513008", "title": "Pastýř (Forsyth)", "text": "Pastýř (Forsyth)\n\nThe Shepherd (česky Pastýř) je novela z roku 1975, jejímž autorem je slavný britský spisovatel Frederick Forsyth. Forsyth toto dílo vytvořil jako vánoční dárek pro svoji manželku. Toto dílo vzniklo na základě autorových osobních zkušeností z letectva RAF a také tak, že při psaní a vymýšlení příběhu mu nad domem přelétávala letadla. Mezi inspirační zdroje autora patřily také historky, které se tradují v britském letectvu.\n\nPovídka Pastýř odkazuje k příběhu pilota letounu De Havilland Vampire, který se na Vánoce 1957 vrací domů z letecké základny RAF v Celle v severním Německu na základnu RAF Lakenheath Suffolku, přičemž dojde k elektrickému zkratu a poruše letounu. Ztracen v mlze a s ubývajícím palivem je nakonec zachráněn tajemným pilotem, který jej dovedl jako pastýř své ovce na záložní letiště Minton. Po přistání se dozví, že jeho zachráncem byl Johnny Kavanagh - válečný pilot RAF. Dozví se však také, že tento tajemný pilot zmizel přesně před 14 lety za vánočního letu nad Severním mořem.\n\nTato povídka je podobná povídkám ze série Kvintet a má podobnou duchařskou a nadpřirozenou tematiku, která v té době byla u autora v oblibě.\n"}
{"id": "513011", "url": "https://cs.wikipedia.org/wiki?curid=513011", "title": "Metula", "text": "Metula\n\nMetula ( מְטֻלָּה, v oficiálním přepisu do angličtiny Metula) je místní rada (malé město) v Izraeli, v Severním distriktu.\n\nLeží v nadmořské výšce 527 metrů v horách Horní Galileji při horním toku, respektive poblíž pramenišť řeky Jordán (Nachal Ajun), na hranicích s Libanonem. Na západní straně od města se zvedá hora Har Cfija jako severní výběžek horského pásu Naftali. Metula je nejsevernějším sídlem v Izraeli. Výběžku izraelského území, v němž Metula leží, se říká Prst Galileje (Ecba ha-Galil), v angličtině také Galilee Panhandle neboli \"galilejský držák\".\n\nMěsto se nachází cca 153 kilometrů severovýchodně od centra Tel Avivu a cca 75 kilometrů severovýchodně od centra Haify. Metula je situována v hustě osídleném pásu severního výběžku Galileji, přičemž osídlení v tomto regionu je zcela židovské. Za hraniční čárou v Libanonu ovšem leží hustě osídlená krajina s arabskými městy a vesnicemi, z nichž nejblíže stojí vesnice Kafr Kila, necelé 2 kilometry západním směrem.\n\nMetula je na dopravní síť napojena pomocí dálnice číslo 90, která tu začíná a která vede až do Ejlatu a je se svojí délkou cca 480 kilometrů nejdelší souvislou silnicí v Izraeli.\n\nMetula byla založena v roce 1896. Slavnostní založení se konalo 9. června 1896 a prvními obyvateli bylo 57 židovských rodin. V roce 1896 zdejší pozemky vykoupil od arabského statkáře baron Edmond James de Rothschild a v rámci první aliji zde založil židovskou soukromě hospodařící zemědělskou osadu typu mošava. Jejími prvními obyvateli byla skupina farmářů z již zavedených židovských osad barona Rotschilda jako Rišon le-Cijon a Zichron Ja'akov. Arabští Drúzové, kteří na této půdě do té doby žili jako nájemci, byli po uzavření smlouvy násilím vysídleni tureckými úřady, které tehdy kontrolovaly Palestinu. Drúzové se s tím dlouho nesmířili a po jistou dobu na nově vystavěnou židovskou vesnici útočili.\n\nJméno obce je odvozeno od pojmenování Umm-Talla (אום-טללה) drúzské osady, která zde předtím stávala. První židovští osadníci nazvali vesnici Am Segula (עם סגולה) - \"Vyvolený národ\". Nakonec se ale ujalo původní jméno.\n\nPočátkem 20. století přešla Metula pod nástupnickou organizaci Jewish Colonization Association zřízenou baronem Rotschildem pro pokračování jeho sponzorských aktivit v Palestině. Obyvatelé nesouhlasili s podmínkami, za kterých měla tato organizace jejich obec spravovat. V červnu 1901 zde došlo ke konfrontaci, při které vesničané zajali představitele Jewish Colonization Association a rozbili jeho povoz. Nebylo mu dovoleno odjet, dokud nesouhlasil se změnou ekonomických podmínek podle přání obyvatel Metuly. Téhož roku se obyvatelé vesnice podíleli na založení židovské osady Javne'el.\n\nPo první světové válce se oblast okolo Metuly stala dočasně součástí zóny pod francouzskou kontrolou (dnešní Libanon a Sýrie) a vzhledem k vojenské slabosti Francouzů region fakticky ovládali místní Arabové. Kromě Metuly se ve francouzské zóně ocitly i židovské vesnice Tel Chaj, Kfar Gil'adi a Chamara (nyní na jejím místě stojí kibuc Ma'ajan Baruch), které tak byly ve skutečnosti odděleny od Palestiny. Okolní arabské obyvatelstvo obviňovalo Židy z kolaborace s francouzskými silami, třebaže Židé usilovali o neutrální pozici.\n\nV roce 1920 zde došlo k eskalaci arabských útoků. V lednu 1920 se francouzská armáda utkala s arabskými povstalci. Přes 100 obyvatel Metuly tehdy raději dočasně opustilo svou vesnici a uchýlilo se do města Sidon v dnešním Libanonu. 8.-9. února 1920 Arabové vyplenili Metulu a zbylí Židé prchají do Sidonu a také do nedaleké vesnice Kfar Gil'adi. Právě u ní se v březnu 1920 odehrála bitva u Tel Chaj, ve které padl židovský vojenský vůdce Josef Trumpeldor. Trumpeldorovy jednotky dokázaly mezitím koncem února 1920 získat zpětně kontrolu nad Metulou, do které se v říjnu 1920 vrátili její obyvatelé. Teprve později, po vytyčení britsko-francouzské hranice, byla Metula zahrnuta do britského mandátu Palestina. K této demarkaci došlo v dubnu 1924. Vojenská houževnatost obyvatel nejsevernějších židovských osad během krize v roce 1920 bývá považována za důvod, proč nakonec nebyly ponechány pod francouzskou vládou. Průběh nové hraniční čáry ale od Metuly oddělil některé její zemědělské pozemky, které se tedy pak ocitly natrvalo ve francouzském Libanonu, ale byly i nadále obhospodařovávány z Metuly. Tato prostupnost hranice z Metuly učinila místo, kde v té době často docházelo k ilegálním přechodům a mířili tudy do britské Palestiny přistěhovalci.\nStrategický význam Metuly vzrostl opět ve 30. letech, v době arabského povstání v Palestině, kdy v obci vyrostly některé opevňovací body. V září 1934 zde také židovská Hagana vyzkoušela poprvé signalizační systém, který umožňoval pomocí světelných signálů předávat zprávy mezi jednotlivými židovskými osadami, od Metuly až k vesnici Be'er Tuvja jižně od Tel Avivu. Předání depeše po celé trase zabralo při první zkoušce 3 a půl hodiny, po zdokonalení systému jen 15 minut. Během druhé světové války se Metula stala nástupním prostorem pro britský útok na francouzská území v Libanonu a Sýrii pod kontrolou kolaborantské vichistické vlády. Tento útok byl proveden roku 1941 a skončil britským vítězstvím. V počáteční fázi útoku ale Metula čelila francouzskému ostřelování z Libanonu a musela být dočasně z velké části vystěhována.\n\nV dobách první arabsko-izraelské války v roce 1948 ležela Metula v místech bojů mezi izraelskou armádou a arabskými silami. Metula sice zůstala během války trvale pod židovskou kontrolou, ale nedaleko od ní, jižním směrem začínala již zóna ovládaná arabskými silami Fauzího al-Kaukdžího. Ještě v říjnu 1948 dokázala Kaukdžího armáda držet své pozice v horách na libanonské hranici s výhledem na celý Prst Galileje. Téhož měsíce během Operace Chiram ale byly arabské síly v této oblasti poraženy a Izraelci dokonce dočasně ovládli několik vesnic v Libanonu. Po válce byly v rámci dohod o příměří některé pozemky do té doby náležející k Metule předány nedaleké libanonské obci Marjayoun.\n\nV roce 1949 byla Metula povýšena na místní radu (malé město). Téhož roku měla obec 170 obyvatel a rozlohu katastrálního území 8 500 dunamů (8,5 kilometrů čtverečních). V 50. letech 20. století zažila obec rychlý růst, díky kterému se posunula od zemědělské vesnice směrem k městskému sídlu. V 50. letech 20. století sem také byla zavedena elektřina. Jako pohraniční obec byla ale opakovaně vystavena útokům z Libanonu. 1. ledna 1970 unesli palestinští ozbrojenci místního strážce Šmuela Rosenwassera. Propustili ho až v únoru 1971 výměnou za propuštění jednoho ze svých lidí vězněných Izraelem.\n\nV červenci 1981 dopadly na obec desítky raket vystřelených z Libanonu. V květnu 1989 odpálili arabští ozbrojenci z Libanonu na město raketu Kaťuša. Podobným útokům čelilo město opakované při dalších krizových situacích v regionu. Rakety sem dopadaly například i během Druhé libanonské války.\nV roce 1976 byl v Metule otevřen takzvaný Dobrý plot (\"Good Fence\") umožňující malý pohraniční styk mezi arabskými obyvateli Izraelem kontrolovaného jižního Libanonu a vlastním Izraelem. Ten zde fungoval až do izraelského stažení z Libanonu roku 2000. Jeho součástí byla i mobilní zdravotnická klinika provozovaná izraelskou armádou nedaleko hranic a určená pro arabské obyvatele Libanonu.\n\nVe městě funguje zimní stadion Canada Sports Center s umělou ledovou plochou, jednou ze dvou v Izraeli. Z cca 450 místních rodin se cca 120 zabývá zemědělstvím. Část obyvatelstva živí turistický ruch. V Metule je k dispozici základní škola a dvě mateřské školy.\n\nV komunálních volbách v roce 2008 porazil Herzl Boker dosavadního starostu Kobiho Katze. Boker reprezentuje novější přistěhovalce, zatímco Katze podporovali starousedlíci. Výsledek voleb byl považován za odraz rozdělení místních obyvatel a úpadek vlivu původních farmářských rodin.\n\nPodle údajů z roku 2005 tvořili Židé 93,1 % populace Metuly a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 98,2 %. Jde o menší sídlo spíše vesnického typu se stagnujícím počtem obyvatel. K 31. prosinci 2014 zde žilo 1593 lidí. Během roku 2014 stoupla populace o 1,9 %.\n\n"}
{"id": "513012", "url": "https://cs.wikipedia.org/wiki?curid=513012", "title": "Šaumburk", "text": "Šaumburk\n\nŠaumburk je zaniklý hrad, který leží západně od obce Rajnochovice v okrese Kroměříž. Od roku 1973 je chráněn jako kulturní památka.\n\nHrad Šaumburk nechal postavit v letech po roce 1272 olomoucký biskup Bruno ze Schauenburku (počeštěno Bruno ze Šaumburku) jako své reprezentativní sídlo a pojmenoval jej podle svého rodového sídla v Dolním Sasku. Jednalo se o rozsáhlý obdélníkový hrad o rozměrech 120 × 50 metrů, na jihu opatřen deset metrů širokým hradním příkopem s padacím mostem. V roce 1275 byl hrad již natolik rozestavěný, že se na něm uvádí purkrabí Mikuláš z Choryně. Po smrti biskupa Bruna byl hrad poškozen, ale poté byl opraven a v roce 1307 byl funkční. V letech 1320–1325 se na něm ještě nacházel purkrabský úřad, ale hrad pro svou rozlohu a nákladnou údržbu zanikl.\n\nNěkdy v polovině 14. století ho nahradil blízký Nový Šaumburk. Kolem hradu vede z železniční stanice Rajnochovice \"zelená turistická trasa KČT\" přes Podhradní Lhotu a Kelčský Javorník na nádraží v Loukově.\n\n\n"}
{"id": "513014", "url": "https://cs.wikipedia.org/wiki?curid=513014", "title": "Nový Šaumburk", "text": "Nový Šaumburk\n\nNový Šaumburk (nesprávně Zubříč) je zřícenina hradu, která leží 0,5 km jižně od obce Podhradní Lhota v okrese Kroměříž. Od roku 1973 je chráněna jako kulturní památka. Kolem hradu vede z železniční stanice Rajnochovice zelená turistická trasa KČT přes Podhradní Lhotu a Kelčský Javorník do železniční stanice Loukov.\n\nTento hrad nahradil svého předchůdce – hrad Šaumburk. Poprvé se uvádí roku 1360. Na počátku 15. století jej pro nedostatek peněz zastavil olomoucký biskup Jan XI. Mráz. Od roku 1416 měli hrad v zástavě vladykové z Bítova u Bílovce. Z tohoto rodu jistý Mikuláš zde podnikal loupežné výpravy, a tak byl hrad roku 1451 moravským zemským hejtmanem Janem Tovačovským z Cimburka vykoupen a pobořen. Hrad byl pravděpodobně později obnoven, ale zkázu dovršilo uherské vojsko za česko-uherských válek.\n\n\n"}
{"id": "513016", "url": "https://cs.wikipedia.org/wiki?curid=513016", "title": "Bitva na jezeře Pcho-jang", "text": "Bitva na jezeře Pcho-jang\n\nŘíční bitva na jezeře Pcho-jang () probíhající s přestávkami od 30. srpna do 4. října 1363 byla jednou z význačných bitev mnohaletých bojů provázejících povstání rudých turbanů a pád říše Jüan.\n\nV průběhu bojů se roku 1360 vytvořila rovnováha sil mezi třemi povstaleckými státy v povodí Jang-c’-ťiang – Čchen Jou-liangovou říší Chan, doménou Čang Š’-čchenga a Ču Jüan-čangovým vévodstvím Wu. Válku mezi státy Chan a Wu zahájenou útokem chanského vojska roku 1360 rozhodla bitva na jezeře Pcho-jang o tři roky později, Čuova armáda pak do dubna 1365 obsadila celé území říše Chan. Stát Wu (od února 1364 království) se tím stal výrazně silnější než kterýkoliv jeho čínský konkurent a mohl postupně dobýt celou Čínu.\n\n"}
{"id": "513019", "url": "https://cs.wikipedia.org/wiki?curid=513019", "title": "Čchen Jou-liang", "text": "Čchen Jou-liang\n\nČchen Jou-liang (; 1320 – 23. srpna 1363) byl na sklonku vlády dynastie Jüan jedním z vůdců vzbouřenců v povstání rudých turbanů a zakladatel povstaleckého státu a dynastie Velká Chan (\"Ta Chan\").\n\nČchen Jou-liang se narodil s příjmením Sie () v rodině rybáře v provincii Chu-pej. Pracoval v místním okrskovém úřadě. Zapojil se povstání rudých turbanů, sloužil jako generál pod Ni Wen-ťünem (). Byl výborným vojevůdcem, ale vynikal i impulsívností, svéhlavostí a brutalitou. Roku 1357 zabil Ni Wen-ťüna, poté co se tento rozhodl vzbouřit proti jejich nejvyššímu vůdci Sü Šou-chuejovi, císaři říše Tchien-wan. Později zabil i Sü Šou-chueje.\nRoku 1359 se v Ťiang-čou (, dnes Ťiou-ťiangu v Ťiang-si) prohlásil králem Chan a o rok později, po smrti Sü Šou-chueje, i císařem. Nějakou dobu (1359–1363) byla jeho flotila největší silou na středním toku Jang-c’-ťiang. Jeho moc byla přinejmenším stejně velká jako síla mladého Ču Jüan-čanga.\n\nRoku 1360 Čchen Jou-liangovo loďstvo a armáda zahájily válku proti Ču Jüan-čangovu státu Wu, jehož centrum leželo v Ťi-čchingu (dnešní Nanking) na dolním Jang-c’-ťiangu. Útok na Ťi-čching byl odražen zásluhou Ču Jüan-čangovy výborné zpravodajské služby (pravděpodobně kvůli zběhnutí části útočícího loďstva počátkem roku). Válka vyvrcholila ve velké říční bitvě na jezeře Pcho-jang, kdy Ču Jüan-čangova menší flotila porazila Čchengovo loďstvo. V průběhu bitvy Čchen Jou-liang padl při pokusu o vymanění se z jezera.\n\nVládu ve státě Chan převzal jeho syn Čchen Li (), brzy oběť útoku loďstva a armády státu Wu. Dobytí Čchen Liova státu trvalo další dva roky až do dubna 1365, kdy se celá říše Chan stala součástí Ču Jüan-čangova, nyní značně zvětšeného, státu Wu.\n\n"}
{"id": "513021", "url": "https://cs.wikipedia.org/wiki?curid=513021", "title": "Amy MacDonaldová", "text": "Amy MacDonaldová\n\nAmy MacDonaldová (* 25. srpna 1987, Bishopbriggs, East Dunbartonshire) je skotská zpěvačka a textařka. Její debutové album, This Is the Life, bylo vydáno 30. července 2007 a prodalo se více než tři miliony kopií. Její první skladba, \"Poison Prince\", vyšla 7. května 2007. Další vydané singly z prvního alba, \"Mr. Rock & Roll\" a \"This Is the Life\", byly rovněž úspěšné, dosáhly UK Top 40 Singles charts a těšily se úspěchu v Evropě, obzvlášť v Německu. Písničky \"L.A.\" a \"Run\" se neumístily v žebříčku UK Top 40 Singles charts, ale v Evropě se staly hity.\n\nDruhé album, A Curious Things, vyšlo v březnu 2010. Pilotní singl \"Don't Tell Me That It's Over\" byl ve Velké Británii skromný hit, umístěný na 48. místě v UK Singles Charts, ale lepší v kontinentální Evropě, v německé hitparádě obsadil šesté místo a v belgické druhé místo. Druhé skladbě \"Spark\" se nezadařilo v britské hitparádě, úspěšnější byla v evropských hitparádách. Singl \"This Pretty Face\" vyšel jako třetí a ve Spojeném království Velké Británie dosáhla 138. místa, v Německu 49. místa. \"Love, Love\", čtvrtá skladba, se umístila v hitparádě na 183. pozici. \"Your Time Will Come\" byl pátým singlem a datum vydání se stanovil na 17. prosince 2010.\n\nAmy Macdonald navštěvovala Bishopbriggs High School. Byla autodidaktickým hudebníkem hrajícím na otcovu kytaru po inspiraci skupinou Travis na Park Festivalu roku 2000, kde uslyšela jejich písničku Turn a chtěla ji sama zahrát. V patnácti letech začala hrát v hospodách a kavárnách okolo Glasgow, včetně Brunswick Cellars na Sauchiehall Street.\n\nMacdonaldová poslala svoji demonahrávku v odpovědi na článek v NME umístěný novou produkční společností založenou textařem Petem Wilkinsonem a Sarah Erasmus.\n\nV interview s HitQuarters Wilkinson řekl, že byl „doslova užaslý“ jejími textařskými schopnostmi, když poprvé uslyšel písně This Is the Life a Mr. Rock & Roll. Pete Wilkinson poté strávil osm až devět měsíců nahráváním dem s Amy ve svém domácím studiu s představou zajistit nahrávku dohodnutím s jeho novým klientem. V roce 2007 podepsala smlouvu s Vertigem.\n\nRoku 2007 vydala svůj debut This Is the Life. Prodaly se 3 miliony kopií a album dosáhlo na 1. místo ve Velké Británii, Nizozemsku, Švýcarsku a Dánsku. První singl, \"Poison Prince\", byl pouze v limitovaném vydání. V pořadí druhý singl s názvem \"Mr. Rock & Roll\" se stal jejím prvním singlem umístěným v hitparádě 40 nejlepších songů na 12. příčce ve Velké Británii. Ačkoliv další písnička L.A. minula nejlepších 40, umístila se na 48. místě, ale v domácí Scottish singles chart ovládla 5. pozici.\n\nČtvrtý a úspěšnější singl This Is the Life se ve Spojeném království umístil na 28. pozici, ale v evropských zemích na 1. místě. Píseň se stala platinovou v Německu a v Belgii a zlatou ve Španělsku a Švýcarsku. Run, pátý singl z alba This Is the Life, byl její druhý nejníže umístěný - 75. místo v UK, ačkoliv v Německu dosáhl 36. pozice. Šestá a poslední vydaná písnička Poison Prince se ve Spojeném království umístila na 148. místě, což bylo pro Amy Macdonaldovou nejnižší umístění.\n\nSingl Youth of Today byl vybrán jako první singl v programu „Free Single of the Week“ na Bebo/iTunes.\n\nÚčastnila se jako hudební host britských a zahraničních show zahrnující \"The Album Chart Show\", \"Loose Women\", \"The Sunday Night Project\", \"Taratata\" a \"This Morning\". Amy MacDonaldová taky vyhrála v kategorii nejlepšího nováčka cenu Silver Clef.\n\nNa jaře 2009, v krátké přestávce svého koncertování, začala Amy psát písničky pro své druhé album. Dívajíce se na hudební nápady, zkoumala nejdříve své staré poznámky, na rozdíl od debutu, který se skládal především ze singlů, jež psala ihned. Mnoho ze songů bylo inspirováno jejím skutečným životem nebo jejími událostmi v každodenním životě.\n\n\nAmy se v roce 2008 zasnoubila s fotbalovým útočníkem Stevem Lovellem.\n\n"}
{"id": "513025", "url": "https://cs.wikipedia.org/wiki?curid=513025", "title": "Lacock Abbey", "text": "Lacock Abbey\n\nLacock Abbey neboli Opatství Lacock v obci Lacock, Wiltshire v Anglii byl založen na počátku 13. století Elou - hraběnkou ze Salisbury jako klášter augustiniánského řádu. V roce 1835 tady pořídil nejstarší negativ na světě fotograf a vynálezce William Fox Talbot.\n\nOpatství Lacock bylo založeno Lady Elou, hraběnkou ze Salisbury za vlády krále Jindřicha III. Její manžel byl William de Longespee, 3. hrabě ze Salisbury, nemanželský syn Jindřicha II.\nObecně platí, že Lacock Abbey prosperoval během středověku díky bohaté zemědělské půdě, kterou pro něj zajistila Ela, a také značný příjem z vlny.\n\nV návaznosti na rušení anglických klášterů v polovině 16. století jej Jindřich VIII. Tudor prodal Siru Williamu Sharringtonovi, kteří jej přestavěli na rezidenci počínaje od roku 1539, zbourali klášterní kostel.\n\nRezidence prošla změnami také v padesátých letech 18. století ve vlastnictví rodiny Johna Ivoryho Talbota v novogotickém stylu. Architektem byl Sanderson Miller. Dům nakonec přešel na rodinu Talbotových, která je nejčastěji spojována s Williamem Foxem Talbotem. V roce 1835 pořídil Talbot nejstarší známou fotografii z negativu. Byl na ní malý arkýř okna v jižní galerii opatství. Ve svých pokusech v domě pokračoval a v roce 1840 objevil fotografický proces negativ-pozitiv, na kterých je založena převážná část moderní fotografie. Rezidence se objevila mimo jiné také na jedné z desek v první fotografické knize \"Tužka přírody\", kterou Talbot vydal v roce 1844.\n\nV současnosti se tady nachází prostory muzea, které se věnuje Talbotově průkopnické práci ve fotografii a obsahuje mimo jiné také originální fotografie arkýře okna, které nasnímal.\n\n"}
{"id": "513026", "url": "https://cs.wikipedia.org/wiki?curid=513026", "title": "Snídaně", "text": "Snídaně\n\nSnídaně je první jídlo dne, které se obvykle konzumuje v ranních hodinách. Je zpravidla složené ze snadno připravitelných částí, které procházejí jen minimálním procesem vaření. Často se skládá z pečiva, másla, vajíček, slaniny, marmelád či džemů nebo cereálií. Jako nápoj se často preferuje čaj, káva, džus či mléko.\n\nSložení snídaně je silně ovlivněno regionálně i časově. Na Britských ostrovech je oblíbená vydatná tzv. „tradiční anglická snídaně“ skládající se ze slaniny, párečků a smažených vajíček. V některých hotelech je proto na výběr mezi anglickou (ostrovní) a studenou tzv. kontinentální snídaní.\n\nPřevažuje názor, že snídaně je nejdůležitější jídlo dne a že má zásadní dopad na lidské zdraví, jelikož umožňuje nastartování lidského organismu a dodání energie pro jeho celodenní fungování. Konzumování snídaně také zmenšuje šanci na obezitu. Nepomáhá přerušované hladovění.\n\n\n"}
{"id": "513027", "url": "https://cs.wikipedia.org/wiki?curid=513027", "title": "Howard Zinn", "text": "Howard Zinn\n\nHoward Zinn (24. srpna 1922 New York – 27. ledna 2010 Santa Monica) byl americký historik, socialista, anarchista, profesor politických věd na Bostonské univerzitě v letech 1964 až 1988. Byl autorem více jak dvaceti knih, např. \"Dějiny lidu Spojených států amerických\" (\"A People's History of the United States\"). Zinn se angažoval v ochraně lidských práv, svobod a protiválečného hnutí v USA – těmto tématům se věnoval i ve své tvorbě.\n\n\n\n"}
{"id": "513031", "url": "https://cs.wikipedia.org/wiki?curid=513031", "title": "Hemma z Altdorfu", "text": "Hemma z Altdorfu\n\nHemma z Altdorfu (808 – 31. ledna 876) byla sestrou provdané římské císařovny Judity Welfské a jako manželka Ludvíka II. \"Němce\" východofranskou královnou. Narodila se z manželství hraběte Welfa I. a Hedviky Bavorské, ženy z mocného saského rodu. Náležela k Welfské dynastii.\nManželství s třetím synem císaře a franského krále Ludvíka I. \"Pobožného\" zosnovala starší sestra Judita. Ta se za císaře provdala roku 819 a o čtyři roky později porodila syna Karla, který samozřejmě nebyl zahrnut v císařově dosavadním následnickém řádu \"Ordinatio imperii\". Hemmino manželství mělo po změně následnictví podpořit pozdější Karlovy nároky.\n\nV roce 827 se provdala za východofranského krále Ludvíka II. \"Němce\", s nímž měla sedm dětí:\n"}
{"id": "513032", "url": "https://cs.wikipedia.org/wiki?curid=513032", "title": "Čekej do tmy", "text": "Čekej do tmy\n\nČekej do tmy (v anglickém originále: Wait Until Dark) je americký filmový kriminální thriller z roku 1967 režiséra Terence Younga s Audrey Hepburnovou a Alanem Arkinem v hlavní roli. Jedná se o přepis stejnojmenné divadelní hry Fredericka Knotta. Audrey Hepburnová za tento snímek obdržela svoji pátou a poslední nominaci na cenu Americké akademie filmového umění a věd Oscar. Film kompletně produkoval její první manžel Mel Ferrer.\n\nNevidomá žena Susy Hendrixová (Audrey Hepburnová), která nedávno přišla o zrak čelí brutálnímu útoku tří zločinců, kteří v jejím bytě hledají uschovaný heroin, který se v nachází v malé panence, kterou v bytě uschoval její manžel Sam Hendrix (Efrem Zimbalist). Všechny výhody jsou zdánlivě na straně zločinců, leč nevidomá žena má nejen vynikající sluch, ale umí dokonale využívat své hlavní zbraně a tou je obyčejná tma.\n\n\n\n"}
{"id": "513033", "url": "https://cs.wikipedia.org/wiki?curid=513033", "title": "En-men-gal-ana", "text": "En-men-gal-ana\n\nEn-men-gal-ana z Bad-tibiry byl čtvrtým králem předpotopní dynastie Sumeru (v období před 2900 př. n. l.), kde podle sumerského královského seznamu vládl 8 \"sarsů\", odpovídajících asi 28800 let.\n\n"}
{"id": "513037", "url": "https://cs.wikipedia.org/wiki?curid=513037", "title": "Jaroslav Brož (atlet)", "text": "Jaroslav Brož (atlet)\n\nJaroslav Brož (8. listopadu 1950 Pardubice – 14. července 1975 tamtéž) byl československý atlet, který se věnoval skoku do dálky.\n\nV roce 1971 skončil osmý na halovém ME v Sofii. Jeho největším úspěchem byla bronzová medaile, kterou vybojoval na halovém mistrovství Evropy ve francouzském Grenoblu v roce 1972. V témže roce reprezentoval na Letních olympijských hrách v Mnichově, kde se umístil v kvalifikaci na čtrnáctém místě (776 cm) a do dvanáctičlenného finále nepostoupil. O rok později skončil na halovém ME v Rotterdamu čtvrtý.\n\nZemřel na rakovinu varlat ve věku nedožitých 25 let.\n\n\n"}
{"id": "513038", "url": "https://cs.wikipedia.org/wiki?curid=513038", "title": "Kees van Dongen", "text": "Kees van Dongen\n\nKees van Dongen, narozený jako Cornelis Theodorus Marie van Dongen, (26. ledna 1877 v Delfshavenu u Rotterdamu – 28. května 1968 v Monte Carlu) byl nizozemský malíř, později tvořící ve Francii. Na jeho tvorbě je vidět silný vliv fauvismu, ale nakrátko byl i členem expresionistické skupiny Die Brücke. Jeho kariéra začala již v mládí, maloval živými barvami a zaměřoval se na témata vykřičených čtvrtí velkoměsta. Postupně se stal úspěšným a začal přijímat objednávky na portréty bohatých dam. Tyto obrazy mu sice zajistili možnost výstředního života, ale umělecky jsou povrchní.\n\n\n"}
