{"id": "384903", "url": "https://cs.wikipedia.org/wiki?curid=384903", "title": "Richard Dedekind", "text": "Richard Dedekind\n\nRichard Dedekind (6. října 1831 Braunschweig – 12. února 1916 Braunschweig) byl německý matematik, který proslul v oboru algebry a teorie čísel. K jeho nejznámějším počinům patří konstrukce množiny reálných čísel.\n\nPevné základy matematiky získal Dedekind kolem roku 1848 na Collegium Carolinum v Braunschweigu, odkud přešel na univerzitu v Göttingen. Zde studoval pod vedením Sterna a Gausse teorii čísel. Absolvoval v roce 1852 prací o Eulerových integrálech.\nV té době byl Mekkou matematiků Berlín a Dedekind tam strávil dva roky dalším studiem. Vrátil se jako soukromý docent do Göttingenu, kde přednášel geometrii a teorii pravděpodobnosti. Jako jeden z prvních matematiků porozuměl Dedekind důležitosti teorie grup v aritmetice a algebře.\nOd roku 1858 působil na Polytechnice v Curychu, odkud se pak vrátil po čtyřech letech do rodného Braunschweigu, kde strávil zbytek života. \n\nBěhem svého působení v Curychu přišel Dedekind s myšlenkou konstrukce množiny reálných čísel, které dnes říkáme Dedekindův řez. Její základní myšlenka je tato:\n\n\"Rozdělíme-li všechny body přímky do dvou tříd tak, aby každý bod první třídy ležel vlevo od každého bodu druhé třídy, pak existuje právě jediný bod, který toto rozdělení všech bodů do dvou tříd, resp. rozříznutí přímky na dva kusy vytváří.\"\n\nŘečeno populárnějším jazykem, číselná osa není „děravá“, každý její bod je buď racionální anebo iracionální číslo. Je zajímavé, že iracionálních čísel je \"víc\" než racionálních, což dokázal velmi elegantně Georg Cantor, se kterým se Dedekind osobně znal a podporoval jej v jeho odborném zápolení s Kroneckerem.\nK významným Dedekindovým počinům patří také pojem \"podobnost\" množin. Dvě množiny jsou podobné (dnes říkáme, že mají stejnou mohutnost čili kardinalitu), pokud mezi nimi existuje bijektivní zobrazení. Například množina přirozených čísel má stejnou kardinalitu (neboli obsahuje \"stejný počet čísel\") jako množina sudých čísel. Stačí zavést zobrazení n→2n, které přirozenému číslu přiřadí jeho dvojnásobek.\nDedekind se také zabýval teorií okruhů, definoval pojem ideál, pokusil se i o axiomatické zavedení množiny přirozených čísel. Z jeho prací vycházeli např. Hilbert, Peano a další.\n"}
{"id": "384911", "url": "https://cs.wikipedia.org/wiki?curid=384911", "title": "Barcelona KIA 2007", "text": "Barcelona KIA 2007\n\nTenisový turnaj WTA Barcelona KIA 2007 se konal ve dnech 9. - 16. června ve španělské Barceloně venku na antuce. Odměny činily 145,000 USD.\n\n"}
{"id": "384919", "url": "https://cs.wikipedia.org/wiki?curid=384919", "title": "Jednota (rozcestník)", "text": "Jednota (rozcestník)\n\nJednota může být v češtině i ve slovenštině: \n\n\n\n"}
{"id": "384921", "url": "https://cs.wikipedia.org/wiki?curid=384921", "title": "Bohuslav Vítek", "text": "Bohuslav Vítek\n\nBohuslav Vítek (* 27. listopadu 1943 Litomyšl) je český muzikolog, publicista, dramaturg a pedagog.\n\nPo studiích v Pardubicích (1960–64) studoval na Filozofické fakultě Karlovy univerzity v Praze, obor hudební věda (PhDr. 1984). Od roku 1978 byl zaměstnán v Komorní filharmonii v Pardubicích nejprve jako dramaturg a od roku 1985 do 1990 jako ředitel. Zároveň v letech 1990–93 byl pedagogem Konzervatoře v Pardubicích a poté (1990–2000) působil ve funkci dramaturga Symfonického orchestru hl. m. Prahy FOK, byl také vedoucím redaktorem redakce vážné hudby stanice Český rozhlas 3 Vltava. Dnes je tam externím redaktorem. Současně působí jako externí pedagog Konzervatoře v Pardubicích a lektor dramaturgie Komorní filharmonie Pardubice.\n\n"}
{"id": "384926", "url": "https://cs.wikipedia.org/wiki?curid=384926", "title": "Kodersdorf", "text": "Kodersdorf\n\nKodersdorf ( ) je obec v Sasku, v okrese Zhořelec. Leží zhruba uprostřed okresu, jedenáct kilometrů na severozápad od okresního města Zhořelce. Má obyvatel.\n\nKodersdorf se administrativně dělí na části \"Kodersdorf\", \"Kodersdorf-Bahnhof\", \"Särichen\" ( ) a \"Wiesa\". První historická zmínka je z roku 1404, kdy je zmíněna část \"Kodersdorf\" pod jménem \"Kosmirsdorf\". Mezi místní pamětihodnosti patří více než 800 let starý kostel.\n\nObcí prochází německá dálnice A4.\n\n"}
{"id": "384927", "url": "https://cs.wikipedia.org/wiki?curid=384927", "title": "679–670 př. n. l.", "text": "679–670 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 699 – 690 689 – 680 – 679 – 670 př. n. l. – 669 – 660 659 – 650 \n\n\n\n"}
{"id": "384937", "url": "https://cs.wikipedia.org/wiki?curid=384937", "title": "Památky archeologické", "text": "Památky archeologické\n\nPamátky archeologické jsou odborné periodikum se zaměřením na archeologii.\n\nČasopis byl založen v roce 1854 jako Památky archaeologické a místopisné, název byl v průběhu let několikrát měněn:\n\nV letech 1931–1946 periodikum rozděleno na dvě řady: skupinu pravěkou a historickou (v ročnících 1947–1948 jen Pravěk a Historie).\n\nV průběhu let se měnili i vydavatelé:\n\n\n\n\nČasopis byl založen již v počátcích rozvoje archeologie, jeho podoba se měnila a vyvíjela s vývojem archeologické discipliny od časopisu charakteru více méně vlastivědného do podoby vysoce odborného periodika, které stojí na špici české archeologické publikační produkce a patří k nejdůležitějším středoevropským archeologickým časopisům. Zveřejňuje především rozsáhlejší původní vědecké práce nadregionálního významu z oboru archeologie a příbuzných vědních oborů a kritické i informativní recenze publikací s obdobným tematickým zaměřením.\n\nOd roku 1946 jsou Památky archeologické recenzovaným časopisem, tzn. každý příspěvek předaný redakci prochází recenzním řízením.\n\nČasopis je zařazen do databáze Arts and Humanities Citation Index® (Web of Science®) společnosti Thomson Reuters. Dále je uváděn v mezinárodních citačních indexech Anthropological Literature, Anthropological Index Online, ERIH a Ulrich´s Periodicals Directory. \n\nRedakce vydává i neperiodickou řadu \"Supplementa.\" V letech 1995–2005 byl v rámci této řady vydáván mezinárodní sborník \"Ruralia\" I–V.\n\nKe 150. výročí vzniku Památek archeologických (2004) připravil vydavatel (Archeologický ústav AV ČR) kompletní elektronickou verzi všech ročníků časopisu z let 1854 až 2004: více než 50 000 stránek A4 včetně obrázků zpřístupněných ve formátu PDF a propojených s revidovanou interaktivní bibliografií článků a recenzí (cca 5000 titulů článků a více než 4000 titulů recenzí) na pěti DVD. \n\nKarel Sklenář, \"Biografický slovník českých, moravských a slezských archeologů\", Praha 2005, str. 706–707\n\n\"Jednotlivá vydání (zpravidla čtvrtletní) byla řazena do dílů, přičemž každý díl zahrnuje jeden až tři ročníky.\"\n\n"}
{"id": "384940", "url": "https://cs.wikipedia.org/wiki?curid=384940", "title": "Helena Vanišová", "text": "Helena Vanišová\n\nHelena Vanišová (* 27. října 1951, Vimperk) je česká výtvarná umělkyně. Její tvorba zahrnuje malbu, grafiku, ilustraci a plastiku.\n\nPo absolutoriu na gymnáziu v Berouně studovala Filozofickou fakultu Univerzity Karlovy v Praze u profesorů Zdeňka Sýkory, Lea Vaniše, Ladislava Adamce a národního umělce Cyrila Boudy. Vycházela z díla El Greca, poté Josefa Čapka, dále tvoří samostatně od zátiší ke krajinomalbě, kde je řadu let patrný vliv Lea Vaniše staršího. Její celoživotní učitel a manžel, výtvarný umělec a pedagog Karlovy univerzity je zároveň otcem Lea Vaniše mladšího, rovněž výtvarného umělce a spisovatele, jehož raná tvorba kumuluje některé prvky rukopisu Vanišové.\n\nVanišová byla postupně členkou Českého fondu výtvarných umění, Svazu českých výtvarných umělců, Syndikátu výtvarných umělců a doposud Unie výtvarných umělců ČR. Podílela se na celonárodní výstavě \"Výtvarní umělci životu a míru\" spolu s Leem Vanišem starším, dále na výstavách \"Vyznání životu a míru\", Salónu pražských výtvarných umělců a řadě jiných u nás i v zahraničních zemích (Tokio, USA, Francie, Moskva, Německo).\n\nŘadu let spolupracovala s galerií Nokturno Praha, galeríí Zlatá ulička Praha, galerií Domu bytové kultury Praha, galerií Letná Praha, U Hybernů apod. Získala tvůrčí stipendium, jehož výsledky vystavovala v pražském Lidovém domě a v Salonu užitého umění Praha. Poslední výstavy: Bienále drobné grafiky, aukce Praha, Vltavín aj.\n\nTvoří a žije převážně ve Vlachově Březí, kam z Prahy dojíždí.\n\n"}
{"id": "384942", "url": "https://cs.wikipedia.org/wiki?curid=384942", "title": "Význam", "text": "Význam\n\nVýznam v češtině označuje:\n\nČlověka mimo jiné charakterizuje schopnost mluvit a rozumět řeči, Aristotelés ho definuje jako „živočicha s řečí“ (\"zóon logon echon\"). Řeč, věta, mluvené slovo jsou samy o sobě jako zvukové znaky, ale především odkazují k něčemu jinému a tak něco znamenají. Podobně psaná řeč, text, zachycuje řeč, která nese nějaký význam – pokud nenese, říkáme, že je nesrozumitelná nebo dokonce nesmyslná. Podobně nesou význam i jiné znaky, jako číslo, dopravní značka, matematický nebo jiný symbol.\n\nPro malé děti, které se učí mluvit, slovo přirozeně splývá se svým významem, takže nezkušeného člověka může překvapit, že jiní lidé říkají psovi \"the dog\" nebo \"der Hund\". Proto už starověcí filosofové a lingvisté vložili mezi znak a jeho význam či referent pojem, \"lektón\", který nezávisí na konkrétním jazyce a kromě toho označuje celou třídu věcí nebo témat.\n\nZnaky, zejména slova, kromě toho nebývají jednoznačné a jejich význam často vyplývá teprve ze souvislosti či kontextu. Tak slovo „já“ může označovat kohokoli, kdo je vysloví, slovo „dnes“ kterýkoli den, kdy je vysloveno, a slovo „zde“ jakékoli místo, kde je mluvčí. Slovo „jdi“ znamená příkaz k chůzi, ale ve spojení „ale jdi!“ znamená pouze podiv, pochybnost o nějakém sdělení. I jiná slova mohou dostávat přenesený význam, například jako metafora.\n\nVztahy mezi znaky a významy se zabývá sémiotika a filosofie jazyka. Americký filosof Charles Sanders Peirce rozlišil tři hlavní typy tohoto vztahu:\n\n\n"}
{"id": "384944", "url": "https://cs.wikipedia.org/wiki?curid=384944", "title": "Gabi Aškenazi", "text": "Gabi Aškenazi\n\nRav Aluf Gabi (Gabriel) Aškenazi (: גבי אשכנזי, * 25. února 1954, Chagor, Izrael) je bývalý náčelník Generálního štábu Izraelských obranných sil.\n\nAškenazi vyrostl v mošavu Chagor v centrálním Izraeli, který pomáhali založit jeho rodiče. Jeho otec je přeživší holocaustu z Bulharska a matka je Židovka ze Sýrie. Střední školu dokončil na vojenské internátní škole sdružené s prestižním gymnáziem Herzlija v Tel Avivu. Mezi jeho tehdejší spolubydlící patřili velká postava izraelské literatury Jigal Schwartz a novinář z Paříže Joav Toker.\n\nAškenazi získal bakalářský titul v oboru politologie na Haifské univerzitě a je absolventem Harvard Business School. Žije ve městě Kfar Saba, je ženatý a se svou manželkou Ronit má dvě děti, Gali a Itai.\n\nV roce 1972 byl povolán do izraelské brigády Golani a první akci zakusil na Sinaji během Jomkipurské války. V červenci 1976 byl velitelem roty při operaci Entebbe, během níž došlo k osvobození rukojmích v Ugandě, ale neúčastnil se bojů na tamějším letišti. První z mnoha bojových zkušeností v Libanonu získal v roce 1978 během operace Lítání. Během bojů byl zraněn, opustil armádu a po dvou letech mu byla nabídnuta hodnost velitele praporu. V průběhu první libanonské války sloužil jako zástupce velitele brigády Golani a velel vojákům, kteří dobyli hrad Beaufort a města Nabatija a Džabal Baruch. V roce 1987 byl povýšen na velitele brigády Golani.\n\nV roce 1988 byl jmenován velitelem zpravodajství izraelského Severního velitelství. Počátkem 90. let velel záložní obrněné divizi a později pracoval jako velitel izraelské civilní správy v Libanonu, načež v roce 1994 povýšil na pozici náčelníka operačního velitelství Generálního štábu. V roce 1998 byl jmenován velitelem Severního velitelství a z této pozice byl zodpovědný za izraelské stažení z nárazníkové bezpečnostní zóny v jižním Libanonu a ukončení tak osmnáctileté vojenské přítomnosti v této zemi. Aškenazi stažení odmítal a dodával, že stažení by mělo souviset s mírovými jednáními se Sýrií.\n\nV roce 2002 byl jmenován zástupcem náčelníka Generálního štábu a podle deníku Haaretz se tak stal nejumírněnějším členem Generálního štábu během druhé intifády. Aškenazi dostal na starost dohled nad projektem výstavby bezpečnostní bariéry, která by měla fyzicky oddělit Izraelce a palestinské Araby a zabránit tak teroristickým útokům. Aškenazi obhajoval výstavbu bariéry tak, aby možná co nejvíce kopírovala Zelenou linii a minimalizovala tak dopad bariéry na palestinské Araby. Aškenazi také „protestoval proti agresivním činům proti palestinským Arabům“ během intifády a jednou popsal svůj „největší strach ze ztráty lidskosti (izraelských vojáků) kvůli probíhajícím bojům.“\n\nPočátkem roku 2005 se spekulovalo, že by Aškenazi mohl být jmenován náčelníkem Generálního štábu. Nicméně tehdejší premiér Ariel Šaron a jeho ministr obrany Šaul Mofaz na tuto funkci vybrali bývalého velitele Izraelského vojenského letectva Dana Chaluce. Haaretz spekuloval, že Šaron mohl odmítnout Aškenaziho kvůli jeho umírněným postojům. Aškenazi odešel z armády v květnu téhož roku, tři měsíce po oznámení Chalucova jmenování. Po odchodu z armády se stal partnerem v telavivské bezpečnostní konzultační firmě.\n\n"}
{"id": "384946", "url": "https://cs.wikipedia.org/wiki?curid=384946", "title": "Kartouza", "text": "Kartouza\n\nKartouza je obecné označení pro klášter řádu kartuziánů. Název je odvozen od jména francouzského kláštera ležícího v pohoří \"Chartreuse\" (latinsky \"Cartusium\"), který je zároveň sídlem generálního převora tohoto řádu a kterému patří čestné pojmenování velkokartouza (Grande Chartreuse).\nKartouzy byly původně budovány v odlehlých horských a jiných pustých oblastech. I uspořádání kláštera odpovídalo polopoustevnickému způsobu života. Kromě obvyklých klášterních částí obsahovala kartouza velkou křížovou chodbu, okolo které byly umístěny cely řeholníků. Ty tvořily malé domky se zahrádkou, kde trávili většinu času v osamění. Domek se dělil na předsíň zvanou Ave Maria, obytnou místnost zvanou \"cubiculum\" a dílnu, často uspořádané do dvou pater.\n\nKromě profesů (otců), kteří složili slavné sliby, byli členy i laičtí bratři, kteří žili v celách ve společné budově. Obydlí otců a bratrů byla od sebe někdy (jako ve Velké kartouze) značně vzdálená.\n\nPozději se kartouzy zakládaly i ve městech (pařížská kartouza 1257), kde musely být stavebně přizpůsobeny, aby bylo dodrženo odloučení od okolí. Někdy se také odkláněly od typické jednoduchosti a strohosti k větší zdobnosti, jako například klášter Miraflores s kastilskou královskou hrobkou.\n\n\n"}
{"id": "384951", "url": "https://cs.wikipedia.org/wiki?curid=384951", "title": "Valdická kartouza", "text": "Valdická kartouza\n\nNěkdejší klášter kartuziánů ve Valdicích (často též \"Valdická kartouza\") je bývalá \"kartouza\" (klášter mnišského řádu kartuziánů) s klášterním kostelem Nanebevzetí Panny Marie. Nachází se ve Valdicích u Jičína. Patří k nejvýznamnějším stavbám raného italského baroka v Čechách a k nejznámějším barokním stavbám okresu Jičín. Od poloviny 19. století slouží areál jako věznice.\n\nValdickou kartouzu založil Albrecht Václav Eusebius z Valdštejna (1583–1634) jako severní zakončení své ucelené architektonické koncepce Jičína, tehdejšího hlavního města Frýdlantského vévodství. Klášter je tak v jedné rovině s vrcholem Veliše, kde měl stát minoritský klášter, kostelem Panny Marie de Salle, kostelem sv. Jakuba a lipovou alejí, zároveň také s hradem Kumburk. Valdštejn chtěl být ve valdickém klášteře pohřben a dal si v kostele zbudovat kamenné mauzoleum, do kterého bylo jeho tělo převezeno po vraždě z Chebu. Jeho ostatky byly ale druhotně uloženy do zámecké kaple v Mnichově Hradišti.\n\nDekretem z 29. ledna roku 1782 byl klášter v rámci josefínských reforem zrušen, poslední 28. převor Červinka pohřben a zbylí řeholníci vypuzeni.\nKlášter vybudovali Valdštejnovi italští dvorní mistři: podle projektu architekta Andrey Spezzy z roku 1627 se stavbami roku 1630 začali jeho bratr Giovanni Battista Spezza a Franz Latomus, pokračoval Niccolo Sebregondi a do roku 1655 je dokončil Giovanni Battista Pieroni. Na úpravě interiérů se pracovalo až do roku 1665. Objekty na přibližně obdélném půdorysu jsou uspořádány osově symetricky od vstupní brány podle podélné západo-východní osy s kostelem sevřeným kvadraturou uprostřed areálu. Postranní křídla původně tvořily izolované cely řeholníků, každá s vlastní zahrádkou.\nKostel Nanebevzetí Panny Marie, dříve zasvěcený sv. Brunovi a později sv. Josefovi je trojlodní bazilika se třemi páry bočních kaplí podle římského Vignolova vzoru. Na vstupním portálu má tesaný rakouský říšský znak z doby kolem roku 1650 a v nikách čtyři sochy patronů (sv. Bruno, sv. Hugo, sv. Jan Křtitel a sv. Josef). Z vnitřního zařízení se dochovaly oltáře sv. Barbory (patronky vězňů a dělostřelců) a sv. Bruna a kazatelna ze 17.století. Ostatní zařízení bylo po roce 1782 převezeno do kostelů v Radimi a v Úbislavicích, další zařízení se dostalo po roce 1950 do muzea v Železnici.\n\nPřed kartouzou stojí sloup se sochou sv. Jana Nepomuckého z roku 1698.\n\nKamenné a štukové architektonické články vně i uvnitř jsou cennou raně barokní dekorací, stejně jako zbytky nástropních a nástěnných maleb a dřevěné intarzované dveře. Na jejich opravě či obnově ve 2. desetiletí 21.století se podíleli vězni a vznikla expozice muzea.\n\nV letech 1855—1856 c. a k. správa dala tyto erární budovy přestavět na trestnici podle návrhu vídeňského architekta Wehrenfenninga. Mnišské cely byly zvýšeny o patro a vybudován vězeňský dvůr jako uzavřený vycházkový areál. Dokonalost ohrazení a přistavění příčných dvorních křídel z roku 1863 z budov učinila dobře zabezpečené a obávané vězení. Byl zde vězněn například známý Václav Babinský.\n\nZa komunistického režimu zde byli rovněž vězněni političtí vězni, z nichž někteří zde zemřeli, mezi nimi např. armádní generál Bohumil Boček či viceprovinciál jezuitů Antonín Zgarbík (oba v důsledku odepření lékařské péče). V roce 1950 byl ve věznici mučen i P. Josef Toufar (1902–1950), farář z Číhoště, kde se pohnul při kázání kříž (tzv. číhošťský zázrak).\n\nVězení dodnes funguje a patří k nejstřeženějším věznicím v České republice. Jsou sem umisťováni nejtěžší zločinci, střídavě zde byl vězněn i Jiří Kajínek. Dne 26. září 2010 zde spáchal sebevraždu tzv. „\"lesní vrah\"\" Viktor Kalivoda.\n\n\"Seznam není kompletní\"\n\n\n\n\n"}
{"id": "384954", "url": "https://cs.wikipedia.org/wiki?curid=384954", "title": "Karviná hlavní nádraží", "text": "Karviná hlavní nádraží\n\nKarviná hlavní nádraží je název jedné z železničních stanic ve slezském městě Karviná na adrese Nádražní 695/7. Zastavují zde spoje Českých drah, nádraží obsluhuje a přímé spojení s Prahou zajišťuje i soukromý dopravce LEO Express.\n\nPůvodní nádraží Karvinná (až do roku 1948 psáno se dvěma „n“) bylo postaveno uprostřed původního, třicetikilometrového úseku Košicko-bohumínské dráhy (KBD) z Bohumína přes Orlovou do tehdejšího Těšína. Zkušební provoz zde byl zahájen v prosinci roku 1868 a do pravidelného provozu bylo předáno v únoru roku 1869. Stavbu samotnou požadovali především představitelé karvinského průmyslu, který pro investory KBD přinášel největší zisky. Prudce se zvyšovala nejen přeprava nákladu, ale i osob. V roce 1898 se karvinské nádraží stalo uzlovým, a to výstavbou spojnice mezi rychlíkovou stanicí KFNB Petrovice a rychlíkovou stanicí KBD Karvinná. Tato dráha, která nesla označení „Místní dráha KFNB“, byla postavena pro dopravu lázeňských hostů do darkovských lázní a také pro potřeby rozvíjejícího se průmyslu okresního města Fryštátu (dnes část Karviné).\n\nKarvinské nádraží patří k nejstarším nádražím v dnešním Česku, které nese označení „hlavní“. Z fotografických záznamů je patrné, že toto označení má přinejmenším od roku 1933. Z jízdního řádu z roku 1944 je vidět, že ve stanici Karwin hbf (Karvinná hlavní nádraží) zastavovaly mezinárodní rychlíky Berlín – Bratislava.\n\nMezi lety 1909 a 1964 bylo karvinské hlavní nádraží také křižovatkou elektrických úzkorozchodných drah, které sem vedly ze tří směrů.\n\nV 50. letech 20. století se na nádraží a celé trati negativně podepisoval vliv poddolování, a proto byla v roce 1963 postavena přeložka tratě z Dětmarovic do Louk nad Olší s novým hlavním nádražím blíže k nové Karviné (bývalý Fryštát). Toto nové hlavní nádraží je dnes jedním z nejmodernějších dopravních terminálů Moravskoslezského kraje a staví zde mj. vlaky kategorie rychlík, expres a EuroCity Českých drah. Dále zde zajíždí několik spojů kategorie LE společnosti Leo Express. Přirozeně je karvinské hlavní nádraží také zastávkou osobním vlakům linky S2 Českých drah.(stav v r. 2017) \n\nPůvodní hlavní nádraží nyní nese název Karviná-Doly a včetně celého původního úseku bývalé Košicko-bohumínské dráhy je součástí železniční sítě společnosti Advanced World Transport. Nádraží Karviná-Doly je pravidelně využíváno pouze pro nákladní dopravu a do této stanice jsou zaústěny vlečky dolů Darkov a ČSA (lokalita Jan Karel).\n\n"}
{"id": "384955", "url": "https://cs.wikipedia.org/wiki?curid=384955", "title": "Patriot (film)", "text": "Patriot (film)\n\nPatriot je americký historický film, který v roce 2000 natočil režisér Roland Emmerich.\n\n18. století, Jižní Karolína, Benjamin Martin (Mel Gibson), veterán francouzsko-indiánské války, žije poklidným životem na své farmě. Poté co mu zemře žena, musí se sám postarat o sedm dětí. Poté co vypukla americká Válka za nezávislost se jeho nejstarší syn Gabriel (Heath Ledger) bez svolení otce přihlásí do armády. Benjamin sám se nechce ve válce angažovat, protože stále věří, že nezávislosti lze docílit i mírovou cestou.\n\nO dva roky později se Gabriel vrací raněný na farmu s důležitými dopisy pro důstojníky, aby se skryl. Toho večera se však nedaleko odehraje bitva mezi Brity a americkou armádou. Ráno Benjamin ošetřuje ve svém domě raněné obou bojujících stran. Následně přijíždí krutý velitel britských dragounů Wiliam Tavington (Jason Isaacs), který rozhodne, že ranění vojáci koloniální armády budou zastřeleni, dům zapálen pro výstrahu a Gabriel jako vojenský špeh a posel oběšen. Jeho mladší bratr, patnáctiletý Thomas (Gregory Smith) se pokusí Gabriela zastat, ale je Tavingtonem zastřelen.\n\nBenjamin se rozhodne svého syna vysvobodit. Se svými syny Nathanem (Trevor Morgan) a Samuelem (Bryan Chafin) jednotce odvádějící Gabriela nadběhnou zkratkou lesem. Následně dokáží všechny vojáky vyřadit z boje a Gabriela osvobodit. Benjamin Martin se později rozhodne pro boj proti britskému agresorovi, a stále v hlavě nosí myšlenku na pomstu za svého zastřeleného syna. Své děti ponechává u Charlotty (Joely Richardson), sestry jeho zesnulé ženy a začíná organizovat domobranu, se kterou nakonec vede partyzánskou válku. Film končí zabitím Tavingtona a vítězstvím Američanů nad britskou armádou.\n\n\nFilm získal mezi diváky na největších filmových databázích spíše průměrné hodnocení.\n"}
{"id": "384956", "url": "https://cs.wikipedia.org/wiki?curid=384956", "title": "Tyra", "text": "Tyra\n\nTyra () je část města Třince, jde o třinecký obvod č. 12. Nachází se zde pramen pitné vody „Bolibřuška“, márnice (hřbitovní kaple) z roku 1925 (renovovaná v letech 1959–1960 a 2017) a chráněný strom Lípa v Tyře.\n\nPrvní zmínka o Tyře pochází z roku 1577, ale teprve v 17. století se vydělila z Oldřichovic jako samostatná vesnice. V roce 1860 byla v Tyře postavena první škola a založen hřbitov. V roce 1939 měla obec Tyra 449 obyvatel, k slezské národnosti se tehdy přihlásilo 415, k polské 21 a k německé 13 obyvatel. Původně samostatná obec Tyra byla k městu Třinec připojena v roce 1980. \n\n\n"}
{"id": "384958", "url": "https://cs.wikipedia.org/wiki?curid=384958", "title": "Housko", "text": "Housko\n\nHousko () je část obce Vysočany v okrese Blansko.\n\nPůvodní ves Housko se nalézala zhruba 1 km severně od nynějšího Houska v místě zvaném \"U kostelíčka\". Dle archeologických nálezů byla založena v druhé polovině 13. století, první písemná zmínka pochází z roku 1349, kdy se uvádí ve výčtu holštejnského panství pod německým názvem Hertwigslag. Typ tohoto názvu s příponou -lag odpovídá i charakteru zdejší zástavby coby lesní lánové vsi.\n\nV roce 1371 je uvedena pod slovanským názvem Hussy, v roce 1385 jako Husschie a v roce 1437 jako Husie, kdy se zde připomíná i kostel. Roku 1493 se ves poprvé uvádí jako pusté Húsko, ovšem dle archeologických nálezů je zřejmé, že ves zanikla již za husitských válek. Ves se jako pustá připomíná dále v letech 1511, 1550 a 1564.\n\nStávající ves Housko byla obnovena v roce 1760 kolem vystavěné sklárny. V roce 1793 měla vesnice 20 domků se 129 obyvateli.\n\nV srpnu 1927  napsal molenburský učitel Rudolf Sychra, že je pro něho čestným úkolem  sepsat pamětní knihu Houska. Housko bylo po založení Molenburku v roce 1724 obnoveno v roce 1760. Obec byla přiškolena a přifařena k obci Molenburku. Obec nikdy nevlastnila ani rybník s mlýnem, myslivnu, dvě samoty a pilu. Obyvatelé Houska se živili polním hospodářstvím, tkalcovstvím a později pálením vápna. Hlavní potravou byla polévka klechtanka, zelí a brambory a černý chléb. Housko patřilo k panství rájeckému. V roce 1911 byl založen Sbor dobrovolných hasičů. V roce 1920 byla občany vykoupena panská pole pod hostincem. Obec Housko, přísluší k okresní správě v Boskovicích. V roce 1925 byla vystavěna kaple s hasičským skladištěm. K tomuto přispěl pan hrabě Hugo Salm z  Rájce. Také byl zbudován pomník padlých. \n\nPožáry v Housku. V roce 1868, vyhořely dva domy, v roce 1882, dva domy. V roce 1914 se požár při velkém větru rozšířil a vyhořelo 14 domků.  V roce 1917 vyhořelo 8 domků. V roce 1924 vyhořely domy č. 31 a 32. \n\nRok 1914 po vypuknutí 1. světové války jako prvních narukovalo devět mužů. Celkem jich postupně narukovalo 44. Rok 1918. Bylo málo práce a obec rozhodla regulovat potok odtékající z rybníka, aby dala obyvatelům práci. V roce 1923 založena obecní knihovna. V roce 1928. Jako v Molenburku byla zavedena elektřina. V roce 1930 postaveny nové domy č. 50. A 51. Rok 1933. Počátkem února bylo v důsledku kalamity zaměstnáno na lesních pracích 60 dřevařů. Nezaměstnanost byla zažehnána. V dubnu povoláno 12. Dřevařů z Kořence, 12 z Lipovce a 24 lesních dělníků ze Slovenska. Rok 1934. Augustin Hejč z č. 37 v důsledku snů pomaloval svůj dům různými citáty z písma. Na střechu připevnil sedm křížů. Psaly o tom noviny a chodili se tam dívat lidé až z dalekého okolí. Přibývalo hostů z Prahy a Brna na letní byty. Podporu v nezaměstnanosti pobíralo během roku 20 až 30 osob. Rok 1935. 16. 11. těžce postřelen dvěma ranami František Trnečka z Harmanic při pytlačení. Rok 1937. 5. 7. Byl slavnostně v obci uvítán novokněz P. Josef Slouka. 8. 12. Jednání zastupitelstva o stavbě školy v Housku. Ke stavbě nedošlo. Rok 1938. Novým kronikářem se stal Jan Zouhar. Rok 1939. Ve škole zavedena povinná němčina. Rok 1940. V dubnu úředníci soudu a berní správy z Boskovic navštívili každého majitele nemovitosti, který musel podepsat, že dobrovolně předává veškeré své nemovitosti pro rozšíření vojenské střelnice na Vyškovsku k obraně Velkoněmecké říše. Rok 1942. Do zdejší obce se přestěhovalo 6 rodin z Harmanic, kde začalo vystěhování. Z místní kaple byl odebrán Němci zvon. Rok 1943. V listopadu byla vystěhována z č. 45. Včelařova a rodina Vitoulova se třemi dětmi. Rok 1944. V měsíci únoru přijeli do obce Němci v civilu a odebírali rolníkům motyky sekery kosy a hospodářské stroje. V měsíci únoru za krutých mrazů se museli vystěhovat z č. 3. a č. 6. V jarních měsících byli do obce dosaženi četníci, kteří určovali, kteří občané se do září musí vystěhovat. Do Německé říše bylo odesláno osm mužů. V měsíci červnu do obce přijeli četníci a určili, které rodiny se musí v červenci a srpnu vystěhovat. Někteří se dali ke komandatuře a ti mohli zůstat. Občané z 33 domů se museli vystěhovat. Františku Nezvalovi hostinskému byla odebrána živnost a do hostince se nastěhovala ze školy v Molenburku jedna třída. Rok 1945. V obci bylo mnoho německého vojska. Téměř v každém čísle byli vojáci. Vesnice byla plna německých vozidel, lehkých i těžkých obrněných vozů a děl. Němci byl ničen veškerý vojenský majetek za miliony korun. Koncem května a v červnu se vraceli vystěhování obyvatelé a pustili se do setí obilí. Někteří občané se vystěhovali do pohraničí. Rok 1946. 29. června byl obnoven MNV. Předsedou byl zvolen Jan Zouhar z č. 35.  Rok 1948. Bylo založeno hospodářské družstvo, mělo 29. členů a za předsedu byl zvolen Kala František. Rok 1949. Byla svolána schůze k založení JZD. Skončila bez výsledku. Rok 1950. Bylo ustaveno JZD. Předsedou zvolen Pernica Vojtěch. Žádný z místních zemědělců se nepřihlásil. Rok 1951. Bylo obcí zakoupeno nákladní auto. Rok 1952. Byla v obci otevřena prodejna Jednoty. Rok 1958. JZD koupilo traktor.\n\nV roce 1964 se Housko, sloučilo se vsí Molenburk a nově vzniklá obec dostala název Vysočany\n\nÚdaje čerpal Antonín Jirušek z Kroniky obce Housko, ze svého archivu a z pamětí potomků rodáků\n\n"}
{"id": "384959", "url": "https://cs.wikipedia.org/wiki?curid=384959", "title": "Molenburk", "text": "Molenburk\n\nMolenburk () je vesnice, část obce Vysočany v okrese Blansko v Jihomoravském kraji. V roce 1964 se Molenburk sloučil se vsí Housko a nově vzniklá obec dostala název Vysočany.\n\nVes Molenburk byla založena roku 1724 majitelem rájeckého panství Karlem Ludvíkem z Rogendorfu a svobodným pánem z Mollenburku. V roce 1793 čítala ves 32 domů s 230 obyvateli. V letech 1864-1874 zde byl postaven kostel, který je zasvěcen svatému Cyrilovi a Metodějovi. V roce 1817 byla vystavěna první škola.\n\nNoví usedlíci do Molenburku na číslo 1, 22, 3 přišli z Lipovce, na čís. 4, 18, 20 z Ostrova, na čís. 17, 19, 23 z Kulířova, na čís. 21. z Holštýna, na 5. z Kuniček, a na čís. 31 z Boskovic. Nově usazeným obyvatelům byly ponechány pozemky k užívání za mírné roční nájemné. Kolem roku 1840 se v obci rozšířilo vápenictví a tkalcovství. Uhlířství zásobovalo blanenské hutě.\n\nŠkolní vyučování začalo teprve od roku 1815. Do Molenburku byl dosazen první učitel, který učil v najaté místnosti v domě č. 4. Novou školu v Molenburku nechal postavit hrabě Hugo Salm jako jednotřídní. Vyučovat se začalo v roce 1817, kdy byl dosazen také 1. učitel Šmehlík. V Molenburku vyučoval od roku 1815 až do roku 1821. Školu navštěvovali též žáci z Houska. Jak přibývalo domů a rodin, vzrůstal i počet dětí a budova jednotřídní školy již nestačila pro výuku tolika žáků. V roce 1876 navštěvovalo školu 205 žáků z Molenburku a Houska. Od roku 1878 usilovala školní rada o rozšíření a přístavbu školy. Až po 13 letech bylo jednání skončeno. Přístavba byla provedena roku 1891 a od roku 1892 začalo se vyučovat celodenně ve dvou třídách.\n\nStavba kostela byla dokončena roku 1868. Až koncem roku 1876 by vypsán konkurz na obsazení místa faráře a 18. 1. 1877 byl jmenován první farář P. Vendelín Hrubý, rodák z Hartmanic.\n\nDo roku 1849 správa obce byla v rukou vrchnosti. V roce 1849 bylo zvoleno obecní zastupitelstvo. Prvním starostou byl zvolen František Ševčík z čís. 20.\n\nPrvním kronikářem v Molenburku byl významný nadučitel František Tenora. V Molenburku vyučoval v letech 1890–1924.\n\nRoku 1892 byl založen Hasičský sbor. Náčelníkem byl zvolen učitel František Tenora, který funkci vykonával do r. 1897. V roce 1893 vypukl v Molenburku velký oheň, který poničil 83 obydlí. Ožebračeno bylo 44 rodin, jejichž obydlí byla úplně zničena.\n\nPři vypuknutí 1. světové války bylo z Molenburku odvedeno 132 mužů. V průběhu války jich bylo zajato 28, zemřelo 19 a v legiích bojovalo 8 mužů.\n\nRoku 1924 po sedmiletém mlčení se opět z věže kostela ozvaly velké zvony, zrekvírované v průběhu války. Nové zvony kostelu daroval František Hebelka, molenburský rodák.\n\nElektrizace obce byla provedena v průběhu roku 1927. Připojení obce na elektrický proud se uskutečnilo 30. 12. 1927, kdy poprvé obec i domy byly osvětleny novým světlem za jásotu obyvatelstva.\n\nV roce 1936 byl místní rodák Jan Hudec, spisovatel a státní rada jmenován čestným občanem obce Molenburku a na rodném domě byla k jeho 80. narozeninám slavnostně odhalena pamětní deska.\n\nZa protektorátu v roce 1942 bylo úředně vyhlášeno rozšíření vojenské střelnice u Vyškova a do obvodu území této střelnice spadala i obec Molenburk. V roce 1944 byla zřízena zemědělská farma v Molenburku. Úkolem této složky bylo obhospodařovat pozemky v okrajových obcích střelnice. Již v prvních měsících r. 1944 nastalo spěšné stěhování molenburských občanů. Byla vystěhována většina rodin. Dne 28. 10. 1944, právě v den výročí získání samostatnosti bývalé ČSR, byla německými úřady převzata samospráva obce. Veškeré knihy a písemnosti byly odvezeny do Vyškova. Tím obec Molenburk dočasně zanikla.\n\nRok 1945 skončila okupace Čech a Moravy. Dne 8. května po panickém útěku Němců z vesnice čeští občané radostně přivítali příslušníky Rudé armády. \n\nV roce 1946 byla autobusová doprava do Blanska a zpět rozšířená o další spoje. Dojíždělo se do zaměstnání do Blanska, Adamova i Brna. \n\nDne 22. 4. 1946 bylo na ustavující schůzi stolařských dělníků, založeno družstvo, „Dělnický dřevoprůmysl v Molenburku.“ \n\nRoku 1950 byla zřízena matrika. Vedením matriky byl pověřen MNV matrikář Cyril Němec. \n\nV roce 1962 byl slavnostně otevřen Kulturní dům. \n\nV roce 1964 sloučením obcí Molenburk a Housko vznikla obec Vysočany s místními názvy Molenburk a Housko, které byly zachovány.\n"}
{"id": "384960", "url": "https://cs.wikipedia.org/wiki?curid=384960", "title": "Nepřejov", "text": "Nepřejov\n\nNázev Nepřejov má více sídel:\n"}
{"id": "384964", "url": "https://cs.wikipedia.org/wiki?curid=384964", "title": "Roland Emmerich", "text": "Roland Emmerich\n\nRoland Emmerich (* 10. listopadu 1955, Stuttgart, Německo) je německý režisér, scenárista a producent.\n\nNarodil se v roce 1955 ve Stuttgartu, německé spolkové zemi Bádensko-Württembersko. V letech 1977–1981 studoval na mnichovské filmové a televizní univerzitě. Jeho studentský film \"Das Prinzip Arche Noe\" zahajoval berlínský filmový festival. V roce 1985 společně se svojí sestrou Ute Emmerichovou založil Centropolis Film Productions (nyní Centropolis Entertainment).\n\nFilmy začal točit v angličtině. V roce 1990 jeho sci-fi film \"Měsíc 44\" prorazil. Následně byl pozván do Spojených států amerických, kde se ujal v roce 1992 režie filmu \"Univerzální voják\". O dva roky později pracoval na filmu \"Hvězdná brána\", který se stal filmovým hitem a dočkal se i zpodobnění v seriálu a několika návazných televizních filmech. Další dílem je \"Den nezávislosti\", který se stal jedním z nejúspěšnějším filmů všech dob.\n\nEmmerich poté natočil následující filmy: \"Godzilla\" z roku 1998, \"Patriot\" 2000, o dva roky později \"Den poté\", roku 2008 film \"10 000 př. n. l.\", roku 2009 film \"2012\" a v roce 2011 velmi diskutované dílo \"Anonym\" o alternativním autorovi kánonu Williama Shakespeara Edwardu de Vere, 17. hraběti z Oxfordu.\n\n"}
{"id": "384978", "url": "https://cs.wikipedia.org/wiki?curid=384978", "title": "Vlajka Krakova", "text": "Vlajka Krakova\n\nVlajka Krakova má obdélníkový tvar, horizontálně rozdělený na dvě stejné části. Vrchní polovina je bílá a symbolizuje čistotu, spodní polovina je modrá a symbolizuje řeku Vislu. Krakovská vlajka je velmi podobná vlajce San Marina, která má pouze jiný odstín modré barvy. Krakovská vlajka vychází z dřívější vlajky Krakovské republiky, používané oficiálně v letech 1815-1846.\n\n"}
{"id": "384980", "url": "https://cs.wikipedia.org/wiki?curid=384980", "title": "Slovenske železnice", "text": "Slovenske železnice\n\nSlovenske železnice, d.o.o. (VKM: SŽ) (česky \"Slovinské železnice\") je slovinská unitární železniční společnost ve vlastnictví státu. Společnost vznikla v roce 1991 oddělením od státních železnic Jugoslávie (Jugoslovenske železnice). Sídlo SŽ je v Lublani.\n\nSŽ spravuje železniční síť o délce 1228,1 km, z toho 330,4 km tratí je dvoukolejných, zbývající tratě jsou jednokolejné. 502,8 km tratí je elektrizovaných stejnosměrnou napájecí soustavou 3 kV. Na území Slovinska zasahují i další soustavy, z Rakouska 15 kV 16,7 Hz do stanice Jesenice a z Chorvatska 25 kV 50 Hz do stanice Dobova.\n\n\n"}
{"id": "384982", "url": "https://cs.wikipedia.org/wiki?curid=384982", "title": "Adria Transport", "text": "Adria Transport\n\nAdria Transport d.o.o. (VKM: ADT) je slovinský nákladní železniční dopravce. Jedná se o společný podnik přístavu Koper (Luka Koper, d.d.) a rakouského dopravce Graz-Köflacher Bahn und Busbetrieb GmbH (GKB).\n\nSpolečnost byla založena v roce 2005. V září 2008 společnost získala licenci pro provozování drážní dopravy a stala se také držitelem osvědčení dopravce a může samostatně působit jako železniční dopravce. Společnost se soustřeďuje na provoz vlaků mezi přístavem Koper a Rakouskem.\n\n"}
{"id": "384984", "url": "https://cs.wikipedia.org/wiki?curid=384984", "title": "Geddy Lee", "text": "Geddy Lee\n\nGeddy Lee OC (narozen jako \"Gary Lee Weinrib\" 29. července 1953 ve Willowdale, Toronto) je bývalý kanadský hudebník známý jako zpěvák, baskytarista a klávesista rockové skupiny Rush. Lee se stal členem Rush v září 1968 na žádost přítele z dětství Alexe Lifesona, aby nahradil frontmana Jeffa Jonese.\n\nJeho styl hry, technika a zručnost s jakou hrál na baskytaru to vše mělo rozhodující vliv na hudebníky rockového a heavy metalového stylu a inspirovali se jím takoví hráči jako Steve Harris ze skupiny Iron Maiden, John Myung z Dream Theater, Les Claypool ze skupiny Primus, a Cliff Burton ze skupiny Metallica.\n\nVedle skladatelských, aranžérských a hráčských povinností ve skupině Rush, produkoval Lee alba několika hudebním skupinám, včetně skupiny Rocket Science. Leeho první sólová práce, album \"My Favourite Headache\", bylo vydáno v roce 2000.\n\nSpolečně se svým spoluhráčem Lifesonem a bubeníkem Neilem Peartem, byl 9. května 1996 jmenován důstojníkem Řádu Kanady (Order of Canada). Toto trio bylo první rockovou skupinou, které se této cti dostalo jako skupině.\n\n"}
{"id": "384985", "url": "https://cs.wikipedia.org/wiki?curid=384985", "title": "Mistrovství světa v ledním hokeji žen do 18 let 2008", "text": "Mistrovství světa v ledním hokeji žen do 18 let 2008\n\nMistrovství světa v ledním hokeji žen do 18 let 2008 se konalo ve městech Calgary a Alberta v Kanadě. Probíhalo ve dnech 7. ledna a 12. ledna 2008 a hrálo se na stadionech Father David Bauer Olympic Arena v Calgary a Norma Bush Arena v Albertě. USA porazily Kanadu 5:2 ve finále tím pádem získaly zlatou medaili, zatímco Česko porazilo Švédsko 4:2 a dokázalo získat bronzovou medaili.\n"}
{"id": "384990", "url": "https://cs.wikipedia.org/wiki?curid=384990", "title": "Evropský hokejový pohár 1965/1966", "text": "Evropský hokejový pohár 1965/1966\n\n1.ročník hokejového turnaje European Cupu.Vítězem turnaje se stala ZKL Brno.\n\n"}
{"id": "384992", "url": "https://cs.wikipedia.org/wiki?curid=384992", "title": "FK Aktobe", "text": "FK Aktobe\n\nFK Aktobe (kazašsky Ақтөбе Футбол Клубы) je kazašský fotbalový klub z města Aktobe. \n\n\n\n"}
{"id": "384994", "url": "https://cs.wikipedia.org/wiki?curid=384994", "title": "Anatomie", "text": "Anatomie\n\nAnatomie (z řeckého \"anatemnō\", rozříznout) je obor, který se zabývá makroskopickou a mikroskopickou stavbou organismů.\nZ hlediska objektu zkoumání je oborem biologie nebo medicíny, lze ji rozdělit na anatomii lidského těla, anatomii živočichů a anatomii rostlin.\n\nPojem anatomie se obvykle užívá ve vztahu k anatomii lidského těla. Nicméně značné množství stejných či podobných struktur a tkání se nachází v celé živočišné říši, a tudíž pojem \"anatomie\" zahrnuje též anatomii jiných živočichů. K označení vědy zabývající se výhradně anatomií zvířat se někdy užívá slovo \"zootomie\". Stavba a tkáně rostlin jsou rozdílné povahy, a tudíž jsou studovány v anatomii rostlin.\n\nAnatomie je vědní disciplína, která se zabývá studiem struktur organismů včetně jejich soustav, orgánů a tkání. Popisuje vzhled a umístění jednotlivých částí těla, jejich stavbu, složení a vztahy mezi jednotlivými orgány či orgánovými soustavami. Anatomie se od fyziologie a biochemie značně liší. Tyto dvě disciplíny se zabývají zejména funkcemi jednotlivých částí těla a chemickými procesy, kterými tyto části procházejí. Anatom se tedy zajímá o tvar, velikost, umístění, strukturu, přísun krve a inervaci jednotlivých orgánů, například jater, zatímco fyziolog se zajímá o produkci žluči, roli jater ve výživě člověka a o regulaci tělesných funkcí.\n\nZ určitého hlediska je anatomie příbuzná s embryologií a komparativní anatomií, která má blízko k evoluční biologii a fylogenezi. Anatomie lidského těla je jednou ze základních medicínských věd.\n\nNa rozdíl od většiny ostatních vědních oborů se v anatomii důsledně rozlišuje terminologie (odborné názvosloví v širším smyslu) a v jejím rámci nomenklatura, přičemž neměnná anatomická nomenklatura v latinském jazyce je závazná od roku 1895.\n\nAnatomii rozdělujeme na makroskopickou a mikroskopickou. Makroskopická anatomie, též nazývána topografická anatomie, se zabývá zkoumáním částí těl živočichů bez pomoci přístrojů, tedy pouhým okem. Topografická anatomie zahrnuje také povrchovou anatomii. Mikroskopická anatomie používá k výzkumu optické přístroje. Mikroskopická anatomie studuje tkáně různých struktur (tato věda se nazývá histologie) a zabývá se i stavbou buněk.\n\nPočátky medicíny z obecného hlediska a morfologických oborů zvláště jsou s vývojem anatomie úzce spjaty. První pitvy byly prováděny ve starém Egyptě jako součást přípravy těl zemřelých k mumifikaci, což zároveň vedlo k získávání poznatků o anatomii člověka. Jako první lékař vůbec je označován Imhotep, žijící v době faraóna Džosera z III. dynastie kolem roku 2600 př. n. l.\n\nZa zakladatele anatomie jako vědního oboru jsou považováni starověcí lékaři Herophilos a Erasistrakos, představitelé alexandrijské medicíny, kteří působili v Alexandrii v Egyptě kolem roku 270 př. n. l., kteří kromě mrtvol pitvali údajně i odsouzence k smrti.\n\nNa alexandrijskou školu přímo navázal Galén, který prováděl hlavně pitvy zvířat. Galén shrnul tehdejší anatomické znalosti a jeho autorita ve všech směrech dominovala medicíně až do 17. století. Po pádu Římské říše byly ve středověké Evropě anatomické poznatky do značné míry ztraceny, zachovaly se ale v arabském světě, odkud byly přeloženy zpět do latiny v 11. století n. l. V roce 1235 byla v Salernu založena lékařská fakulta; první středověká pitva se konala roku 1286 v Cremoně. Anatomie se dále rozvíjela i v Bologni, kde Mondino de’Liuzzi organizoval veřejné pitvy; de’Liuzzi též roku 1316 sepsal učebnici \"Anatomia\". Pitvou člověka se zabýval také Leonardo da Vinci. V roce 1543 byla vydána \"De Humani Corporis Fabrica\", ilustrovaná učebnice anatomie italského lékaře Andrea Vesalia, která tvoří základ moderní anatomie. První veřejnou pitvu v českých zemích zorganizoval Jan Jessenius v Praze roku 1600.\n\nS nástupem racionalismu a vynálezem mikroskopu se anatomie začala rychle rozvíjet, v 17. století začaly vznikat první anatomické preparáty a muzea. V 19. století se centrum anatomického bádání přesunulo do Velké Británie.\n\nHistorie výzkumu anatomie je charakterizována stále hlubším porozuměním funkcí orgánů a struktur lidského těla. Metody zkoumání se také značně zdokonalily. Od počátku zkoumání anatomie živočichů pomocí anatomických pitev uhynulých zvířat a mrtvých lidských těl se metody ve 20. století přesunuly k vyspělým zobrazovacím metodám jako je rentgen, ultrazvukové vlny a magnetická rezonance.\n\nAnatomie a fyziologie (která studuje strukturu a funkci organismů a jejich částí) tvoří přirozenou dvojici vzájemně propojených vědních disciplín a jsou tudíž většinou studovány společně.\n\nObor anatomie můžeme rozdělit do množství podoborů, například makroskopickou a mikroskopickou anatomii. Makroskopická anatomie studuje struktury viditelné pouhým okem. Mikroskopická anatomie studuje struktury na mikroskopické úrovni a zahrnuje histologii (studium tkání) a embryologii (studium organismů v nevyvinutém stadiu).\n\nAnatomie těla může být zkoumána jak pomocí invazivních, tak neinvazivních vyšetřovacích metod. Cílem studie je získat informace o struktuře a uspořádání orgánů a orgánových soustav. Metody zkoumání zahrnují pitvu, při které je tělo otevřeno a studují se jednotlivé orgány, a endoskopii, což je zákrok, při kterém se endoskop (nástroj vybavený kamerou) zavede do malého otvoru v těle, a umožní tak zkoumat vnitřní orgány a další struktury. K zobrazení krevního řečiště se používá angiografie (vyšetřovací metoda užívající rentgenové záření či magnetickou rezonanci).\n\nŽivočišná říše (neboli Metazoa) zahrnuje heterotrofní motilní (pohyblivé) mnohobuněčné organismy (některé ovšem v průběhu evoluce adoptovaly sesilní – přisedlý – způsob života). Většina živočichů má těla rozdělena do jednotlivých tkání. Takoví živočichové jsou označováni jako eumetazoa (praví mnohobuněční živočichové). Mají vnitřní trávicí dutinu s jedním nebo dvěma otvory, pohlavní buňky (gamety) jsou produkovány v mnohobuněčných pohlavních orgánech a v embryonálním vývoji zygoty zahrnují stadium blastuly. Do říše metazoa nejsou zahrnuty houby, protože mají nediferencované buňky.\n\nOproti rostlinným buňkám neobsahují živočišné buňky buněčnou stěnu ani chloroplasty. Pokud jsou v živočišné buňce přítomny vakuoly, je jich v buňce větší počet, ovšem jsou menší než vakuoly v rostlinných buňkách. Tělní tkáně jsou tvořeny velkým počtem buněk, např. svalovými, nervovými či kožními. Každá buňka se skládá z buněčné membrány tvořené fosfolipidy, z cytoplazmy a jádra. Jednoduší bezobratlí živočichové složení ze dvou zárodečných listů, entodermu a ektodermu, se nazývají dvojlistí (láčkovci, Diblastica) a vyvinutější živočichové, jejichž orgány a tkáně jsou tvořeny třemi zárodečnými listy, se nazývají trojlistí (Triblastica). Tkáně a orgány živočichů ze skupiny trojlistých jsou tvořeny třemi vrstvami zárodečných listů – ektodermu, mezodermu a entodermu.\n\nŽivočišné tkáně můžeme rozdělit do čtyř základních skupin: pojivová, epitelová, svalová a nervová tkáň.\n\nPojivové tkáně jsou vláknité tkáně tvořené buňkami rozptýlenými v anorganickém materiálu zvaném extracelulární matrix (či mezibuněčná hmota). Pojivová tkáň určuje tvar orgánů a udržuje je na místě. Hlavními typy pojivové tkáně jsou: řídké vazivo, tuková tkáň, vazivová tkáň, chrupavka a kost. Extracelulární matrix je tvořen proteiny, hlavním z nich je kolagen. Kolagen hraje významnou roli v organizování a podpoře tkání. Matrix může být přeměněn do podoby kostry, která poskytuje podporu a ochranu těla, takzvaná vnější kostra (exoskelet). Vnitřní kostra (endoskelet) se pak vyskytuje uvnitř těla a slouží jako opěrná soustava jak u vyšších, tak nižších živočichů.\n\nEpitelová tkáň je tvořena na sebe těsně přiléhajícími buňkami spojenými pomocí adhezních molekul, které mají velmi malý mezibuněčný prostor. Epiteliální buňky rozdělujeme na ploché, kubické a cylindrické. Nasedají na bazální membránu. Epitelová tkáň je podle své funkce v organismu rozdělena do mnoha typů. V dýchacím traktu se nachází řasnatý epitel a v tenkém střevě mikroklky. Pokožka se skládá z vnější vrstvy zrohovatělého epitelu, který pokrývá tělo. Keratinocyty (pokožkové buňky) tvoří až 95 % kožních buněk. Epiteliální buňky na povrchu těla obvykle produkují extracelulární matrix ve formě kutikuly. U vyšších živočichů jsou z epiteliálních buněk tvořeny mnohé žlázy.\n\nSvalové buňky (myocyty) tvoří aktivní stažlivou tkáň těla. Svalová tkáň je schopna vyprodukovat sílu potřebnou jak k pohybu těla, tak k pohybu vnitřních orgánů. Sval je tvořen stažlivými vlákny. Rozlišujeme tři základní typy svaloviny: hladkou, kosterní (příčně pruhovanou) a srdeční. Na hladké svalovině není pod mikroskopem patrné příčné žíhání a stahuje se pomaleji než svalovina kosterní. Hladkou svalovinu můžeme pozorovat v chapadlech mořských sasanek či na tělech mořských okurek (sumýšů), u vyšších živočichů najdeme hladkou svalovinu ve stěnách dělohy, močového měchýře, střev, žaludku, jícnu, dýchacího traktu a cév. Kosterní svalovina se stahuje mnohem rychleji, ale její natažení je značně omezené. Kosterní svalovinu nalezneme v končetinách a chapadlech, vyšší živočichové mají kosterní svalovinu připojenou ke kostem, kde poskytuje pohyb. Srdeční svalovina se nachází pouze v srdci. Zde umožňuje kontrakci a pumpuje tak krev do celého těla.\n\nNervová tkáň je složena z mnoha nervových buněk – neuronů – které přenášejí informace. U některých radiálně symetrických mořských živočichů, jako například žebernatek nebo žahavců (mořské sasanky, medúzy), tvoří nervy nervovou síť, ovšem u většiny živočichů jsou nervová vlákna uspořádána do podélných svazků. Nervové receptory nižších živočichů reagují na podněty pouze lokálně, v místě podnětu. Vyšší živočichové mají speciální receptory, například chemoreceptory či fotoreceptory, které vedou signál nervovým systémem do dalších částí organismu. Neurony jsou spojeny ganglii. Nervovou soustavu vyšších živočichů dělíme na centrální nervovou soustavu (CNS) a periferní nervovou soustavu (PNS). PNS je tvořena senzorickými nervy, které vedou informace ze smyslových orgánů do motorických nervů, jež ovlivňují cílové orgány. PNS je dále rozdělena na somatický nervový systém (zodpovídá za činnost svalů ovládaných vůlí) a autonomní nervový systém (ovládající hladké svalstvo, některé žlázy a vnitřní orgány)\n\nVšichni obratlovci mají podobnou stavbu těla a v určitém stadiu vývoje (většinou v embryonálním stadiu) sdílí podobné charakteristiky: hřbetní strunu, nervovou trubici či žaberní oblouky. Mícha obratlovců je chráněna páteří. Nervová tkáň je tvořena z ektodermu, pojivové tkáně tvoří entoderm. V zadní části těla se nachází ocas, jenž je pokračováním míchy a páteře. Ústní dutina se nachází v přední části těla živočicha a řitní otvor se nachází při bázi ocasu. Základním znakem obratlovců je páteř složená z obratlů. U většiny obratlovců se v průběhu embryonálního vývoje hřbetní struna přemění v meziobratlovou ploténku. Některým obratlovcům (některé druhy ryb) však hřbetní struna zůstává i v dospělosti. Čelistnatci jsou charakterizováni párovými končetinami (ploutvemi, či nohama), které však mohou být zakrnělé. Končetiny obratlovců mají podobnou strukturu, kterou zdědili po svém posledním společném předkovi. Tento argument předložil Charles Darwin k podložení své evoluční teorie.\n\nTělo ryby se skládá z hlavy, trupu a ocasu. Na první pohled nejsou někdy přechody mezi těmito třemi částmi jasně zřetelné. Kostra, tvořící opěrnou strukturu uvnitř těla ryby, je tvořena buď chrupavkou (chrupavčití) nebo kostí (kostnatí). Hlavní částí kostry je páteř složená z lehkých, ovšem velmi pevných obratlů. Žebra jsou připevněna k páteři a na těle nejsou patrné žádné končetiny. Hlavní vnější znaky ryb, ploutve, jsou tvořeny kostěnými nebo měkkými paprsky. S výjimkou ocasní ploutve nejsou nijak napojeny na páteř. Jsou vyztuženy svaly tvořícími většinu trupu. Srdce je složeno z dvou komor a pumpuje krev přes žaberní štěrbiny celým tělem ryby. Oči jsou přizpůsobeny k podvodnímu vidění, dohlednost ryb je ovšem značně omezená. Ryby mají vnitřní ucho, postrádají však vnější i střední ucho. Postranní čára (smyslový orgán nacházející se po stranách trupu ryb) reaguje na nízkofrekvenční vibrace a zaznamenává pohyby či změny tlaku vody.\n\nObojživelníci jsou třídou živočichů zahrnující žáby, mloky a červory. Obvykle mají čtyři končetiny, ovšem červoři a některé druhy mloků nemají žádné končetiny či jsou jejich končetiny zakrnělé. Kosti obojživelníků jsou duté a lehké, plně zkostnatělé. Obratle těchto živočichů jsou spojené klouby. Žebra jsou obvykle krátká a mohou být spojena s páteří. Lebky obojživelníků jsou široké a krátké a většinou ne zcela zkostnatělé. Jejich kůže obsahuje jen málo keratinu a není šupinatá. Obsahuje však velké množství slizových žláz, některé druhy mají dokonce žlázy jedové. Srdce obojživelníků se skládají ze tří komor – dvou síní a jedné komory. Mají močový měchýř a dusíkaté odpady jsou vylučovány především močí. Obojživelníci dýchají vzduch pumpováním ústní dutiny – vzduch je nejprve veden přes nozdry do ústní dutiny, nozdry se poté uzavřou a vzduch je stažením krku hnán do plic. Plicní dýchání je doplněno dýcháním prostřednictvím kůže. Kůže obojživelníků musí být udržována vlhká.\n\nPlazi jsou živočišnou třídou zahrnující želvy, hatérie, ještěrky, hady a krokodýly. Mají čtyři končetiny, ovšem hadi a několik druhů ještěrek nemá nohy žádné či zakrnělé. Kosti plazů jsou mnohem více zkostnatělé a mnohem pevnější než kosti obojživelníků. Zuby plazů mají kuželovitý tvar a většinou jsou přibližně stejně velké. Povrchové buňky pokožky jsou přeměněny ve zrohovatělé šupiny tvořící voděodolnou vrstvu. Plazi, na rozdíl od obojživelníků, nedokáží dýchat pokožkou a jejich dýchací soustava je mnohem efektivnější, protože vhání kyslík do plic pomocí roztahování hrudní dutiny. Srdce plazů se podobá srdci obojživelníků, obsahuje ovšem přepážku, která mnohem dokonaleji odděluje okysličenou a neokysličenou krev. Rozmnožovací soustava je uzpůsobena vnitřnímu oplození, sestává tedy z pohlavních orgánů přítomných u většiny obratlovců. Vajíčka jsou obklopena blánou, která je chrání před vysušením, a jsou kladena na zem, u některých druhů se vyvíjí uvnitř těla samice. Močový měchýř plazů je malý a dusíkaté odpadní látky jsou z těla odváděny v podobě kyseliny močové.\n\nŽelvy jsou význačné svou ochrannou schránkou. Jejich neohebný trup je uzavřený v rohovinovém krunýři. Ten je tvořen kostěnými pláty usazenými v kožní vrstvě a je pokryt vrstvou zrohovatělou. Částečně je spojen se žebry a páteří. Krk želv je dlouhý a ohebný. Hlava a končetiny mohou být zatáhnuty dovnitř krunýře. Želvy jsou býložravci a jejich zuby byly tudíž nahrazeny ostrými rohovitými výčnělky. Přední končetiny jsou u vodních druhů želv přeměněny na ploutve.\n\nJeštěrky mají lebku s jedním otvorem na každé straně. To jim umožňuje široce rozevřít ústa, protože čelisti jsou spojeny mnohem volněji. Ještěrky mají většinou čtyři krátké postranní končetiny, které drží tělo mírně nad povrchem. Některé druhy ovšem nohy nemají, tudíž se podobají hadům. Ještěrky mají pohyblivá víčka, ušní bubínky a některé druhy ještěrek mají dokonce parietální oko (takzvané třetí oko).\n\nHadi jsou blízkými příbuznými ještěrek, kteří se oddělili ze společné rodové linie v období křídy. Sdílí s ještěrkami mnoho společných znaků. Kostra se skládá z lebky, jazylky, páteře a žeber. Některé druhy si také ponechaly pozůstatek pánve a zadních končetin. Ze stejného důvodu jako ještěrky mohou hadi rozevřít ústa tak doširoka, že dokáží spolknout celou svou kořist. Hadi mají pohyblivá víčka, pokrytá průhlednými šupinami. Nemají ušní bubínky, ale prostřednictvím kostí lebky dokáží detekovat vibrace na povrchu země. Jejich rozeklaný jazyk slouží k rozpoznání chuti a pachu, někteří hadi mají na hlavě senzorickou dutinu umožňující lokalizovat teplokrevnou kořist.\n\nKrokodýli jsou mohutní vodní plazi s dlouhým čenichem a velkým počtem zubů. Hlava a tělo jsou dorzoventrálně zploštělé a ocas je dlouhý, silný a též po stranách zploštělý. Krokodýli jím vlní ze strany na stranu, což jim umožňuje pohyb ve vodě. Tuhé zrohovatělé šupiny vytvářejí tělesné brnění, některé šupiny jsou připevněny k lebce. Nozdry, oči a uši vystupují nad povrch ploché hlavy. Nacházejí se tak nad hladinou vody, když krokodýl plave. Nozdry a uši jsou proti vniknutí vody chráněné záklopkami. Na rozdíl od jiných plazů mají krokodýli čtyřkomorová srdce. Čtyři komory umožňují dokonalé oddělení okysličené a neokysličené krve.\n\nPtáci jsou čtyřnozí živočichové, jejichž zadní končetiny slouží k chůzi či poskakování a přední končetiny se vyvinuly v křídla pokrytá peřím a uzpůsobená k létání. Ptáci jsou teplokrevní živočichové s rychlým metabolismem, lehkou kostrou a silnými svaly. Dlouhé kosti mají tenké, duté a velice lehké. Do některých kostí vedou vzdušné vaky spojené s plícemi. Ptáci nemají žádné zuby a úzké čelisti se přeměnily v zobák pokrytý vrstvou rohoviny. Oči jsou relativně velké, zejména u nočních druhů ptáků jako jsou sovy. Oči dravých ptáků směřují dopředu, oči kachen směřují do boku.\n\nPeří je epidermální kožní porost vyrůstající z pokožky ptáků. Velká pera sloužící k létání najdeme na křídlech a ocase, konturové peří pokrývá povrch těla a jemné prachové peří je patrné na mláďatech a pod konturovým peřím vodních ptáků. Jedinou kožní žlázou ptáků je kostrční žláza nacházející se u báze ocasu. Produkuje mazovou sekreci, která chrání peří proti vodě. Na zadních končetinách ptáků se nacházejí šupinky, prsty jsou zakončeny drápy.\n\nSavci jsou rozmanitou skupinou živočichů. Většina z nich je suchozemská, některé druhy žijí ve vodě či létají. Většinou se jedná o čtyřnohé živočichy; některé mořské druhy mají končetiny modifikované do ploutví nebo končetiny nemají. Přední končetiny netopýrů se přeměnily v křídla. Nohy většiny savců jsou umístěny pod trupem posazeným vysoko nad zemí. Kosti savců jsou zkostnatělé a zuby (obvykle diferencované) jsou pokryty vrstvou zubní skloviny. Zuby se jednou za život savců vymění (mléčné zuby), kytovci nemění svoje zuby vůbec. Savci mají ve středním uchu tři kůstky a hlemýždě ve vnitřním uchu. Těla savců jsou pokryta chlupy a pokožka obsahuje žlázy produkující pot. Některé žlázy jsou speciální – prsní žlázy produkující mateřské mléko, jímž samice krmí mláďata. Savci dýchají pomocí plic a hrudní koš je od břišní dutiny oddělen svalovitou membránou – bránicí – hlavním dýchacím svalem. Srdce savců má čtyři komory, okysličená a neokysličená krev jsou dokonale odděleny. Dusíkatý odpad je vylučován močí.\n\nVětšina savců rodí živá mláďata. Výjimkou jsou zástupci řádu ptakořitních – ptakopysk a ježura australská – kteří kladou vejce. Ostatní savci mají placentu, jíž je rostoucí plod vyživován. Vačnatci ovšem mají fetální stadium velmi krátké a rodí nevyvinutá mláďata, která si ihned po narození hledají cestu do matčina vaku, kde se přisají k bradavce a ve vaku dokončí vývoj.\n\nLidé mají stavbu těla shodnou se stavbou těla ostatních savců. Lidé mají hlavu, krk, trup (obsahující dutinu hrudní a dutinu břišní), dvě paže s rukama a dvě nohy.\n\nVětšinou se studenti biologických věd, zdravotníci, ortopedové, fyzioterapeuti, zdravotní sestry a studenti medicíny učí makroskopickou a mikroskopickou anatomii na anatomických modelech, kostrách, diagramech, fotografiích, učebnicích, na přednáškách a praktických cvičeních. Dále se studenti medicínských oborů učí makroskopickou anatomii praktickou zkušeností – prostřednictvím pitev a zkoumáním mrtvých těl. Praktické studium mikroskopické anatomie (histologie) může probíhat prostřednictvím zkoumání histologických preparátů pod mikroskopem.\n\nAnatomie lidského těla, fyziologie a biochemie jsou pomocné vědy základní medicíny a většinou jsou vyučovány v prvním ročníku zdravotnické školy. Anatomii lidského těla lze studovat systematicky nebo topograficky. Topografické studium lidské anatomie zahrnuje zkoumání jednotlivých částí, např. hlavy nebo hrudi. Systematická anatomie studuje orgánové soustavy, např. nervovou či dýchací.\n\nDokonalou znalost lidské anatomie vyžadují obory chirurgické a diagnostické (například histopatologie či radiologie).\n\nAkademičtí anatomové jsou obvykle zaměstnáváni na univerzitách a zdravotních školách. Zde vyučují anatomii a výzkum orgánů, orgánových systémů, tkání a buněk.\n\n\n\n"}
{"id": "384997", "url": "https://cs.wikipedia.org/wiki?curid=384997", "title": "Beethoven 3", "text": "Beethoven 3\n\nBeethoven 3 (orig. \"Beethoven's 3rd\") je americká rodinná komedie z roku 2000, navazující na předchozí dva filmy \"Beethoven\" a \"Beethoven 2\".\n\nRodina Newtonových z původních filmů o Beethovenovi je na cestě po Evropě. George Newton tedy požádá svého bratra Richarda, aby mu něco doručil na sraz celé rodiny Newtonů. To něco je Beethoven. Newtonovi mají zrovna v plánu se vydat v novém luxusním karavanu na sraz. Proto ho Richardova manželka Beth nechce vzít s sebou. Obává se, že Beethoven karavan zničí. Nakonec se ale rodina rozhodne, že se psa ujme, k nelibosti Richardova syna Brennana a k radosti dcery Sary. V patách za nimi cestují zločinci Bill a Tommy, kteří se chtějí zmocnit DVD, které si Richard půjčil z videopůjčovny. Jsou na něm totiž ukrytá tajná data.\n\nJiž na první zastávce se Beethovenovi podaří zničit člun, poničit zařízení karavanu a rozčílit všechny ostatní v kempu. Pes tak ale odhání zloděje. Toho si všimla jediná Sara, ostatní jí nechtějí věřit. Brennan se mezitím zamiluje do Penny a k tomu, aby ji získal, využívá Beethovena. Na další zastávce lupiči rozbijí čelní sklo karavanu a rodina si opět myslí, že to způsobil Beethoven, protože ho nalezli v autě s cihlou v tlamě.\n\nKdyž se rodina rozhodne strávit jednu noc v hotelu, Billovi a Tommymu se konečně podaří proniknout do karavanu a ujedou s ním. Tam je ale Sara s Beethovenem. Richard se za nimi vydá v policejním autě. Lupiči se mezitím snaží v karavanu napadnout Saru a Beethovena a karavan nakonec nikdo neřídí. Situaci zachrání Beethoven, když si sedne na brzdu.\n\nZločinci jsou zatčeni, Newtonovi doputují na rodinný sraz. Dětem je líto, že se budou muset psa vzdát. Na srazu se ale dozví, že rodina George Newtona je v Bratislavě a žádá je, aby se o Beethovena ještě postarali. Navíc se mají ujmout ještě dalších dvou bernardýnů...\n"}
{"id": "385000", "url": "https://cs.wikipedia.org/wiki?curid=385000", "title": "Evropský hokejový pohár 1966/1967", "text": "Evropský hokejový pohár 1966/1967\n\n2.ročník hokejového turnaje European Cupu.Vítězem turnaje se stala ZKL Brno.\n\nDalší dvě utkání v Brně se nehrála.\nObě utkání hrána v Tampere, odvetná utkání v Brně finský tým vzdal.\n"}
{"id": "385006", "url": "https://cs.wikipedia.org/wiki?curid=385006", "title": "Evropský hokejový pohár 1967/1968", "text": "Evropský hokejový pohár 1967/1968\n\n3.ročník hokejového turnaje European Cupu.Vítězem turnaje se stala ZKL Brno.\n"}
{"id": "385007", "url": "https://cs.wikipedia.org/wiki?curid=385007", "title": "Usť-Něra", "text": "Usť-Něra\n\nUsť-Něra ( ) je nevelké město (oficiálně sídlo městského typu) v republice Sacha na Dálném východě v Rusku. Leží na řece Indigirka asi 5 240 km severovýchodně od hlavního města Moskvy (vzdušnou čarou) a 580 km od Ochotského moře. Je sídlem Ojmjakonského rajónu, v němž byla naměřena nejnižší teplota vzduchu na severní polokouli.\n\nV Usť-Něře funguje malé letiště a prochází tudy dlouhá silnice Kolyma. V městečku žije přes 6 tis. obyvatel, jejichž počet výrazně klesá. Nachází se zde také památník a muzeum místního gulagu Indigirlag, ve kterém přišlo o život stovky lidí.\n"}
{"id": "385010", "url": "https://cs.wikipedia.org/wiki?curid=385010", "title": "Enterovirus", "text": "Enterovirus\n\nEnterovirus je rod RNA virů čítající více než 60 různých sérotypů způsobujících onemocnění člověka či zvířat. Obecně se dělí na Polioviry, Coxsackie viry, echoviry a ostatní enteroviry. Hned po rhinovirech jsou 2. nejčastější původci běžného nachlazení člověka. V USA se odhaduje na 10-15 miliónů a více symptomatických infekcí lidí vyvolaných enteroviry za rok. Mezi nejznámější enteroviry patří Poliovirus (původce dětské obrny), Enterovirus 71 a virus Coxsackie A (nemoc rukou, nohou a úst).\n"}
{"id": "385013", "url": "https://cs.wikipedia.org/wiki?curid=385013", "title": "Virus Coxsackie", "text": "Virus Coxsackie\n\nVirus Coxsackie je RNA virus patřící do čeledě Picornaviridae, do významného rodu Enterovirus. Je známo celkem různých 24 sérotypů, které se dělí dvou skupin A a B dle účinku na juvenilní myši. Zatímco Coxsackie A způsobují nekrózu kosterního svalstva, paralýzu až úhyn myší, skupina B působí poškození orgánů s menší intenzitou. Viry způsobují řadu nemocí člověka. Virus coxsackie A sérotyp 16 je původcem nemoci rukou, nohou a úst u dětí s typickými aftami. Coxsackie A mohou způsobovat rovněž konjunktivitidy. Obě skupiny mohou vyvolávat meningitidy, myokarditidy či perikarditidy. Někteří vědci se zabývají myšlenkou, zda Coxsackie B viry nemohou mít souvislost se vznikem diabetu 1. typu. Tyto teorie však jsou dosud předmětem výzkumu.\n\nCoxsackie virus byl pojmenován podle města Coxsackie ve státě New York (USA), kde byl poprvé objeven (1948-1949) Gilbertem Dalldorfem.\n"}
{"id": "385020", "url": "https://cs.wikipedia.org/wiki?curid=385020", "title": "Václava Domšová", "text": "Václava Domšová\n\nIng. Václava Domšová (rozená Johnová) (23. září 1957 Ledeč nad Sázavou – 6. července 2014) byla česká politička a zootechnička, v letech 2002 až 2008 senátorka za obvod č. 48 – Rychnov nad Kněžnou, v letech 2008 až 2014 zastupitelka Královéhradeckého kraje, bývalá starostka obce Deštné v Orlických horách.\n\nV letech 1977 až 1982 studovala na Vysoké škole zemědělské v Praze. V období 1982 – 1989 pracovala jako zootechnička ve státním podniku Velkovýkrmny Smiřice, následně pak působila jako tajemnice Obecního úřadu v Deštném v Orlických horách (1990 až 1994). V letech 1994 až 2002 byla starostkou obce Deštné v Orlických horách, členkou Okresního shromáždění v Rychnově nad Kněžnou, předsedkyně dobrovolného svazku obcí Region Orlických hory, členkou rady Euroregionu Glacensis.\n\nVáclava Domšová zemřela 6. července 2014 po dlouhé těžké nemoci.\n\nVáclava Domšová byla rozvedená a měla dvě děti.\n\nV letech 2002 až 2008 byla senátorkou Parlamentu České republiky (nestraník za SNK ED) v obvodu č. 48 – Rychnov nad Kněžnou. Post senátorky se pokoušela obhájit ve volbách do Senátu PČR v roce 2008, když kandidovala opět jako nestraník za SNK-ED. Postoupila sice do druhého kola, ale v něm ji poměrem hlasů 59,60 % : 40,39 % porazil kandidát ČSSD Miroslav Antl.\n\nV krajských volbách v roce 2008 kandidovala také jako nestraník za SNK-ED do Zastupitelstva Královéhradeckého kraje a byla zvolena. V krajském zastupitelstvu pak do roku 2012 předsedala Výboru pro kulturu a památkovou pěči. Krátce po volbách ještě v roce 2008 vstoupila do SNK-ED, ve straně zároveň působila jako 1. místopředsedkyně Krajské rady SNK-ED Královéhradeckého kraje. V roce 2011 však stranu opustila.\n\nMandát zastupitelky Královéhradeckého kraje se jí podařilo v krajských volbách v roce 2012 obhájit, když kandidovala jako nestraník za hnutí Východočeši. V roce 2012 kandidovala také ve volbách do Senátu PČR, a to v obvodu č. 47 – Náchod jako nestraník za ANO 2011. Se ziskem 8,35 % hlasů však skončila na 7. místě a nepostoupila ani do druhého kola.\n\n"}
{"id": "385022", "url": "https://cs.wikipedia.org/wiki?curid=385022", "title": "Evropský hokejový pohár 1968/1969", "text": "Evropský hokejový pohár 1968/1969\n\n4.ročník hokejového turnaje European Cupu.Vítězem turnaje se stala CSKA Moskva.\n\nOba týmy Brno a Jihlava ze soutěže odstoupily. Oficiální důvod zněl pro nedostatek volných termínů (pravý důvod byl, že žádný československý celek nechtěl nastoupit proti CSKA Moskva z důvodu srpnové okupace, z téhož důvodu odstoupil finský a švédský celek).\n"}
{"id": "385024", "url": "https://cs.wikipedia.org/wiki?curid=385024", "title": "Sovětská liga ledního hokeje 1986/1987", "text": "Sovětská liga ledního hokeje 1986/1987\n\nSezóna 1986/1987 byla 41. sezonou Sovětské ligy ledního hokeje. Mistrem se stal tým CSKA Moskva.\n\nNejhorší dva celky první fáze čekala prolínací soutěž proti šestici nejlepších týmů 2. ligy. Vzhledem k rozšíření soutěže si účast v nejvyšší soutěži zajistily 4 nejlepší celky této baráže. Avtomobilist Sverdlovsk se udržel. Salavat Julajev Ufa v baráži neuspěla a sestoupila. Do nejvyšší soutěže nově postoupily týmy Torpedo Jaroslavl, Ižstal Iževsk a Torpedo Ust-Kamenogorsk.\n"}
{"id": "385025", "url": "https://cs.wikipedia.org/wiki?curid=385025", "title": "Prasatovití", "text": "Prasatovití\n\nPrasatovití (Suidae) je čeleď nepřežvýkavých sudokopytníků zahrnující prase divoké a jeho nejbližší příbuzné. Čeleď se člení do tří podčeledí a čítá celkem 16 druhů. Nejvýznamnějšími zástupci čeledi je prase domácí a prase divoké. Prasatovití jsou všežraví a jejich potrava se skládá z listů, kořínků, plodů, hub, žížal, plžů, drobných savců a mršin. Jejich kly jsou prodloužené špičáky v horní i dolní čelisti.\n"}
{"id": "385026", "url": "https://cs.wikipedia.org/wiki?curid=385026", "title": "Vlha pestrá", "text": "Vlha pestrá\n\nVlha pestrá (\"Merops apiaster\") je středně velký, pestře zbarvený pták z čeledi vlhovitých.\n\nMonotypický druh.\n\nVelikosti kosa černého, s délkou těla 25–29 cm a rozpětím křídel 36–40 cm. Hmotnost se pohybuje mezi 46-60 g. Vlha pestrá je nezaměnitelný štíhlý pták s dlouhým, dolů zahnutým zobákem, dlouhými zašpičatělými křídly a dlouhým ocasem se dvěma prodlouženými středními pery. Zbarvení dospělých ptáků je velmi výrazné- modravá spodina těla, zářivě žluté hrdlo, žlutavě bílé ramenní skvrny a červenohnědé temeno, hřbet a svrchní strana křídla. Obě pohlaví se zbarvením neliší, mladí ptáci jsou shora matnější a zelenavější. Zobák je ve všech šatech černý, nohy tmavohnědé.\n\nČasto se ozývá výrazným, měkkým „prryt“, při vzrušení u hnízda také krátkým, hvízdavým „vit“.\n\nHnízdí v severozápadní Africe, jihozápadní Evropě a západní Asii. Izolovaná populace žije také v jižní Africe. Severní hranice areálu kolísá a zvláště za teplých jar se posouvá daleko na sever, až po Island, Faerské ostrovy, Norsko nebo Švédsko. Někdy zde vlhy i zahnízdí. Tažný druh; evropští ptáci na zimu migrují do tropické a jižní Afriky, asijští ptáci zimují zčásti také na území Indie. Evropská populace vykazuje po mírném poklesu v 70. až 90. letech 20. století opět stoupající tendenci a její velikost je odhadována na 480 000-1 000 000 párů.\n\nV České republice bylo hnízdění poprvé prokázáno v roce 1954 u Lednice na jižní Moravě. Od poloviny 80. let hnízdí na jižní a jihovýchodní Moravě pravidelně, jinde je hnízdění zcela ojedinělé. V posledních letech dochází k výraznému nárůstu počtu hnízdících ptáků; v letech 1985-89 byla celková početnost odhadnuta do 10 párů, v letech 2001-03 na 33-90 párů a v roce 2005 již na 180 párů.\n\nPřílet na české území probíhá především v druhé polovině května, odlet od konce srpna do poloviny září.\n\nK hnízdění vyhledává otevřenou členitou krajinu s pastvinami, křovinami, skupinami stromů nebo lesíky, často v blízkosti vody, běžně také v pískovnách.\n\nHnízdí většinou v koloniích, čítajících obvykle 10-20 párů, řidčeji i jednotlivě. Páry jsou monogamní a často spolu setrvávají po několik let, značně vysoká je také jejich věrnost k hnízdišti. Hnízdo je na konci nory, kterou sama buduje v písčitých nebo hlinitých stěnách a jejíž délka se pohybuje mezi 98–207 cm. Noru využívá obvykle jen jednou a po jejím opuštění ji mnohdy obsazují jiné druhy ptáků, nejčastěji vrabec polní. Ročně mívá 1 snůšku po 5-7 (4-8) bílých, zřídka jemně žlutavých vejcích o rozměrech 26,5 x 21,5 mm. Na jejich inkubaci, která trvá 20-22 dnů, se podílejí oba rodiče, větší mírou však samice. Mláďata jsou krmena oběma rodiči a hnízdo opouštějí ve věku 20 dnů, dalších asi 12 dnů jsou pak krmena mimo něj (v některých případech též třetím dospělým ptákem, tzv. pomocníkem). Pohlavně dospívají ve 2. kalendářním roce.\n\nŽiví se výhradně hmyzem, který loví za letu, často ve velkých výškách. Stylem letu přitom připomíná jiřičku, s rychlým máváním křídel, klouzáním a rychlými výpady za kořistí. V potravě převažují blanokřídlí (včely, vosy, sršně), dvoukřídlí, motýli, rovnokřídlí, vážky a brouci. Kutikul a nebezpečných žihadel vos, včel a sršní se zbavuje neobvyklým způsobem: hmyzem tak dlouho tluče o nějaký tvrdý předmět, dokud kutikulu nerozbije nebo žihadlo neodstraní. V době krmení mláďat může takovýmto způsobem denně ulovit až 250 hmyzích jedinců.\n\nJarmila Kačírková: Vlha pestrá (Merops apiaster), Maďarsko 2.5.2019<br>\nJarmila Kačírková: Vlha pestrá (Merops apiaster), řeka Bečva květen 2019<br>\n\n\n"}
{"id": "385031", "url": "https://cs.wikipedia.org/wiki?curid=385031", "title": "Líbáš jako Bůh", "text": "Líbáš jako Bůh\n\nLíbáš jako Bůh je česká filmová komedie režisérky Marie Poledňákové z roku 2009, vyprávějící s humorem a nadhledem o problémech s láskou ve všech generacích jedné rodiny. V roce 2009 byl v České republice nejnavštěvovanějším filmem. \n\nHelena Altmanová, sympatická středoškolská profesorka, žije i po rozvodu v jednom bytě s exmanželem Karlem, úspěšným spisovatelem. Velká rodina, zahrnující Helenina syna Adama, který je ve věcech manželské věrnosti tolik podobný svému otci, Adamovu ženu Belu, jejich synky Bastíka a Maxe, Heleninu sestru Kristýnu, vdovu se třemi dětmi a jejich společnou matku Alžbětu, vitální sedmdesátnici, která se životem ještě neskončila, dokáže Helenu svými problémy vytížit natolik, že jí na vlastní život tak trochu nezbývá čas. Jednoho dne se, ale seznámí se sympatickým lékařem záchranné služby Františkem a brzy je z toho láska. František je ovšem „tak trochu ženatý“ a jeho žena Bohunka vůbec nesdílí jeho představy o manželských prázdninách, kdy si každý může dělat co chce. A tak Helenu čekají další komplikace, které se naštěstí dají řešit s notnou dávkou nadhledu a humoru. A Helenin bývalý muž Karel má konečně inspiraci pro svou novou knihu!\n\nDalší: Roman Štolpa, Dana Morávková\n"}
{"id": "385033", "url": "https://cs.wikipedia.org/wiki?curid=385033", "title": "Evropský hokejový pohár 1969/1970", "text": "Evropský hokejový pohár 1969/1970\n\n5.ročník hokejového turnaje European Cupu.Vítězem turnaje se stala CSKA Moskva.\n"}
{"id": "385034", "url": "https://cs.wikipedia.org/wiki?curid=385034", "title": "Sovětská liga ledního hokeje 1987/1988", "text": "Sovětská liga ledního hokeje 1987/1988\n\nSezóna 1987/1988 byla 42. sezonou Sovětské ligy ledního hokeje. Mistrem se stal tým CSKA Moskva.\n\nČtveřice nejhorších týmů po první fázi musela svoji prvoligovou účast hájit v kvalifikaci. Týmy Torpedo Gorkij a Torpedo Jaroslavl se zachránily. Celky Torpedo Ust-Kamenogorsk a Ižstal Iževsk v baráži neuspěly. Na jejich úkor postoupily týmy Dynamo Minsk a Dynamo Charkov.\n\n\n\n"}
{"id": "385040", "url": "https://cs.wikipedia.org/wiki?curid=385040", "title": "Syd Barrett (album)", "text": "Syd Barrett (album)\n\nSyd Barrett je první výběrové album britského zpěváka a kytaristy Syda Barretta, jednoho ze zakládajících členů skupiny Pink Floyd. Album vyšlo na podzim roku 1974 (viz 1974 v hudbě).\n\nKompilace \"Syd Barrett\" se skládá z obou Barrettových sólových alb \"The Madcap Laughs\" a \"Barrett\" z roku 1970. Důvodem jejich opětovného vydání, tentokrát však v jednom balení, byl úspěch alba \"The Dark Side of the Moon\", které Pink Floyd vydali v roce 1973. EMI současně se \"Syd Barrett\" vydalo i druhý boxset s názvem \"A Nice Pair\" tvořený prvními dvěma alby Pink Floyd, na kterých se Barrett podílel.\n\nV USA se album \"Syd Barrett\" prodávalo pod názvem \"The Madcap Laughs/Barrett\".\n\n"}
{"id": "385041", "url": "https://cs.wikipedia.org/wiki?curid=385041", "title": "Rdest Berchtoldův", "text": "Rdest Berchtoldův\n\nRdest Berchtoldův (\"Potamogeton berchtoldii\") je druh jednoděložných rostlin z čeledi rdestovité (\"Potamogetonaceae\").\n\nRdest Berchtoldův patří do komplexu \"Potamogeton pusillus\" s. l., který je taxonomicky problematickou skupinou. V Evropě jsou v současnosti většinou rozlišovány 2 druhy z okruhu, a to rdest maličký (\"Potamogeton pusillus\" s. str.) a rdest Berchtoldův (\"Potamogeton berchtoldii\"). Tyto druhy jsou si velice podobné a jediným spolehlivým znakem je charakter palistů. Rdest maličký má palisty (nutno sledovat na mladých v horní části lodyhy) vzájemně srostlé na straně přivrácené i odvrácené od listu, zatímco rdest Berchtoldův je má na straně odvrácené od listu volné. Tento znak se dá spolehlivě hodnotit jen pomocí mikroskopu. Z determinačních důvodů (či praktických důvodů) proto někteří botanici tyto 2 druhy nerozlišují a píší potom Potamogeton pusillus s.l.\n\nJedná se vodní rostlinu s jednoletou lodyhou, bez oddenku, přezimuje pomocí turionů. Patří mezi tzv. úzkolisté rdesty. Lodyha je až 130 cm dlouhá, polooblá. Listy jsou jednoduché, jen ponořené, přisedlé, střídavé, čepele jsou velmi úzké, úzce čárkovité, nejčastěji 2,3-6,3 (v proudící vodě až 8) cm dlouhé a 0,6-2 mm široké. Listy jsou většinou 3-žilné, ale postranní žilky jsou patrné, prostřední žilka není na rozdíl od rdestu vláskovitého tak silná a i dole zabírá jen cca 1/5 šířky čepele. Palisty jsou vyvinuty, i mladé palisty jsou na straně odvrácené od listu volné a až k bázi rozeklané, kornoutovitě svinuté kolem lodyhy (na rozdíl od velmi podobného rdestu maličkého), jsou asi 0,5-1,8 cm (v prudící vodě až 3,2 cm) dlouhé, Jedná se o jednodomou rostlinu s oboupohlavnými květy. Květy jsou v květenstvích, ve klasech na cca 1-4 cm dlouhé stopce, klasy jsou skoro kulovité až válcovité, obsahují jen 2-3 přesleny květů. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené nejčastěji ze 4 plodolistů. Semeník je svrchní. Plodem je nažka, na vrcholu s krátkým zobánkem.\n\nRdest Berchtoldův roste ve velké části Evropy, Asie a možná i v Severní Americe. Určit rozšíření je však obtížné kvůli taxonomickým potížím. Flóra Severní Ameriky rozlišuje: \"Potamogeton pusillus\" subsp. \"gemmiparus\", \"Potamogeton pusillus\" subsp. \"pusillus\" a \"Potamogeton pusillus\" subsp. \"tenuissimus\", ale \"Potamogeton berchtoldii\" nezná, ani ho neřeší v rámci druhu \"Potamogeton pusillus\". Podle jsou druhy Potamogeton pusillus a P. berchtoldii alespoň v rámci Evropy téměř dokonale sympatrické.\n\nV ČR k hojnějším druhům rdestů, roste na většině území od nížin až do podhůří. Je možná i hojnější než rdest maličký, ale kvůli determinačním problémům často nebyly tyto druhy rozlišovány. Roste hlavně v rybnících, příkopech, řekách a potocích.\n"}
{"id": "385045", "url": "https://cs.wikipedia.org/wiki?curid=385045", "title": "Sovětská liga ledního hokeje 1988/1989", "text": "Sovětská liga ledního hokeje 1988/1989\n\nSezóna 1988/1989 byla 43. sezonou Sovětské ligy ledního hokeje. Mistrem se stal tým CSKA Moskva.\n\nNejhorší čtyři celky první fáze čekala prolínací soutěž proti šestici nejlepších týmů 2. ligy. Vzhledem k rozšíření soutěže si účast v nejvyšší soutěži zajistilo 6 nejlepších celků této baráže. Všichni prvoligisté v baráži uspěli a udrželi se. Nově do nejvyšší soutěže postoupily celky Torpedo Ust-Kamenogorsk a SK Urickogo Kazaň.\n"}
{"id": "385046", "url": "https://cs.wikipedia.org/wiki?curid=385046", "title": "Sibir Novosibirsk", "text": "Sibir Novosibirsk\n\nSibir Novosibirsk může znamenat\n"}
{"id": "385049", "url": "https://cs.wikipedia.org/wiki?curid=385049", "title": "Evropský hokejový pohár 1970/1971", "text": "Evropský hokejový pohár 1970/1971\n\n6.ročník hokejového turnaje European Cupu.Vítězem turnaje se stala CSKA Moskva.\n\nLandshut byl vyloučen, protože za něj nedovoleně nastoupili Cvach a Hejtmánek.\n"}
{"id": "385051", "url": "https://cs.wikipedia.org/wiki?curid=385051", "title": "Sinclair QDOS", "text": "Sinclair QDOS\n\nSinclair QDOS (v oficiální literatuře někdy psáno jako Qdos, protože jméno není považováno za zkratku) byl multitaskingový operační systém pro osobní počítače Sinclair QL a jeho klony. Navrhl a naprogramoval ho Tony Tebby, který v té době pracoval v Sinclair Research, jako alternativu k později zrušenému operačnímu systému objednaného u firmy GST Computer Systems.\n\nQDOS byl implementován v jazyce symbolických adres procesoru Motorola 68000 a v Sinclair QL byl umístěn ve 48 kiB ROM, která se skládala ze tří 16 kiB ROM čipů nebo jednoho 32 kiB a jednoho 16 kiB čipu. ROM obsahovala též interpret programovacího jazyka SuperBASIC, což byla pokročilá varianta BASICu s podporou strukturovaného programování. SuperBASIC fungoval také jako příkazový řádek pro QDOS.\n\nQDOSem poskytoval správu procesů (v terminologii QDOS úloh, ), správu paměti, a rozšiřitelný přesměrovatelný I/O subsystém, který poskytoval obecný rámec pro souborové systémy a ovladače zařízení. Byla také poskytována základní podpora oken, což stejně jako několik dalších funkcí nebylo nikdy plně implementováno ve vydaných verzích QDOSu, ale byly vylepšeny v pozdějších rozšířeních operačního systému produkovaného Tebbyho vlastní společností QJUMP.\n\nPozději byla uvolněná přepsaná a rozšířená verze QDOSu, která obsahovala Minervu od Reevese Laurence a Tebbyho SMS2 a SMSQ/E. Poslední verze je nejmodernější a je stále vylepšována.\n\nVerze QDOS byly označeny numericky. Nicméně QL ROM jako celek (včetně SuperBASICu) vracel jako vlastní číslo verze dvou nebo třípísmenné identifikátory.\n\nLokalizované verze QDOSu měly v označení nahrazenu tečku písmenným vyjádřením jazykové verze. Např. MGE ROM obsahovala QDOS verzi 1E13. Všechny verze MG firmware sdílely stejný základní 32 kiB ROM čip. U verze QDOS 1.13 byla také ohlášena řecká lokalizace, známá jako ?FP (označená na ROM jako EFP).\n"}
{"id": "385059", "url": "https://cs.wikipedia.org/wiki?curid=385059", "title": "Myxaméba", "text": "Myxaméba\n\nMyxaméba je bezbičíkaté stadium mnohých hlenek. Pohybuje se amébovitě, má jedno haploidní jádro a v určitých případech může být i pohlavní buňkou. Živí se obvykle bakteriemi, dělí se binárně, a to dokud není vyčerpána dostupná potrava.\n\nU parazitických hlenek vzniká po průniku myxomonády do buňky hostitele.\n"}
{"id": "385062", "url": "https://cs.wikipedia.org/wiki?curid=385062", "title": "Obsluha přerušení", "text": "Obsluha přerušení\n\nObsluha přerušení (zkratka ISR, nebo též \"interrupt service routine\"), je v informatice speciální procedura, která je v operačním systému vyvolána při obsluze přerušení. Přerušení je asynchronní událost, při jejímž příchodu je přerušena činnost procesoru, je vyvolána obsluha přerušení, a poté činnost procesoru pokračuje na místě, kde bylo přerušení vyvoláno. Obsluha přerušení je obvykle součástí ovladačů zařízení, které se instalují do operačního systému kvůli obsluze připojených hardwarových zařízení (tzv. \"vnější přerušení\"), ale slouží též pro obsluhu přerušení vyvolaných uvnitř procesoru (tzv. \"vnitřní přerušení\") a \"softwarových přerušení\" vyvolaných speciální strojovou instrukcí.\n\nPřerušení je původně asynchronní mechanismus, pomocí kterého pomalá vstupně-výstupní zařízení získávala pozornost procesoru nezávisle na právě prováděné činnosti. Když pásková jednotka nebo pevný disk dostane pomocí strojových I/O instrukcí za úkol přečíst určitá data, nemusí procesor (právě prováděný program) čekat, až pomalé zařízení příslušná data připraví pro vyzvednutí. Díky existenci přerušení může procesor pokračovat v jiné činnosti pomocí převedení procesu ze stavu běžící do stavu blokovaný (viz článek Proces (program)). V okamžiku, kdy jsou data v zařízení připravena (typicky ve vyrovnávací paměti), vyvolá zařízení přerušení. Procesor dokončí právě prováděnou strojovou instrukci a pomocí tabulky přerušení je vyvolána obsluha přerušení (ISR) pro zařízení, které o přerušení požádalo.\n\nObsluha přerušení je obvykle součástí ovladače zařízení. Na svém začátku musí obsluha přerušení nejprve na vhodné místo v operační paměti uložit stav procesoru a jeho registry, aby přerušený proces po návratu nic nepoznal (aby nebyl narušen přerušený výpočet). Pro uložení těchto informací je možné použít speciální strojovou instrukci, avšak častěji je používána sada běžných instrukcí, protože hardwarová podpora je buď pomalá nebo neúplná. Po uložení stavu procesoru a registrů, které obsluha přerušení bude používat, dojde k vlastní obsluze zařízení, při které jsou z vyrovnávací paměti zařízení odebrána data (viz příklad výše) nebo naopak doplněny další instrukce a data (například u grafické karty).\n\nPo provedení obsluhy zařízení je obnoven stav procesoru a procesor pokračuje ve vykonávání programu následující instrukcí v místě, kde došlo k přerušení. Přerušený program tak (až na zpoždění) nepozná, že byl přerušen.\n\nObsluha vstupně-výstupního zařízení je typicky časově kritická operace, která nemůže být přerušena (z důvodu časování komunikace pomocí I/O instrukcí), protože by příslušný hardware mohl ztratit data (nová data by ve vyrovnávací paměti přepsala starší, o které by se muselo znovu žádat) a podobně (některá zařízení vyžadují přesně časované souslednosti pokynů, mohlo by dojít k předání neúplných instrukcí atd). Proto je nutné během vykonávání obsluhy přerušení zakázat přerušení (vykonávání ISR není možné přerušit) a povolit ho až na konci provádění obsluhy přerušení. V takovém případě však dochází v operačním systému k velkým latencím (zpožděním), kdy počítač během dlouhé obsluhy přerušení není schopen vykonat jinou činnost (například obsluhu myši, překreslování obrazovky a podobně), což uživatel vnímá negativně (systém se „zasekává“).\n\nAby nedocházelo k dlouhým prodlevám při obsluze přerušení (a například nebyla ztrácena data z kritických zařízení při obsluze méně významných zařízení), je obvykle v operačním systému rozdělena obsluha přerušení na dvě části (například v jádře linuxu). První část obsluhy přerušení ( , označována též jako \"hard interrupt handlers\" nebo \"fast interrupt handlers\") provede jen nejnutnější úkoly, zaregistruje v systému činnosti, které je možné udělat později a skončí. \n\nDruhá část obsluhy přerušení ( , \"slow/soft interrupt handlers\", v Linuxu \"bottom half handlers\" nebo \"deferred procedure call\", tj. odložené volání procedury) je prováděna později, kdy je možné ji provést v lépe naplánovaném čase. Odloženým způsobem se typicky zpracovávají data od/pro zařízení, které dodává větší objemy dat (síťová karta, pevný disk). V takovém případě jsou v první části obsluhy přerušení nakopírována připravená data ze zařízení do operační paměti a druhá část obsluhy přerušení se věnuje jejich vlastnímu zpracování, například doručení dat do paměťového prostoru cílového programu.\n\nRozdělením obsluhy přerušení je možné výrazným způsobem snížit latenci systému a zvýšit jeho průchodnost. Využívají ji všechny moderní operační systémy (Microsoft Windows, Linux, atd.). Pokud by tato možnost nebyla využita, mohlo by u počítačů s vyšším I/O zatížením docházet ke ztrátám dat z důvodu jejich přepsání ve vyrovnávacích pamětech s omezenou velikostí, protože by systém trávil většinu času v nepřerušitelných dlouhých obsluhách přerušení. Operační systém reálného času (RTOS) tuto techniku používá, aby splnil požadavky na nízkou latenci.\n\nObsluha přerušení je typicky vyvolávána pomocí přerušení. Je-li však v systému generován příliš vysoký počet přerušení, snižuje se výrazným způsobem výkonnost systému, protože režie vyvolání obsluhy pomocí přerušení je poměrně vysoká. V takovém případě je možné využít takzvaný \"pooling\", což znamená vyřazení přerušení a naplánování vyvolávání obslužné rutiny (ISR) synchronním způsobem. Operační systém pak periodicky vyvolává ISR a ta zjistí stav zařízení a eventuálně provede jeho obsluhu. Některé ovladače zařízení obsahují podporu poolingu (například vysokorychlostní síťové karty) a přecházejí do tohoto režimu automaticky při dosažení určité míry I/O zátěže.\n\nNěkteré operační systémy (například Solaris, Mac OS X, WinCE a FreeBSD) používají odlišný způsob obsluhy přerušení, který se označuje jako vlákna přerušení ( ). Obsluha přerušení je realizována jako samostatné vlákno (proces, kernel thread) s vysokou prioritou, které má povoleno přerušení, ale co je důležitější, může být blokováno pomocí mutexů. Takové řešení značně zjednodušuje zamykání v jádře. Vlákno může také být přerušeno jiným vláknem s vyšší prioritou.\n\n"}
{"id": "385074", "url": "https://cs.wikipedia.org/wiki?curid=385074", "title": "Afta", "text": "Afta\n\nAfta (z řec. άφθη afté, latinizovaně \"aphtha, aphthae\") je oválná bělavá nebo žlutobílá léze (eroze) na sliznicích vzniklá prasknutím puchýře (vezikulu). Povrch afty je tvořen fibrinovou masou s neutrofilními granulocyty. Jedná se vlastně o mělký vřídek. Afty jsou vždy bolestivé, mohou krvácet nebo mohou být kontaminovány bakteriemi. Afty se tvoří nejčastěji na sliznici dutiny ústní, dále pak na sliznicích genitálií. U lidí vznikají afty při infekcích herpesviry či Coxsackie viry. U zvířat jsou afty příznakem vysoce nakažlivých chorob, jako je slintavka a kulhavka či vezikulární choroba prasat.\n\n\n"}
{"id": "385077", "url": "https://cs.wikipedia.org/wiki?curid=385077", "title": "Floriana FC", "text": "Floriana FC\n\nFloriana FC je maltský fotbalový klub z Floriany.\n\n"}
{"id": "385080", "url": "https://cs.wikipedia.org/wiki?curid=385080", "title": "Beethoven 4", "text": "Beethoven 4\n\nBeethoven 4 (orig. \"Beethoven's 4th\") je americká rodinná komedie z roku 2001, navazující na předchozí film \"Beethoven 3\".\n\nRodina Newtonových známá již ze třetího dílu se stále stará o bernardýna Beethovena, který patří jejich příbuzným. Beethoven jim neustále ničí dům, a tak se ho chtějí rodiče Richard a Beth, k nevoli dětí Brennana a Sary, zbavit. Brennan a Sara začnou s Beethovenem navštěvovat školu poslušnosti seržanta ve výslužbě. Na první hodině Beethoven zničí celé cvičiště s překážkami a táhne cvičitele za sebou na vodítku.\n\nBohatá rodina Sedgewickových vlastní také bernardýna. Ten se jmenuje Michelangelo a vypadá jako Beethoven. Rodiče Reginald a Martha Sedgewickovi nemají na svého psa a dceru Madison čas. Madison je tak po většinu času sama se psem. Michelangelo má svého trenéra, psychoterapeutku apod.\n\nPo výcviku u seržanta Rutledge Beethoven uteče do parku. Ve stejném parku zase Michelangelo uteče sluhovi Simmonsovi. Oba skončí na stejném kolotoči a Simmons omylem odvede Beethovena. Brennan a Sara si tak vezmou Michelangela. Zatímco Michelangelo si otírá u Newtonových tlapy o rohožku, skládá ubrousky, neslintá, Beethoven začíná s likvidací domu Sedgewickových. Michelangelo pak také ochromí na cvičišti, kdy během vysvětlování překážek všechny bez problému překoná.\n\nPoté, co se ho pokusí Nigel Bigalow unést, Beethoven zlikviduje párty na zahradě Sedgewickových. Jeho osobní psychoterapeutka řekne paní Sedgewickové, že \"Michelangelo\" to vše dělá proto, že necítí dostatek lásky. Mezitím se snaží Richard Newton převychovat svého \"proměněného Beethovena\" na toho původního. Aby mu ukázal, co má dělat, štěká na pošťáka, válí se v bahně, apod. Michelangelo nakonec všechno pochopí a začne se chovat jako Beethoven.\n\nSedgewickovi si mezitím začali s Beethovenem hrát a věnovat se mu. Nigel, ze kterého se vyklube pomocník Simmonse, sluhy Sedgewickových, ale \"Michelangela\" unese a chce po jeho majitelích výkupné. Beethoven uteče a nepozorovaně se vymění se skutečným Michelangelem. Skutečného Beethovena najdou Newtonovi a ten úspěšně absolvuje školu poslušnosti. Když mu předává seržant diplom, tak ho ale opět odtáhne, protože vidí stánek s párky. Skutečného Michelangela zase naleznou Sedgewickovi. Simmons a Nigel jsou zatčeni. Newtonovi ani Sedgewickovi se nikdy o výměně Michelangela a Beethovena nedozvěděli.\n"}
{"id": "385081", "url": "https://cs.wikipedia.org/wiki?curid=385081", "title": "Karel Neuwirth", "text": "Karel Neuwirth\n\nKarel Neuwirth, nebo také Neuwirt je jméno a příjmení více osob:\n\n"}
{"id": "385084", "url": "https://cs.wikipedia.org/wiki?curid=385084", "title": "Hibernians FC", "text": "Hibernians FC\n\nHibernians FC je maltský fotbalový klub z Paoly.\n\n"}
{"id": "385088", "url": "https://cs.wikipedia.org/wiki?curid=385088", "title": "Aktivní záloha ozbrojených sil České republiky", "text": "Aktivní záloha ozbrojených sil České republiky\n\nAktivní záloha – AZ, dříve též Aktivní záloha dobrovolná – AZD, je součástí ozbrojených sil České republiky, které se zřizují na základě zákona číslo 585/2004 Sb., o branné povinnosti a jejím zajišťování (branný zákon).\nPříslušníci aktivní zálohy se několik týdnů v roce věnují vojenskému výcviku a zbylý čas se věnují civilnímu zaměstnání – tak mohou kombinovat dvě povolání, vojenské i civilní.\n\nAktivní záloha se využívá především pro doplňování ozbrojených sil za stavu ohrožení státu, za válečného stavu nebo při vzniku nevojenských krizových situací – zejména k pomoci při živelních a ekologických pohromách.\nOficiálně aktivní záloha vznikla na základě potřeb Armády České republiky a zájmu vojáků v záloze o zařazení do jejích jednotek k 1. lednu 2004; jejímu zrodu však předcházel už od roku 1999 výcvik záloh na tzv. dobrovolných vojenských cvičeních.\n\n\nPříslušníkem aktivní zálohy se může stát občan České republiky, který již dosáhl 18\nlet, ale ještě nepřesáhl věk 60 let. Dalšími podmínkami pro zařazení občana do aktivní zálohy jsou jeho zdravotní způsobilost, trestní bezúhonnost a uzavření dohody o zařazení do aktivní zálohy. Dohodu o zařazení do aktivní zálohy s občanem uzavírá krajské vojenské velitelství na dobu tří let (dohodu je možné podepsat opakovaně nebo ji kdykoli bez udání důvodu zrušit).\n\nV prvním roce služby u aktivních záloh může na cvičeních strávit až 8 týdnů. Uchazeč o službu v aktivní záloze, který neprošel povinnou vojenskou službou, musí nejprve absolvovat Kurz Základní Přípravy v době trvání 6 týdnů. Poté musí každý rok absolvovat vojenská cvičení v celkové délce do tří týdnů (obvykle je výcvik rozdělen do několika termínů). Příprava předurčených rotmistrů, praporčíků a důstojníků se uskutečňuje ve Vojenské akademii Vyškov a v určených útvarech.\n\nVýcvik je organizován zejména v terénu ve vojenském výcvikovém prostoru (Libavá, Hradiště, Boletice), případně v prostorech konkrétních útvarů. Některé jednotky absolvují i protipovodňová cvičení přímo v záplavových územích, kde staví protipovodňové stěny v součinnosti s příslušníky Integrovaných záchranných sborů a obecní policií.\n\nSystém záloh v Československé, resp. Česko-slovenské, republice upraven branným zákonem ze dne 19. března 1920, č. 193 Sb z. a n. Po skončení prezenční služby byli branci překládáni do zálohy, která se dělila na I. a II. zálohu. I. záloha měla za války doplnit aktivní armádu na válečný počet. Náleželi k ní záložníci až do konce 40. roku věku. II. záloha byla určena pro dobu války hlavně k strážní službě v týlu (dobově „v etapě a zápolí“) a patřili k ní záložníci od 41. – 50. roku. Ve II. záloze zůstávali do téhož věku zařazeni i příslušníci náhradní zálohy. Do náhradní zálohy přecházeli branci, kteří byli odvedeni nad počet, stanovený kontingentem branců, nebo ti, kteří byli prezenční službou hmotně poškozeni.\n\nPříslušníci I. zálohy byli povinni vykonat čtyři cvičení ve zbrani: první dvě čtyřnedělní, druhá dvě třínedělní. Příslušníci náhradní zálohy vykonali o jedno čtyřnedělní cvičení více.\nPři zavedení nové výzbroje mohlo Ministerstvo národní obrany povolat podle potřeby příslušníky I. zálohy a náhradní zálohy k mimořádnému cvičení nejdéle čtyřnedělnímu. Za mimořádných okolností vláda mohla nařídit povolání příslušníků zálohy a náhradní zálohy k vykonání výjimečného čtyřnedělního cvičení ve zbrani.\n\nDobrovolnou brannou přípravu realizovaly občanské spolky, které se věnovaly výcviku s vojenskými prvky. Tato oblast ale netvořila součást systému podle branného zákona z roku 1920.\nSe vznikem Československé republiky začalo působit množství dobrovolnických vojenských útvarů, které prozatímně nahrazovaly vojsková tělesa pravidelné armády. Aktivně si počínali především členové tělovýchovné organizace Sokol a dělnických jednot. Největším dobrovolnickým útvarem se stala Slovácká brigáda, jež působila od konce roku 1918 na jihovýchodní Moravě. K nejvýznamnějším útvarům patřily také čtyři pluky Stráže svobody. Dobrovolníci vykonali strážní úkoly v Praze i v řadě dalších měst a zajišťovali sporná území republiky (pohraniční oblasti českých zemí a Slovenska).\n\nV roce 1938 byla provedena mimořádná opatření v květnu a červnu 1938. V jejich rámci byl povolán 1. ročník I. zálohy (odvodní ročník 1935) a vybraní záložníci z ostatních ročníků. Při mobilizaci v září 1938 byli povoláni záložníci, kteří k datu vyhlášení mobilizace nedosáhli 40 let věku a všichni mladší příslušníci I. zálohy. Ke Stráži obrany státu, která v době mobilizace podléhala vojenskému velení, nastoupilo jisté množství dobrovolníků. Vojenskému velení podléhali v té době i členové spolků s branným zaměřením. Spolu s příslušníky Československé armády se podíleli na ostraze důležitých objektů v zázemí. MNO se v té době připravovalo také na příjem zahraničních dobrovolníků. Pro jejich výcvik byly na východě republiky zřízeny zvláštní výcvikové tábory.\n\nVojenské osoby vstupovaly do odboje po 15. březnu 1939 dobrovolně, ale již 17. listopadu 1939 vydal zahraniční Československý národní výbor v Paříži mobilizační rozkaz. V letech 1944–1945 byl na osvobozovaných územích Československé republiky opětovně aplikován branný zákon z roku 1920 a další branné předpisy, vyplývající ze stavu branné pohotovosti státu.\n\nSystém záloh v letech 1945–1949 vycházel z branného zákona ze dne 19. března 1920, č. 193 Sb. z. a n. Pro období 1949–1989 upravuje systém záloh branný zákon ze dne 23. března 1949, č. 92 Sb. Tento zákon stanovil, že po vykonání základní vojenské služby byl voják přeložen do zálohy dnem, který následoval po dni skončení základní služby atd. Záložníci z počtu mužstva a poddůstojníků byli povinni vykonat vojenské cvičení v úhrnné době 16 týdnů. Náhradní záložníci, jakož i záložníci, kteří konali základní službu kratší než tři čtvrtiny základní služby, byli povinni vojenským cvičením v úhrnné době 20 týdnů. Důstojníci v záloze byli povinni vojenským cvičením v úhrnné době 20 týdnů.\n\nBrannou přípravu do roku 1949 zabezpečovaly spolky navazující na předválečné období např. Sokol, Svaz brannosti. V roce 1951 jejich funkci přebírá nově zřízený Svazarm.\n\nV letech 1945–1989 Československá lidová armáda nemobilizovala. Pokud byla donucena navýšit počet stavy mírové armády, povolávala záložní ročníky na mimořádná vojenská cvičení (krize v Maďarsku 1956) nebo ponechala v činné službě druhé ročníky vojáků základní služby (tzv. Karibská krize). Vstup vojsk států Organizace Varšavské smlouvy na území ČSSR 21. srpna 1968 se nijak záložních ročníků ČSLA nedotkl.\n\nObdoba nynějších aktivních záloh nebyla v branných systémech z let 1918–1989 známa.\nSoučasný systém aktivních záloh začal vznikat v roce 1999, kdy tehdejší náčelník Generálního štábu armádní generál Jiří Šedivý povolal záložníky na první dobrovolná vojenská cvičení. V současnosti vůbec první dobrovolné cvičení vojáků v záloze proběhlo 11. – 15. října 1999 ve VVP Jince na cílové ploše Bahna. Z účastníků dobrovolných cvičení postupně vznikala jádra útvarů aktivních záloh, kteří se podílejí na organizaci aktivních záloh mnohdy dodnes.\n\nÚtvary aktivních záloh začaly být soustavně budovány od roku 2002. V jednotlivých krajích vznikly krajské pěší roty, které jsou určeny zejména k pomáhání při živelních pohromách a ochraně objektů důležitých pro obranu státu v rizikových situacích, např. při aktuální silné hrozbě teroristického útoku. Kromě toho jsou postupně zakládány specializované útvary aktivních záloh u jednotlivých druhů vojsk (tanková rota, ženijní rota, útvar speciálních sil atd.)\n\nDnem 1. ledna 2004 vzniko 14 pěších rot (tehdy nazývaných strážních), v každém kraji České republiky jedna. Dále vznikaly a vznikají nové jednotky AZ i mimo tyto pěší roty.\n\n\n\n"}
{"id": "385099", "url": "https://cs.wikipedia.org/wiki?curid=385099", "title": "Mqabba FC", "text": "Mqabba FC\n\nMqabba FC je maltský fotbalový klub z města Mqabba.\n\n\n"}
{"id": "385100", "url": "https://cs.wikipedia.org/wiki?curid=385100", "title": "Paramore", "text": "Paramore\n\nParamore je americká rocková kapela založena v roce 2004.\n\nPočátky sahají do roku 2002, kdy se tehdy 13letá Hayley Williams (zpěv, kytara) přestěhovala do městečka Franklin. V místní škole kam chodila, potkala bratry Joshe (kytara) a Zaca (bicí) Farrovi. Hayley si s bratrskou dvojicí rozuměla a také spolu začali skládat muziku.\nPo asi dvou letech Hayley přizvala svého kamaráda Jeremyho Davise (baskytara) a oficiálně vznikla kapela Paramore.\n\nPoté, co se připojil druhý kytarista Hunter Lamb se kapela začala rozvíjet. Hrála v menších klubech a minikoncertech v okolí města a až po nahrání debutového alba z roku 2005 \"All We Know Is Falling\" se dočkali milého překvapení. Zahráli si na velkém festivalu \"Warped Tour\" a dostali se do povědomí celého světa.\n\nV roce 2007 končí v kapele Hunter Lamb a kapela i bez něj dokončila natáčení druhého alba \"Riot!\".\nZ alba pochází zatím jejich největší hit \"Misery Business\". S deskou \"Riot!\" se dostali na 20. místo (prodej) v Top 200 on Billboard.\n\nRoku 2008 se skupina do širšího povědomí posluchačů dostala skrz film \"Stmívání\". Na soundtracku se objevily hned dva její singly a to \"Decode\" a \"I Caught Myself\". V roce 2010 kapelu opustili Josh a Zac Farro.\n\n14. prosince 2011 Paramore vydali box set Singles Club.\n\n5. dubna 2013 skupina vydala své čtvrté eponymní album, které dosáhlo na žebříčku Top 200 on Billboard na 1. místo. Tímto albem skupina zahájila tzv. \"self-titled éru\" - jedno z nejproduktivnějších období pro kapelu. Z této desky zároveň vzešly dosud jejich nejúspěšnější singly, \"Still Into You\" a \"Ain't It Fun\".\n\nBěhem tohoto období se na své dlouhé tour po druhé podívali i do České republiky, koncert ve velkém sálu pražské Lucerny odehráli 19. června 2013. Vystoupení však bylo silně ovlivněno prostředím - v ten den panovalo zrovna velmi horké počasí a v sále se nedalo dýchat, což mělo vliv nejen na samotné hudebníky, ale i na publikum.\n\n14. prosince 2015 z kapely odešel baskytarista Jeremy Davis, který byl dlouholetým členem a vydržel i přes obávaný rozpad kapely (2010) Paramore.\n\n2. února 2017 kapela oznámila návrat bubeníka Zaca Farro, který kapelu opustil v roce 2010. Spekulace o jeho návratu byly již po zveřejnění fotografií z nahrávání pátého alba, na kterém se podílel. Jejich páté studiové album jménem After Laughter spatřilo světlo světa 12. května 2017 a k jeho oslavě Paramore hned zveřejnili data k prvnímu evropskému turné nové éry, které zahrnovalo i Českou republiku - festival Rock for People, kde vystoupili 5. července 2017.\n\nHayley Williams - zpěv\n\nTaylor York - kytara\n\nZac Farro - bicí\n\n\n\n"}
{"id": "385109", "url": "https://cs.wikipedia.org/wiki?curid=385109", "title": "Společná osada", "text": "Společná osada\n\nSpolečná osada (hebrejsky: יישוב קהילתי, \"Jišuv kehilati\") je typ izraelského venkovského sídliště, který oproti kibucům nebo mošavům není založen na hospodářské spolupráci mezi obyvateli. Přestože většina obyvatel pracuje mimo osadu, existuje zde velká občanská angažovanost. \n\nO spolupráci na společenské úrovni, vzdělání, náboženských aktivitách a stavebních pracích rozhoduje valná hromada osady. V tomto výkonném orgánu jsou zástupci všech domácností, kteří na své výroční schůzi schvalují společný rozpočet osady. Osada je právní formou družstevní unie, která je státem uznávaná jako obecní úřad. \n\nPokud se někdo chce do společné osady přestěhovat, musí se podílet na jejím chodu. Pro přijetí je často požadován rozhovor a přijímací proces. Většina izraelských společných osad je relativně malá a dohromady čítají několik set obyvatel. Některé z osad mají dokonce méně než třicet obyvatel. Některé osady se zaměřují na specifické skupiny obyvatelstva, jako například charedi osada Betar Illit. V současné době těchto společných osad existuje v Izraeli mezi padesáti a šedesáti.\n\nPrvní společnou osadou v Izraeli byla vesnice Juvalim v Galileji zřízená roku 1982, kterou založila skupina zaměstnanců zbrojařské firmy Rafael Advanced Defense Systems z Haify. Ti už od roku 1974 plánovali založení vlastní vesnice. Hodlali ji organizovat netradičním způsobem a výsledkem byl tento model a poprvé bylo použito toto pojmenování. Četné společné osady pak vznikaly v 80. letech 20. století v Galileji (zejména v programu Micpim be-Galil), ale byla to také populární forma organizování izraelských osad na Západním břehu Jordánu.\n\nK 31. prosinci 2013 existovalo v Izraeli 118 společných osad, ve kterých žilo 86 100 obyvatel.\n\n"}
{"id": "385114", "url": "https://cs.wikipedia.org/wiki?curid=385114", "title": "AMD Am586", "text": "AMD Am586\n\nAMD Am586 (někdy také Am5x86) je poslední x86-kompatibilní procesor společnosti AMD, který konkuroval procesorům Intel 80486. Byl uvedený na trh v roce 1995 a jednalo se o vylepšený procesor AMD Am486. Vyráběn byl technologií 350 nm, disponoval 16 KB L1 cache, jeho vnitřní rychlost byla čtyřnásobná. Byl pinově kompatibilní s deskami pro procesory 486 (na deskách s podporou napětí 5V vyžadoval regulátor napětí), díky čemuž představoval relativně výkonný a levný upgrade stávajících procesorů. Am586 o rychlosti 133 MHz měl výkon na úrovni Pentia 75 MHz.\n\nProcesor byl vhodný i pro přetaktovávání, běžné byly rychlosti kolem 160 MHz, zaznamenány jsou i úspěšné pokusy s 200 MHz.\n\nAMD přestalo tento procesor vyrábět až v roce 1999, jeho deriváty jsou stále vyráběny jako mikrokontroléry.\n\n"}
{"id": "385119", "url": "https://cs.wikipedia.org/wiki?curid=385119", "title": "Atentát na Františka Ferdinanda d'Este", "text": "Atentát na Františka Ferdinanda d'Este\n\nAtentát na Františka Ferdinanda d'Este, arcivévodu a následníka rakousko-uherského trůnu, byl spáchán 28. června 1914 v Sarajevu, hlavním městě Bosny a Hercegoviny. Během vojenské přehlídky byl arcivévoda František Ferdinand napaden skupinou šesti atentátníků, jejichž vůdcem byl Danilo Ilić. František Ferdinand d'Este a jeho choť, Žofie Chotková, byli po předchozím nezdařeném bombovém útoku na kolonu vozů poté na jiném místě zastřeleni srbským separatistou Gavrilo Principem.\n\nNa vrcholu spiknutí stáli velitel srbské vojenské rozvědky Dragutin Dimitrijević, jeho pravá ruka, major Vojislav Tankosić, a špion Rade Malobabić. Major Tankosić měl na starosti výcvik a ozbrojení atentátníků a umožnil jim přístup do sítě agentů a konspiračních bytů, kterou byly na území Rakousko-Uherska pašovány zbraně.\n\nAtentátníci, klíčoví členové sítě agentů a srbští vojenští činitelé zodpovědní za organizaci atentátu byli posléze uvězněni, souzeni a potrestáni. Pachatelé uvěznění na území Bosny byli souzeni v Sarajevu v říjnu 1914, ostatní aktéři byli souzeni v letech 1916 a 1917 před pololegálním soudem ve Francouzi okupované řecké Soluni.\n\nAtentát v Sarajevu, jenž byl spáchán na následníka rakousko-uherského trůnu, byl záminkou k vyhlášení války Srbsku Rakousko-Uherskem a je považován za jednu z příčin první světové války.\n\nPodle Berlínské smlouvy z roku 1878 získalo Rakousko-Uhersko mandát obsadit a spravovat Bosnu a Hercegovinu, jež byly dosud provinciemi Osmanské říše, přičemž Osmanská říše si zachovala formální svrchovanost. Vídeň se touto smlouvou zavázala zajistit v Bosně a Hercegovině mír a pořádek. Podle této smlouvy bylo Srbsko uznáno velmocemi nezávislým a svrchovaným státem. Srbsko ve svých hranicích od začátku zahrnovalo pouze část etnické srbské populace.\n\nV roce 1903 napadli srbští důstojníci pod vedením Dragutina Dimitrijeviće srbský královský palác. Po prudkém boji útočníci zajali generála Laza Petroviće, velitele palácové stráže, a donutili ho prozradit místo, ve kterém se král Alexandr a královna Draga skryli. Král byl poté zasažen třiceti střelami a královna osmnácti. MacKenzie o tom píše: „Královští vojáci byli poté svlečeni do naha a brutálně zmasakrováni.“ Spiklenci poté dosadili na trůn Petra I. z dynastie Karađorđevićů.\n\nNová dynastie byla více nacionalistická, bližší Rusku než Rakousko-Uhersku. Následující desetiletí se rozhořely spory mezi Srbskem a jeho sousedy a Srbsko začalo budovat svůj vliv a snažilo se znovu získat svou říši ze 14. století. Tyto spory zahrnovaly i konflikt s Rakouskem-Uherskem v roce 1906.\n\nBěhem Bosenské krize v roce 1908 Rakousko-Uhersko anektovalo Bosnu a Hercegovinu, která byla dosud protektorátem. Proti této anexi Srbsko razantně protestovalo. K Srbsku se přidalo také carské Rusko a Osmanská říše. Srbsko mobilizovalo, čímž se situace vyostřila téměř až k válce. S anexí Bosny a Hercegoviny bylo nakonec Srbsko nuceno souhlasit poté, když carské Rusko zjistilo, že by pro případný konflikt nezískalo podporu západoevropských mocností. Během balkánských válek mezi lety 1912 a 1913 Srbsko vojensky dobylo Makedonii a Kosovo, čímž obsadilo dřívější provincie Osmanské říše a Bulharska.\n\nNěmecko došlo na konci prvního desetiletí 20. století k závěru, že je na válku připraveno, že je lépe vyzbrojené než ostatní mocnosti a že čím dříve válka vypukne, tím lépe pro Německo. Sami začít válku se však Němci z vnitropolitických i vnějších politických důvodů neodvážili. Obzvlášť německá sociálnědemokratická strana vystupovala proti případné válce. Vhodná záminka se německým vládnoucím kruhům naskytla v červnu 1914, kdy rakousko-uherská armáda uskutečnila v Bosně velké vojenské manévry. Obyvatelé Bosny a Hercegoviny se nechtěli smířit s nedávným připojením své země k Rakousko-Uhersku a jejich odboj byl podporován Srbskem. Manévry se provokativně konaly při srbských hranicích. Následník trůnu František Ferdinand d'Este jako vrchní inspektor rakousko-uherské armády přijel na manévry a na jejich závěr okázale navštívil Sarajevo, hlavní město Bosny.\n\nV roce 1914 přišel Danilo Ilić na oddělení zvláštní služby pro odposlechy v Užicích, aby si promluvil s velícím důstojníkem, srbským kapitánem (později plukovníkem) Cvjetko A. Popovićem. Ten poslal Iliće do Bělehradu, aby záležitost projednal s náčelníkem srbské vojenské rozvědky, plukovníkem Dragutinem Dimitrijevićem.\n\nO tom, co se konalo mezi Ilićem a Apisem, nejsou žádné zprávy, ale brzy po jejich setkání Apisův první major Vojislav Tankosić svolal srbské separatistické setkání ve francouzském Toulouse. Setkání mezi separatisty v Toulouse se zúčastnil Mehmed Mehmedbašić. Během tohoto lednového setkání v roce 1914 bylo projednáno několik potenciálních cílů atentátu včetně Františka Ferdinanda. Účastníci se však rozhodli vyslat Mehmeda Mehmedbašiće do Sarajeva s cílem zabít guvernéra Bosny a Hercegoviny Oskara Potioreka.\n\nNa cestě z Francie do Bosny a Hercegoviny policie prohledala jeho vlak, když pátrala po zloději. Mehmedbašić si myslel, že policie jde po něm, a tak vyhodil svoje zbraně (dýku a lahvičku s jedem) z okna vlaku.\n\nMehmedbašić potřeboval nahradit zbraně, o které přišel během policejní prohlídky vlaku. To opozdilo jeho útok na Oskara Potiorka, a než byl připraven jednat, Danilo Ilić ho zavolal do Mostaru. Dne 26. března 1914 Danilo Ilić informoval Mehmedbašiće, že Bělehrad odmítl misi zabít guvernéra a plán je nyní zavraždit arcivévodu Františka Ferdinanda d'Este a Mehmedbašić má vyčkat na instrukce k nové operaci. Podle výpovědí Iliće, Čubriloviće a Popoviće před sarajevským soudem zrekrutoval krátce po Velikonocích Ilić pro tento účel srbské mladíky Vaso Čubriloviće a Cvjetko Popoviće. Gavrilo Princip, Trifun Grabež a Nedeljko Čabrinović, rakousko-uherští bosenští Srbové žijící v Bělehradě, před sarajevským tribunálem vypověděli, že toho času byli všichni již nedočkavostí bez sebe provést atentát. Kontaktovali tedy bývalého guerillového vojáka Milana Ciganoviće, o kterém bylo známo, že má dobrý přístup ke zbraním. Jeho prostřednictvím kontaktovali majora Tankosiće, který jim udělil souhlas k přepravě zbraní do Sarajeva a jejich účasti na atentátu.\n\nSvolení jim bylo uděleno poměrně rychle, dodávka zbraní se však zpozdila více než o měsíc. Ciganović měl však později v úmyslu celou akci odříct a během jednoho setkání řekl Grabežovi: „Nebudeme dělat nic, starý císař je nemocný a jeho dědic do Bosny asi nepojede.“ Když se však zdravotní stav Františka Josefa zlepšil, byla operace opět spuštěna.\n\nZbytek zbraní byl dodán 26. května. Tři atentátníci z Bělehradu před soudem vypověděli, že major Tankosić prostřednictvím Ciganoviće kromě šesti granátů, čtyř poloautomatických pistolí Browning a střeliva poskytl i finanční prostředky na chod akce, kyanidové ampule, výcvik, speciální mapy s vyznačeným umístěním četnických stanic, kontakty na podzemní kanál, kterým se na území Rakousko-Uherska pašovaly zbraně, a speciální průkaz pro přístup k tomuto kanálu. Major Tankosić později novinářům a historikovi Magrinimu prozradil, že Principovi, Grabežovi a Čabrinovićovi skutečně poskytl pistole a výbušniny a že také stál za myšlenkou mít u sebe kyanidové ampule.\n\nGavrilo Princip, Grabež a Čabrinović odcestovali 28. května z Bělehradu a jeli podél Sávy do Šabacu, kde kapitánu Popovićovi předali průkaz srbské pohraniční stráže. Popović jim obratem předal dopis pro srbského kapitána Prvanoviće a vyplnil tiskopis se jmény tří celních úředníků, které měli kontaktovat za účelem obdržení výrazně zlevněných vlakových jízdenek do příhraničního městečka Loznica.\n\nGavrilo Princip, Grabež a Čabrinović přijeli do Loznice 29. května. Kapitán Prvanović vyzval tři své podřízené, aby naplánovali co možná nejbezpečnější plán přechodu státní hranice. Zatímco čekali na zmíněné tři úředníky, došlo mezi Principem, Grabežem a Čabrinovičem k opakovaným hádkám kvůli Čabrinovičově časté nedbalosti ohledně bezpečnosti akce. Čabrinović nakonec předal Principovi a Grabežovi zbraně, které měl u sebe, a byl Principem vyzván, aby sám odjel do Zvorniku, kde měl oficiálně překročit státní hranici s Bosnou a Hercegovinou (Rakouskem-Uherskem) za použití Grabežova cestovního dokladu. K Principovi a Grabežovi se měl Čabrinović opět přidat ve městě Tuzla.\nDne 30. května v ranních hodinách dorazili Prvanovićovi podřízení. Seržant Budivoj Grbić souhlasil s převedením ozbrojených Principa a Grabeže přes státní hranici. Dne 31. května se přebrodili na Ostrov Isaković, malý ostrov nacházející se uprostřed hraniční řeky Drina. Grbić předal ozbrojené atentátníky agentům srbské Národné Odbrany, aby je převedli do Bosny, na rakousko-uherské území. Na území Bosny dorazili 1. června. Grabež s Principem byli i se zbraněmi předáváni od agenta k agentovi až do té doby, než dorazili do Tuzly, kde své zbraně předali členovi Národné Odbrany Miško Jovanovićovi. Zde se opět připojili k Čabrinovićovi.\n\nAgenti Narodné Odbrany informovali o svých aktivitách prezidenta hnutí Boža Jankoviće, který zprávy obratem posílal tajemníkovi srbského ministerského předsedy, Nikolu Pašićovi. Jedna ze zpráv uvádí jméno nového spiklence ze srbských vojenských kruhů, majora Kostu Todoroviće. Pašićovy ručně psané poznámky z porad zahrnovaly též přezdívku jednoho z atentátníků („Trifko“ Grabež) a také jméno majora Tankosiće. Rakušané se těchto zápisků a dalších souvisejících dokumentů později zmocnili.\n\nZ Tuzly pokračovali Grabež a Čabrinović do domů svých rodičů, aby si zde odpočinuli do té doby, než dorazí arcivévoda Ferdinand na plánovanou návštěvu. Princip se ubytoval v domě Ilićovy matky v Sarajevu a později se zde spolu setkali. Dne 14. června se Ilić vydal do Tuzly, odkud měl zbraně převést do Sarajeva. Miško Jovanović zbraně schoval ve velké bedně od cukru a 15. června poté oba separátně odjeli vlakem do Doboj, kde Jovanović předal bednu Ilićovi. Později toho dne se Ilić vrátil vlakem do Sarajeva a schoval zbraně v kufru pod pohovkou v domě své matky.\n\nIlić začal 27. června postupně rozdávat zbraně mezi jednotlivé atentátníky. Ilić se až do 27. června snažil držet jména aktérů z Bělehradu v tajnosti před těmi, kdo byli rekrutováni v Sarajevu. Ten večer řekl Mehmedbašić Albertinimu: „Navečer útoků mě Ilić v kavárně Sarajevo představil Principovi se slovy „tohle je Mehmedbašić, který jde zítra do toho s námi.“\n\n\"Poznámka: Přesný průběh událostí zůstává nejasný, vzhledem k rozporuplným podáním svědků.\"\n\nDne 28. června 1914 se František Ferdinand d'Este se svým doprovodem vydal na cestu vlakem z lázní Ilidža do Sarajeva. Na sarajevském nádraží byli očekáváni guvernérem Oskarem Potiorekem a pro Ferdinandovu družinu zde bylo připraveno celkem šest vozů. Kvůli nedorozumění do prvního vozu omylem nastoupili tři místní policisté spolu s vedoucím bezpečnostní služby. Členové služby, kteří měli svého vedoucího doprovázet, nastoupili až do jednoho ze zadních vozů. Do druhého automobilu v pořadí nastoupili sarajevský primátor a ředitel sarajevského policejního oddělení. Třetím automobilem v koloně byl sportovní Gräf & Stift se staženou střechou, který řídil Leopold Lojka. Do tohoto vozu nastoupili František Ferdinand d'Este, Žofie Chotková, guvernér Oskar Potiorek a podplukovník Franz von Harrach. První zastávkou a bodem v oficiálním programu arcivévodovy kolony byla inspekce vojenských kasáren. Podle programu se kolona v 10:00 vydala od kasáren směrem k radnici třídou Appel.\n\nKolona vozů prvního útočníka Mehmedbašiće bez úhony minula. Organizátor Danilo Ilić útočníka Mehmedbašiće postavil před zahrádku kavárny Mostar Café a vyzbrojil jej bombou. Mehmedbašić si však čin na poslední chvíli rozmyslel a nezaútočil. Nedaleko od něj stál Vaso Čubrilović, vyzbrojený bombou a pistolí, který se však také k činu neodhodlal. V další části plánované trasy, nedaleko řeky Miljacka, stál Nedeljko Čabrinović, ozbrojený bombou.\n\nV 10:10 se automobil s arcivévodou Ferdinandem přiblížil k Čabrinovićovi, který na vůz hodil bombu. Ta se však odrazila od potahu stažené střechy a spadla zpět na silnici. Nastavení časovače bomby zapříčinilo, že vybuchla až pod vozem následujícím, který byl okamžitě vyřazen z provozu. Výbuch vytvořil v silnici asi 30 cm hluboký kráter a podle agentury Reuters zranil celkem dvacet lidí.\n\nČabrinović poté polkl připravenou ampulku s kyanidem a skočil do řeky Miljacka. Čabrinovićův pokus o sebevraždu však nevyšel, neboť ampule s kyanidem způsobila pouze zvracení. K utonutí též nedošlo, jelikož je řeka Miljacka velmi mělká. O chvíli později byl zadržen davem přihlížejících svědků a předán policii.\n\nKolona vozů rychle pokračovala bez zničeného vozu dále směrem k městské radnici. Cvjetko Popović, Gavrilo Princip a Trifun Grabež se na velmi rychle projíždějící kolonu zaútočit neodvážili.\n\nKolona přijela k radnici na plánovanou recepci, arcivévoda zde však projevil pochopitelné příznaky stresu tím, že si odmítl vyslechnout připravený projev primátora Curcice se slovy: „Pane primátore, přijel jsem na návštěvu a přivítán jsem byl bombami. To překračuje všechny meze!“ Vévodkyně Žofie si na chvíli vzala Ferdinanda stranou, něco mu pošeptala do ucha; arcivévoda poté řekl primátorovi: „Začněte tedy svou řeč.“ Arcivévoda se uklidnil a starosta začal svůj proslov. Jakmile domluvil starosta, pokračoval se svým projevem František Ferdinand, který k připravenému textu ještě přidal zmínky o událostech, které se přihodily toho dne v Sarajevu a poděkoval jeho obyvatelům za uvítací ovace: „Zřel jsem v nich radost z nezdaru toho atentátu.“\n\nČlenové Ferdinandova doprovodu začali diskutovat o možnostech, jak zabránit dalším případným pokusům o atentát, přičemž však nevyvodili žádné konkrétní závěry. Návrh přesunout vojenské jednotky nacházející se nedaleko města, aby lemovaly celou trasu průjezdu, byl zamítnut z toho důvodu, že vojáci neměli s sebou na manévrech slavnostní uniformy. Bezpečnost arcivévody tak spočívala v rukou malé sarajevské policejní jednotky. Jediným účinným opatřením bylo přesazení hraběte Harracha ve voze tak, aby seděl po Ferdinandově levici a chránil tak jeho srdce.\n\nPo návštěvě radnice se arcivévoda Ferdinand rozhodl, že v nemocnici navštíví raněné členy doprovodu zasažené Čabrinovićovou bombou. Žofie se rozhodla zrušit svůj oficiální program, aby mohla doprovázet svého manžela. V 10:45 nastoupil František Ferdinand spolu s chotí Žofií do automobilu, opět třetího v pořadí.\n\nGavrilo Princip se právě nacházel před obchodem s potravinami (Schiller's delicatessen), kde potkal svého přítele, když se před ním objevila limuzína s arcivévodou, která před chvílí chybně odbočila. Princip přiskočil z pravé strany k vozu a vypálil dvě rány z poloautomatické pistole (\"Fabrique Nationale FN Browning Model 1910\" ráže 9 mm se sériovým číslem #19074). Podle Albertiniho „zasáhla první střela Ferdinanda přímo do krční tepny, druhá těžce zranila Žofii Chotkovou v oblasti žaludku“. Princip později vypověděl, že měl v úmyslu usmrtit guvernéra Potiorka a ne Žofii. Obě oběti atentátu zůstaly sedět na svých sedadlech, zatímco byly převáženy do guvernérovy rezidence k lékařskému ošetření. Podle výpovědi hraběte Harracha byla poslední slova arcivévody Ferdinanda: „Sopherl! Sopherl! Sterbe nicht! Bleibe am Leben für unsere Kinder!“ (česky „Žofinko, Žofinko, neumírej! Zůstaň na živu pro naše děti!“) následovaná slovy „Nic mi není.“ Ferdinand zemřel ještě před příjezdem do guvernérovy rezidence, těhotná Žofie zemřela o několik minut později.\n\nVšichni útočníci byli po činu zadrženi. Ti, kteří byli uvěznění pod rakousko-uherskou jurisdikcí, byli souzeni společně s komplici a členy konspirační sítě, pomocí které byly do Sarajeva doručeny zbraně použité při atentátu. Mehmedbašić byl sice uvězněn v Černé Hoře, bylo mu však později umožněno uprchnout do Srbska, kde se připojil k majoru Tankosićovi, v roce 1916 však byl na základě úplatku vydán úřadům a opět uvězněn.\n\nZanedlouho po atentátu vypukly v Sarajevu protisrbsky laděné pouliční nepokoje a musely být zklidněny za použití vojenské síly.\n\nRakousko-uherské úřady stíhaly a uvěznily pachatele sarajevského atentátu (kromě Mehmedbasiće, který uprchl do Černé Hory a následně do Srbska) společně s agenty a pomocníky, kteří jim pomáhali s přípravou. Hlavním bodem obžaloby bylo vlastizrádné spiknutí, do kterého byly zapojeny i oficiální srbské kruhy. Sarajevský tribunál se konal od 12. do 23. října, konečné rozsudky byly vyneseny 28. října 1914. Plnoletí pachatelé, jimž hrozil trest smrti, se před tribunálem snažili vykreslit jako nevědomí spolupachatelé činu. Například Vaso Čubrilović, který organizoval dodávky zbraní pro atentát, vypověděl: „Gavrilo Princip na mě velmi ostře pohlédl a prudce na mě vyjel slovy ,Jestli to chceš teda vědět, víš o našem plánu zavraždit dědice trůnu, takže buď zticha. Jestli nás podrazíš, bude to konec tebe i tvé rodiny.’“ Během výslechů Vaso Čubrilović začal blíže popisovat svůj strach z fyzické likvidace, který ho měl přinutit ke spolupráci s Principem a Grabežem. Vaso Čubrilović uvedl, že měl velký strach ze spikleneckých sil stojících za Principem a bál se o život své rodiny. Když byl dotázán, proč se odhodlal riskovat trestní postih za svůj čin a nevyužil raději právní ochranu státu, odpověděl: „Měl jsem daleko větší strach z teroru než ze zákona.“\n\nBělehradští účastníci atentátu, jimž z důvodu nízkého věku nehrozil trest smrti, se účelově přiznávali a přizpůsobovali své výpovědi u soudu tak, aby jim byl udělen co nejnižší trest. Gavrilo Princip během křížového výslechu vypověděl: „Jsem jugoslávský nacionalista a věřím v myšlenku sjednocení všech jihoslovanských bratrů a vytvoření jejich samostatného, na Rakousku nezávislého státu.“ Když byl poté Gavrilo Princip dotázán na prostředky, jakými by toho chtěl dosáhnout, odpověděl: „Prostřednictvím teroru.“\n\nKonečný verdikt zněl podle Albertiniho následovně: „Soud na základě vyšetřování shledává, že do tohoto zrůdného činu byla zapojena jak Narodna Odbrana, tak i vojenské kruhy Srbského království prostřednictvím tajných agentů.“\n\nTresty odnětí svobody, smrti a osvobozující rozsudky byly následující:\n\nPřed soudem vyjádřil obviněný Nedeljko Čabrinović lítost nad spáchanými vraždami a následně po vynesení rozsudku obdržel dopis s odpuštěním od tří dětí, jejichž rodiče během atentátu zahynuli. Gavrilo Princip a Nedeljko Čabrinović během věznění zemřeli na turberkulózu. Spolupachatelé, jimž v době činu bylo méně než dvacet let, mohli podle tehdejších rakousko-uherských zákonů obdržet maximální trest ve výši 20 let. Gavrilo Princip se tak díky svému věku absolutnímu trestu vyhnul.\n\nNa přelomu let 1916 a 1917 probíhaly mezi Rakousko-Uherskem a Francií mírové rozhovory. Existují také důkazy o paralelních jednáních mezi Rakousko-Uherskem a Srbskem. Srbský ministerský předseda Pašić vyslal do Ženevy svého pobočníka Stephana Protiće a princ Alexandr I. Karadjordjević vyslal na jednání svého důvěrníka (a milence), plukovníka Živkoviće. Císař Karel I. zde vyslovil klíčový požadavek Rakouska-Uherska na navrácení Srbska do rukou srbské exilové vlády: Srbsko se mělo zaručit, že již nebude podporovat snahy směřující k odtržení Srbska od monarchie .\n\nPrinc Alexandr svého času uvažoval o fyzické likvidaci srbského armádního plukovníka Dragutina Dimitrijeviće a jeho následovníků, kteří představovali hrozbu pro jeho moc. Mírový požadavek Rakousko-Uherska představoval další impuls k takovému smýšlení. Dne 15. března 1917 byla skupina kolem Dimitrijeviće zatčena na základě vykonstruovaných obvinění a převezena k vojenskému soudu ve Francouzi okupované řecké Soluni. Dne 23. března 1917 byli Dimitrijević a osm jeho blízkých společníků odsouzeno k trestu smrti, dva další byli odsouzeni k patnáctiletému odnětí svobody. Jeden z obviněných během procesu zemřel, proto bylo obvinění staženo. Princ Alexandr nakonec šest rozsudků smrti na základě nedostatku důkazů zrušil, čtyřem obviněným však vina prokázána byla.\n\nVe snaze ospravedlnit rozsudky smrti napsal ministerský předseda Pašić v dopise srbskému velvyslanci do Londýna: „…Dimitrijević (Apis) mimo jiné přiznal svoji účast na vraždě Františka Ferdinanda. Jak bychom je mohli nechat nepotrestané?“ Je nutné zmínit, že Vojislav Tankosić, další účastník atentátu, nebyl souzen, jelikož roku 1915 padl v bitvě.\n\nAtentát na následníka Rakousko-Uherska a jeho ženu šokoval celou Evropu a vyvolal ze začátku velké sympatie pro Rakousko. Dva dny po atentátu Rakousko-Uhersko a Německá říše požádaly Srbsko o zahájení vyšetřování, ale Gruic odpověděl, „Nic nebylo dosud učiněno a záležitost se netýká Srbské vlády“. Rakouská vláda to viděla jako šanci vyřešit srbskou otázku a využila situace k předání ultimáta, které bylo schválně neakceptovatelné a vytvořené s jediným cílem, vyvolat mezi oběma zeměmi válku a zároveň nevystavit Rakousko-Uhersko nařčení z neopodstatněné agrese. Dne 28. července 1914 vypovědělo Rakousko-Uhersko Srbsku válku a o den později začalo jeho podunajské loďstvo ostřelovat Bělehrad.\n\nRuská vláda vyhlásila 30. července mobilizaci, rakousko-uherská 31. července. Dne 3. srpna vyhlásilo Německo válku Francii (den předtím obsadilo Lucembursko) a 4. srpna vstoupila německá vojska do neutrální Belgie, aby tak získala průchod do Francie. Porušení neutrality Belgie dalo Velké Británii podnět na vypovězení války Německu (4. srpna). Dne 6. srpna vypovědělo Rakousko-Uhersko válku Rusku, 7. srpna ohlásila válku s Rakousko-Uherskem Černá Hora, do týdne vstoupily do války proti Rakousko-Uhersku i Francie a Velká Británie.\n\nZ asijských zemí vstoupilo do války po boku Dohody Japonsko (23. srpna, Japonsko zabralo v Číně německá teritoria v provincii Šan-tung), a Turecko, resp. Osmanská říše po boku Německa a Rakousko-Uherska (30. října). Malý srbský konflikt se rozrostl na světovou válku.\n\nPo atentátu srbský velvyslanec ve Francii Milenko Vesnić a srbský velvyslanec v Rusku Spalaiković vydali prohlášení, že Srbsko varovalo Rakousko-Uhersko o hrozbě atentátu. Srbsko brzy potom popřelo varování a jakoukoliv vědomost o atentátu. Premiér Pašić však v denících \"Az Est\" 7. června a v pařížském vydání \"New York Herald\" 20. června vše popřel.\n\nV roce 1914 byl Rade Malobabić agentem srbské vojenské rozvědky. Jeho jméno se objevuje v srbských dokumentech, jichž se Rakousko-Uhersko zmocnilo během války. Tyto dokumenty popisují tok zbraní, munice a agentů ze Srbska do Rakousko-Uherska pod Malobabićovým řízením. Kvůli zatajení Apisova přiznání Srbskem a přepisům Soluňského procesu historikové zprvu nespojovali Malobabiće s atentátem.\n\nPrincipova zbraň (poloautomatická pistole Browning M 1910 s kalibrem .380 acp [9 mm kurz], v roce 2004 nalezená v rakouské jezuitské ubytovně, v níž žil kněz, který poskytl Františku Ferdinandovi s chotí poslední pomazání a pistoli získal), prostřelená uniforma Františka Ferdinanda, automobil Gräf & Stift Double Phaeton, ve kterém arcivévoda jel, a nosítka, na nichž zemřel, jsou umístěny na výstavě v \"Heeresgeschichtliches Museum (Vojenském muzeu)\" ve Vídni.\n\nDruhá kulka, kterou Gavrilo Princip vystřelil, někdy nazývaná \"„kulka, jež začala první světovou válku“\", je vystavena v muzejní expozici na zámku Konopišti ve středních Čechách.\n\nBatistový kapesník s krví následníka trůnu Františka Ferdinanda d'Este je v expozici Sarajevský atentát na zámku Velké Meziříčí.\n\n\n\n"}
{"id": "385123", "url": "https://cs.wikipedia.org/wiki?curid=385123", "title": "Sovětská liga ledního hokeje 1989/1990", "text": "Sovětská liga ledního hokeje 1989/1990\n\nSezóna 1989/1990 byla 43. sezonou Sovětské ligy ledního hokeje. Mistrem se stal tým Dynamo Moskva.\n\nNejhorší šestici celků první fáze čekala prolínací soutěž proti čtveřici nejlepších týmů 2. ligy. Vzhledem ke snížení počtu účastníků soutěže na 15 si účast v nejvyšší soutěži zajistilo 5 nejlepších celků této baráže. Všichni prvoligisté v baráži uspěli a udrželi se, kromě týmu Dynamo Charkov, které se nevešlo do první pětice.\n"}
{"id": "385126", "url": "https://cs.wikipedia.org/wiki?curid=385126", "title": "Evropský hokejový pohár 1971/1972", "text": "Evropský hokejový pohár 1971/1972\n\n7.ročník hokejového turnaje European Cupu.Vítězem turnaje se stala CSKA Moskva.\n"}
{"id": "385128", "url": "https://cs.wikipedia.org/wiki?curid=385128", "title": "Sovětská liga ledního hokeje 1990/1991", "text": "Sovětská liga ledního hokeje 1990/1991\n\nSezóna 1990/1991 byla 45. sezonou Sovětské ligy ledního hokeje. Mistrem se stal tým Dynamo Moskva. Toto byl poslední ročník Sovětské ligy. Liga dále plynule přešla v Ruskou superligu a ještě několik let poté se jí mohly účastnit celky z republik bývalého Sovětského svazu.\n\nTým Torpedo Gorkij se přejmenoval na Torpedo Nižnij Novgorod (změna názvu města).\n\nNejhorší pětici celků první fáze čekala prolínací soutěž proti desítce nejlepších týmů 2. ligy. Vzhledem k rozšíření počtu účastníků soutěže na 16 si účast v nejvyšší soutěži zajistilo 6 nejlepších celků této baráže. Všichni prvoligisté v baráži uspěli a udrželi se kromě týmu SKA Leningrad. \n"}
{"id": "385130", "url": "https://cs.wikipedia.org/wiki?curid=385130", "title": "Opel (album)", "text": "Opel (album)\n\nOpel je druhé výběrové album britského kytaristy a zpěváka Syda Barretta, který je známý především jako frontman raných Pink Floyd. Album vyšlo na podzim roku 1988 (viz 1988 v hudbě).\n\nBarrettova sólová hudební kariéra trvala po odchodu z Pink Floyd v roce 1968 velmi krátce. Aktivní byl do roku 1970 a poté krátký čas v roce 1972, následně se definitivně stáhl do ústraní. Během let 1968 až 1970 nahrál s vydatnou pomocí svých přátel dvě sólová alba: \"The Madcap Laughs\" a \"Barrett\". Z nahrávacích relací ale vzniklo mnohem více materiálu než vyšlo na těchto deskách, šlo ale víceméně o dema, nedokončené či odmítnuté písně. Existence těchto skladeb byla známa, k jejich vydání došlo až v roce 1988 na kompilaci nazvané podle jedné písně \"Opel\".\n\nV roce 1989 vyšlo album \"Opel\" i na CD. V roce 1993 byla součástí boxsetu \"Crazy Diamond\" i deska \"Opel\" doplněná o další bonusové skladby.\n\n"}
{"id": "385133", "url": "https://cs.wikipedia.org/wiki?curid=385133", "title": "Thymol", "text": "Thymol\n\nThymol (též známý jako \"isopropylmethylfenol\", \"IPMP\", \"isopropyl-m-kresol\" nebo \"hydroxycymen\"), je monoterpenový fenolový derivát cymenu, CHOH, izomerický s karvakrolem a obsažený v silici tymiánu. Extrahuje se jako bílá krystalická látka příjemné vůně a silných antiseptických vlastností. Ve vodě se thymol rozpouští jen mírně, je však výborně rozpustný v alkoholech a jiných organických rozpouštědlech.\n\nStarověcí Egypťané používali thymol a karvakrol ve formě získávané z tymiánu (patřícího do čeledi hluchavkovitých), a to díky jejich schopnosti konzervovat mumie. Thymol a karvakrol jsou nyní známy schopností ničit bakterie a houby, což činí tymián vhodný pro takové účely.\n\nKrystalickou látku thymol objevil Caspar Neumann v roce 1719 a v čisté formě ji syntetizoval v roce 1842 M. Lallemand, který ji charakterizoval pomocí elementární chemické analýzy. Takto byl schopen najít správný poměr uhlíku, vodíku a kyslíku ke vzniku molekul thymolu. Chemii této látky studoval i Friedrich Ferdinand Runge. Alain Thozet a M. Perrin poprvé publikovali analýzu krystalové struktury s přesným určením strukturálních atomů.\n\nThymol je antiseptikum s 25× vyšší účinností než fenol, silné účinky se projevují už ve zředění 1:3 000. Oproti fenolu neleptá (způsobuje jen menší lokální podráždění), neřadí se mezi karcinogeny a vlivem nižší rozpustnosti ve vodě je méně jedovatý než zmíněný fenol nebo kresol. Účinky jsou podobné jako u karvakrolu, který je však také toxičtější.\n\nThymol nachází užitečné uplatnění při likvidaci parazita způsobujícího varoázu u včelích kolonií. Používá se i knihařství: před novým svázání lze knihy poškozené plísní zatavit do pytlů s krystaly thymolu; vyhubí se tím spory. Thymol lze používat v alkoholových roztocích a v zásypech pro léčbu kožních mykóz (tinea, serpigo). Používá se i jako konzervant v halotanu (anestetiku) a jako antiseptikum v ústních vodách.\n\nRostliny Monarda fistulosa a Monarda didyma jsou přírodními zdroji thymolu a primární aktivní složkou moderních komerčních ústních vod. Původní američtí Černonožci znali silné antiseptické účinky těchto rostlin a používali je jako obklady na kožní infekce a drobná zranění. Čaj z uvedených rostlin se také používal k léčbě infekcí v ústech a krku, způsobených zubním kazem a gingivitidou.\n\nPoslední lékařské výzkumy na potkanech shrnují, že \"extrakt z tymiánu má relaxační účinky na orgány disponující β-receptory (děloha a průdušnice)\".\n\nVe zprávě z roku 1994, vydané pěti výrobci cigaret, byl thymol přidán na seznam jako jedno z 599 aditiv do cigaret. Bylo řečeno, že se přidává kvůli zlepšení chuti cigaret, ale jak je zmíněno výše, uvolňuje průdušnici.\n\nExistují také důkazy podporující názor, že thymol podávaný dvakrát až třikrát denně může odstranit určité druhy houbových infekcí, které postihují nehty na prstech rukou a nohou člověka. Pravidelná aplikace na postižený nehet po dobu přibližně tří měsíců odstranila potíže účinnou prevencí dalšího rozvoje onemocnění. Jednoduchým stříháním nehtu jako obvykle se nakonec odstraní veškerý infikovaný materiál.\n\nThymol vykazuje aktivitu vzhledem ke GABA, mechanismus účinku je podobný jako jiných depresiv, například sekobarbitalu, metakvalonu a diazepamu. Má velkou podobnost se široce používaným anestetikem propofolem (2,6-diisopropylfenolem). Protože je méně potentní, může být potenciálně zneužíván podobně jako běžnější depresory. Propofol je extrémně nebezpečný, protože má velmi strmou křivku odezvy na dávkování a vysokou potenci. Bývá často zneužíván anesteziology a sestrami, mnohdy se smrtelnými následky. Vzhledem k tomu, že je thymol méně potentní a má bezpečnější křivku odezvy na dávkování, může být snadněji zneužíván v podobě legálních depresiv. Protože propofol není na seznamu sledovaných látek, nepatří thymol v USA a Velké Británii mezi kontrolované látky ani jejich analogy. Vzhledem k široké dostupnosti v potravinářských výrobcích je prakticky nemožné ho dostat pod kontrolu.\n\nThymol je přirozeně obsažen v některých rostlinách (především z čeledi hluchavkovitých). Z domácích to jsou:\n\n\nV zahraničí jsou pro obsah thymolu využívány zástupci rodu zavinutka (\"Monarda\"), především zavinutka podvojná (\"Monarda didyma\") a \"Monarda fistulosa\". Obě rostliny lze úspěšně pěstovat i v našich klimatických podmínkách.\n\n"}
{"id": "385134", "url": "https://cs.wikipedia.org/wiki?curid=385134", "title": "Octopus: The Best of Syd Barrett", "text": "Octopus: The Best of Syd Barrett\n\nOctopus: The Best of Syd Barrett je třetí výběrové album britského kytaristy a zpěváka Syda Barretta, známého jako jednoho ze zakládajících členů skupiny Pink Floyd. Album vyšlo v květnu 1992 (viz 1992 v hudbě).\n\nDeska \"Octopus\" je \"de facto\" první skutečnou Barrettovou kompilací, neboť první výběrové album \"Syd Barrett\" obsahovalo obě jeho sólové desky a album \"Opel\" bylo zase sestaveno z nevydaných písní a podobných rarit. \"Octopus\" představuje výběr z obou sólových alb \"The Madcap Laughs\" a \"Barrett\" a několik skladeb z desky \"Opel\".\n\n"}
{"id": "385135", "url": "https://cs.wikipedia.org/wiki?curid=385135", "title": "Drunken Sailor", "text": "Drunken Sailor\n\nDrunken Sailor, známá také pod názvem What Shall We Do with a/the Drunken Sailor? (česky Co máme dělat s opilým námořníkem?), je populární lidová píseň. Předpokládá se, že první verze této písně je zhruba z počátku 19. století. V druhé polovině 19.století údajně byla jednou ze dvou povolených písní v Britském královském námořnictvu. Ve 20. století byla v repertoáru řady zpěváků a skupin, nejznámější je zřejmě nahrávka skupiny The Irish Rovers. \n\nVzhledem k tomu, že jde o lidovou píseň, existují různé varianty textu. Tento je ve zpěvníku \"Já písnička 3\" od nakladatelství \"Music Cheb s.r.o.\":\n\n1. |: What will we do with the drunken sailor :| 3x\nearly in the morning\n\nR.: |: Hoo-ray and up she rises :| 3x \nearly in the morning\n\n2. |: Put him in the long boat till he's sober :| 3x \nearly in the morning\n\nR.\n\n3. |: Pull out the plug and wet him all over :| 3x \nearly in the morning\n\nR.\n\n4. |:Put him in the scuppers with hose-pipe on him :| 3x \nearly in the morning\n\nR.\n\n5. |: Heave him by the leg in running bowline :| 3x \nearly in the morning\n\nR.\n\n6. |: Tie him to the taffrail when she's yardarm under :| 3x \nearly in the morning\n\nR.\n\n"}
{"id": "385139", "url": "https://cs.wikipedia.org/wiki?curid=385139", "title": "Chlumského roztok", "text": "Chlumského roztok\n\nChlumského roztok, též Solutio phenoli camphorata, je eutektická směs fenolu a kafru s přísadou 96% ethanolu. Jedná se o čirou, bezbarvou až světle červenou kapalinu charakteristického zápachu po fenolu a kafru.\n\nTento roztok nese jméno po svém objeviteli, MUDr. Vítězslavu Vincenci Chlumském, tj. po významném českém chirurgovi a ortopedovi.\n\nChlumského roztok obsahuje 28,5 % až 31,5 % fenolu a 57,5 % až 62,5 % kafru.\n\nFenol a kafr se smíchá za vzniku kapalné eutektické směsi a přidá se 96% etanol.\n\nUžívá se jako antiseptikum, dezinficiens - zejména pro dezinfekci chronických, špatně se hojících ran.\n"}
{"id": "385141", "url": "https://cs.wikipedia.org/wiki?curid=385141", "title": "Konec civilizace", "text": "Konec civilizace\n\nKonec civilizace: aneb Překrásný nový svět, v prvním překladu Konec civilisace, v originálu , je antiutopický sci-fi román anglického autora Aldouse Huxleyho. Autor román sepsal roku 1931 a vydal v roce 1932. V češtině vyšel o rok později pod názvem \"Konec civilisace\", ale většího zájmu se dočkal až pozdější překlad od překladatelské dvojice Josef Kostohryz a Stanislav Berounský v roce 1970.\n\nDěj románu se odehrává v Londýně v roce 2540 (632 po F. v knize), kde se objevují motivy pokroku v reprodukční medicíně, učení ve spánku a jejich dopad na společnost. Autor popisuje společnost, která uměle zvyšuje svoji spokojenost za cenu ztráty citů a emocí. Tuto společnost následně konfrontuje s člověkem, který tímto vývojem neprošel (\"Divoch\").\n\nMyšlenky z knihy autor později doplnil a rozvinul v eseji \"Brave New World Revisited\" (1958) a ve svém posledním románu \"Ostrov\" (1962).\n\n\"Konec civilizace\" je Huxleyho nejznámější román, na kterém je i velmi zajímavý ironický název v původním znění, který se v češtině dostal až do podtitulu. Tento brave new world (překrásný nový svět v českém překladu) je inspirován projevem Mirandy z Shakespearovy hry \"Bouře\":\n\nTato pasáž je citována v knize divochem Johnem, když je mu nabídnuta návštěva civilizované společnosti, v češtině: „Ó ty nový krásný světe, který takové máš obyvatele.“\n\nNicméně podobný obrat, který by v kontextu s knihou lépe odpovídal, je možné nalézt v básni Rudyarda Kiplinga z roku 1919 \"The Gods of the Copybook Headings\":\n\nPřeklady románu z angličtiny do dalších jazyků též mnohdy používají obdobné literární výrazy obvyklé v domácích literárních dílech, aby dokázaly vytvořit podobnou ironii. V tomto ohledu český překlad poněkud vybočuje, ironie je zde docilováno rozporem mezi hlavním titulem a podtitulem knihy.\n\nAldous Huxley napsal \"Konec civilizace\" v roce 1931, když žil ve Francii a zároveň v Anglii. V tomto období se již vyprofiloval jako spisovatel a satirik společnosti. Přispíval do časopisů \"Vanity Fair\" a \"Vogue\", publikoval sbírku básní (\"The Burning Wheel\", 1916) a čtyři úspěšné satiristické romány: \"Crome Yellow\" v roce 1921, \"Antic Hay\" v roce 1923, \"Those Barren Leaves\" v roce 1925 a \"Kontrapunkt\" v roce 1928. A následoval \"Konec civilizace\", pátý román ve kterém se poprvé objevuje antiutopické téma.\nK napsání \"Konce civilizace\" inspiroval autora Herbert George Wells se svým utopickým románem \"Lidé jako bozi\". Wellsova optimistická vize budoucí společnosti vnukla Huxleymu myšlenku na napsání parodie na toto dílo. Napsáním díla nesouhlasícího s nejpopulárnějším utopistickým románem svého času se Huxley snažil vytvořit děsivou představu budoucnosti. Sám Huxley označoval \"Konec civilizace\" jako „negativní utopii“, která byla ovlivněna další Wellsovou knihou \"Až spáč procitne\" a dílem D. H. Lawrence. Někdy bývá román dáván do souvislosti s \"Koncem civilizace\" též antiutopický román \"My\" od Jevgenije Zamjatina z roku 1921, ale Huxley prohlásil, že v té době tento román neznal.\n\nV předmluvě k poslednímu vydání \"Konce civilizace\" je uvedeno, že Huxleyho k sepsání románu inspirovala návštěva nově otevřené továrny Bruner a Mond, která byla součástí Imperial Chemical Industries (ICI) v Billinghamu, kde si velmi detailně poznamenal všechny technologické postupy, které viděl.\n\nPřesto, že se děj odehrává v budoucnosti, odráží především problémy z počátku 20. století. Průmyslová revoluce přinesla dalekosáhlé změny. Sériová výroba umožnila vytvářet automobily, telefony a rádia poměrně levně napříč celým vyspělým světem. Též první světová válka a říjnová revoluce v Rusku ovlivnila celé světové dění. Mnoho z jmen hrdinů (například Benito Hoover nebo Bernard Marx) vychází z jmen vlivných osobností té doby.\n\nHuxley dokázal využít dějů a postav z jeho futuristických představ k vyjádření všeobecných názorů, především obavu před ztrátou individuální identity v uspěchaném světě budoucnosti. Jedna z dřívějších návštěv Spojených států dala \"Konci civilizace\" většinu z postav. Huxley se ve Spojených státech neseznámil pouze s životním stylem mladých Američanů, komerční zábavou, sexuální promiskuitou a do sebe zahleděnou kulturou, ale také knihou Henryho Forda. Huxley měl strach z amerikanizace Evropy, a proto se po návštěvě Ameriky s Fordovými myšlenkami seznámil blíže. Vliv Ameriky na román je patrný na „emocionálních filmech“, které odkazují k – v Americe nově zavedeným – „mluveným filmům“, nebo na dalším znaku americké kultury, všudypřítomných žvýkačkách, které jsou v románu též parodovány – jejich funkce byla dodat uživateli sexuální hormony. V článku z 4. května 1935, který vyšel pod názvem \"Illustrated London News\" G. K. Chesterton říkal, že Huxley bojoval proti „době utopií“ (“Age of Utopias”) – období před první světovou válkou, které bylo charakterizováno tvorbou H. G. Wellse a George Bernarda Shawa, kteří psali o socialismu a světovém státu.\n\nZa \"Konec civilizace\" sklidil Huxley téměř naprostou negativní kritiku od soudobých kritiků, jeho dílo bylo přijato až později. Dokonce i sympatizanti si neodpustili ve svých kritikách jedovaté poznámky.\n\nHuxley vytvořil sociální strukturu svého Světového státu na principu Fordova běžícího pásu, kde jsou nejdůležitější prvky sériová výroba, soudržnost, předvídatelnost a spotřeba zboží na jedno použití – vlastní heslo státu zní: „Komunita – identita – stabilita“. A protože v tomto státě chybí náboženství ve smyslu víry v nadpřirozeno, tak zde postava Forda supluje postavu boha. Je mu zasvěcen den, nebo postavy klejí jeho jménem (např. „Ó Forde“). Kalendář používaný ve Světovém státu je udáván jako roky „po F.“ (tedy po Fordovi), kde rok 1 po F. znamená rok 1908 po Kristu, kdy byl poprvé sériově vytvořen Ford model T. Děj románu se odehrává v roce 632 po F., tedy v roce 2540. Další symbol fordismu je T, který nahradil křesťanský kříž.\n\nČlenové každé ze společenských kast jsou predestinováni zvukovými nahrávkami, které jim jsou pouštěny během spánku, v knize se tomuto učení ve spánku říká „hypnopedie“. Obsah těchto nahrávek je má přesvědčit o tom, že jejich kasta je pro ně nejlepší, ale také je přesvědčují o důležitosti konzumního života. Jakékoliv pocity členové komunity řeší antidepresivy a halucinogenní drogou zvanou „sóma“, jejíž název je odvozen od posvátného omamného nápoje užívaného ve védské Indii, která je podávána arcipěvcem z Canterbury při „Pobožnosti souladu“.\n\nProtože kniha byla psána ve 20. a na počátku 30. let 20. století, tedy před tím, než Watson a Crick rozluštili strukturu DNA, chybí mezi technologiemi, kterými jsou ovládáni členové komunity Světového státu genetické inženýrství. Na druhé straně v této době již bylo znovuobjeveno dílo Johanna Gregora Mendela o dědičnosti, o které se Huxley ve svých představách opíral stejně, jako o dílo významných biologů ze svého příbuzenstva, Thomase Huxleyho, Andrewa Huxleyho nebo Juliana Huxleyho, který obhajoval eugeniku. Není tedy překvapivé, že Huxley dával důraz na předurčování lidí při rozmnožování. Lidská embrya jsou predestinována za pomocí promyšlené řady důmyslných chemických (například vystavení účinku hormonů či jedů), tepelných (vystavení vysoké teplotě, nebo nízké teplotě podle toho, kde má jedinec v budoucnu pracovat) a jiným přírodním vlivům, také zde v menší míře funguje i řízený výběr.\n\n\n\nZde jsou postavy skutečné, které jsou v románu zmíněny:\n\nHuxleyho román je mnohdy dáván do souvislostí s nejslavnějším románem George Orwella, \"1984\". Například Miroslav Holub si všímá podobnosti a důležitosti těchto děl takto, ale také ukazuje na možné pozitivní aspekty Huxleyho románu:\n\nNaopak sociální kritik Neil Postman jasně tato dvě díla ve své knize \"Ubavit se k smrti\" odděluje, aniž by nacházel cokoli pozitivního:\n\n\"\" je realistické dílo vydané v roce 1958 v USA (česky zatím nevyšlo). Autor zde hodnotí posun společnosti během třiceti let, které uběhly od vydání \"Konce civilizace\". Budoucnost, kterou popsal v \"Konci civilizace\" pokládal za částečně splnitelnou, ale v \"Brave New World Revisited\" autor seznává, že se společnost jeho modelu přiblížila rychleji než očekával.\n\nHuxley analyzoval příčiny tohoto vývoje, tedy přelidnění a další možnosti, kterými může být lidstvo ovládané. Především se zajímal o příležitostné užívání drog a podprahové signály. Obě dvě knihy jsou rozdílné, krom normálního autorova myšlenkového vývoje, také v jeho konverzi k védántě.\n\n\n"}
{"id": "385144", "url": "https://cs.wikipedia.org/wiki?curid=385144", "title": "Menegroth", "text": "Menegroth\n\nVe fiktivním světě J. R. R. Tolkiena byl Menegroth (v sindarštině „Tisíc jeskyní“) pevností a podzemním sídlem krále Sindar(Šedých elfů) Thingola a královny Melian v lesní říši Doriath.\n\nPevnost byla vybudována v jeskynním komplexu uprostřed říše, 450 mil vzdušnou čarou od nepřítelova sídla Angbandu. Šlo do ní vejít pouze po kamenném mostě vedoucím přes řeku Esgalduinu, která ji obtékala. Uvnitř bylo mnoho síní a komnat s podlahou z barevných kamenů, fontány ze stříbra a mramoru se stěnami, které měly vesměs na stěnách vyryté přírodní motivy a líčení činů Valar. Také zde bylo uchováváno velké množství zlata, šperků a jiných cenných věcí, ale především to byla jedna z největších zbrojnic Středozemě.\n\nMěsto založil několik let před prvním východem Slunce mocný elfský král Thingol, protože se obával růstu Morgothovi moci. V té době se totiž elfové většinou osamoceně potulovali a byli by tak snadným terčem pro tlupy skřetů. Proto s pomocí trpaslíků z Modrých hor vystavěl zmiňovanou pevnost; ti mu později vyrobili velkou zásobu kvalitních zbraní. Za svou práci trpaslíci dostali bohatou odměnu, např. velké mořské perly, které nikdy předtím neviděli. O několik let později byl Menegroth napaden skřetí armádou, která se dostala až k branám, byla však odražena díky pomoci Laiquendi, elfského národa, který přišel napomoc svým příbuzným. Oni sami však byli zdecimováni skřety a spousta se jich přestěhovala do Menegrothu. Následovala dlouhá léta míru a prosperity, všechno se ale změnilo roku 502 Prvního věku když dal Thingol předělat trpaslíkům Nauglamír, velmi cenný náhrdelník obsahující Silmarily. Jenže, když byla práce hotova, trpaslíci nechtěli šperk vydat. Na to je král urazil, odmítl jim zaplatit a chtěl je vyhnat, ale trpaslíci ho zabili a utekli. Následoval vojenský nájezd trpaslíků, při němž bylo celé království vypleněno. Ale po cestě domů byli přepadeni a pobiti a silmaril byl vrácen Diorovi, synovi a dědici krále. Ten se snažil obnovit království, ale byl brzy napaden Fëanorovými syny, kteří si na klenoty dělali nárok a zabili Diora, ale klenot nezískali. Království Doriath potom už nikdy nebylo obnoveno a uprchly z něj poslední zbytky elfů.\n"}
{"id": "385145", "url": "https://cs.wikipedia.org/wiki?curid=385145", "title": "Spenglerův pohár 2008", "text": "Spenglerův pohár 2008\n\n82. ročník Spenglerova poháru se uskutečnil od 26. do 31. prosince 2008 ve švýcarském Davosu. Vítězem se stal tým HC Dynamo Moskva.\n\nDo tohoto ročníku byly pozvány následující týmy:\n\n\n\n"}
{"id": "385149", "url": "https://cs.wikipedia.org/wiki?curid=385149", "title": "Sliema Wanderers", "text": "Sliema Wanderers\n\nSliema Wanderers FC je fotbalový klub z Malty, hrající nejvyšší maltskou fotbalovou ligu Premiere League, z města Sliema. Jeho domovským stadionem je Národní stadion Ta' Qali s kapacitou 17 500 míst. Hraje v modrých dresech. V sezóně 2013/14 obsadil 5. místo.\n"}
{"id": "385150", "url": "https://cs.wikipedia.org/wiki?curid=385150", "title": "Einsteinova hádanka", "text": "Einsteinova hádanka\n\nEinsteinova hádanka nebo také zebra je logická hádanka, o níž se traduje, že ji vytvořil mladý Albert Einstein (údajně prohlásil, že ji zpaměti dokážou vyřešit pouze 2 % lidí). Někdy se za jejího autora považuje Lewis Carroll. \n\n\n\nOtázka zní: Kdo chová ryby?\n\nPokud nepatříte mezi ta 2 % vyvolených, nejlepší možností je asi zapsat si řešení do tabulky:\n\nA poté začít postupně doplňovat jednotlivé buňky tabulky podle uvedených tipů. Ještě je dobré vypsat si všechny údaje, které tam mohou být. \nSprávná odpověď je \"ryby chová Němec\".\n\n\nNíže uvedená tabulka je druhým možným řešením, Nor v tomto případě žije v prvním domě zprava.\nAtributy jednotlivých obyvatel, zůstávají v tomto řešení v souladu s předchozí tabulkou.\nLogické odvození tohoto řešení je ale komplikovanější.\n\n"}
{"id": "385151", "url": "https://cs.wikipedia.org/wiki?curid=385151", "title": "Dodge Viper", "text": "Dodge Viper\n\nDodge Viper (od roku 2012 SRT Viper) byl sportovní automobil s motorem V10 od divize Dodge firmy Chrysler LLC. V roce 1989 byl vyroben koncept a v roce 1992 začala sériová výroba dvousedadlových automobilů značky Dodge Viper.\n\n\"RT/10\" je roadster. Jeho první prototyp byl testován v lednu 1989. Roku 1991 se poprvé uvedl jako safety car v závodu Indianapolis 500 a jeho prodej začal v roce 1992. \nKromě chybějící střechy (k dispozici byla skládací plátěná) a postranních oken, nemělo auto ani vnější kliky u dveří. Auto se proslavilo v seriálu Zmije.\n\nVrcholem auta byl jeho motor s vnitřním spalováním, který produkoval 400 koňských sil (298kW) při 4600 otáčkách za minutu. Ten byl ale nejprve moc těžký, a tak Lamborghini vyměnili původní litinu za hliníkovou slitinu. Maximální rychlost byla 290 km/h. \nSamotné auto bylo vyrobeno z trubkové oceli.\n\nUzavřené coupé, nazývané \"Viper GTS\", následovalo v roce 1996. Stejně jako jeho předchůdce bylo vybráno jako safety car pro Indianapolis 500.\nZajímavým rysem byla tzv. \"Double Bubble\" střecha - mírně zvednutá nad každým sedadlem. Dalším rozdílem byl např. silnější motor a kompletně přepracovaný podvozek, který byl o 27 kg lehčí.\n\nPo vylepšení výkonu přišel na řadu i luxus. Roku 1996 byly autu přidány dva přední airbagy.\n\nV prvních šesti letech jich bylo prodáno asi 10 000. \nRoku 2002 byl oslaven konec druhé generace vyrobením 360 modelů z tzv. \"Final Edition\". Ty byly červené s bílými pruhy.\n\nRoku 2003 podstoupil Dodge Viper velkou změnu designu. Nový SRT-10 měl ostřejší a šikmější karosérii a stal se z něj kabriolet. Nový motor vážil 230 kg a poskytoval 500 koňských sil (370 kW). Podvozek byl pevnější a lehčí o 36 kg. V roce 2004 oznámil Dodge edici Mamba. Tyto vozy měly černý interiér s červenými švy. Byly o 3000 dolarů dražší a vyrobeno jich bylo pouze 200.\n\nRoku 2005 byl představen nový Viper SRT-10 Coupe. Ten vypadal skoro stejně jako GTS a opět se u něj objevila Double Bubble střecha.\n\nDodge Viper SRT-10 ACR projel náročnou Severní smyčkou Nürburgringu v čase 7:22,1, což je o dost rychleji, než to zvládne Corvette ZR-1 či Nissan GT-R. Vděčí za to zejména masivnímu přítlačnému křídlu (ve 240 km/h generuje přítlak 455 kg), závodnímu podvozku a obřímu motoru V10 8.4 pod kapotou. S výkonem 600 koní jistě nemá problémy zdolat mírné stoupání na dlouhé rovince v závěrečné pasáži legendárního okruhu rychlostí 300 km/h.\n\nV rámci této EDICE vzniklo pouhých pět desítek automobilů, jež se vyznačují možností pestrého výběru, k mání mají být karosérie kupé i roadster. Vyrobeno bylo 20 kupé, 18 roadsterů a 12 vozů ACR. Dne 11. července 2010 sjel z výrobní linky poslední Dodge Viper na světě. V roce 2012 by se však měl Dodge Viper vrátit.\n\nV červenci 2017 oznámil Fiat Chrysler ukončení výroby Dodge Viper z důvodu nedostatečného prodeje. Výroba byla ukončena 31. srpna 2017.\n\n"}
{"id": "385153", "url": "https://cs.wikipedia.org/wiki?curid=385153", "title": "Ladislav Ondřej (herec)", "text": "Ladislav Ondřej (herec)\n\nLadislav Ondřej (* 24. července 1991) je český herec.\n\nNarodil se v roce 1991 v Praze. V současné době je studentem Mezinárodní konzervatoře Praha – obor herectví. Na televizních obrazovkách se objevil nejprve v reklamách, poté i v seriálech \"Hop nebo trop\" a \"Ordinace v růžové zahradě\" a např. ve filmech \"Účastníci zájezdu\", \"Bathory\" nebo \"Na vlastní nebezpečí\". Jeho první film, ve kterém si zahrál hlavní dětskou roli po boku Vladimíra Javorského, se jmenoval \"Most\" a natočil jej americký režisér Boby Garabedian. Tento film získal řadu významných ocenění na prestižních filmových festivalech a byl americkou filmovou Akademií nominován na Oskara v kategorii krátkých hraných filmů.\n\nDalší úspěch přišel v březnu 2010, kdy měl na Edgemar Short Film Festival v kalifornské Santa Monice premiéru krátký hraný film \"MAMÁNEK\", natočený režisérem Jesse Baldwinem v Praze. Film získal nejvyšší ocenění hned ve dvou kategoriích: nejlepší režisér (Jesse Baldwin) a nejlepší herec (\"Láďa Ondřej\" Ladislav Ondřej). \n\n"}
{"id": "385154", "url": "https://cs.wikipedia.org/wiki?curid=385154", "title": "Evropský hokejový pohár 1972/1973", "text": "Evropský hokejový pohár 1972/1973\n\n8.ročník hokejového turnaje European Cupu.Vítězem turnaje se stala CSKA Moskva.\n"}
{"id": "385156", "url": "https://cs.wikipedia.org/wiki?curid=385156", "title": "Evropský hokejový pohár 1973/1974", "text": "Evropský hokejový pohár 1973/1974\n\n9. ročník hokejového turnaje European Cupu.Vítězem turnaje se stala CSKA Moskva.\n\n"}
{"id": "385158", "url": "https://cs.wikipedia.org/wiki?curid=385158", "title": "Crazy Diamond", "text": "Crazy Diamond\n\nCrazy Diamond je čtvrté výběrové album britského kytaristy a zpěváka Syda Barretta, zakládajícího člena kapely Pink Floyd. Album bylo vydáno na jaře 1993 (viz 1993 v hudbě).\n\nAlbum \"Crazy Diamond\" je boxset, který obsahuje téměř všechnu vydanou sólovou tvorbu Syda Barretta. Skládá se ze tří samostatných CD, \"The Madcap Laughs\", \"Barrett\" a \"Opel\", která byla vydána již předtím samostatně. Všechny tyto tři desky jsou v \"Crazy Diamond\" doplněny o bonusové skladby (jedná se o různá dema, nepovedené či prvotní verze později dokončených písní). CD jsou zabalena do krabičky společně s 24stránkovým bookletem.\n\nZároveň s \"Crazy Diamond\" vydalo EMI všechna tři Barrettova alba jako samostatná CD včetně bonusových skladeb.\n\n\n\n"}
{"id": "385160", "url": "https://cs.wikipedia.org/wiki?curid=385160", "title": "Burren", "text": "Burren\n\nBurren ( – „skalnatá země“) je krasová oblast nacházející se na západě Irska v hrabství Clare. Tento na první pohled pustý a nehostinný kraj se vyznačuje rozpraskaným vápencovým povrchem připomínající měsíční krajinu. Rozkládá se zhruba na 250 km². Část oblasti o rozloze 15 km² je irským národním parkem.\n\nZa svůj vzhled vděčí Burren pohybu ledovců. Poslední zalednění se zde vyskytlo docela nedávno – před 10 až 15 tisíci lety. Když se ledovec pohyboval, strhl s sebou většinu zeminy. Obnažený vápenec byl vystaven vnějším vlivům, a tak docházelo k erozi a začaly vznikat typické kamenné chodníky v takové podobě, jak je můžeme vidět dnes. Vápenec se však působením počasí mění dál. \n\nBurren je plný zbytků a ruin různých kruhových pevností, megalitických hrobů a dolmenů, podzemních prostor, mohyl a jiných kamenných seskupení.\n\nDolmen Poulnabrone je náhrobní portál, stojící zhruba ve středu oblasti Burren. Pochází z doby bronzové, kolem 1700 př. n. l. Někdy je kvůli podobnému postavení kamenů přezdíván \"Malý Stonehenge\". V Burrenu se nachází i mnoho jiných dolmenů, ale většinou se jedná jen o jejich zbytky. Poulnabrone je z nich nejzachovalejší, a tudíž také nejznámější.\n\nMoherské útesy (anglicky \"Cliffs of Moher\") jsou jednou z největších turistických atrakcí Irska. Útesy se nacházejí na pobřeží Atlantského oceánu. Turisty láká především jejich velikost, mocnost a sledování vln tříštících se o drsné strmé stěny. Na nejvyšším útesu je postavena O'Brianova věž, která slouží jako rozhledna.\n\nJeskyně Aillwee Cave se nachází na severu oblasti. Byly zde nalezeny kosti vyhynulého druhu medvěda. Zajímavostí této jeskyně je také podzemní vodopád.\n\nV Burrenu roste i přes kamenitý povrch řada rozmanitých rostlin, které nalézají útočiště v prasklinách mezi vápencovými bloky. Oblast je dokonce vyhlášenou botanickou lokalitou. Z nespočetného množství druhů jsou pro Burren typické hořec jarní (\"Gentiana verna\"), mochna křovitá (\"Potentilla fruticosa\"), dryádka osmiplátečná (\"Dryas octopetala\") nebo kakost krvavý (\"Geranium sanguineum\"), ve vyšších polohách pak devaterník šedý (\"Helianthemum canum\"). Roste zde i mnoho druhů vstavačů.\n\nBohatou flóru doprovází i bohaté spektrum hmyzu, zejména motýlů a můr. Žije tu většina irských druhů, jako například perleťovec fialkový (\"Boloria euphrosyne\"), ostruháček březový (\"Thecla betulae\"), hnědásek chrastavcový (\"Euphydryas aurinia\"), bělásek hrachorový (\"Leptidea sinapis\"), travařka zelená (\"Calamia tridens\"), šerokřídlec trnkový (\"Odontognophos dumetata\") či vřetenuška mateřídoušková (\"Zygaena purpuralis\")\n\nV oblasti panuje extrémní oceánské klima. Teplotní rozdíly jsou zde velmi malé, průměrná lednová teplota se pohybuje zhruba kolem 7°C a červnová kolem 15 °C. Led a sníh se vyskytují jen vzácně, v průměru méně než 20 dní za rok. Roční úhrn srážek dosahuje hodnoty 1250 mm. Také vítr je důležitým činitelem podnebí Burrenu, jeho vliv je zřejmý na některých téměř pravoúhle zahnutých křovinách. \n\n"}
{"id": "385162", "url": "https://cs.wikipedia.org/wiki?curid=385162", "title": "Modi'in-Makabim-Re'ut", "text": "Modi'in-Makabim-Re'ut\n\nModi'in-Makabim-Re'ut (hebrejsky מוֹדִיעִין-מַכַּבִּים-רֵעוּת, v oficiálním přepisu do angličtiny Modi'in-Makkabim-Re'ut , někdy též jen stručněji Modi'in) je město nacházející se v Centrálním distriktu v Izraeli, které vzniklo v prosinci 2003 spojením měst Modi'in s nedalekou obcí Makabim-Re'ut.\n\nModi'in se nachází přibližně 35 kilometrů jihovýchodně od Tel Avivu a zhruba 30 kilometrů západně od Jeruzaléma. Město je decentralizované. Je rozděleno do hvězdicového tvaru a menší čtvrtě jsou pojmenovány po architektech města. Každá ze čtvrtí má hlavní bulvár a nákupní centrum.\n\nLeží v nadmořské výšce 262 metrů na okraji pahorkatiny, která se západně od města svažuje do Izraelské pobřežní planiny a jižně odtud do Ajalonského údolí s potokem Nachal Ajalon. Přímo městem pak ve východozápadním směru probíhá vádí Nachal Anava, které je na východním okraji obce začleněno do městského Parku Anaba. Po severní straně města prochází zaříznutým údolím vádí Nachal Modi'im.\n\nMěsto je na dopravní síť napojeno novou dálniční komunikací (silnice číslo 431) a také silnice číslo 443. Počátkem 21. století získalo rovněž napojení na novou rychlostní železniční trať Tel Aviv-Modi'in. Od dubna 2008 je tu v provozu velká podzemní železniční stanice Modi'in merkaz. Od září 2007 existuje vlakové spojení do nedalekého obchodního centra (železniční stanice Pa'atej Modi'in). Železnice procházející městem jej spojuje přímo s Tel Avivem a Ben-Gurionovým letištěm. Od roku 2018 probíhá okolo města i vysokorychlostní železniční trať Tel Aviv – Jeruzalém.\n\nMěsta Modi'in, Modi'in Illit a další menší sídla jako Chašmona'im, Lapid, Kfar ha-Oranim, Ganej Modi'in nebo Matitjahu jsou součástí metropolitní oblasti, kde žije téměř 200 000 obyvatel.\n\nStarověký Modi'in byl místem zrodu židovské hasmonejské dynastie, která vládla Judeji v prvním a druhém století n. l. a je rovněž místem, kde začalo povstání Makabejských proti Seleukovcům.\n\nSoučasný Modi'in se nachází poblíž místa, kde se podle Talmudu nacházelo starověké město, nicméně přesné místo není známé. Po staletí se jako lokalita starověkého města uváděla vesnice Suba, která je vzdálená od místa popsaném v Talmudu, avšak tato teze již není platná. Mezi archeology navrhované místa patří Um el-Umdan poblíž silnice číslo 20 z Kanadského parku a Latrunu, Chirbet el-Midje a Chirbet el-Burj (Titura). Všechna tato místa jsou poblíž současnému Modi'inu a některá z nich byla zničena, při výstavbě dnešního města.\n\nPočátkem 90. let 20. století byl v Izraeli z iniciativy tehdejšího ministra Ariela Šarona spuštěn program Jišuvej ha-Kochavim, v jehož rámci vzniklo na pomezí vlastního Izraele a Zelené linie několik nových měst. V té době vznikl i novověký Modi'in, byť nebyl přímo součástí tohoto programu.\n\nZákladní kámen současného Modi'inu byl položen roku 1993. Jedná se o moderně navržené město a během jeho projektování bylo myšleno na nejvyšší standardy týkající se městského plánování, životního prostředí a územního plánování pro budoucí rozrůstání města. Do územního plánu města byly včleněny velké plochy zeleně, které tvoří 50 % rozlohy města. V dlouhodobém horizontu ministerstva pro bytovou výstavbu je, aby město bylo domovem pro 250 tisíc lidí, čímž by se stalo jedním z největších v Izraeli. Současné plány rozvoje však zahrnují pouze 120 tisíc obyvatel.\n\nMěsto bylo navrženo známým architektem Moše Safdiem. Nad projektem dohlížel hlavní architekt ministerstva bydlení a bytové výstavby Carlos Drinberg a architekt města Daniel Senerman.\n\nPodle CBS se ve městě nachází 12 škol s celkovým počtem 5325 studentů. Ti jsou rozděleni do osmi základních škol (3374 žáků) a dvou středních škol (1951 studentů). Celkem 63,5 % studentů dvanáctých ročníků bylo v roce 2001 připuštěno k maturitě.\n\nPodle údajů z roku 2009 tvořili naprostou většinu obyvatel Židé – cca 71 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 72 700 osob).\n\nJde o velké sídlo městského typu s velmi rychlým populačním růstem. K 31. prosinci 2017 zde žilo 91 300 lidí.\n\"* údaje za roky 1996-2001 a od roku 2010 zaokrouhleny na stovky\"\n\n\n"}
{"id": "385165", "url": "https://cs.wikipedia.org/wiki?curid=385165", "title": "Étienne-Jules Marey", "text": "Étienne-Jules Marey\n\nÉtienne-Jules Marey (5. března, 1830 Beaune, Côte d'Or Francie – 21. května, 1904 Paříž) byl francouzský vědec, lékař, fyziolog a chronofotograf. Je známý jako vynálezce chronofotografické pušky.\n\nJeho otec byl obchodník s vínem Claude Marey, jeho matka učitelka. Marey se nikdy neoženil.\n\nMarey byl průkopníkem ve fyziologii, výzkumu krevního oběhu, krevního tlaku, v oblasti měření, zobrazovací a záznamové techniky, vědecké fotografie, letectví a kinematografie. \nZapojil se do vyjasňování základních principů nepřímých měření krevního tlaku a rozhodujícím způsobem se podílel na výzkumech v oblasti filmu. Do roku 1870 byl jeho hlavním zájmem problém fyziologie oběhového systému a vývoj spolehlivých vyšetřovacích technik. Později rozšířil své lékařské a vědecké výzkumy na technické vynálezy, aby mohl lépe studovat biologické jevy a pohyby u zvířat a lidí.\n\nV jednom období byl také prezidentem francouzské fotografické společnosti Société française de photographie.\n\nMarey kolem roku 1880 vyčerpal všechny své grafické metody pro studium pohybu a začal se věnovat fotografii. Podílel se na vývoji fotografické techniky sloužící k rekonstrukci pohybu (chronofotografie), která mohla sloužit také pro trojrozměrnou rekonstrukci. Použil rotující fotografickou desku v kameře, která byla podobná zbrani (1882), světlo-citlivý papír nebo celuloid (1888), následně také projekční techniku (1893) a kinofilmovou 35mm kameru (1899).\n\nJeho první fotopuška z roku 1882 byla schopná zaznamenat 12 snímků za sekundu, všechny zachytila na jeden jediný obrázek. Jeho studie se týkaly pohybu zvířat (hmyz, ptáci, koně, kočky, atd.) a pohybu lidského těla. Marey se tehdy nezúčastnil sporu o prioritu vynálezu kinematografie a konfliktů s patentovými přihláškami. Zajímal se výhradně o analýzu jednotlivých obrázků v pohybu. Roku 1894 vyvrcholila jeho práce dílem sérií s názvem \"Le Mouvement.\" (1890 - 1894).\n\nV další práci se Marey zabýval elektrickým výbojem u elektrického úhoře (\"Electrophorus electricus\"), od roku 1885 epidemií cholery a výzkumem v letectví (1873).\n\nNa mnoho tehdejších umělců působily Mareyovy pohybové studie téměř zázračně. Jeho chronofotografie ovlivnily zejména díla italských futuristů: Bragaglia, Balla, Boccioniho, Russolo) a abstraktní malíře (Ballu, Kupku, Duchampa).\n\nZveřejnění jeho díla \"La machine animale \" z roku 1873 inspirovala guvernéra Lelanda Stanforda k jeho sázce s Eadweardem Muybridgem o pět let později; a také k chronofotografické studii zvířat v pohybu za pomoci speciálních kamer.\n\nMarey se sám naopak nechal inspirovat Muybridgovým dílem \"Animal Locomotion\" (1877), aby zlepšil astronomický revolver Julese Janssena (1874) a vynalezl svou chronofotografickou pušku (také známou jako \"\"fotografická zbraň\"\"), pomocí které mohly být zachyceny pohybující se objekty v prostoru.\n\n\n\n\n"}
{"id": "385166", "url": "https://cs.wikipedia.org/wiki?curid=385166", "title": "Aishwarya Rai", "text": "Aishwarya Rai\n\nAishwarya Rai [\"ešvarija ráj\"], provdaná Aishwarya Rai Bachchan (hindsky: ऐश्वर्या राय; * 1. listopadu 1973 Mangalúru, Karnátaka) je indická herečka, zpěvačka, tanečnice a modelka. Roku 1994 vyhrála soutěž Miss World. Poté pracovala jako modelka například pro značky Coca-Cola, Palmolive a Casio.\n\nHerectví se věnuje od roku 1997, kdy debutovala v kollywoodském snímku \"Iruvar\", v témže roce ale vystupovala i ve filmu \"...Aur Pyaar Ho Gaya\", který vznikl v indickém bollywoodu, po něm pak následovaly další úspěšné bollywoodské a kollywoodské snímky.\n\nKromě hindštiny hraje i v angličtině, od roku 2004 vystupuje i v evropských a hollywoodských filmech. Její první anglicky mluvenou rolí byl snímek \"Moje velká indická svatba\".\n\n18. dubna 2007 se provdala za bollywoodského herce Abhisheka Bachchana. V roce 2011 se jim narodila dcera.\n\n\n"}
{"id": "385170", "url": "https://cs.wikipedia.org/wiki?curid=385170", "title": "Peloroplites", "text": "Peloroplites\n\nPeloroplites (\"obludný těžkooděnec\") byl rod nodosauridního ankylosaura (obrněného dinosaura ze skupiny Thyreophora), který žil v období spodní křídy (geologické věky apt až alb, asi před 118 až 110 miliony let) na území dnešního státu Utah v USA. Část lebky i postkraniální kostry byla objevena v oblasti Emery County v souvrství Cedar Mountain (odtud druhové jméno dinosaura).\n\n\"Peloroplites\" dosahoval délky 5,5 až 6 metrů a hmotnosti 2 tun a je tak jedním z největších známých nodosauridů. Lebka byla dlouhá 56 cm a široká 35,5 cm mezi očnicemi. Velké zuby a robustní čelisti tohoto dinosaura naznačují jídelníček složený převážně z tvrdé vegetace.\n\n\n"}
{"id": "385177", "url": "https://cs.wikipedia.org/wiki?curid=385177", "title": "Miloslav Štibich", "text": "Miloslav Štibich\n\nMiloslav Štibich (25. srpna 1928 Praha - 22. června 1992 Praha) byl český herec. Jednalo se o dlouholetého člena hereckého souboru pražského Činoherního klubu.\n\nU divadla začínal jako rekvizitář, postupně se vypracoval na velmi osobitého a originálního komediálního herce, který si zahrál mnoho vedlejších rolí v celé řadě známých českých filmů. Byl obsazován především do rolí bodrých vesničanů, dobrosrdečných \"strýčků\" či funkcionářů. K nejznámějším patří jeho role předsedy JZD v filmu Vesničko má středisková.\n\n\n\n"}
{"id": "385182", "url": "https://cs.wikipedia.org/wiki?curid=385182", "title": "Mikuláš III.", "text": "Mikuláš III.\n\nMikuláš III. (1210/1220, Řím – 22. srpna 1280, Viterbo), rodným jménem Giovanni Gaetano Orsini, byl papežem římskokatolické církve od 25. listopadu 1277 až do své smrti. Byl to římský šlechtic, který sloužil pod osmi papeži; Inocencem IV. (1243–1254) byl jmenován kardinálem, Alexandrem IV. (1254–61) protektorem františkánů, Urbanem IV. (1261–1264) generálním inkvizitorem. Následovníkem Jana XXI. (1276–1277) na papežském stolci po šestiměsíčním období bez papeže se stal zejména díky velkému rodinnému vlivu.\n\nBěhem Mikulášova krátkého potifikátu došlo k několika důležitým událostem. Jako rozený politik Mikuláš výrazně posílil pozici papeže v tehdejší Itálii. V květnu 1278 uzavřel konkordát s Rudolfem I. Habsburským, dle kterého mu byla garantována Romagna a Ravennský exarchát. Podle italského kronikáře Bartoloměje z Luccy Mikuláš s Rudolfem, alespoň obecně, diskutovali o rozdělení Svaté říše římské do čtyř oddělených království – Lombardie, Burgundska, Tuscie a Německa, kde by bylo Rudolfovo dědičně přisouzené království a navíc by se stal císařem. V červenci 1278 vydal Mikuláš pro římskou vládu převratný výnos, kterým zakazoval cizincům zastávat civilní úřady.\n\nMikulášův otec byl osobním přítelem svatého Františka z Assisi, což přinutilo zaměřit více jeho pozornosti na františkánský řád. 14. srpna 1279 Mikuláš vydal bulu \"Exiit qui seminat\", která vyrovnala spory uvnitř řádu mezi přísnější a benevolentnější stranou. Mikuláš taktéž vynaložil obrovské prostředky na opravu Lateránského paláce a Vatikánu. Navíc zbudoval překrásné venkovské sídlo v Sorianu blízko Viterba, kde nakonec zemřel na srdeční příhodu (zdroje se liší v tom, zda šlo o infarkt či mrtvici).\n\nAčkoliv byl Mikuláš vzdělaný muž známý pro svůj silný charakter, byl taktéž znám pro jeho nadměrné protežování svých příbuzných. Tři ze svých nejbližších příbuzných povýšil na kardinály a ostatním dal důležité pozice.\n\nDante ve svém Infernu (\"Božská komedie\") mluví krátce o Mikuláši III., který byl odsouzený k trávení věčnosti na místě určeném pro ty, co spáchali hřích simonie, tzn. snahu získat za peníze určité církevní postavení či privilegia. V Dantově příběhu jsou tito lidé umístěni hlavou napřed v dírách, s plameny na patách jejich chodidel. V tomto místě je Mikuláš hlavním z hříšníků, což demonstruje výška plamenů na jeho chodidlech. Nejdříve si jej Dante splete s papežem Bonifácem VIII. Když se věc vyjasní, Mikuláš sděluje Dantovi, že předpokládá zatracení (kvůli Simonii) nejen Bonifácovi, ale i Klementu V., mnohem více úplatnému papeži.\n\n"}
{"id": "385183", "url": "https://cs.wikipedia.org/wiki?curid=385183", "title": "Mikuláš III. (rozcestník)", "text": "Mikuláš III. (rozcestník)\n\nJméno Mikuláš III. patří více osobám:\n\n"}
{"id": "385198", "url": "https://cs.wikipedia.org/wiki?curid=385198", "title": "Pevnost Přemyšl", "text": "Pevnost Přemyšl\n\nPevnost Přemyšl () byla počátkem 20. století jednou z největších pevností na evropském kontinentu. Ležela v Přemyšlu a jeho bezprostředním okolí, které bylo důležitou obchodní křižovatkou a strategickým místem v Haliči (Galicii), který náležel od prvního dělení Polska součástí Rakouskému císařství.\n\nMyšlenka na výstavbu padla během Krymské války, kdy se výrazně zhoršily vztahy mezi Rakouskou monarchií a Ruskem. V roce 1871 došlo ke konečnému rozhodnutí o zbudování pevnosti. První fáze výstavby probíhala do roku 1896 a do roku 1914 byly zbudovány tři prstence opevnění. Projekt však nebyl z finančních důvodů nikdy zcela dokončen.\n\nPrvní obležení pevnosti začalo 17. září 1914, podílelo se na něm zhruba 92 tisíc ruských vojáků. Rusové bezúspěšně útočili až do 10. října, přičemž bylo zabito přibližně 10 tisíc ruských a 4 tisíce rakousko-uherských vojáků.\n\n26. srpna 1914 zahájila ruská vojska úspěšnou bitvu o Halič a do listopadu postupovala dále do nitra Rakouska-Uherska. Dne 5. listopadu začala ruská vojska druhé obléhání. Vzhledem k tomu, že se pevnost nacházela již hluboko v ruském zázemí, bylo nemožné, aby byla vojska vyproštěna. V zimě 1914–1915 došlo k rychlému vyčerpání zásob, postupně byly snižovány příděly potravin, poráželi se koně. Pevnost se ruské armádě dobýt nepodařilo, ovšem posádka čítající 110 tisíc mužů se byla nucena 22. března 1915 vzdát z důvodu nedostatku zásob. Na Velký pátek 2. dubna 1915 navštívil Přemyšl ruský car Mikuláš II. Alexandrovič.\n\n2. května 1915 zvítězila rakousko-uherská a německá vojska v bitvě u Gorlice a vojska centrálních mocností začala postupovat do ruského území. 18. května byla pevnost Přemyšl obklíčena a 31. května byl zahájen rozhodující útok na pevnost. Pevnost a město byly dobyty 3. června, ruská vojska se stáhla.\n\n1. září napadlo nacistické Německo Polsko a začala tak 2. světová válka. Součástí invaze do Polska bylo i německé obléhání pevnosti ve dnech 11. až 14. září 1939. Německo mělo velkou přesilu v těžkém dělostřelectvu i letectvu a po několika málo dnech urputných bojů se podařilo pevnost i město dobýt.\n"}
{"id": "385199", "url": "https://cs.wikipedia.org/wiki?curid=385199", "title": "Giedrė Lukšaitė-Mrázková", "text": "Giedrė Lukšaitė-Mrázková\n\nGiedrė Lukšaitė-Mrázková (* 17. prosince 1944, Kaunas, Litevská SSR) je česko-litevská cembalistka a varhanice, která od roku 1976 trvale žije v Česku.\n\nAbsolvovala hru na klavír a varhany na \"Litevské hudební akademii\" ve Vilniusu. V roce 1968 se stala laureátkou \"Mezinárodní varhanní soutěže M. K. Čiurlionise\". Získala aspiranturu v oborech hra na varhany (Konzervatoř P. I. Čajkovského v Moskvě) a hra na cembalo u prof. Zuzany Růžičkové na pražské HAMU.\n\nJejí mnohostrannou činnost v oblasti sólové (varhany, cembalo, kladívkový klavír) a komorní dosvědčuje přes 1000 koncertů v Evropě a Japonsku, dále nahrávky pro \"Českou televizi, Český rozhlas\" či pro česká, litevská a dánská nahrávací studia (přes 20 CD sólových i komorních skladeb). V letech 1983 až 1993 byla členkou souboru Ars rediviva. V roce 2018 vydala na CD druhý díl \"Dobře temperovaného klavíru\" J. S. Bacha. Důležité postavení v jejím repertoáru má česká hudba 18. století. Iniciovala řadu soudobých kompozic pro cembalo. Prezentuje je nejen na koncertech a nahrávkách, ale i pořádáním mistrovských kurzů (Paříž, Lyon, Výmar, Vilnius).\n\nPedagogickou činnost zahájila na \"Litevské hudební akademii\". Od roku 1981 působí na HAMU jako vysokoškolský profesor a vede cembalové oddělení. Za 35 let jeho samostatné existence připravila více než 35 absolventů (doktorandů, magistrů a bakalářů), kteří se úspěšně uplatňují nejen v různých mezinárodních soutěžích, ale i v domácím i zahraničním koncertním životě. Mezi její studenty patří: Edita Keglerová, Monika Knoblochová, Petra Žďárská a další.\n\nZa přínos litevské kultuře byla oceněna litevským prezidentem V. Adamkusem \"Řádem knížete Litvy Gediminase\".\n\n"}
{"id": "385200", "url": "https://cs.wikipedia.org/wiki?curid=385200", "title": "Karvakrol", "text": "Karvakrol\n\nKarvakrol (též nazývaný cymofenol, systematický název \"5-isopropyl-2-methylfenol\") je monoterpenový fenol s funkčním vzorcem CH(CH)(OH)CH. Má charakteristickou štiplavě teplou vůni dobromysli a chuť „jako pizza“.\n\nKarvakrol je součástí esenciálního oleje dobromysli obecné (\"Origanum vulgare L.\"), oleje tymiánu, oleje získávaného z řeřichy a z bergamotu. Esenciální olej poddruhů tymiánu obsahuje mezi 5 a 75 % karvakrolu, kdežto poddruhy saturejky mají obsah 1 až 45 %. Majoránka a krétské oregano jsou bohaté na karvakrol, obsahují ho 50 %, resp. 60-80 %.\n\nKarvakrol inhibuje růst některých kmenů bakterií, např. \"Escherichia coli\" a \"Bacillus cereus\". Jeho nízká toxicita společně s příjemnou chutí a vůní ho předurčují jako potravinové aditivum pro ochranu proti bakteriální kontaminaci. U \"Pseudomonas aeruginosa\" způsobuje poškození buněčné membrány, a na rozdíl od jiných terpenů, inhibuje šíření tohoto mikroba. Za příčinu antimikrobiálních vlastností se považuje narušování bakteriální membrány.\n\nKarvakrol je potentním aktivátorem přechodného receptorového potenciálu iontových kanálů V3 (TRPV3) a A1 (TRPA1). Podání karvakrolu na jazyk člověka, stejně jako aktivace TRPV3, způsobují pocit tepla. Karvakrol navíc aktivuje, ale také rychle desenzibilizuje \"receptor bolesti\" TRPA1, což vysvětluje jeho štiplavost.\n\nU potkanů je karvakrol rychle metabolizován a vyloučen. Hlavní metabolickou cestou je esterifikace fenolové skupiny kyselinou sírovou a kyselinou glukuronovou. Méně významnou cestou je oxidace koncové methylové skupiny na primární alkoholy. Po 24 hodinách lze v moči najít již jen velmi malá množství karvakrolu a jeho metabolitů, což značí téměř úplné vyloučení během jednoho dne.\n\nVnitřní smrtelná dávka LD je 810 mg/kg (orálně, potkan), resp. 80 mg/kg (nitrožilně, myš) a 73,3 mg/kg (intraperitoneálně, myš). Pro kožní aplikaci je LD 2 700 mg/kg (králík), pro podkožní 680 mg/kg (myš).\n"}
{"id": "385202", "url": "https://cs.wikipedia.org/wiki?curid=385202", "title": "Korouhevní panstvo", "text": "Korouhevní panstvo\n\nOd raného středověku se obyvatelstvo dělilo na čtyři politické stavy: praeláty, pány (magnáty), prosté šlechtice a královská svobodná města. Pouze tři prvé stavy náležejí k privilegovaným, tzn. jen jejich příslušníci jsou plnoprávnými občany státními. Jen oni tvoří \"populus\", kdežto ostatní nešlechtické obyvatelstvo se nazývá \"plebs\".\n\nPraeláti čili vyšší duchovenstvo tvořili původně jen součást panského stavu. Byli to jak arcibiskupové, biskupové. Teprve později se oddělili ve zvláštní stav. \n\nDruhým stavem byli velmoži, páni (magnáti) - (\"domini, barones, magnates\"), tj. vyšší šlechta k níž se počítali především nejvyšší říšští a dvorní úředníci (\"veri barones regni\", též \"barones regni ex officio\"), a pak ostatní vyšší šlechtici, kteří nezastávali nejvyšší říšské a dvorní úřady (\"barones naturales\", \"barones solo nomine\").\nJedni byli vyšší (\"praelati majores\") čili korouhevní (\"praelati banderiati\"), druzí nižší (\"praelati minores\"). \n\nŠlechta \n(zejména vyšší) jako hlavní složka vládnoucí třídy feudální společnosti se počala obklopovat družiníky, služebnými šlechtici. Svou moc zakládala na vlastnictví půdy, rodovém původu a výsadách. Ve 12. století se česká šlechta dělila na dva stavy: vyšší stav panský a korouhevní, nižší stav vladycký, zemanský a rytířský. \nKe korouhevním náleželi ti, kteří mohli postavit vojsko pod vlastní korouhví a pod níž táhli (nejen do pole) - proto se jim později říkalo korouhevní páni - \"praelati banderiati\" (lat.). \n\nVe 2. polovině 17. století s uplatňováním německého práva pak byly zavedeny nové šlechtické hodnosti: hrabě, svobodný pán, baron.\n\nPříslušníci korouhevního panstva účastni korunovace Karla IV.\n\n"}
{"id": "385204", "url": "https://cs.wikipedia.org/wiki?curid=385204", "title": "Balls to the Wall", "text": "Balls to the Wall\n\nBalls to the Wall je páté album německé heavymetalové hudební skupiny Accept, vydané v roku 1983 v Německu a v roce 1984 ve Spojených státech. Je to pravděpodobně jejich nejznámější a také nejprodávanější album (přes dva miliony celosvětově prodaných nosičů).\n\nAlbum označil kritik Martin Popoff za nejlepší heavy metalové album osmdesátých let.\n\nKytarový riff z titulní písně „Balls to the Wall“ je pravděpodobně nejznámější od Accept.\n\n\n"}
{"id": "385207", "url": "https://cs.wikipedia.org/wiki?curid=385207", "title": "Jan Čarek", "text": "Jan Čarek\n\nJan Čarek (29. prosince 1898 v Heřmani u Písku – 27. března 1966 v Praze) byl český básník, spisovatel, novinář, esejista a autor literatury pro děti a mládež.\n\nObčanským povoláním byl železniční úředník (Peruc u Loun, Teplice, Louny), od od roku 1921 úředník Ministerstva dopravy v Praze. Od roku 1946 spisovatel z povolání. Po vstupu do KSČ se výrazně zapojil do kulturní politiky a některé z jeho pozdějších textů, včetně tvorby pro děti, byly poznamenány ideologií. \n\nOd 20. let 20. století pravidelně publikoval v celé řadě českých časopisů, po roce 1945 se stal jednou z autorských osobností časopisu pro děti \"Mateřídouška\", po roce 1948 se věnoval téměř výhradně tvorbě pro děti.\n\nJeho dílo tematicky čerpá především z prostředí venkova a přírody, patří mezi výrazné představitele českého ruralismu. Po roce 1948 převažují témata civilizační. \n\n\n\n\n\ncyklus písní \"Navždy\" Vítězslavy Kaprálové (zhudebnění dvou básní ze sbírky \"Hvězdy na nebi\")\n\n\n"}
{"id": "385217", "url": "https://cs.wikipedia.org/wiki?curid=385217", "title": "Barcelona KIA 2008", "text": "Barcelona KIA 2008\n\nTenisový turnaj WTA Barcelona KIA 2008 se konal ve dnech 9. - 15. června ve španělské Barceloně venku na antuce. Odměny činily 145,000 USD.\n\n"}
{"id": "385221", "url": "https://cs.wikipedia.org/wiki?curid=385221", "title": "Podlesok", "text": "Podlesok\n\nPodlesok je jedno z hlavních turistických center Slovenského ráje.\n\nNachází se v severo-západní části Slovenského ráje ve vzdálenosti dvou kilometrů od obcí Betlanovce a Hrabušice v nadmořské výšce 550 metrů. V blízkosti Podlesku ústí rokle Suchá Belá a v Hrdle Hornádu začíná Prielom Hornádu. V místě se nachází rozsáhlý areál kempu.\n\n\n"}
{"id": "385225", "url": "https://cs.wikipedia.org/wiki?curid=385225", "title": "Izraelská pobřežní planina", "text": "Izraelská pobřežní planina\n\nPobřežní planina (hebrejsky מישור החוף, \"Mišor ha-Chof\") je úzká pobřežní planina v Izraeli táhnoucí se podél Středozemního moře, kde žije až 70 % obyvatel země. Planina, která se rozkládá na celkové délce 187 kilometrů, se skládá z písečných pláží, na které navazují úrodné zemědělské půdy, a je rozdělena do několika oblastí. Ve své severní části pláže přerušují křídová a pískovcová skaliska (například Roš ha-nikra). Na území pobřežní planiny se nacházejí významná populační centra, jako je Tel Aviv-Jaffa a přístavy s průmyslem, jako Haifa.\n\nTato oblast byla v biblických dobách úrodná a některé z jejích částí jsou od té doby nepřetržitě zemědělsky využívány. Značná část se však během času přeměnila v bažiny, které ale byly sionistickými pionýry rekultivovány. V současné době je pobřežní planina centrem pěstování citrusů a nachází se zde jedny z nejúspěšnějších zemědělských osad v Izraeli. Půdy v této oblasti se skládají ze dvou mocných vrstev říčních sedimentů: jedna je tmavá a těžká, ideální pro pěstování polních plodin a druhá je tenká a písčitá, ideální pro pěstování citrusů.\n\nNavzdory své délce, planinu protínají pouze dvě řeky: Jarkon, který je 27 kilometrů dlouhý a vlévá se do Středozemního moře u Petach Tikvy a Kišon, který je 43 kilometrů dlouhý a vlévá se do Haifského zálivu u města Akko.\n\nV oblasti pobřežní planiny žije přibližně 70 % obyvatelstva Izraele, převážně v oblasti telavivské metropolitní oblasti Guš Dan a metropolitní oblasti u Haifského zálivu. Tato část Izraele je převážně židovská, jelikož zdejší obyvatelstvo je z 96 % tvořeno Židy a nearabským obyvatelstvem. Žije zde zhruba 4,2 milionu Židů, což je třetina světového židovstva.\n\nOsídlení pobřežní planiny trvá několik tisíc let a zmínky o něm lze nalézt v Tanachu. Nedávné výzkumy prokázaly, že toto území bylo osídleno již před 5500 tisíci lety v době bronzové. Má se zato, že v té době docházelo k proměně vzorku osídlení, které bylo způsobeno změnou klimatu, která vedla k zaplavení oblasti, která byla dříve centrem obchodních a sídelních center, a vzniku močálů. Jedním z důvodů rozvoje osídlení od Gazy po Galileu byla existence obchodní stezky Egypťanů.\n\nPobřežní planina se skládá z následujících geografických oblastí (od severu k jihu):\n\nOblast západní Galileje, známá také jako severní pobřeží nebo Zubulunská planina, se rozkládá od útesů Roš ha-nikra na severu až po třetí největší izraelské město Haifa. Jedná se o úrodnou oblast, kde se nachází město Naharija a mnoho mošavů a kibuců. Při pobřeží se nachází mnoho malých ostrůvků. Jako samostatná oblast se někdy počítá pobřežní planina u města Akko, která je převážně urbanizovaná zahrnující Akko a severní haifské předměstí Krajot, ale i některé zemědělské oblasti.\n\nOblast Chof ha-Karmel se rozkládá jižně od Haify až po Zichron Ja'akov. Je zde úrodná půda a kromě Haify na severu je zde většina osad zemědělsky zaměřená.\n\nŠaronská planina se rozkládá jižně od Zichron Ja'akov až po řeku Jarkon ústící u Tel Avivu. Tato oblast je nejhustěji zalidněná, je zde velké množství velkých měst, jako Netanja a Herzlija, stejně jako množství menších sídel ve vnitrozemí.\n\nCentrální pobřežní planina se rozkládá od řeky Jarkon ústící na severu Tel Avivu po Nachal Šichma a zahrnuje města jako Bat Jam, Rišon le-Cijon a množství zemědělských osad.\n\nJižní pobřežní planina, také známá jako Šefela, Judská planina a západní Negev se rozkládá jižně až po Pásmo Gazy a dělí se na:\n\n"}
{"id": "385231", "url": "https://cs.wikipedia.org/wiki?curid=385231", "title": "Haspra", "text": "Haspra\n\nHaspra může být:\n\n"}
{"id": "385232", "url": "https://cs.wikipedia.org/wiki?curid=385232", "title": "Vazká podvrstva", "text": "Vazká podvrstva\n\nVazká podvrstva je veličina používaná v hydraulice pro průtok kapaliny potrubím. Označuje vzdálenost proudící kapaliny od okraje potrubí (proud kapaliny je vlivem drsnosti materiálu, použitého na potrubí, brzděn). \nOznačujeme ji δ a vypočítáme ji pomocí vzorce δ=33,4D/(Re√λ).\n\nJejí pomocí určujeme, zdali jde o hydraulicky hladké nebo hydraulicky drsné prostředí. Pro posouzení vazkou podvrstvu porovnáváme s velikostí výstupků na povrchu potrubí.\n"}
{"id": "385236", "url": "https://cs.wikipedia.org/wiki?curid=385236", "title": "689–680 př. n. l.", "text": "689–680 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 709 – 700 699 – 690 – 689 – 680 př. n. l. – 679 – 670 669 – 660 \n\n\n\n\n"}
{"id": "385246", "url": "https://cs.wikipedia.org/wiki?curid=385246", "title": "Malý Kyseľ", "text": "Malý Kyseľ\n\nMalý Kyseľ je 2 km dlouhá rokle v Slovenském ráji s potokem a vodopády.\n\nMalý Kyseľ je část původně kompletně zpřístupněné rokle Kyseľ, která byla uzavřena po lesním požáru v červenci roku 1976. Malým Kyseľom protéká stejnojmenný potok, který se v ústí rokle spojuje s ramenem Veľký Kyseľ (tekoucí ze stejnojmenné rokle) a společně tvoří potok Kyseľ.\n\nDva kilometry dlouhou roklí prochází modrá turistická značka, průchod je povolen pouze proti směru potoka od rozcestí Kyseľ–Rázcestie (ústí Velkého i Malého Kyseľa) k vrcholu Suché Belé. V roklině se nacházejí pouze dva větší vodopády a to Malý vodopád a Machový vodopád, oba nedaleko ústí. V roce 2007 navrhovala Správa Národného parku Slovenský raj uzavřít roklinu Malý Kyseľ jako kompenzaci zpřístupnění původní rokliny Kyseľ, proti čemuž se však ohradili zástupci obce Hrabušice.\n\n\n"}
{"id": "385250", "url": "https://cs.wikipedia.org/wiki?curid=385250", "title": "Jiří Tunkl", "text": "Jiří Tunkl\n\nJiří starší Tunkl z Brníčka a na Zábřeze (1455 – asi 1494) byl jeden z nejznámějších členů starého moravského panského rodu, jejichž panství patřila svého času k nejbohatším na severozápadní Moravě. Uznání si získal jako válečník, ať jako voják císaře Fridricha III. při obléhání Vídně, nebo později ve válkách Jiřího z Poděbrad s Matyášem Korvínem. Významná byla jeho činnost rybníkářská, ve svém kraji založil nejméně desítku rybníků, z nichž se ale většina nedochovala.\n\nJeho otec Jan Tunkl Drahanovský (†1464) získal na sklonku roku 1434 do svého držení zábřežské panství a brníčské panství, takže jeho dominium se rozkládalo v té době (r. 1442) od vsi Svébohov až po ves Třeštinu. Z nezámožného zemana z Krnovska, jenž přišel na severozápadní Moravu za husitských válek, se během čtyřiceti let stal jedním z nejbohatších moravských šlechticů. Brníčské, Hoštejnské, Bludovské, Šumperské a později i Rabštejnské panství, která připojil k panství zábřežskému, se tak stala součástí velmi rozsáhlého majetku. Po Janově smrti přešly majetky na jeho syny: Jana a Jiřího, zvaného starší. Bratři Tunklové drželi majetky zpočátku společně. Později ale Jiří sídlil na Zábřehu, mladší Jan na Brníčku. Oba byli známí především svými nesčetnými spory s okolními pány, a tak není divu, že když císař Friedrich III. Habsburský Jiřímu a jeho bratru Janovi obnovil za vojenskou pomoc u obležené Vídně stav korouhevního panstva, moravští stavové tuto císařovu poctu odmítli uznat. V období česko-uherských válek mezi Jiřím z Poděbrad a Matyášem Korvínem, byli oba bratři Tunklové příznivci Jiřího, což pak vedlo k častým sporům s pány ze Zvole, kteří byli přívrženci a podporovatelé Matyáše Korvína. Jako oddaní přívrženci krále Jiřího se proto v bitvě u Zvole dne 1. října 1468 zúčastnili se svými posádkami bojů na jeho straně. V této bitvě byl velmi těžce raněn velitel Poděbradova vojska Zdeněk Kostka z Postupic a záhy umřel na Tunklově sídle v Zábřeze.\n\nPo smrti krále Jiřího z Poděbrad dal podle všeho Matyáš vypálit kromě jiných i hrad Brníčko, a proto se Jiří st. Tunkl raději přiklonil na jeho stranu. Jako hejtman se tentokrát na straně Matyášově zúčastnil v roce 1474 bitvy u Ivanovic ve Slezsku. Přestože byl v této bitvě poražen, udobřený král Matyáš se přimluvil, aby moravští páni přijali Jiřího st. Tunkla do dědičného panského stavu. \nPo smrti svého bratra Jana Tunkla z Brníčka (†1476) přebral správu majetků za jeho nezletilé děti.\n\nJiří Tunkl byl znám a proslaven zakládáním rybníků – a tak není divu, že se symbol ryby objevil i v jejich rodovém erbu (v modrém poli leží stříbrný kapr v záhlaví se zlatým obojkem). Na svém zábřežském panství jich postupně založil celou řadu. Vznikl zde velký a malý rybník Závořický, Městský, Zámecký neboli Oborníkový rybník (dnes zvaný Oborník) a Příčínek. O něco později založil Tunkl tři rybníky v okolí Dubicka (Vitošovský, Dubický a Hrabovský) a dva v okolí Třemešku (Zámecký a Frankštácký). Z těchto rybníků se však dodnes zachoval pouze rybník Zámecký čili Oborník. Z ostatních můžeme dnes obdivovat pouze zbytky mohutných hrází v blízkosti Zábřeha, Leštiny, Lesnice a Kolšova.\n\n\nJeho postava však dodnes žije v několika variantách pověsti, v níž – zapřáhnut do pluhu a poháněn ďáblem – rozorává hráze svých rybníků.\n"}
{"id": "385253", "url": "https://cs.wikipedia.org/wiki?curid=385253", "title": "Urologie", "text": "Urologie\n\nUrologie je chirurgický lékařský obor zabývající se diagnostikou a terapií chorob vylučovací soustavy a mužských pohlavních orgánů.\n\nNa území České republiky, v moravském Fulneku, se narodil rakouský lékař židovského původu Leopold rytíř von Dittel (1815-1898), který v 19. století založil moderní urologii jako samostatný obor.\n\nV České republice je urologie rozvíjena na řadě klinických pracovišť, většina nemocnic má svá urologická oddělení a zároveň je vytvořena (regulovaná) síť ambulatních urologů. Za zakladatelé moderní urologie je považován profesor Karel Uhlíř (Ostrava, později Brno), akademik Jan Bedrna (Hradec Králové) a profesor Eduard Hradec (Praha), byť i jiná univerzitní pracoviště měla své významné učitele (Kučera - Olomouc, Šváb - Hradec Králové). Za samostatný obor urologie je dnes považována dětská urologie (Bedrnova učebnice z roku 1954 je dodnes citována), rozvíjena především profesorem Hvězdoslavem Stefanem (Hradec Králové), profesorem Janem Dvořáčkem (Praha) a docentkou Annou Utíkalovou (Olomouc).\n\nK roku 2010 měla Česká republika urologické kliniky s vědecko - výzkumnou a výukovou základnou v Praze (Všeobecná fakultní nemocnice a 1. lékařská fakulta UK, Motol a 2. lékařská fakulta UK a Královské Vinohrady spojená s 3. lékařskou fakultou UK), Plzni (FN Plzeň a lékařská fakulta UK Praha v Plzni), Hradci Králové (FN Hradec Králové a lékařská fakulta UK Praha v Hradci Králové), Olomouci (FN Olomouc a lékařská fakulta UP v Olomouci), Brně (FN nemocnice Brno - Bohunice a lékařská fakulta MU v Brně) a Ostravě (FN Ostrava a lékařská fakulta v Ostravě).\n\nPředatestační praxe podle vyhlášky č. 185/2009 Sb. rozdělena do dvou částí. Během prvních dvou let musí lékař absolvovat chirurgický kmen, následuje vlastní specializační výcvik v oboru urologie v délce trvání nejméně 48 měsíců na urologickém oddělení. V rámci specializačního výcviku stráví lékař nejméně 12 měsíců na akreditovaném pracovišti, z toho nejméně 2 týdny na pracovišti provádějícím transplantace a hemodialýzu a nejméně 2 měsíce na pracovišti dětské urologie. Již v rámci specializační přípravy se může lékař specializovat v oboru dětská urologie, započítává se mu však nejvýše 6 měsíců. Součástí předatestační přípravy je povinná i doporučená účast na řadě kurzů a seminářů.\n\nPodle dobíhající atestace realizované podle Věstníku Ministerstva zdravotnictví z roku 2005 trvá příprava k atestaci nejméně šest let. 60 měsíců tráví lékař na urologickém oddělení, z toho alespoň 12 měsíců na akreditovaném pracovišti, kde se musí aktivně zapojit do vědeckovýzkumné činnosti pracoviště. Kromě toho musí lékař strávit minimálně 9 měsíců na běžném chirurgickém oddělení, 2 měsíce na interním oddělení a 1 měsíc na oddělení anesteziologie, resuscitace a intenzivní péče. Podmínkou připuštění k atestační zkoušce je publikace alespoň dvou prací v recenzovaných časopisech, u kterých je uchazeč uveden jako hlavní autor.\n\nPodle vyhlášky č. 185/2009 Sb. může lékař s atestací v základním oboru získat atestaci v oborech dětská urologie, intenzivní medicína a sexuologie.\n\nV oboru chirurgie, specializace urologie, lze získat na univerzitách v České republice vědecké hodnosti - \"doktor\" (Ph.D.) a Akademie věd České republiky může udělit titul \"Doktor věd\" - D. Sc. (dříve DrSc..) i hodnosti vědecko-pedagogické: \"docent\" (doc.) a \"profesor\" (prof.). \" Dříve udělovaný titul \"kandidát věd\" - CSc.. - je ekvivalentní titulu Ph.D.\n\nUvedené tituly lze získat i mimo Českou republiku, u titulů z některých zemí je nutná aprobační řízení, případně aprobační zkouška.\n\nV roce 2010 byli v ČR čtyři profesoři pro obor urologie:\n\nVe věku do 65 let pak byli k roku 2010 v České republice čtyři docenti v oboru urologie:\n\nV rámci České republiky se urologové dobrovolně sdružují v České urologické společnosti (ČUS), případně Evropské urologické společnosti (EAU - \"European Association of Urology\"), méně často v Mezinárodní urologické společnosti (IAU - \"International Association of Urology\"). Kromě toho se v rámci Evropské unie věnuje záležitostem ohledně předpisů a harmonizaci vzdělávání urologů nezisková organizace European Board of Urology - EBU, která certifikuje školící instituty a ročně organizuje dvoustupňovou zkoušku. Úspěšní absolventi získávají diplom FEBU (Fellow of the EBU), který má signalizovat výborné znalosti a rozšířené vzdělání v urologii. Ačkoliv nemá žádné právní důsledky a představuje spíš něco jako evropskou atestaci v urologii, najdeme přídomek \"FEBU\" u řady lékařů, především na soukromých klinikách.\n\nČUS je součástí České lékařské společnosti J. E. Purkyně. Společnost pořádá odborné akce, zastupuje své členy v jednání se státem a jinými organizacemi. Podílí se na vytváření podkladů pro primární (předatestační) i sekundární (celoživotní) vzdělávání urologů, které vydává ve formě \"doporučení\" (jsou právně nezávazná, dávají však odborná vodítka v diagnostice a léčbě urologických onemocnění). Jako dobrovolné sdružení nemá přímý vliv na udělování vědeckých a vědecko - pedagogických titulů, stejně tak nenese odpovědnost za atestační zkoušky urologů (odpovědnost nese Institut pro další vzdělávání zdravotníků a farmaceutů - IPVZ - v Praze), i když je obvykle v komisi i zástupce ČUS. ČUS má řadu sekcí, podle specializací v rámci urologie (např. andrologická sekce, onkologická, urodynamická atd.). Vedení ČUS - výbor - je volen v pravidelných cyklech.\n\nNa rozdíl od České lékařské komory, ve které je účast lékaře povinná, chce-li v rámci České republiky vykonávat lékařskou praxi, urolog nemusí být v ČUS (EAU atd.) spolčen a jeho vzdělání a jeho odborná kompetence a odpovědnost je dána předpisy IPVZ Praha, ev. právními předpisy. Vedle ČUS působí v rámci České republiky druhá dobrovolná odborná společnost - Společnost ambulantních urologů (SAU), která sdružuje především soukromé, mimonemocniční urology.\n\n\n\n\n"}
{"id": "385255", "url": "https://cs.wikipedia.org/wiki?curid=385255", "title": "Evropský hokejový pohár 1974/1975", "text": "Evropský hokejový pohár 1974/1975\n\n10.ročník hokejového turnaje European Cupu.Vítězem turnaje se stala Křídla Sovětů Moskva.\n"}
{"id": "385256", "url": "https://cs.wikipedia.org/wiki?curid=385256", "title": "Evropský hokejový pohár 1975/1976", "text": "Evropský hokejový pohár 1975/1976\n\n11.ročník hokejového turnaje European Cupu.Vítězem turnaje se stala CSKA Moskva.\n"}
{"id": "385257", "url": "https://cs.wikipedia.org/wiki?curid=385257", "title": "Evropský hokejový pohár 1976/1977", "text": "Evropský hokejový pohár 1976/1977\n\n12.ročník hokejového turnaje European Cupu.Vítězem turnaje se stala Poldi SONP Kladno.\n\n"}
{"id": "385258", "url": "https://cs.wikipedia.org/wiki?curid=385258", "title": "Evropský hokejový pohár 1977/1978", "text": "Evropský hokejový pohár 1977/1978\n\n13.ročník hokejového turnaje European Cupu.Vítězem turnaje se stala CSKA Moskva.\n\n\nPro nedostatek termínů bylo utkání finálového turnaje ročníku 1978/1979 po dohodě obou týmů i představitelů IIHF hodnoceno také jako\nfinále ročníku 1977/1978. CSKA Moskva se tak stal vítězem soutěže, aniž by v ní odehrál jediné utkání, což je ojedinělá kuriozita.\n"}
{"id": "385260", "url": "https://cs.wikipedia.org/wiki?curid=385260", "title": "Evropský hokejový pohár 1978/1979", "text": "Evropský hokejový pohár 1978/1979\n\n14.ročník hokejového turnaje European Cupu.Vítězem turnaje se stala CSKA Moskva.\n\n"}
{"id": "385263", "url": "https://cs.wikipedia.org/wiki?curid=385263", "title": "Evropský hokejový pohár 1979/1980", "text": "Evropský hokejový pohár 1979/1980\n\n15.ročník hokejového turnaje European Cupu.Vítězem turnaje se stala CSKA Moskva.\n\n\n"}
{"id": "385265", "url": "https://cs.wikipedia.org/wiki?curid=385265", "title": "Rex Stout", "text": "Rex Stout\n\nRex Todhunter Stout (1. prosince 1886 Noblesville, Indiana, USA – 27. října 1975 Danbury, Connecticut, USA) byl americký spisovatel, autor detektivních románů. Proslul především svými romány s Nero Wolfem a jeho asistentem Archie Goodwinem. Prvním románem s těmito postavami byl \"Zmije hraje golf\" (\"Fer-de-Lance\") a posledním \"Rodinná záležitost\" (\"Family Affairs\"). Je řazen ke klasikům amerického detektivního románu. Podle jeho knih bylo vytvořeno mnoho rozhlasových her, natočeno několik filmů a televizních seriálů, např. seriály \"Nero Wolfe\" (1981) a \"A Nero Wolfe Mystery\" (2001–2002).\n\nNarodil se v Noblesville v americké Indianě, avšak krátce poté se jeho kvakerští rodiče John Wallace Stout a Lucetta Elizabeth Todhunter Stoutová odstěhovali spolu se svými devíti dětmi do Kansasu. V letech 1906–1908 sloužil v americkém námořnictvu (na jachtě prezidenta Roosevelta). V dalších čtyřech letech vystřídal asi třicet nejrůznějších profesí, včetně prodavače doutníků, a zároveň začal časopisecky publikovat své básně, povídky a články. Peníze mu však přineslo až vyvinutí školního bankovního systému kolem roku 1916. Systém, který přijalo zhruba 400 amerických škol a který umožňoval kontrolovat spoření žáků na účtech škol, mu vynesl tolik, že mu to umožnilo intenzivní cestování po Evropě.\n\nV roce 1916 se oženil s Kennedy z Topeky v Kansasu. V roce 1933 se rozvedli a v témže roce se oženil s Polou Hoffmanovou z rakouské Vídně.\n\nSvoji literární kariéru zahájil v roce 1910, když začal psát pro sešitové romány (tzv. pulp), kde zveřejňoval romantické a dobrodružné příběhy. Jeho první příběhy byly zveřejněny v \"All-Story Magazine\", a poté i v celá řadě dalších časopisů. V roce 1927 se stal profesionálním spisovatelem a o dva roky později přišel o veškeré peníze z podnikání.\n\nSvou první knihu \"How Like a God\" napsal v Paříži v roce 1929. Jedná se o neobvyklý psychologický příběh napsaný ve 2. osobě. V průběhu své literární kariéry využíval celou řadu literárních forem od črt, přes povídky a romány. Stal se také průkopníkem politické detektivky, a to novelou \"The President Vanishes\" (1934), podle níž byl natočen stejnojmenný film.\n\nPo návratu do USA se soustředil na psaní detektivních románů. Prvním z nich byl \"Zmije hraje golf\" (\"Fer-de-Lance\"), v němž také poprvé představil tělnatého detektiva Nero Wolfa a jeho asistenta Archie Goodwina. Později přidal i Dol Bonner, soukromou detektivku, a detektiva Tecumseha Foxe, nicméně Nero Wolfe zůstal jeho hlavní postavou. Až do autorovy smrti pak pravidelným tempem minimálně jednoho textu ročně vznikala další díla s tímto hrdinou.\n\nKnihy jsou seřazeny podle data vydání v angličtině.\n\n\n\n\n\n"}
{"id": "385267", "url": "https://cs.wikipedia.org/wiki?curid=385267", "title": "Mandle (orgán)", "text": "Mandle (orgán)\n\nMandle (lat. tonsilla) jsou párovým orgánem lymfatického systému. Jde vlastně o lymfatické uzliny. Rozlišují se mandle krční, mandle nosní, mandle jazyková a tonsillae tubariae. Jsou součástí imunitního systému člověka a některých savců. Jsou prvním místem, kde se zachytávají antigeny, které přicházejí do organismu ústní a nosní dutinou. Často jsou proto prvním orgánem v organismu, kde dochází k replikaci viru či pomnožení bakterií.\n\nOdstranění mandlí se označuje jako:\n\n\n"}
{"id": "385275", "url": "https://cs.wikipedia.org/wiki?curid=385275", "title": "Illusion", "text": "Illusion\n\nPrvní český a křesťanský závod Illusion byla jedna z prvních filmových společností na území dnešní České republiky, kterou v roce 1906 založili František Tichý a Alois Jalovec, a která od roku 1913 přistoupila pod značkou \"Illusion film\" k vlastní filmové výrobě hraných filmů. S nástupem světové války její činnost ustala a již nikdy nebyla obnovena.\n\nV roce 1906 založil Alois Jalovec společně se svým švagrem Františkem Tichým První český a křesťanský závod Illusion, jehož součástí byl biograf, půjčovna filmů a filmové laboratoře. Firma zprvu sídlila na Slovanech a od března roku 1909 v bývalé šermírně domu U božího oka na Václavském náměstí. V roce 1911 začali vydávat jeden z prvních odborných filmových časopisů na českém území s názvem \"Český kinematograf\". Úspěch prvních českých filmů u publika, které ve svém kině promítal jejich tvůrce Antonín Pech, podnítil Jalovce se švagrem rozšířit pole svého filmového podnikání o výrobu vlastních filmů. Pod novou značkou \"Illusion film\" vznikla celá řada reportážních snímků filmového žurnálu \"Pražské aktuality\", kterými byl položen základ české filmové publicistiky. Velmi často se natočené záběry objevily téhož dne, kdy byly natočeny, na plátnech kin. Mezi nimi lze objevit záběry z pohřbu spisovatele Jakuba Arbese, pražského primátora Jana Podlipného či herce Jindřicha Mošny, řadu sportovních událostí a nejrůznějších slavnostních aktů jako odhalování pomníků či otevírání mostů nebo historicky cenné záběry z mobilizace v Praze roku 1914. Vedle reportážních snímků a aktualit vzniklo v roce 1913 pod značkou \"Illusion film\" i několik krátkých hraných filmů. Největší ambice měl snímek \"Zkažená krev\" (1913), který vznikl podle divadelní hry Ladislava Stroupežnického. Byla to první adaptace divadelní hry v historii českého filmu. Vedle tohoto prvního pokusu spojit film s divadlem vzniklo pod značkou \"Illusion film\" i několik dalších filmů. Jednalo se především o nenáročné veselohry jako \"Cholera v Praze\" (1913) nebo \"Pan profesor, nepřítel žen\" (1913). Slibný vývoj filmového podnikání společnosti byl přerušen první světovou válkou, která odvedla na frontu většinu jejího personálu. Firma již nikdy nebyla obnovena. Stejný osud jako Illusion potkal i ostatní průkopnické předválečné filmové výrobny. Alois Jalovec se po válce věnoval filmové práci v laboratořích a s Vladimírem Slavínským založil novou filmovou společnost Pojafilm. Jeho švagr František Tichý se stal po válce majitelem několika pražských kin.\n\nVětšina filmů společnosti se do dnešních dnů nedochovala.\n\n\n\n\n"}
{"id": "385278", "url": "https://cs.wikipedia.org/wiki?curid=385278", "title": "Postdemokracie", "text": "Postdemokracie\n\nPostdemokracie (angl. \"post-democracy\") je neologický termín, popisující státní zřízení, které se řídí demokratickými pravidly a principy, avšak jejich aplikace je postupně omezována.\n\nO zavedení pojmu postdemokracie se zasloužili hlavně:\n\nCrouch popsal postdemokracii jako postupné nahrazování právního státu a parlamentní demokracie strukturou lobujících mocenských skupin, jejichž cílem je smlouváním prosadit taková pravidla hry, která jsou výhodná pro nejmocnější ekonomická uskupení.\n\nPetr Osborne termín postdemokracie prezentoval ve svém dokumentu o všeobecných volbách ve Spojeném království v roce 2005.\n\nV Česku je zavedení tohoto termínu připisováno prezidentu Václavu Havlovi, který jej nejdříve použil v eseji Moc bezmocných. Tento pojem vychází z dějinného filozofického, politického i sociálního cyklu, který najdeme už u starověkých myslitelů.\n\nPrůvodní jevy, které postdemokracie s sebou nese, vzbuzují v kurzích politologů debaty o tom, nakolik je tento trend silný a skutečný, eventuálně, jaká bude jeho opravdová podoba. Reakcí zastánců demokracie je pak většinou znepokojení z toho, že státy, kterým postdemokracický přesun hrozí, ztrácejí své fundamentální hodnoty a principy, např. princip brzd a protivah (\"Checks & Balances,\" kontrola a vyvažování), definovaný v ústavě Spojených států amerických, a jsou vystaveny postupným změnám směrem k oligarchickým režimům.\n\nPostdemokracie není úplným popřením demokracie, některé součásti „starého“ demokratického režimu přežívají – volby, politické strany, odbory.\n\nPostdemokracie může být charakterizována:\n\nJako základní vlastnost postdemokracie lze označit to, že obyvatelům státu je de facto do značné míry odebrána možnost podílet se na jeho politice.\n\n\n\n"}
{"id": "385285", "url": "https://cs.wikipedia.org/wiki?curid=385285", "title": "Msida Saint-Joseph FC", "text": "Msida Saint-Joseph FC\n\nMsida Saint-Joseph FC je maltský fotbalový klub z Msida.\n\n"}
{"id": "385286", "url": "https://cs.wikipedia.org/wiki?curid=385286", "title": "Pietà Hotspurs FC", "text": "Pietà Hotspurs FC\n\nPietà Hotspurs FC je maltský fotbalový klub z Pietà. Klub byl založen roku 1968. Domovským stadionem je centrální stadion Ta'Qali Stadium s kapacitou 17 000 sedadel. V roce 2008/09 obsadil v maltské First Division 3. místo.\n"}
{"id": "385287", "url": "https://cs.wikipedia.org/wiki?curid=385287", "title": "Stepní běžci", "text": "Stepní běžci\n\nStepní běžci je označení pro stepní rostliny, které specifickým způsobem využívají vítr k vlastní migraci a rozšiřování svých semen. (Jedná se o specifický typ anemochorie.) Po uzrání semen obvykle celá nadzemní část rostliny uschne a utrhne se, načež je větrem odnášena daleko od svého původního místa a cestou z ní padají semena. Mívají obvykle silně větvenou lodyhu, celé rostliny pak často získávají kulovitý tvar. \n\nMohou také šířit požáry. V obydlených oblastech představují někdy problém i v podobě rychle se množícího obtížného plevelu, kterého se nelze prakticky zbavit.\n\nZ našich rostlin patří ke stepním běžcům například katrán tatarský (\"Crambe tataria\"), máčka ladní (\"Eryngium campestre\"), šater latnatý (\"Gypsophila paniculata\") a další, jako je růže z Jericha (\"Anastatica hierochuntica\").\n"}
{"id": "385291", "url": "https://cs.wikipedia.org/wiki?curid=385291", "title": "Mateří kašička", "text": "Mateří kašička\n\nMateří kašička je produkována hltanovými žlázami mladých včelích dělnic. Mateří kašičkou krmí včely jednak svá vývojová stadia, tj. larvy, jednak matku po celou dobu jejího života. Mateří kašička je koncentrátem obsahujícím hlavně bílkoviny a mnoho dalších složek. \n\nZískává se vybíráním nebo odsáváním z matečníků ve stáří larvy 4 dny. (Ze tří plných matečných buněk se získá ±1 g mateří kašičky.)\n\nMateří kašička se používá hlavně v kosmetice, také jako doplněk výživy a rovněž do léků. Takto využívána je novodobějším produktem včelaření, protože se obtížněji produkuje. \n\nMateří kašička je tvořena ze 65–70 % vodou, 13,5 % bílkovinami, 12 % cukry, 3 % tuky, 0,3 % minerálními látkami a 1,2–6,2 % ostatních látek (vitamíny, hormony,…).\n\nMateří kašičce škodí sluneční světlo, teplo a kyslík. Skladuje se v neprůhledných nádobách v temnu při teplotě do 0 °C.\n\n"}
{"id": "385293", "url": "https://cs.wikipedia.org/wiki?curid=385293", "title": "Maltese Premier League", "text": "Maltese Premier League\n\nMaltese Premier League je nejvyšší maltskou fotbalovou soutěží, která se hraje od roku 1909. Nejúspěšnějším týmem historie je Sliema Wanderers s 27 tituly mistra Malty.\n\n"}
{"id": "385299", "url": "https://cs.wikipedia.org/wiki?curid=385299", "title": "Jivina (okres Mladá Boleslav)", "text": "Jivina (okres Mladá Boleslav)\n\nObec Jivina se nachází v okrese Mladá Boleslav, kraj Středočeský. Rozkládá se asi sedmnáct kilometrů severně od Mladé Boleslavi a čtyři kilometry severozápadně od města Mnichovo Hradiště. Žije zde obyvatel.\n\nPrvní písemná zmínka o obci pochází z roku 1400.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Jivina s 434 obyvateli v roce 1932 byly evidovány tyto živnosti a obchody: cihelna, holič, 2 hostince, kolář, kovář, krejčí, 2 obuvníci, obchod s ovocem, pekař, obchod s lahvovým pivem, 2 obchody se smíšeným zbožím, spořitelní a záložní spolek, trafika, velkostatek, zámečník. Většina obyvatel se živila zemědělstvím. V obci fungovala škola a velmi aktivní byly místní spolky - Sokolský a hasičský.Tyto spolky existují v obci dodnes.\n\nSK Jivina je sportovní klub věnující se fotbalu v obci Jivina založený 28. prosince 2002 a hrající 3.třídu - Mladá Boleslav.\n\nPředsedou klubu i trenérem byl v roce 2009 František Hajlich.\n\nSilniční doprava\n\nObcí prochází silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mnichovo Hradiště ve vzdálenosti 6 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovaly v pracovních dnech května 2011 tyto autobusové linky:\n\n"}
{"id": "385301", "url": "https://cs.wikipedia.org/wiki?curid=385301", "title": "Horní čelist", "text": "Horní čelist\n\nHorní čelist (maxilla) je jedna z kostí lebky (konkrétně její obličejové části). Je uložena pod očnicí bočně od dutiny nosní. Tvoří ji především tělo (\"corpus maxillae\"), výběžky a uvnitř obsahuje vedlejší nosní dutiny (\"sinus maxillaris\").\n\nZ těla maxily vybíhají výběžky:\n\nDále horní čelist obsahuje na svém těle podočnicový otvor (foramen infraorbitale), jímž vystupuje ven 2. větev trojklaného nervu.\n"}
{"id": "385307", "url": "https://cs.wikipedia.org/wiki?curid=385307", "title": "Bitva u Doss Alto", "text": "Bitva u Doss Alto\n\nBitva u Doss Alto se odehrála na italské frontě v průběhu první světové války. V této bitvě na sebe významně upozornily jednotky československých legií.\n\nČeskoslovenské dobrovolnické jednotky vytvořily na italském území během léta 1918 6. československou divizi, která sestávala z 31., 32., 33., a 34. pluku. Velení naší divize bylo svěřeno generálu Grazianimu (1864–1931). V srpnu 1918 se tato divize přemístila na frontu, kde zaujala pozici v sektoru dlouhém asi 20 kilometrů mezi jezerem Lago di Garda a řekou Adiží. Cílem bylo střežit tento sektor na masivu Altissimo.\n\nCentrálním opěrným bodem tohoto masivu pod Trentem byl vrcholek Doss Alto (703 metrů nad mořem). 21. září se rakouské znepřátelené oddíly, které byly ve značné převaze, pokusily o dobytí tohoto opěrného bodu. Rakouský útok začal ráno kolem 4.00 h dne 21. září 1918 silnou dvouhodinovou dělostřeleckou palbou, která směřovala především do československých pozic, na kótu 703. Poté následoval útok na vrcholek Doss Alto ze severozápadního a severovýchodního postavení. Hlavní tíhu obrany nesl 33. československý střelecký pluk, kterému se po posílení zálohami, úspěšně podařilo nepřítele vypudit ze zákopových pozic a pozice ubránit.\n\nV této bitvě zemřelo 7 československých legionářů, 31 jich bylo raněno a 4 padli do rakouského zajetí a později byli v Arcu oběšeni. Rakušané ztratili 51 mrtvých, 90 zraněných a 60 zajatých.\n\n\n"}
{"id": "385308", "url": "https://cs.wikipedia.org/wiki?curid=385308", "title": "Thórovo kladivo (Hvězdná brána)", "text": "Thórovo kladivo (Hvězdná brána)\n\nThórovo kladivo je 9. epizoda 1. řady scifi seriálu Hvězdná brána.\n\nTým SG-1 se vydá na planetu Cimmeria, na které platí pro všechny Goa'uldy zákaz vstupu. Jakmile SG-1 vstoupí na planetu , je Teal'c a Jack O'Neill zachycen paprskem ze sloupu ve tvaru kladiva stojícího před bránou a jsou přeneseni do jeskyně, ve které se skrývá i Thórovo kladivo asgardské zařízení, které z jeskyně nepustí žádného Goa'ulda, ať už v hostiteli nebo v Jaffovi. Zbytek týmu SG-1 se mezitím spřátelí s vesničankou Gairwyn, která SG-1 ukáže bývalou hostitelku Kendru, která prošla Thórovým kladivem.\nV jeskyni se před Teal'cem a Jackem objeví vikinský válečník, který říká, že je Thór, vrchní velitel asgardské flotily a že za porušení zákazu vstupu Goa'uldů na planetu je čeká smrt. Říká také, že jejich technika a zbraně nebudou v jeskyni fungovat. Mají jít do síně \"Mjollnir\" a postavit se kladivu. Jen hostitel může toto místo opustit živý. Pak obraz Thóra zmizí. O'Neill s Teal'cem se vydávají na průzkum.\n\nKendra zatím dovede Sam a Daniela horami až k jeskyni, ve kterém se nachází Thórovo kladivo.\nTeal'c s Jackem objeví v jeskyni Unase, jednoho z prvních hostitelů Goa'uldů. Oba začnou po něm střílet. Jack s Teal'cem se dají na ústup a zraněný Unas také. Nakonec dorazí až do síně \"Mjollnir\", ve které je průchod. O'Neill průchodem projde. Teal'c jde za ním, ale před průchodem se zastaví. Je zachycen v jakémsi silovém poli. Nemůže se pohnout a křičí bolestí. O'Neill se rozběhne, a vytlačí Teal'ca ze silového pole zpět do jeskyně. Do místnosti se chodbou blíží Unas a odřízne jim cestu. Jack a Teal'c se perou s Unasem a nakonec se Teal'covi podaří Unase strčit do průchodu. Potom se jej snaží Teal'c udržet v silovém poli, ale Unas jej táhne do silového pole také. V tom z druhé strany přicházejí Jackson, Carterová a Kendra. O'Neill se rozběhne a na poslední chvíli vytáhne Teal'ca ze silového pole. Unas v poli zůstává a zmítá se v bolestech. Po chvíli se kladivo vypne a Unas umírá. Poté Jack podává Danielovi Teal'covu tyčovou zbraň s tím, ať z druhé strany vystřelí na kladivo, protože v jeskyni tyčová zbraň nefunguje. Daniel kladivo zničí a Teal'c projde průchodem ven.\n"}
{"id": "385311", "url": "https://cs.wikipedia.org/wiki?curid=385311", "title": "Autozóm", "text": "Autozóm\n\nAutozóm je chromozom, který nepatří mezi pohlavní chromozomy. U člověka je v klasické tělní buňce 22 párů autozomů (oba autozomy z jednoho páru jsou nazývány homologní). V případě polyploidních organizmů se autozomy nenachází v párech, nýbrž ve více kopiích.\n\nDědičnost genů nacházejících se na autozómu se nazývá autozomální dědičnost (přenášená na normálním chromozomu).\n\n"}
{"id": "385315", "url": "https://cs.wikipedia.org/wiki?curid=385315", "title": "Mercedes-Benz Vaneo", "text": "Mercedes-Benz Vaneo\n\nMercedes Benz Vaneo je MPV vyráběné na prodloužené platformě Mercedesu A. Díky sendvičové platformě a velkému rozvoru má hodně úložného prostoru. V roce 2005 ho nahradil Mercedes-Benz B.Vyráběl se v Ludwigsfelde u Berlína. Po ukončení výroby se továrna přestavěla na výrobu modelu Sprinter.\n\nTrendFamilyAmbienteTop\nBike (cyklistika)Snow (lyžování)Surf(surfování)Dog (pes)Carry (praktik)\n\nMercedes Vaneo dostal za ochranu posádky 4 hvězdičky a za ochranu chodců 2 hvězdičky.\n"}
{"id": "385318", "url": "https://cs.wikipedia.org/wiki?curid=385318", "title": "Exsul familia", "text": "Exsul familia\n\nExsul Familia je apoštolská konstituce papeže Pia XII. o migraci a povinnosti se o migranty postarat vyhlášená 1. srpna 1952. Název konstituce je odvozen od útěku svaté rodiny jako pravzoru každé rodiny na útěku.\n\nVydání konstituce, ve které papež žádá politiku otevřených dveří, předcházela migrace milionů lidí po 2. světové válce. Podle statistické ročenky Rady Evropy bylo v roce 1950 jenom v Evropě cca 11,8 milionů migrujících lidí, z toho 1,2 milionů cizinců. Úkolem všech lidí a obzvláště katolíků je rodinám migrantů pomáhat.\n\n"}
{"id": "385319", "url": "https://cs.wikipedia.org/wiki?curid=385319", "title": "Maltese Premier League 1909/10", "text": "Maltese Premier League 1909/10\n\nStatistika Maltese Premier League v sezoně 1909/10.\n\nHrálo se na 5 týmů a šampionem se stala Floriana FC.\n"}
{"id": "385322", "url": "https://cs.wikipedia.org/wiki?curid=385322", "title": "Maltese Premier League 1911/12", "text": "Maltese Premier League 1911/12\n\nStatistika Maltese Premier League v sezoně 1911/12.\n\nHrálo se na 5 týmů a šampionem se stala Floriana FC.\n"}
{"id": "385323", "url": "https://cs.wikipedia.org/wiki?curid=385323", "title": "Beethoven 5", "text": "Beethoven 5\n\nBeethoven 5 (\"Beethoven's 5th\") je americká rodinná komedie z roku 2003.\n\nSara Newtonová, známá z předchozích dvou filmů, se spolu s bernardýnem Beethovenem rozhodne strávit prázdniny u svého strýčka Freddyho v malém městě, kde se dříve těžila rtuť. Jednou se spolu vydají k jezeru, kde Beethoven najde starou desetidolarovou bankovku, na které je místo Alexandera Hamiltona Andrew Jackson. Vyjde najevo, že se jedná o starou bankovku z počátku 20. století. Bankovka je pravá, pochází z lupu zlodějů Moea a Rity Seligových, a vzhledem ke své výjimečnosti je velmi cenná.\n\nVšichni obyvatelé města se vydají do lesů a k jezeru pátrat po pokladu. V místní knihovně zmiznou všechny informace o Moeovi a Ritě, později vyjde najevo, že je schoval knihovník, syn Moea a Rity. Beethoven je unesen starostou města Haroldem Hermanem, který se chce pokladu zmocnit. Beethoven mu ale uteče, vrátí se k Freddymu a Saře a pomůže jim najít peníze. Ty se jim znovu pokusí Herman ukrást, ale nevyjde mu to a je zatčen. Freddy nechá za peníze, které nalezl opravit místní knihovnu a koupí šerifce nové auto. Sara s Beethovenem se vracejí do města, ale slíbí, že příští rok přijede na prázdniny znovu.\n"}
{"id": "385325", "url": "https://cs.wikipedia.org/wiki?curid=385325", "title": "Dolarová diplomacie", "text": "Dolarová diplomacie\n\nDolarová diplomacie \"(anglicky: Dollar Diplomacy\") je koncept spojený se zahraniční politikou Spojených států amerických v druhé dekádě 20. století. \n\nPoprvé byla dolarová diplomacie praktikována v letech 1909-1913 za vlády prezidenta Williama Howarda Tafta ve vztahu k zemím Karibského bazénu, Latinské Ameriky a Jihovýchodní Asie. Prezident společně s ministrem zahraničí Philanderem C. Knoxem usilovali o vytvoření příznivých podmínek pro pronikání amerického soukromého kapitálu do těchto regionů. Následně mělo být využito tohoto faktoru jako nástroje pro prosazování vlivu a cílů USA. \n\nDolarová diplomacie zaznamenala v kombinaci s vojenskou intervencí částečných úspěchů především v normalizaci situace na Haiti v roce 1910 a následně i v Nikaragui roku 1912.\n\nPo příchodu nového prezidenta Woodrow Wilsona do Bílého domu v roce 1913 byl tento koncept opuštěn, zejména z důvodu nezdravě intenzivního propojení federální vlády a velkého kapitálu. \n\n"}
{"id": "385327", "url": "https://cs.wikipedia.org/wiki?curid=385327", "title": "Maltese Premier League 1912/13", "text": "Maltese Premier League 1912/13\n\nStatistika Maltese Premier League v sezoně 1912/13.\n\nHrálo se na 8 týmů a šampionem se stala Floriana FC.\n\nValletta United byl diskvalifikován.\n"}
{"id": "385328", "url": "https://cs.wikipedia.org/wiki?curid=385328", "title": "Maltese Premier League 1913/14", "text": "Maltese Premier League 1913/14\n\nStatistika Maltese Premier League v sezoně 1913/14.\n\nHrálo se na 7 týmů a šampionem se stala Hamrun Spartans FC.\n"}
{"id": "385329", "url": "https://cs.wikipedia.org/wiki?curid=385329", "title": "Molybdenit", "text": "Molybdenit\n\nMolybdenit (Hjelm, 1782), chemický vzorec MoS (sulfid molybdenu), je šesterečný minerál. Název pochází z řeckého \"μόλυβδος (mólybdos)\" = obsahující olovo, neboť byl používán pro svoji měkkost jako olůvko na psaní. Systematické zařazení podle Strunze je 2/D.25-10 .\n\nJde o nejvýznamnější rudu, z níž se získává molybden.\n\nMolybdenit vzniká hlavně za vyšších teplot na hydrotermálních žilách, znám je z pegmatitů, zejména žulových, z kontaktních skarnů, významná je jeho přítomnost na ložiskách porfyrových rud Cu-Mo v monzonitech, granodioritech a jejich výlevných ekvivalentech. Vyskytuje se však i v sedimentech - bitumenové Cu břidlice (SRN) či triasové pískovce (JAR). Vzácně se vyskytuje v meteoritech.\n\n\n\nTvoří tabulkovité, soudečkovité krystaly, převažují však lístečky či šupinky, bývá masívní či jako vtroušeniny v základní hmotě horniny.\n\nMolybdenit krystaluje v hexagonální soustavě - dihexagonální dipyramida 6/m 2/m 2/m, grupa P 6/mmc, tvoří dva polytypy - 2H a 3R. Rozměry buňky: a=3,16, c=12,3, Z=2, u polytypu 3R a=3,16, c=18,3,Z=3.\n\nMolybdenit je příbuzný několika méně obvyklým minerálům: kalaveritu, berndtitu, melonitu, jordisitu a tungstenitu.\n\nPodobnými známějšími minerály jsou grafit a spekularit.\n\nV pegmatitech s allanitem-(Ce), berylem, na křemeni, na porfyrových ložiskách s chalkopyritem, topazem, fluoritem, wolframitem, greisenová ložiska s uraninitem, scheelitem, bismutem, bismutinem, zlatem, kasiteritem, křemenné žíly s uraninitem, tennantitem a dalšími sulfidy\n\nProdukt při těžbě porfyrových ložisek mědi a molybdenu, ať již povrchové či důlní, ložiska v pegmatitech, žulách, bitumenových Cu břidlicích, vedlejší produkt při těžbě Sn-W a Sn-Cu rud.\n\nRuda molybdenu – využití v ocelářském průmysl jako legující přísada do oceli, dále v elektronice a v chemickém průmyslu.\n\n\n\n\n\n\n\n\n\n"}
{"id": "385331", "url": "https://cs.wikipedia.org/wiki?curid=385331", "title": "Evropský hokejový pohár 1980/1981", "text": "Evropský hokejový pohár 1980/1981\n\n16.ročník hokejového turnaje European Cupu.Vítězem turnaje se stala CSKA Moskva.\n\n\n\n"}
{"id": "385333", "url": "https://cs.wikipedia.org/wiki?curid=385333", "title": "Maltese Premier League 1914/15", "text": "Maltese Premier League 1914/15\n\nStatistika Maltese Premier League v sezoně 1914/15.\n\nHrálo se na 6 týmů a šampionem se stala Valletta United.\n"}
{"id": "385339", "url": "https://cs.wikipedia.org/wiki?curid=385339", "title": "86-DOS", "text": "86-DOS\n\n86-DOS byl v informatice název operačního systému vyvíjeného firmou Seattle Computer Products (SCP) pro stavebnici počítače založeného na 16bitovém procesoru Intel 8086 v roce 1979. Původně byl znám jako QDOS () a jméno bylo změněno na 86-DOS v roce 1980, když jej firma SCP začala licencovat. Systém 86-DOS byl později zakoupen firmou Microsoft a dále vyvíjen jako MS-DOS a IBM PC DOS.\n\nStruktura příkazů a API systému 86-DOS imitovala 8bitový operační systém CP/M od firmy Digital Research, což usnadnilo přenos programů z tohoto systému.\n"}
{"id": "385341", "url": "https://cs.wikipedia.org/wiki?curid=385341", "title": "Evropský hokejový pohár 1981/1982", "text": "Evropský hokejový pohár 1981/1982\n\n17.ročník hokejového turnaje European Cupu.Vítězem turnaje se stala CSKA Moskva.\n\n\n\n"}
{"id": "385342", "url": "https://cs.wikipedia.org/wiki?curid=385342", "title": "Qaanaaq", "text": "Qaanaaq\n\nQaanaaq (zastarale \"Kânâk\" nebo \"Qânâq\") je město v kraji Avannaata v Grónsku. Leží na jeho severozápadním pobřeží, jižně od Baffinova zálivu, asi 1600 km od hlavního města Nuuku. Město bylo založeno v roce 1953 pod jménem Thule přesídlením obyvatel z Pituffiku při budování americké vojenské letecké základny.\n\nV roce 2017 tu žilo 634 obyvatel, převážně Inuitů mluvících západním dialektem grónštiny a inuktunem.\n\nKomunikace s okolním světem, zásobování a cestování probíhá jedině po moři (ledoborci), nebo vzdušnou dopravou (vrtulníky).\n"}
{"id": "385345", "url": "https://cs.wikipedia.org/wiki?curid=385345", "title": "Maltese Premier League 1916/17", "text": "Maltese Premier League 1916/17\n\nStatistika Maltese Premier League v sezoně 1916/17.\n\nHrálo se na 6 týmů a šampionem se stala St. George's FC.\n\nPlay off:\n\n"}
{"id": "385346", "url": "https://cs.wikipedia.org/wiki?curid=385346", "title": "Hokejová liga mistrů 2009/2010", "text": "Hokejová liga mistrů 2009/2010\n\nSezóna 2009/2010 měla být druhým ročníkem této soutěže pořádané IIHF pro nejlepší hokejové kluby v Evropě, soutěže se mělo účastnit 29 týmů z 22 zemí. Základním skupinám měla předcházet dvě předkola.V červnu 2009 bylo zveřejněno rozhodnutí IIHF o pozastavení soutěže. Tento ročník se tedy nekonal.\n\nV prvním předkole bude 18 týmů rozlosováno do 6 skupin po třech týmech. Ty se mezi sebou střetnou v rámci víkendových turnajů, které se budou hrát v rozmezí tří dnů. Šestice vítězů jednotlivých skupin postoupí do druhého předkola.\n\n\nŠestice postupujících z prvního předkola se zde přidá k přímo nasazené čtveřici týmů. Celky budou rozlosovány do dvojic a utkají se doma-venku. Vítězové dvojzápasů postupují do základních skupin. První utkání se v případě remízy neprodlužuje, ale pokud po odehraných 60 minutách odvety mají oba týmy stejný počet bodů z obou zápasů, o postupujícím rozhodnou samostatné nájezdy.\n\n\nSedmička přímo nasazených týmů a pětice postupujících ze 2. předkola bude rozlosována do 4 skupin po 3 týmech, které se spolu utkají systémem každý s každým dvakrát (doma a venku). Vítězové každé skupiny postoupí do semifinále.\n\n\nPokud do semifinále postoupí dva týmy ze stejné země, automaticky se spolu střetnou, aby bylo zabráněno tomu, aby se ve finále utkaly týmy ze stejné země. Celky se utkají systémem doma-venku. Výhodu domácího prostředí v odvetě bude mít tým, který dosáhl lepších výsledků v základních skupinách. První utkání se v případě remízy neprodlužuje, ale pokud po odehraných 60 minutách odvety mají oba týmy stejný počet bodů z obou zápasů, o postupujícím rozhodnou samostatné nájezdy.\n\n\nFinále se hraje taktéž systémem doma-venku. Výhodu domácího prostředí v odvetě bude mít tým, který dosáhl lepších výsledků v základních skupinách. První utkání se v případě remízy neprodlužuje, ale pokud po odehraných 60 minutách odvety mají oba týmy stejný počet bodů z obou zápasů, o vítězi Ligy mistrů rozhodnou samostatné nájezdy. Vítěz postupuje do Victoria Cupu.\n\n\n"}
{"id": "385347", "url": "https://cs.wikipedia.org/wiki?curid=385347", "title": "Evropský hokejový pohár 1982/1983", "text": "Evropský hokejový pohár 1982/1983\n\nEvropský hokejový pohár 1982/1983 byl 18. ročníkem hokejového turnaje European Cupu. Vítězem turnaje se stala CSKA Moskva.\n\n"}
{"id": "385348", "url": "https://cs.wikipedia.org/wiki?curid=385348", "title": "Maltese Premier League 1917/18", "text": "Maltese Premier League 1917/18\n\nStatistika Maltese Premier League v sezoně 1917/18.\n\nHrálo se na 8 týmů a šampionem se stala Ħamrun Spartans FC.\n\nPlay off:\n\n"}
{"id": "385350", "url": "https://cs.wikipedia.org/wiki?curid=385350", "title": "Feltyho syndrom", "text": "Feltyho syndrom\n\nFeltyho syndrom je zvláštní varianta systémového onemocnění revmatoidní artritidy. K typickým příznakům revmatoidní artritidy se u Feltyho syndromu přidává neutropenie (nízký obsah neutrofilních granulocytů v krvi) a splenomegalie (nadměrné zvětšení sleziny). Feltyho syndrom je častější u mladších žen trpících revmatoidní artritidou.\n"}
{"id": "385351", "url": "https://cs.wikipedia.org/wiki?curid=385351", "title": "Emil Boc", "text": "Emil Boc\n\nEmil Boc (* 6. září 1966, Răchițele, Rumunsko) je rumunský politik, vědec a od prosince 2008 do února 2012 předseda vlády země. 6. února 2012 na premiérský úřad rezignoval.\n\nVystudoval historii, filozofii a práva na univerzitě v Kluži.\n\nNa konci devadesátých let 20. století začal působit v politice. V roce 2003 se stal členem vedení rumunské strany Partidul Democrat (Demokratická strana). Od komunálních voleb 2004 byl starostou Kluže. V létě 2005 se stal předsedou Demokratické strany, jejíž vystoupení ze Socialistické internacionály však uspíšil, a vstoupil do Evropské strany lidové v roce 2006.\n\nPo sloučení jeho strany se Liberálnědemokratickou stranou (Partidul Liberal Democrat) za Theodora Stolojana převzal předsednictví v prosinci 2007 nově vzniklé Liberálně-demokraticke strany (Partidul Democrat Liberal).\n\nPo výsledku parlamentních voleb v roce 2008, ze kterých jeho strana vyšla společně se Sociálnědemokratickou stranou (Partidul Social Democrat) jako vítěz, byl pověřen 15. prosince 2008, poté co lídr Liberálně-demokratické strany Theodor Stolojan odstoupil. 22. prosince 2008 ho zvolil rumunský parlament v poměru 324 ku 115 hlasů rumunským ministerským předsedou.\n\n"}
{"id": "385352", "url": "https://cs.wikipedia.org/wiki?curid=385352", "title": "Apfelstädt (řeka)", "text": "Apfelstädt (řeka)\n\nApfelstädt je menší řeka v Německu, která protéká spolkovou zemí Durynsko. Je to levostranný přítok řeky Gery, spolu s kterou patří do povodí řeky Unstruty. Délka toku činí 34 km. Plocha povodí měří 372 km².\n\nŘeka pramení v západní části Durynského lesa v nadmořské výšce 734 m. Teče převážně severovýchodním směrem. Ústí zleva do řeky Gery u Ingerslebenu v nadmořské výšce 220 m.\n\n\nPrůměrný průtok v Ingerslebenu na říčním kilometru 0,7 činí 2,32 m³/s.\n\nHlásné profily:\n"}
{"id": "385353", "url": "https://cs.wikipedia.org/wiki?curid=385353", "title": "Dragova doktrína", "text": "Dragova doktrína\n\nDragova doktrína (\"španělsky: La Doctrina Drago\") je formulována v nótě argentinského ministra zahraničních věcí Luise Maria Draga adresovaného ministerstvu zahraničí Spojených států amerických a latinskoamerickým vládám z 29. prosince 1902. \n\nDrago v dopise reflektoval britsko-italsko-německý záměr přinutit Venezuelu, plnit své finanční závazky vůči nim. Nástrojem k tomu byla námořní blokáda venezuelských přístavů. Ministr Drago odkazoval na Monroeovu doktrínu a zdůraznil, že žádná z evropských ani jiných zemí, nedisponuje právem vojensky zasáhnout na západní polokouli za účelem vymožení svých dluhů. \n\nDragova doktrína fakticky rozšiřovala Monroeovu doktrínu vyhlášením, že nejen evropské, ale žádné země včetně USA nemají právo na intervenci v Latinské Americe, odůvodněnou vymáháním dluhů. V roce 1904 přijaly Spojené státy americké \" Rooseveltův dodatek\" k Monroeově doktríně, hovořící o právu americké vojenské intervence v zemích Karibiku a Střední Ameriky, v případě jejich neschopnosti splácet své zahraniční dluhy. Cílem měla být ekonomická stabilizace těchto zemí a nepřipuštění případného vojenského zásahu ze strany věřitelů (tj. evropských států). \n\nModifikovaná verze této nóty byla přijata z iniciativy USA na konferenci v Haagu roku 1907, která hovořila o tom, že před dalšími akcemi musí být vyčerpána mírová řešení sporů (např. arbitráž, soudní proces).\n"}
{"id": "385354", "url": "https://cs.wikipedia.org/wiki?curid=385354", "title": "Maltese Premier League 1918/19", "text": "Maltese Premier League 1918/19\n\nStatistika nejvyšší maltské fotbalové soutěže Maltese Premier League v sezoně 1918/19.\n\nHrálo se na 5 týmů a šampionem se stala KOMRM.\n"}
{"id": "385356", "url": "https://cs.wikipedia.org/wiki?curid=385356", "title": "Maltese Premier League 1919/20", "text": "Maltese Premier League 1919/20\n\nStatistika Maltese Premier League v sezoně 1919/20.\n\nHrálo se na 6 týmů a šampionem se stala Sliema Wanderers.\n"}
{"id": "385357", "url": "https://cs.wikipedia.org/wiki?curid=385357", "title": "Evropský hokejový pohár 1983/1984", "text": "Evropský hokejový pohár 1983/1984\n\n19.ročník hokejového turnaje European Cupu.Vítězem turnaje se stala CSKA Moskva.\n\n\n"}
{"id": "385358", "url": "https://cs.wikipedia.org/wiki?curid=385358", "title": "Xaver Dvořák", "text": "Xaver Dvořák\n\nXaver Dvořák \"(křtěn František Xeverský, Josef)\", (29. listopadu 1858, Praha-Hostivař – 22. listopadu 1939, Praha) byl český básník a publicista katolické orientace. Kněz, spolu s J. Š. Baarem spoluzakladatel reformní Jednoty katolického duchovenstva.\n\nByl katechetou při Novoměstské dívčí škole v Praze. Kromě mnoha teologických pojednání a příspěvků do časopisů Čech, Zora, Vesna aj. vydal i celou řadu sbírek básní. Přeložil epigramy B. Verghetiho. K městu Sázavě se váže báseň \"Kníže a poustevník\", která bývala v repertoáru školních čítanek ještě do padesátých let. Autorství bývá často mylně přisuzováno Jaroslavu Vrchlickému, který ale napsal a vydal roku 1884 rozsáhlou epickou báseň \"Legenda o svatém Prokopu\", kterou později pojal do sbírky \"Mythy\".\n\n\n\n"}
{"id": "385359", "url": "https://cs.wikipedia.org/wiki?curid=385359", "title": "Statin", "text": "Statin\n\nStatiny jsou léčiva fungující jako hypolipidemika. Léčí se jimi tedy zvýšená hladina některých lipidů v krvi.\n\nUžívání statinů je indikováno zejména u izolované hypercholesterolémie (zvýšená hladina cholesterolu v krvi) včetně příbuzných forem, ale své uplatnění najdou i v léčbě tzv. smíšených dyslipidémií, kde kromě hladin cholesterolu je porušena i rovnováha jiných krevních lipidů (např. neutrálních tuků, tzv. triacylglycerolů). V těchto indikacích jsou často kombinovány statiny s jinými skupinami hypolipidemik (např. fibráty).\n\nMechanismus účinku statinů spočívá v inhibici („zablokování“) enzymu HMG-CoA reduktázy (čili beta-hydroxy beta-metyl glutaryl-koenzym A reduktáza). Tato reduktáza katalyzuje první krok tzv. endogenní biosyntézy cholesterolu. Tím, že zablokují HMG-CoA reduktázu, vystaví játra nedostatku cholesterolu (např. pro syntézu žlučových kyselin), což jaterní buňka kompenzuje zejména zvýšenou expresí tzv. LDL receptorů. Tyto receptory navážou krevní LDL částice (obsahující cholesterol) a využití cholesterolu z těchto částic. V důsledku takových změn dojde k poměrně účinnému poklesu LDL („zlého“) cholesterolu v krvi (až o 30 %), ale i k mírnému vzestupu HDL („hodného“) cholesterolu.\n\nStatiny mírně snižují i sérovou koncentraci VLDL a triacylglycerolů, mechanismus těchto účinků je však složitější. Mohou být použity i ke snižování krevního tlaku a k léčbě některých autoimunitních onemocnění (potlačují MHC II. třídy a podporují TH2-cytokiny na úkor TH1).\n\nVedlejší účinek statinů může být cukrovka, deprese, poruchy spánku, sexuální dysfunkce, poškození jater, bolesti svalů aj.\n\nNejpoužívanějšími statiny u nás jsou atorvastatin, rosuvastatin, v menší míře simvastatin a fluvastatin.\n"}
{"id": "385364", "url": "https://cs.wikipedia.org/wiki?curid=385364", "title": "Pavlohrad", "text": "Pavlohrad\n\nPavlohrad (, ) je průmyslové město na středovýchodní Ukrajině. Je sídlem Pavlohradského rajónu Dněpropetrovské oblasti a střediskem Západního Donbasu. Leží na řece Vovča, asi 75 km východně od oblastní metropole Dnipra. Žije zde obyvatel.\nMěsto bylo založené na konci 18. století a pojmenované po carovi Ruského impéria Pavlovi I. V té době byly oblasti přiléhající Krymskému chanátu dobyté Ruským impériem, a na jejich místě byla založená oblast Nová Rus - Novorusko kde Rusko začalo s výstavbou nových měst jako Sevastopol, Oděsa, Jekatěrinoslav. Rozvoj nastal koncem 19. století se stavbou železnice spojující Moskvu a Krym (která se zde setkává se severní větví tratě Kyjev–Luhansk) a především s těžbou uhlí, která prudce vzrostla po Velké vlastenecké válce. Místní společnost \"Pavlohradvuhillja\" (rusky \"Pavlogradugol\") produkuje v 10 šachtách 15 % ukrajinského uhlí.\n\nPůvodně v tomto místě v roce 1770 založili kozáci zimoviště, ze kterého později vybudovali farmu. V roce 1779 byl okolo farmy vykopán příkop a tak toto místa získalo status města. V roce 1784 se toto město stalo oblastním městem dnešní Dněpropetrovské oblasti. Koncem 19. století došlo k velkému rozvoji města. V Pavlohradě byly trhy s obilím a Pavlohradský chleba byl tak oblíbený, že se vyvážel. Ve městě přibylo hodně fabrik a bylo zde v roce 1897 12 škol. Město bylo uzpůsobováno k tomu, aby mohlo fungovat i jako vojenská pevnost v případě napadení Ruského Impéria. V 70. letech 19. století byl Pavlohrad napojen na železniční trať spojující Simferopol a Sankt-Petěrburg. 18. prosince 1917 byl Pavlohrad dobyt, ale v lednu 1920 se ho podařilo znovu získat zpět Sovětskému svazu. Od 11. října 1941 do 18. září 1943 byl okupován nacistickým Německem. V únoru 1943 nastalo v Pavlohradě povstání proti okupaci a okupanty se podařilo na pět dní vyhnat, ale poté bylo povstání potlačeno. Od 50. let 20. století byl Pavlohrad významným městem v Donbase. V 60. až 80. letech byly v tomto městě vyráběny balistické rakety dlouhého doletu.\n\n"}
{"id": "385365", "url": "https://cs.wikipedia.org/wiki?curid=385365", "title": "Maltese Premier League 1920/21", "text": "Maltese Premier League 1920/21\n\nStatistika Maltese Premier League v sezoně 1920/21.\n\nHrálo se na 9 týmů a šampionem se stala Floriana FC.\n\nSliema Wanderers a St. George's FC byly odstraněny ze soutěže.\n"}
{"id": "385366", "url": "https://cs.wikipedia.org/wiki?curid=385366", "title": "Tomáš Krýza", "text": "Tomáš Krýza\n\nTomáš Krýza (13. prosince 1838, Jindřichův Hradec - 31. května 1918, Jindřichův Hradec) byl jindřichohradecký měšťan a punčochářský mistr, který vytvořil slavný betlém, kterému se dnes říká Krýzovy jesličky.\n\nV 9 letech údajně inspirován strýcem, který stavěl jesličky, prohlásil: \"\"Až budu velký, postavím také takové jesličky, ale ještě větší a krásnější.\"\" V 18 letech začal pracovat na svém díle. Od té doby se 60 let prakticky denně věnoval realizaci Krýzových jesliček.\n\n"}
{"id": "385374", "url": "https://cs.wikipedia.org/wiki?curid=385374", "title": "Rahonavis", "text": "Rahonavis\n\nRahonavis (původně \"Rahona\") byl rodem drobného masožravého teropodního dinosaura z čeledi Dromaeosauridae. Žil v období pozdní křídy (stupeň maastricht, zhruba před 70 miliony let) na území dnešního severozápadního Madagaskaru. Neúplná kostra (označená jako UA 8656) byla objevena v roce 1995 ve formaci Maevarano (provincie Mahajanga).\n\n\"Rahonavis\" byl malý dinosaurus zhruba stejné velikosti jako \"prapták\" \"Archaeopteryx\" (délka 0,7 metru a hmotnost 1 kg). Jiný odhad hmotnosti činí 0,58 kilogramu. Patřil pravděpodobně k podčeledi Unenlagiinae, charakteristické výrazně \"ptačím\" vzhledem. Tomu odpovídá také přítomnost opeření u tohoto dinosaura, prokázaného chemickou analýzou v roce 1999 (viz opeření dinosauři). Je dokonce možné, že \"Rahonavis\" byl již schopen nějaké formy aktivního letu, neboť jeho svaly a úpony předních končetin byly zřejmě schopné \"mávavých\" pohybů křídly.\n\n"}
{"id": "385377", "url": "https://cs.wikipedia.org/wiki?curid=385377", "title": "Redstone", "text": "Redstone\n\nRedstone jsou rodinou amerických raket, mezi něž patří balistické rakety, sondážní rakety a nosné rakety. Prvním členem rodiny byla balistická střela PGM-11 Redstone, z níž byly odvozeny další rakety. Původní PGM-11 Redstone je přímým následovníkem německé rakety V-2 a byla vyvinuta na počátku 50. let 20. století armádní agenturou pro balistické střely ABMA pod vedením Wernhera von Brauna. Přidáním dalších stupňů k základnímu stupni vznikly sub-orbitální rakety Jupiter-A a Jupiter-C a následně raketa Juno I, která vynesla první americký satelit Explorer 1 na oběžnou dráhu. Rakety Redstone se podílely na testovacích letech programu Mercury a nosič Redstone vynesl vesmírnou loď Freedom 7 s prvním americkým astronautem do vesmíru.\n\nV listopadu 1944 zadala americká armáda požadavek firmě General Dynamics na vývojovou studii naváděné rakety dlouhého dosahu pod názvem Hermes. Po druhé světové válce byl projekt Hermes rozšířen o testy ukořistěných raket V-2 a v rámci operace Paperclip se k němu přidal Wernher von Braun a jeho bývalý tým z Peenemunde. Projekt Hermes byl rozdělen na několik menších programů a jedním z nich byl program balistické střely středního dosahu nazvaný Hermes C1, jeho financování však bylo omezeno. Situace se zlepšila v době Korejské války, kdy došlo ke zvýšení výdajů na zbrojení a program Hermes C1 byl roku 1951 převeden do \"Army's Guided Missile Center\" a vedením byl pověřen Wernher von Braun. Pod novým označením SSM-G-14 pokračoval program až do roku 1952, kdy byla většina vývojových prací dokončena a po sérii testů byla roku 1955 výrobou pověřena firma Chrysler. Název Redstone se začal používat až v dubnu 1952. První sériové rakety byly dodány roku 1956 a první jednotka vybavená raketami Redstone byla umístěna v Západním Německu roku 1958. \n\nRakety Redstone obsahovaly do té doby unikátní vybavení a technologie, jako třeba naváděcí systém kompletně inerciální a oddělitelnou bojovou hlavici pro snížení odporu vzduch při sestupné fázi letu. Několik Raket Redstone bylo upraveno na verzi Jupiter-A a Jupiter-C, pro testy aerodynamických krytů a návratových modulů. Dalším vývojem těchto raket vznikla raketa PGM-19 Jupiter.\n\nKdyž Amerika zažila šok po vypuštění prvního Sputniku 4. října 1957, oznámil 5. října Wernher von Braun, že do 60 dní budou mít USA vlastní satelit na orbitě. Ihned tak začaly práce na předělání rakety Jupiter-C na orbitální nosič. 31. ledna (někdy se uvádí 1. února) vzlétla čtyřstupňová verze Jupiteru-C pod názvem Juno I a úspěšně dopravila satelit Explorer I na nízkou orbitu Země. Následovalo několik dalších letů rakety Juno I, než byla nahrazena raketou Juno II, která používala jako první stupeň PGM-19 Jupiter. Nosiče Redstone MRLV se používaly pro některé lety programu Mercury. Nejdůležitější mise nosičů Redstone v rámci programu Mercury byly suborbitální lety prvních amerických astronautů, Alana Sheparda a Virgila Grissoma. Dalším vývojovým stupněm byl návrh silnější verze rakety Juno, ze které se vyvinuly rakety Saturn I a Saturn IB, které využívaly stejné nádrže a další prvky.\n\nPůvodní rakety SSM-G-14 Redstone byly roku 1962 přejmenovány na PGM-11 Redstone a roku 1964 začaly být stahovány ze služby. Mezi únorem a červnem 1964 byly nahrazeny novými raketami MGM-31 Pershing a v říjnu byly slavnostně vyřazeny. Posledního využití se dočkaly v roce 1966, kdy byly doplněny druhým a třením stupněm a pod názvem Sparta sloužily pro suborbitální testy návratu do atmosféry. Testy probíhaly na kosmodromu Woomera Missile Range v jižní Austrálii. Raketa Sparta vynesla první australskou družici WRESAT.\n\nPGM 11 Redstone byly balistické rakety s dosahem až 323 km a schopností dopravit 500kilotunové nebo 3,5megatunové termonukleární hlavice. Bylo vyrobeno 128 kusů a byly umístěny převážně v Západním Německu. Účastnili se také jaderných testu v rámci operace Hardtack, kdy vynesly 3,75megatunové hlavice do výšky 77,8 a 43 kilometrů. Byly to první testy balistických střel s ostrou hlavicí. Vyřazeny byly roku 1964.\n\nTestovací verze s upravenými motory, naváděcím a ovládacím systémem. Dále testovala nové palivo Hydyn a další vylepšení, které vedly k vývoji Jupiteru-C a později PGM-19 Jupiter.\n\nByla třístupňová sondážní a testovací raketa, používaná v letech 1956–1957. Druhý a třetí stupeň byly tvořeny zmenšenými raketami MGM-29 Sergeant. Sloužila k testování aerodynamických svrchních krytů a návratových modulů. Měla vylepšený motor a další systémy. Startovala celkem třikrát a později posloužila jako základ pro Juno I.\n\nRaketa Juno I byla první americkou nosnou raketou schopnou dopravit náklad na stabilní oběžnou dráhu. Dopravila první americký satelit Explorer 1 na oběžnou dráhu.\n\nByla silně modifikovaná jednostupňová verze Jupiteru-C, určená k suborbitálním letům v rámci programu Mercury. Hlavní změnou byl návrat k ethanolu jako palivu místo nebezpečného a toxického hydynu. Další úpravy spočívaly v přizpůsobení úchytů pro vesmírnou loď Mercury a umístění nového autopilota. První start MRLV skončil nehodou, necelou sekundu po startu, další starty již byly úspěšné. Nejdůležitější lety byly Mercury-Redstone 3 a Mercury-Redstone 4, kdy byly do vesmíru vysláni první američtí astronauti Alan Shepard a Virgil Grissom.\n\nByly třístupňové rakety vzniklé předěláním vyřazených raket PGM 11 Redstone. Prováděly suborbitální testy a vynesly první australský satelit. Byly aktivní mezi lety 1966 až 1967. Jako druhý stupeň byl použit stupeň Antares, používaný na raketách Scout. Celkem vykonaly 10 letů.\n\n\n"}
{"id": "385383", "url": "https://cs.wikipedia.org/wiki?curid=385383", "title": "699–690 př. n. l.", "text": "699–690 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 719 – 710 709 – 700 – 699 – 690 př. n. l. – 689 – 680 679 – 670 \n\n\n\n"}
{"id": "385395", "url": "https://cs.wikipedia.org/wiki?curid=385395", "title": "Luna 5", "text": "Luna 5\n\nLuna 5 byla další sovětskou sondou \"„druhé generace“\" z programu Luna, která měla měkce přistát na Měsíci. V evidenci COSPAR dostala označení 1965-036A. Mise nebyla úspěšná.\n\nOproti sondám první generace (Luna 1-3) byl tento E typ vybaven systémy na korekce a snížení rychlosti letu. Vlastní hmotnost byla 1476 kg. Byla obdobně tříose stabilizovaná, její hlavní částí byla kulová nádrž s okysličovadlem, na ní byla palivová nádrž. Sonda měla namontované pouzdro s nafukovacím ochranným krytem a raketový motor. I tuto sondu vyrobilo konstrukční středisko OKB-1, dnešní RKK Eněrgija.\n\nOproti předchozí Luně 4 letěla o dva roky později, jen měsíc po neúspěšném startu s předchozím exemplářem rakety i sondy. Start nosné rakety Molnija-M se sondou byl ráno 9. května 1965 z kosmodromu Bajkonur. Nejprve byla vynesena na nízkou oběžnou (parkovací) dráhu Země, pak pokračovala dál.\n\nVečer druhého dne letu ve vzdálenosti 260 000 km od Země byla provedena korekce letu. Dne 12. května 1965 sonda tvrdě dopadla v jižní části Moře oblaků (Mare Nubium), aniž by byl splněn záměr měkkého přistání a odeslání fotografií. Nefungoval brzdicí raketový motor.\n\n"}
{"id": "385396", "url": "https://cs.wikipedia.org/wiki?curid=385396", "title": "Všeobecný majetkový zákoník", "text": "Všeobecný majetkový zákoník\n\nVšeobecný majetkový zákoník knížectví Černá Hora (črn. \"Opšti imovinski zakonik Knjaževine Crne Gore\", \"Општи Имовински Законик за књажевину Црну Гору\") je kodifikací občanského práva, kterou pro Černou Horu vytvořil chorvatský profesor práva Valtazar Bogišić, badatel v oboru slovanského práva a slovanských právních obyčejů. Zákoník byl vydán roku 1888. Byl jedinečným dílem jak z hlediska právně-historického, tak také praktického.\n\nBogošić připravoval zákoník po dobu 15 let. Zákoník vycházel z černohorských právních obyčejů, které adaptoval pro potřeby moderní doby s přihlédnutím k občanskoprávní vědě doby, v níž zákoník vznikal. Inspiračními zdroji byly pro Bogošiće i kodexy některých švýcarských kantonů aj. Novelizován byl roku 1898. V platnosti byl do roku 1946.\n\nZákoník byl přeložen do pěti jazyků: francouzštiny (1892), němčiny (1893), španělštiny (1891), italštiny (1900) a ruštiny (1901). Překlad do francouzštiny pořídil Rodolphe-Madeleine-Cléophas Dareste de la Chavanne. \n\n"}
{"id": "385411", "url": "https://cs.wikipedia.org/wiki?curid=385411", "title": "Teroristické útoky v Bombaji v listopadu 2008", "text": "Teroristické útoky v Bombaji v listopadu 2008\n\nTeroristické útoky v Bombaji v listopadu 2008 byly sérií dvanácti koordinovaných bombových útoků na různých místech v indické Bombaji. Teroristické útoky, které uskutečnilo deset členů islámské militantní organizace Laškare tajjaba (tzv. Armády čistých) sídlící v Pákistánu za pomocí automatických zbraní a granátů, započaly 26. listopadu a skončily v sobotu 29. listopadu 2008. Při útocích bylo zabito nejméně 174 lidí, včetně devíti teroristů, a dalších nejméně 300 lidí bylo zraněno.\n\nOsm útoků bylo uskutečněno v Jižní Bombaji, a to v nádraží čhatrapatiho Šivádžího, hotelech Oberoi Trident a Taj Mahal Palace & Tower, restauraci Leopold Cafe, nemocnici Cama Hospital, Nariman House, kině Metro BIG Cinemas a v ulici nedaleko St. Xavier's College. Další exploze se udály v přístavišti na ostrově Mazagaon a ve Vile Párle.\n\nÚtoky se staly předlohou pro filmový akční thriller \"Hotel Mumbai\" z roku 2019.\n\n"}
{"id": "385416", "url": "https://cs.wikipedia.org/wiki?curid=385416", "title": "Přílivová řeka", "text": "Přílivová řeka\n\nPřílivová řeka je řeka nebo její úsek, který je ovlivňována přílivem a odlivem. \n\nObecně platí, že přílivové řeky bývají spíše krátké řeky s poměrně nízkou rychlostí toku, ale celkově vysokým průtokem, tedy mělké řeky s velkým ústím. V dolní části řek se širokým ústím příliv způsobuje obrácení toku sladké vody a přílivová vlna zvýší hladiny vody a obvykle i slanost vody, a tím zde vzniká brakická voda.\n\nV přílivové řece může být díky tvaru ústí rozdíl mezi přílivem a odlivem větší než v moři. Rozdíl ve velikosti vzedmutí je způsoben tím, že stejný objem vody musí protéci jak širokým ústím, tak postupně se zužujícím korytem, a tak se směrem proti proudu rozdíl zvětšuje. Tak je tomu například v ústí Šeldy, kde je při průměrném přílivu rozdíl hladin v Antverpách více než o jeden metr vyšší než u Vlissingenu.\n\nTypickými přílivovými řekami jsou Labe, Temže a Connecticut.\n"}
{"id": "385418", "url": "https://cs.wikipedia.org/wiki?curid=385418", "title": "The Best of Syd Barrett: Wouldn't You Miss Me?", "text": "The Best of Syd Barrett: Wouldn't You Miss Me?\n\nThe Best of Syd Barrett: Wouldn't You Miss Me? je páté výběrové album britského zpěváka a kytaristy Syda Barretta, jednoho ze spoluzakladatelů skupiny Pink Floyd. Album vyšlo na jaře 2001 (viz 2001 v hudbě).\n\n\"The Best of Syd Barrett: Wouldn't You Miss Me?\" je standardní jednodiskovou kompilací Barrettových písní z alb \"The Madcap Laughs\", \"Barrett\" a \"Opel\". Deska obsahuje také píseň „Two of a Kind“, která vyšla na nedostupném EP \"The Peel Session\" a kterou pravděpodobně napsal klávesista Rick Wright. Na albu \"Wouldn't You Miss Me?\" se rovněž nachází dosud nevydaná skladba „Bob Dylan Blues“ pocházející z nahrávek, které vlastní David Gilmour.\n\n"}
{"id": "385423", "url": "https://cs.wikipedia.org/wiki?curid=385423", "title": "Drummond-Wolffova konvence", "text": "Drummond-Wolffova konvence\n\nDrummond-Wolffova konvence byla dohodou mezi Velkou Británií a Tureckem o Egyptu, podepsanou 22. května 1887 (některé zdroje uvádějí jako rok podpisu 1885 ). \n\nKonvence získala svůj název podle emisara a diplomata sira Henryho Drummond-Wolffa, který jí za britskou stranu podepsal. \n\nBritové se v dohodě zavázali ukončit egyptskou okupaci do tří let, ale vymínili si možnost odložení stažení vojenských jednotek nebo uskutečnění nové okupace, pokud by se v tomto regionu rozšířily jakékoli nepokoje. Rusko, které stálo na straně Francie, jí podpořilo v přesvědčování osmanského sultána, aby konvenci odmítl. Tento shodný zájem se stal počátkem další rusko-francouzské spolupráce. Díky odmítnutí z turecké strany byla britská přítomnost v egyptě prodloužena. Sir Henry Drummond-Wolff se stal jedním ze dvou vysokých komisařů, kteří měli napomáhat egyptské vládě v reformě armády a státní správy. \n\n"}
{"id": "385424", "url": "https://cs.wikipedia.org/wiki?curid=385424", "title": "Local Area Augmentation System", "text": "Local Area Augmentation System\n\nLAAS – Local Area Augmentation System je komunikační systém určený pro přistávání letadel založený na technologii diferenční korekce signálu GPS.\n\n\nArchitektura LAAS sestává z lokálních přijímačů, rozmístěných až desítky kilometrů v okolí letiště. Tyto přijímače posílají data centrální pozice letiště. Tato data se zpracují a vyšle se informace o korekci pozice s použitím datového spojení VHF (velmi krátké vlny – 108–118 MHz). Přijímač na palubě letadla použije tuto informaci pro upřesnění signálů, které dostává přes GPS, a následně je může zobrazit na displeji Instrument Landing System pro přesné přiblížení. Organizace ICAO tento systém nazývá GBAS (Ground Based Augmentation System).\n\n\n"}
{"id": "385428", "url": "https://cs.wikipedia.org/wiki?curid=385428", "title": "Ivana Pleinerová", "text": "Ivana Pleinerová\n\nIvana Pleinerová (* 30. června 1929 Praha, Československo) je česká archeoložka.\n\nV letech 1948–1962 studovala archeologii u profesora Jana Filipa na Filozofické fakultě Univerzity Karlovy v Praze. Studium zakončila získáním titulu PhDr. Od roku 1953 začala pracovat pro Archeologický ústav ČSAV, nejprve na expozituře v Mostě a později v Praze. V roce 1963 získala vědeckou hodnost CSc.\n\nSpecializuje se na starší dobu bronzovou, raný středověk – stěhování národů a starší slovanské období. Hlavní specializace je však na experiment v archeologii. Od roku 1954 zkoumala polykulturní sídliště v Březně u Loun (neolit – časně slovanské období) a zdejší pohřebiště únětické kultury. Pod jejím vedením byl po výzkumu u Března postaven archeoskanzen s neolitickým domem, germánskou stavbou, slovanskou hrnčířskou pecí a dvěma obilnicemi. V 90. letech 20. století se podílela na budování archeoparku v Praze 8 – Na Farkách. Roku 1994 se stala předsedkyní občanského sdružení \"Rekonstrukce archeologických objektů\".\n\nJejím manželem byl archeolog středověku Radomír Pleiner.\n\n"}
{"id": "385429", "url": "https://cs.wikipedia.org/wiki?curid=385429", "title": "GBA", "text": "GBA\n\nGBA může být:\n\n"}
{"id": "385430", "url": "https://cs.wikipedia.org/wiki?curid=385430", "title": "Hlavní stan vrchního velení", "text": "Hlavní stan vrchního velení\n\nHlavní stan vrchního velení ( , Stavka Verchovnogo Glavnokomandovanija, Ставка ВГК, СВГК) byl nejvyšší orgán strategického vedení sovětských ozbrojených sil za druhé světové války.\n\nDne 9. prosince 1939 byl pro řízení Rudé armády v sovětsko-finské válce vytvořen Hlavní stan hlavního velení (\"Ставка Главного Командования\", Stavka Glavnogo Komandovanija) ve složení: \nDne 5. ledna 1940 byl přejmenován na Hlavní stan Hlavní vojenské rady (\"Ставка Главного военного совета\", Stavka Glavnogo Vojennogo Soveta), v březnu po skončení vojenských akcí byl rozpuštěn.\n\nHlavní stan (\"Ставка\", Stavka) vznikl společným usnesením předsednictva Nejvyššího sovětu, Rady lidových komisařů a ÚV VKS(b) z 23. června 1941 jako Hlavní stan hlavního velení (\"Ставка Главного Командования\"). Od 30. června 1941 byl podřízen Státnímu výboru obrany. Rozhodnutím Státního výboru obrany z 10. července 1941 byl přejmenován na Hlavní stan vrchního velení (\"Ставка Верховного Командования\"). V souvislosti se zavedením funkce vrchního velitele a existencí (od 10. července) Hlavních velení směrů (\"Главные командования направлений\") byl 8.  srpna 1941 opět přejmenován na Hlavní stan nejvyššího hlavního velení (\"Ставка Верховного Главнокомандования\", v české literatuře se používá název Hlavní stan vrchního velení). Zrušen byl po skončení bojů 3. září 1945. \n\nHlavní stan vrchního velení stejně tak jak Státní výbor obrany, byly státní instituce, které přímo osobně řídil sám Stalin, který také operativně direktivním způsobem určoval, kdo se bude jednotlivých zasedání těchto orgánů účastnit bez ohledu na to zdali dotyčný byl či nebyl jeho formálním členem. Stalinovu rozhodnutí se nikdo neodvážil odporovat. Stávalo se jen zřídkakdy, že by se příslušný orgán sešel kompletní (všichni jeho řádní členové), neboť zejména sovětští generálové a maršálové SSSR velmi často pobývali na frontě u vojsk.\n\n"}
{"id": "385440", "url": "https://cs.wikipedia.org/wiki?curid=385440", "title": "Stellan Skarsgård", "text": "Stellan Skarsgård\n\nStellan John Skarsgård (* 13. června 1951 Göteborg) je švédský herec. Mezi jeho známé filmy patří například snímky \"Prolomit vlny\", \"Dobrý Will Hunting\", \"\" a \"Mamma Mia!\".\n\nNarodil se v Göteborgu. během, jeho dětství se s rodinou často stěhoval. Je otcem herců Alexandera, Gustafa, Sama, Billa, a Valtera a modelky Eije Skarsgårdových. Syny Ossiana a Kolbjörna má se svojí druhou manželkou Megan Everett.\n\nJeho herecká kariéra začala ve Švédsku velmi brzy. Již v deseti letech měl bohaté zkušenosti ze švédských filmů, divadel i televize.\n\nPrvní roli ve významnějším zahraničním filmu dostal v roce 1988 ve snímku \"Nesnesitelná lehkost bytí\" s Danielem Day-Lewisem a Juliette Binoche. Pozornost si získal rolí ve filmu \"Hon na ponorku\" v roce 1990. V dalších letech se objevil v mnoha dalších celosvětově známých filmech jako \"Prolomit vlny\", \"Dobrý Will Hunting\", \"Ronin\", \"Skleněný dům\", \"\", \"Král Artuš\" a další.\n\nV roce 2006 si zahrál otce Orlanda Blooma ve série \"Piráti z Karibiku\". Ve stejném roce spolupracoval i s Milošem Formanem, v jehož filmu \"Goyovy přízraky\" ztvárnil hlavní roli malíře Francisca Goyi. Švédského spisovatele Billa Andersena si zahrál ve filmovém zpracování muzikálu \"Mamma Mia!\". V roce 2009 se objevil ve filmu podle knihy Dana Browna \"Andělé a démoni\".\n\nProdukce filmu \"Schindlerův seznam\" uvažovala o jeho obsazení do hlavní role Oskara Schindlera. Podle Skarsgårda si ho lidé občas pletou s Liamem Neesonem, který hrál Schindlera právě v tomto snímku. Naopak Skarsgård nahradil Neesona ve filmu \"\" z roku 2004.\n\nHostoval také v televizním seriálu \"Vincentův svět\" v roli Vernera Vollstedta, německé režiséra fiktivního filmu \"Smokejumpers\".\n\nV roce 2011 se jako doktor Erik Selvig objevil ve filmu \"Thor\". Tuto roli si zopakoval i v následujících letech ve snímcích \"Avengers\", \"\" a \"\".\n\n"}
{"id": "385444", "url": "https://cs.wikipedia.org/wiki?curid=385444", "title": "Zdeněk Měřínský", "text": "Zdeněk Měřínský\n\nZdeněk Měřínský (16. ledna 1948 Jihlava– 9. září 2016 Panská Lhota) byl český archeolog a historik. Zaměřen byl na archeologii středověku, medievistiku, české a rakouské středověké dějiny, kastelologii, vývoj osídlení, historickou vlastivědu a topografii.\n\nV letech 1967–1972 studoval na katedře prehistorie FF UJEP (dnes Filozofická fakulta Masarykovy univerzity) v Brně, obor etnografie – prehistorie. Jeho diplomová práce nesla název \"Zaniklé osady na panství kláštera v Oslavanech\". V roce 1975 získal titul PhDr., v roce 1988 CSc., 1996 se stal docentem, v roce 2001 byl jmenován profesorem.\n\nV letech 1972–1974 pracoval jako asistent na Katedře prehistorie FF UJEP v Brně, od roku 1974 do roku 1989 jako vědecký pracovník Archeologického ústavu ČSAV v Brně (odborný pracovník do roku 1988). V období 1989–1992 byl vedoucím historicko-archeologického oddělení Moravského zemského muzea v Brně. Jako vědecký pracovník Archeologického ústavu zde působil v letech 1991–1992. Kromě toho byl odborným asistentem Historického ústavu FF MU v Brně (1992–1995).\n\nOd roku 1995 pracoval v Ústavu archeologie a muzeologie FF MU v Brně (odborný asistent, docent od 1996, vedoucí ústavu od 4. ledna 1999).\n\n\n"}
{"id": "385447", "url": "https://cs.wikipedia.org/wiki?curid=385447", "title": "Luna 6", "text": "Luna 6\n\nLuna 6 byla další sovětskou sondou \"„druhé generace“\" z programu Luna, která měla měkce přistát na Měsíci. V evidenci COSPAR dostala označení 1965-044A. Mise nebyla úspěšná.\n\nOproti sondám první generace (Luna 1-3) byl tento E typ vybaven systémy na korekce a snížení rychlosti letu. Vlastní hmotnost byla 1442 kg. Byla obdobně jako jiné tříose stabilizovaná, její hlavní částí byla kulová nádrž s okysličovadlem, na ní byla palivová nádrž. Sonda měla namontované pouzdro s nafukovacím ochranným krytem. a raketový motor. I tuto sondu vyrobilo konstrukční středisko OKB-1, dnešní RKK Eněrgija.\n\nOproti předchozí nepříliš úspěšné Luně 5 (tvrdý dopad) letěla jen o měsíc později. Start nosné rakety Molnija se sondou byl ráno 8. června 1965 z kosmodromu Bajkonur. Nejprve byla vynesena na nízkou, tzv. parkovací oběžnou dráhu 167-246 km nad Zemí.\n\nBěhem druhého letového dne byl zapnut korekční raketový motor. Následně ovšem nevypnul a pracoval až do vyčerpání paliva. Sonda se pak stala neovladatelnou a prolétla neřízena 161 000 km od Měsíce. Pak se z ní stala heliocentrická sonda, s níž bylo ztraceno spojení.\n\n"}
{"id": "385464", "url": "https://cs.wikipedia.org/wiki?curid=385464", "title": "Oriana Fallaci", "text": "Oriana Fallaci\n\nOriana Fallaci (29. června 1929 Florencie, Itálie – 15. září 2006 Florencie) byla italská novinářka, spisovatelka a v posledních letech života také kritička islámu. Včetně překladů dosáhl prodej jejích knih dvaceti milionů výtisků.\n\nPocházela z Florencie (Toskánsko), kde se narodila i zemřela. Ve Florencii také vystudovala univerzitu a stala se redaktorkou. Po čase jí ale práce v redakci začala být málo náročná a jako první žena v Itálii se stala válečnou korespondentkou.\n\nOd té doby (asi 1967) vystřídala řadu válečných front. dostala se například do Vietnamu, Saúdské Arábie, Libye, Jordánska, Kuvajtu, Libanonu, Pákistánu, Indie, Bangladéše či Íránu. Po roce 1991 žila v New Yorku.\n\nFallaci byla velmi úspěšnou novinářkou, vynikala především jako autorka rozhovorů. S respondentem vždy jednala jako rovná s rovným. Jako jediná žena-novinářka se dostala k šíitskému vůdci Íránu ajatolláhu Chomejnímu. Zde se však musela přizpůsobit tamním zvyklostem – na audienci si musela vzít čádor. I tak ale kladla velmi ostré otázky.\n\nMezi jinými napsala rozhovor i s Dalajlámou, Henrym Kissingerem, Zulfikárem Alí Bhuttem, Muammarem al-Kaddáfím, Federicem Fellinim, Sammym Davisem ml., Jásirem Arafatem, Haile Selassiem a Lechem Wałęsou.\n\nPřispívala například do novin \"Corriere della Sera\" (jeden z nejvýznamnějších italských deníků, publikovaný v Miláně), kde uveřejňovala své reakce na velké teroristické útoky.\n\nZejména po útocích z 11. září 2001 považovala jakýkoli dialog s islámskými zeměmi za nemožný, což se snažila doložit i vlastní zkušeností. Jedno z jejích prohlášení o islámu vzbudilo vlnu nesouhlasu a musela kvůli němu k soudu. Byla ateistkou v převážně katolické Itálii a kritizovala Vatikán. Zároveň byla antikomunistkou a kritičkou feminismu.\n\nByla také autorkou románů: první z nich se jmenoval \"Penelopa ve válce\" a vyšel v roce 1962.\n\nNaprostá většina jejích knih dosud nebyla přeložena do češtiny.\n\n"}
{"id": "385468", "url": "https://cs.wikipedia.org/wiki?curid=385468", "title": "Čchifuská konvence", "text": "Čchifuská konvence\n\nČchifuská konvence (anglicky: Chefoo Convention, čínsky: 烟台条约) byla dohodou mezi Čínou a Velkou Británií z 21. srpna 1876, podepsanou ve městě Čchi-fu. Za britskou stranu jí podepsal sir Thomas Wade, za čínskou pak Li Hung-chang.\n\nOficiálním důvodem bylo vyřešení tzv. Margaryho aféry, když byl v roce 1875 v Číně zabit britský diplomat Augustus Raymond Margary. Do výsledné konvence se však dostala řada položek, která nesouvisela s touto aférou.\n\nDohoda sestávala ze šestnácti článků a byla rozdělena do tří oddílů. \n\nPrvní oddíl se týkal vyřešení Margaryho aféry, obsahoval výzvu k potrestání všech viníků vraždy diplomata a stanovovala uhradit odškodné Margaryho rodině.Druhý oddíl upravoval oficiální vzájemné vztahy mezi dvěma signatáři a definoval britská práva na exteritorialitu v Číně, která uznala nepodřízenost Britů čínské jurisdikci. Poslední oddíl pojednával o obchodních vztazích, ukládal zákaz výběru místních daní na britské výrobky ve vybraných přístavech, zakazoval uvalení jiné formy daní na zahraniční zboží a otevřel pro Brity nové čínské přístavy. Britové také mohli vytvářet obchodní aktivity v příhraničí provincie Jün-nan.\n\nPraktickým dopadem smlouvy bylo vyslání čínské oficiální omluvné mise do Velké británie, kterou vedl Guo Songtao. Ta se stala základem stálého diplomatického zastoupení ve Spojeném království a navázání trvalých diplomatických styků.\n\nČchifuská konvence byla neprodleně ratifikována čínskou stranou. Velká Británie tak učinila až o devět let později v červenci 1885. Dnes je v Číně smlouva považována za asymetrickou, pro ní nevýhodnou.\n\n"}
{"id": "385486", "url": "https://cs.wikipedia.org/wiki?curid=385486", "title": "Janáčkova konzervatoř a Gymnázium v Ostravě", "text": "Janáčkova konzervatoř a Gymnázium v Ostravě\n\nJanáčkova konzervatoř v Ostravě byla založena v roce 1953.\n\nV roce 1890 založil Rudolf Kadleček soukromou hudební školu. V roce 1907 byla v Ostravě - Mariánských Horách založena Hudební a varhanická škola Matice školské, poskytující odborné vzdělání hudebníkům z okolí. Tato škola se později transformovala na Masarykův ústav hudby a zpěvu. Společně s Hudební školou Leoše Janáčka (založenou v roce 1935) vytvořila podmínky pro vznik Vyšší hudebně pedagogické školy – dnešní konzervatoře.\n\nVýnosem Státního výboru pro věci umění č. 40/719/53 ze dne 14. srpna 1953 byla v Ostravě zřízena Vyšší hudebně-pedagogická škola. Jejím prvním ředitelem se stal Rudolf Kubín. Výuka probíhala na několika místech Ostravy.\nV následujícím roce byla škole přidělena budova bývalého charitativního ústavu Ludmila na Hrabákově ulici. O šest let později, v roce 1959, byla Vyšší hudebně pedagogická škola formálně zrušena a byla zřízena Konzervatoř v Ostravě.\n\nVe školním roce 1972/73 bylo nově otevřeno hudebně dramatické oddělení, jehož prvním vedoucím se stal herec Státního divadla Ostrava Miloslav Holub, který se také významně zasadil o vznik tohoto oddělení.\n\nNa konci roku 1991 začaly práce na rekonstrukci a stavbě areálu budov nové konzervatoře na Českobratrské a Žerotínově ulici. Nová budova byla slavnostně otevřena v roce 1996 a od téhož roku nese škola název Janáčkova konzervatoř v Ostravě.\n\nV letech 2007–2016 se na škole vyučoval také obor vzdělání – gymnázium s hudebním oborem.\n\nV současné době Janáčkova konzervatoř disponuje těmito obory: Hudební, pěvecký, hudebně-dramatický (herectví) a taneční.\n\n"}
{"id": "385491", "url": "https://cs.wikipedia.org/wiki?curid=385491", "title": "Mumio", "text": "Mumio\n\nMumio nebo mumijo (lidově též \"horská pryskyřice\", \"slzy skal\", \"slzy hor\" apod., rusky ', anglicky ' nebo \"\") je hutná, lepkavá hmota připomínající dehet s rozsahem barvy od bílé po tmavě hnědou (druhá varianta je nejrozšířenější). Získává se v horských jeskyních ve střední Asii, (Kavkaz, Altaj, Tibetské pohoří). V současné době je za nejlepší a nejkvalitnějsí považováno mumio pocházející z Kyrgyzstánu, kde jej ručně těží speciálně vyškolení sběrači.\n\nMumio je přírodní směs organických i neorganických prvků snadno rozpustná ve vodě, které se sbírá ve skalních trhlinách, dutinách, výklencích v podobě amorfních vrstev, slupek, výrůstcích černé, tmavohnědé či hnědé hmoty podobné pryskyřici s občasnou příměsí písku, či štěrku.\n\nDodnes není zcela věrohodně prokázáno, zda původ této látky je živočišný či geologický neboť obsahuje mnoho stop vitamínů a aminokyselin. V mumiu podobné substanci z Antarktidy byl objeven obsah derivátů glycerolu a věřilo se, že má rovněž léčebné vlastnosti. Český klub skeptiků Sisyfos uvádí, že podle dnešního názoru jsou mumio organické pozůstatky fauny a flóry, které se vzájemně v průběhu tisíciletého přirozeného procesu promísily a spojily s anorganickými skalními minerály a podle jiných autorů jde o mineralizované exkrementy horských hlodavců.\n\nHmota je zmiňována ve spisech Aristotela a Avicenny (Abú Alí ibn Síná) jako prostředek antiseptický s celkově povzbuzujícími vlastnostmi užívaný na Kavkaze.\n\nMumio očištěné od příměsí a extrahované má podobu tmavě hnědě zabarvené homogenní hmoty, elastické konsistence, s lesklým povrchem, s osobitým aromatickým pachem a nahořklou chutí.\nSpecifická hmotnost 2 — 2,5, teplota tání 80°С, рН - 0,5% roztoku = 6,7 — 7, při skladování se zvyšuje na 7,5. Při uskladnění mumio postupně tvrdne v důsledku ztráty vlhkosti. Je snadno rozpustné ve vodě (1/8), málo rozpustné v 95% lihu (1/4500) a éteru (1/10000). Surové mumio musí být vyčištěno a až poté je připraveno k dalšímu použití. Postup čištění mumia je rozhodující procedurou v procesu získávání čistého mumia. Až ve fázi čištění získává mumio svou terapeutickou hodnotu. Patentovaná metoda úpravy mumia dle N. M. Lavrenjuka, podle které se k čištění nepoužívají žádná organická rozpouštědla a pracuje se pouze s čistou pramenitou vodou, zaručuje trvale nejlepší a nejkvalitnější výrobu mumia. Vodní roztok je čirý, temného zbavení. Mumio je tvořeno jak organickými tak neorganickými prvky a obsahuje okolo 30 makro a mikroelementů, kolem 10 různých oxidů kovů, silikátové skupiny dioxidů křemíku, anhydridy fosforu, různé organické látky a kyseliny.\n\nMumio se řadí do skupiny adaptogenů, je přírodní směsí 17 aminokyselin, vitaminů ze skupiny B (B2, B6, B12), provitaminu D, organických kyselin z fosfolizované vegetace ( kyselina benzoová, kyselina hippurová, mastné kyseliny, ichthyol, triterpeny, dibenzo-α-pyrony, huminové kyseliny, fulvokyseliny). Obsahuje makroprvky (vápník, fosfor, sodík, hořčík, draslík), stopové prvky (železo, měď, kobalt, mangan, selen, zinek, molybden, aj.) Aminokyseliny obsažené ve 100% očištěném mumiu: Alfa-alanin, Arginin, Asparagin, Cystin, Fenylalanin, Glutamin, Glycin, Histidin, Isoleucin, Leucin, Lysin, Methionin, Prolin, Serin, Threonin, Tyrosin, Valin.\n\nLéčivých vlastností mumia si poprvé všimli lovci, když zraněná zvěř vyhledávala a olizovala přírodní sedimenty mumia v horách a velice rychle se uzdravovala. Mnoho výzkumů mumia bylo provedeno v bývalém SSSR, včetně rozsáhlých klinických experimentů. Většina spolehlivých informací o mumiu pochází z ruských zdrojů.\n\nV Ajurvédské medicíně je mumio známé také jako \"šiladžit\": „Významnou rasajánou je \"šiladžit\". (…) je-li přípravek užíván pravidelně, pak má posilující a omlazující účinek, ovšem také upevňuje zdraví a léčí...“\n\nVýzkum provedený ve Vernadském institutu molekulární chemie v Moskvě stanovil obecný vzorec základu mumia jako Ca Si [ (K,Na) C H CH ]. (Chemické vyjádření neorganické složky mumia je: CaSi(K,Na)CHO s organickou СНО).\n\nHojivé a povzbuzující vlastnosti mumia se cení již mnoho staletí v zemích Středního východu a Indii. Odedávna je mumio široce využíváno při léčení mnoha nemocí a zranění, а taktéž při povzbuzení sexuálních funkcí – léčení mužské i ženské neplodnosti, zvýšení potence.\n\nČeský klub skeptiků Sisyfos uvádí, že „jako většina podobných ‚přírodních preparátů‘, které jsou dnes dováženy do ČR s bombastickou reklamou, nejsou preparáty z mumia považovány za lék, ale za potravinový doplněk. Údaje o jejich léčivých vlastnostech jsou nevěrohodné, protože neexistují klinické studie, které by takové účinky prokazovaly, nehledě k tomu, že složení mumia není standardní a že extrakt z něho je vzhledem k vzácnosti mumia vysoce ředěný.“\n\n\n"}
{"id": "385495", "url": "https://cs.wikipedia.org/wiki?curid=385495", "title": "Macon", "text": "Macon\n\nMacon může znamenat:\n\n\n"}
{"id": "385498", "url": "https://cs.wikipedia.org/wiki?curid=385498", "title": "Akron", "text": "Akron\n\nSlovo Akron, často používané jako název severoamerických obcí a jako pojem řeckého původu ve významu mys či pláž, může odkazovat k víceru pojmů:\n\n"}
{"id": "385505", "url": "https://cs.wikipedia.org/wiki?curid=385505", "title": "Bob Klose", "text": "Bob Klose\n\nRado Robert Garcia „Bob“ Klose (* 1945 Cambridge, Anglie) je britský architekt, kytarista a fotograf. V polovině 60. let 20. století byl členem kapely, z níž po vystřídání několika názvů vznikla skupina Pink Floyd, kterou Klose opustil v roce 1965.\n\nV roce 1963 vznikla v Londýně studentská kapela Sigma 6, kterou kromě jiných hudebníků tvořili i pozdější členové Pink Floyd Roger Waters, Rick Wright a Nick Mason. Skupina postupně vystřídala několik názvů, spoluhráči se také měnili.\n\nBob Klose se k této kapele připojil jako kytarista v září 1964, kdy se po příchodu z Cambridge do Londýna zapsal na \"Regent Street Polytechnic College of Architecture\". Brzy nato skupina změnila jméno na The Tea Set a Klose ještě na podzim téhož roku přivedl do kapely svého kamaráda, zpěváka Chrise Dennise. Ten ale v Tea Set nevydržel dlouho, vystřídal jej totiž kytarista a zpěvák Syd Barrett, který vymyslel i jméno The Pink Floyd Sound (později zkrácené na The Pink Floyd a nakonec na Pink Floyd).\n\nNa konci roku 1964 se skupina poprvé (díky známosti) dostala do studia, kde nahrála několik písní, které poté používala jako dema. V roce 2015 byly vydány jako EP s názvem \"\". Jedná se o jediné známé nahrávky, v nichž hraje Bob Klose jakožto člen skupiny Pink Floyd.\n\nKlosemu se ale nelíbil styl hudby, který přinesl do kapely Barrett. Zatímco ten prosazoval psychedelickou hudbu, případně pop, Klose měl raději jazz či rhythm and blues. Tlačili na něj i jeho otec a učitelé ze školy, že prý studiu věnuje málo času. Proto v létě 1965 Bob Klose ze skupiny odešel a věnoval se dále studiu architektury.\n\nBob Klose vystoupil ve filmovém dokumentu \"The Pink Floyd and Syd Barrett Story\" z roku 2001, kde potvrdil, že v písních „Lucy Leave“ a „I'm a King Bee“ skutečně hraje na kytaru.\n\nV roce 2006 jej David Gilmour pozval jako studiového hudebníka na natáčení svého alba \"On an Island\", kde Klose hraje v několika skladbách doprovodnou kytaru. Roku 2015 hrál v jedné písni z Gilmourovy čtvrté desky \"Rattle That Lock\".\n\nRoku 2007 účinkoval Klose v rádiovém pořadu BBC „Days in the Life“, který byl věnovaný Pink Floyd.\n\nKlose také hraje na albu \"Blue River\" z roku 2008 od dvojice Smith & Mudd.\n"}
{"id": "385515", "url": "https://cs.wikipedia.org/wiki?curid=385515", "title": "Bitva u Kurukšétry", "text": "Bitva u Kurukšétry\n\nBitva na Kurukšétře (v dévanágarí: कुरुक्षेत्र युद्ध; \"kurukṣetra yuddha\", „bitva na poli Kuruů“) byla válka, ve které se podle \"Mahábháraty\" střetly znepřátelené klany Pánduovců a Kuruovců. Pánduovce vedl Drštadjumna a Kuruovce Bhíšma. Bitva měla trvat osmnáct dní a skončila vítězstvím Pánduovců, kteří však z vítězství nad „nevlastními bratry“ neměli radost a po konci bitvy se odebrali do nebeského království boha Indry. Těsně před bitvou vedl Ardžuna rozhovor se svým vozatajem Kršnou; tento rozhovor se stal ústředním motivem \"Bhagavadgíty\".\n\nBitva proběhla na Kurukšétře (ze sanskrtského कुरु (\"kuru\") označující království Kuruů a क्षेत्र (\"kṣetra\"), což znamená „pole“ či „země“) v dnešním svazovém státě Harijána.\n\n"}
{"id": "385525", "url": "https://cs.wikipedia.org/wiki?curid=385525", "title": "Mělnická Vrutice", "text": "Mělnická Vrutice\n\nMělnická Vrutice je vesnice v okrese Mělník, část obce Velký Borek. Leží asi 5,5 km východně od Mělníka, ležící na potoce Pšovka, připomínána roku 1228. V okolí se nachází významná pramenná oblast pitné vody – vodárna soustřeďuje vodu z pramenů v Řepínském dole a zásobuje odtud některá města Středočeského kraje.\n\nPrvní písemná zmínka o vesnici pochází z roku 1227.\n\nNa okraji vesnice (směr Mělník) se nachází firma Benkor. Firmu založil roku 1932 Josef Beníček v Praze jako mlýn na papriku a obchod s kořením. Později svoji firmu rozšířil do Mělnické Vrutice, kde postavil na tehdejší dobu moderní výrobu s názvem \"Parní automatické mlýny na papriku a koření.\" Zásluhou Josefa Beníčka byla vyšlechtěna speciální odrůda kořeninové papriky, která se začala pěstovat v okolí Mělnické Vrutice a tedy nejseverněji v Evropě.\n\nDo katastrálního území Mělnická Vrutice zasahují národní přírodní památka Polabská černava a přírodní památka Dolní Pšovka.\n\n\nVe vsi se nacházel tzv. „Velký pramen“ – soustředěný vývěr podzemních vod o vydatnosti kolem 140 l.s vyvěrající ve velkém pramenním jezírku na dolním konci vsi, nedaleko železničního přejezdu. Pramen popisuje ve svém díle mj. nestor české hydrogeologie Ota Hynie. Pramen představoval část drenáže puklinového kolektoru turonských hornin v místě kde tento kolektor vykliňuje (končí). Část vody vyvěrala rovněž skrytě přímo do koryta nedalekého toku Pšovky. V roce 1972 bylo zahájeno jímání podzemní vody skupinou vrtů v nedalekém Řepínském dole a v roce 1979 další skupinou v údolí Pšovky. Krátce po zahájení jímání pramen zanikl. Dočasně se znovu objevil během krátkého extrémně vlhkého období v 80. letech 20. století. Dnes je pramenní jezírko suché. Voda z Turonského kolektoru vyvěrá pouze do toku Pšovky v okolí Jelenice (jižně od Mělnické Vrutice). Od podzimu 2010 pramen opět vyvěrá do jezírka. V dnešní době tento pramen zásobuje 250 tisíc obyvatel, přibližný odběr vody je 363 l.s. Tato voda odpovídá parametrům kojenecké vody.\n\n"}
{"id": "385529", "url": "https://cs.wikipedia.org/wiki?curid=385529", "title": "March ör Die", "text": "March ör Die\n\nMarch ör Die je 10. studiové album britské heavymetalové skupiny Motörhead, nahrané v Londýně v březnu 1992. Projevuje se na něm síla tří kytar - Würzel, Lemmy, Zööm. Skupina pak vydala singl \"March ör Die\", který skončil na 20. místě britské hitparády těsně za singlem \"Angel of the Gambler\" od Iron Maiden z roku 1993. Jako singl vyšla píseň \"Cat Scratch Fever\" a \"Hellraiser\" z repeortoáru Ozzyho Osbourna - Lemmyho kamaráda a přítele skupiny Motorhead.\n\n\n\nhosté:\n"}
{"id": "385531", "url": "https://cs.wikipedia.org/wiki?curid=385531", "title": "Hokejová reprezentace Protektorátu Čechy a Morava", "text": "Hokejová reprezentace Protektorátu Čechy a Morava\n\nHokejová reprezentace Protektorátu Čechy a Morava sehrála během ledna a února 1940 několik mezistátních zápasů. Tyto zápasy nejsou zahrnuty do oficiálních statistik české a československé hokejové reprezentace.\n\nNěkteré z nich byly sehrány v hokejovém turnaji v rámci Týdne zimních sportů, který se konal jako náhražka za neuskutečněné zimní olympijské hry. Týden zimních sportů uspořádalo Německo v Ga-Pa, hokejového turnaje se zúčastnily státy, v nichž byly u moci fašistické vlády. Za tehdejší politické situace nebylo možné pozvání odmítnout.\n\n\n11. ledna 1940, Praha – Štvanice, góly za ČM: František Pergl 3, Ladislav Troják, Oldřich Kučera\n\nProtektorátní reprezentace hokejový turnaj vyhrála. Nejprve porazila ve skupině Slovensko a Itálii. Očekávaného finále proti Německu se nedočkala – Německo ve skupině porazilo Jugoslávii 9:0, ale prohrálo s Maďarskem 2:3. Právě Maďarsko se stalo finálovým soupeřem reprezentace protektorátu.\n\n\n1. února 1940, Ga-Pa, góly za ČM: Josef Maleček 4, Jaroslav Drobný 4, Oldřich Kučera 2, František Pergl 2\n\n\n3. února 1940, Ga-Pa, góly za ČM: Josef Maleček 2, Oldřich Kučera, Jaroslav Drobný, Vilibald Šťovík\n\n\n4. února 1940, Ga-Pa, góly za ČM: Oldřich Kučera 2, František Pergl, Jaroslav Drobný, František Pácalt, Viktor Losmín\n\nPoslední mezistátní zápasy sehrála protektorátní reprezentace krátce po skončení turnaje, když se v Praze dvakrát utkala s Maďarskem.\n\n6. února 1940, Praha – Štvanice, gól za ČM: František Pergl\n\n\n7. února 1940, Praha – Štvanice, góly za ČM: Josef Maleček, František Pergl\n\n\n\n"}
{"id": "385535", "url": "https://cs.wikipedia.org/wiki?curid=385535", "title": "Václav Luks", "text": "Václav Luks\n\nVáclav Luks (* 14. listopadu 1970) je český dirigent, cembalista, hráč na lesní roh a hudební pedagog, specialista na interpretaci staré hudby se zaměřením na díla autorů vrcholného baroka, J. D. Zelenky, J. S. Bacha, G. F. Händela a dalších. Je zakladatelem a uměleckým vedoucím souboru Collegium 1704 a zakladatelem a dramaturgem mezinárodního projektu Hudební most Praha-Drážďany.\n\nVystudoval hru na lesní roh na Konzervatoři v Plzni a na Hudební fakultě Akademie múzických umění v Praze. Ve studiích pokračoval na Schole Cantorum Basiliensis ve třídě J.-A. Böttichera a J. B. Christensena (obor historické klávesové nástroje).\n\nStál u zrodu švýcarského dechového okteta Amphion, pravidelně spolupracoval jako sólový hornista s Akademie für Alte Musik v Berlíně, basilejským orchestrem La Cetra a dalšími zahraničními ansámbly. V roce 1991 založil soubor Collegium 1704, který v roce 2005 v rámci projektu Bach-Praha-2005 doplnil o vokální ansámbl Collegium Vocale 1704, s nímž provedl v Praze mj. Bachova zásadní díla: Matoušovy a Janovy pašije, Mši h-moll a Vánoční oratorium.\n\nV letech 1996 až 1999 vyučoval generálbas na Hudební fakultě AMU v Praze a v letech 2001 až 2003 pedagogicky působil také na Vysoké hudební škole Felixe Mendelssohna-Bartholdyho v Lipsku. Podílel se i na hudební přípravě některých projektů Národního divadla v Praze – Händel: Rinaldo; Zeyer: Radúz a Mahulena.\n\nV rámci Festivalu v Aix-en-Provence (plný název , zkráceně ) dirigoval představení opery Henryho Purcella: \"Dido a Aeneas\". Scénické provedení inscenoval režisér Vincent Huguet na scéně Aurélie Maestre a v kostýmech Caroline de Vivaise. Opera byla doplněna novodobým prologem, který napsala Maylis de Kerangal a přednesla Rokia Traoré. Osoby a obsazení: Dido – Anaïk Morel, žena z Kypru – Rokia Traoré, Aeneas – Tobias Greenhalgh, Belinda, sestra a společnice Didonina – Sophia Burgos, Čaroděj, duch – Lucile Richardot, druhá dáma – Rachel Redmond, první čarodějcice – Fleur Barron, druhá čarodějnice – Majdouline Zerari, námořník – Peter Kirk, orchestr Ensemble Pygmalion řídil Václav Luks.\n\nStejnou operu provedl koncertně v roce 2016 v rámci koncertního cyklu orchestru Collegium 1704 dne 5. února 2016 v pražském Rudolfinu. Osazení: Dido: Marie-Claude Chappuis (mezzosoprán), Aeneas: Tomáš Král (baryton). \n\n"}
{"id": "385536", "url": "https://cs.wikipedia.org/wiki?curid=385536", "title": "Negroni", "text": "Negroni\n\nNegroni je koktejl, který tvoří 1 část ginu, 1 částí sladkého vermutu a 1 částí bitteru (nejčastěji Campari). Je považován za aperitiv.\n\nPo rozšíření koktejlu byla v Trevisu, v Itálii založena společnost Negroni Destilárny (Negroni Distillerie), která začala produkovat nápoj pod značkou \"Antico Negroni 1919\". \n\nPodle nejznámějšího příběhu bylo Negroni vynalezeno ve Florencii (Itálie) v r. 1919 v kavárně Casoni. Pojmenováno bylo podle hraběte Camilla Negroniho, který požádal barmana (Fosca Scarselliho), aby mu do jeho oblíbeného nápoje – Americano – přimíchal gin. V anglických koktejlových příručkách se název Negroni objevuje až od roku 1947.\n\nV současné době jsou známy tyto variace Negroni:\n\n"}
{"id": "385541", "url": "https://cs.wikipedia.org/wiki?curid=385541", "title": "Marek Štryncl", "text": "Marek Štryncl\n\nMarek Štryncl (* 1974 Jablonec nad Nisou) je český violoncellista a dirigent, který vede soubor Musica Florea.\n\nPochází ze Skuhrova. Studoval Konzervatoř v Teplicích (violoncello a dirigování) a soubor Musica Florea založil již během svých studií v roce 1992. V letech 1994 až 1995 byl koncertním mistrem v Severočeské filharmonii Teplice. Vedle účasti na mnoha interpretačních kurzech (Chinon, Basel, Mainz, Valtice, Praha) studoval dirigování na pražské HAMU a barokní violoncello na Akademii pro starou hudbu v Drážďanech. \n\nAktivně se věnuje jak hře na violoncello, tak i dirigování, podílel se na provedení projektu Hlasy světla nebo inscenaci opery J. Ph. Rameaua \"Castor et Pollux\". Se souborem Musica Florea natočil řadu CD, mezi poslední patří \"Braniborské koncerty\" J. S. Bacha.\n\n"}
{"id": "385542", "url": "https://cs.wikipedia.org/wiki?curid=385542", "title": "Ernst Eduard Kummer", "text": "Ernst Eduard Kummer\n\nErnst Eduard Kummer (29. leden 1810 Żary, někdejší Prusko – 14. květen 1893 Berlín) byl německý matematik. Vynikal v aplikované matematice, byl učitelem Leopolda Kroneckera, který pod jeho vedením dělal své první objevy. Kummer také dokázal velkou Fermatovu větu pro některé exponenty.\n\nV roce 1828 přišel Kummer na univerzitu v Halle, kde měl studovat teologii. Součástí filozofie byly i přednášky z matematiky, která jej okouzlila natolik, že se rozhodl věnovat se jen jí. Už po třech letech napsal první vědeckou práci, na jejímž základě získal doktorát. Pak následovalo 10 let učitelské praxe na gymnáziu v Lehnici, během které napsal jednu z prací zabývající se hypergeometrickou funkcí. Tato práce se stala jedním z pramenů, ze kterých čerpali např. Jacobi nebo Dirichlet. V roce 1842 se Kummer stal řádným profesorem na Vratislavské univerzitě, kde se zabýval mj. teorií čísel. V roce 1855 přešel Kummer do Berlína na univerzitu, kde nahradil Dirichleta odcházejícího do Göttingen. Zde spolupracoval s mnoha matematiky, např. Weierstrassem nebo Kroneckerem a Berlín se tak stal jedním z nejvýznamnějších matematických center Evropy. Kummer zemřel Berlíně 14. května 1893.\n\nKummer vynikl mj. v teorií čísel, rozšířil Gaussovu práci o hypergeometrické funkci, dokázal velkou Fermatovu větu pro některé exponenty (i když v ní byla nalezena chyba, obdržel cenu francouzské Akademie), objevil čtyřrozměrnou plochu, která se dnes nazývá po něm, zabýval se i algebrou v oblasti teorie okruhů atd.\n"}
{"id": "385543", "url": "https://cs.wikipedia.org/wiki?curid=385543", "title": "Univerzitní kampus Bohunice", "text": "Univerzitní kampus Bohunice\n\nUniverzitní kampus Masarykovy univerzity v Brně-Bohunicích (UKB) je rozlehlá moderní stavba zbudovaná pro výukovou a vědecko-výzkumnou práci studentů a pracovníků lékařské fakulty, přírodovědecké fakulty a fakulty sportovních studií Masarykovy univerzity. Součástí kampusu se taktéž stal Středoevropský technologický institut CEITEC a Centrum pro výzkum toxických látek v prostředí RECETOX. Dále v kampusu sídlí Institut biostatistiky a analýz a Centrum jazykového vzdělávání. Univerzitní kampus těsně sousedí s bohunickým areálem Fakultní nemocnice Brno, budovou Moravského zemského archivu a obchodním centrem Campus Square.\n\nUKB je největší stavební projekt v oblasti vysokého školství ve střední Evropě. Na ploše 42 hektarů postupně vyrostlo moderní vzdělávací a výzkumně-vývojové centrum pro pět tisíc studentů a přibližně tisíc zaměstnanců. Za jeho návrhem stojí brněnská architektonická kancelář A PLUS.\n\nPo zřízení Masarykovy univerzity v roce 1919 byly zvažovány pro stavbu kampusu lokality Žlutý kopec a Kraví hora. V roce 1921 byla vypsána veřejná soutěž pro zastavovací plán Žlutého kopce, nicméně porota o rok později nedoporučila uvažované zastavění pro náročnost realizace a celkovou nedostupnost lokality. Zájem se následně přesunul ke svahu Kraví hory a v roce 1923 byla vypsána soutěž na zastavovací plán tzv. Akademické čtvrti v ose ulice Veveří, jejímž cílem bylo prokázat existenci dostatečného prostoru pro výstavbu kampusu společně se zbytkem České technické univerzity. Soutěž proběhla v roce 1925 a nebyla při ní udělena první cena, pouze druhá, jejíž obdržitel byl pověřen vypracováním plánů současné budovy Právnické fakulty. \n\nVýstavba byla rozdělena na dvě etapy, přičemž samotné zahájení bylo komplikováno jednáním s vlastníky pozemků. Základní stavební kámen byl položen v roce 1928 za účasti T. G. Masaryka. V roce 1933 byla stavba první budovy dokončena. Ve stejném roce, během další soutěže, člen poroty zpochybnil vhodnost vybraného místa a zároveň navrhl nové místo v oblasti Králova Pole a Žabovřesk. Kvůli světové hospodářské krizi a zmíněným zpochybněním byla stavba odložena.\n\nV roce 1945 byla dohodnuta výstavba klinické zemské nemocnice v Brně-Bohunicích. Toto rozhodnutí mělo zásadní dopad na následnou představu o umístění kampusu, přestože stavba FN Bohunice byla zahájena po odkladech až v roce 1969. Perspektivní plán rozvoje univerzity předpokládal, že stavba univerzitního kampusu proběhne současně se stavbou nemocnice. Avšak teprve v roce 1975 proběhla urbanisticko-architektonická soutěž pro výstavbu areálu a vítězný kolektiv byl pověřen rozborem souboru staveb a vypracováním plánu první budovy, přičemž stavba nikdy nebyla realizována.\n\nV období 1990–1992, po proběhnuvších změnách ve společnosti, byl původní plán výstavby ze 70 ha redukován na polovinu a byly zahájeny nové rozhovory o stavbě prostor pro Lékařskou a přírodovědeckou fakultu s výhledem zahájení stavby v roce 2000. Konečné zadání bylo rozšířeno o sportoviště a budovy Fakulty sportovních studií. V roce 1998 bylo 20 ha areálu, k nimž měla právo užívání Fakultní nemocnice Bohunice, bezplatně převedeno do vlastnictví Masarykovy univerzity, přičemž dalších 15 ha bylo směněno s Pozemkovým fondem ČR ve prospěch MU. V roce 2000 úspěšně proběhla architektonická soutěž na celý kampus, kterou vyhrál projekt autorů Jaromíra Černého, Karla Tuzy a Petra Uhlíře ze společnosti A PLUS, na kterou se o čtyři roky později navázalo zahájením výstavby.\n\nNa ploše areálu kampusu o rozloze 42 200 m² vyrostlo zázemí pro obory Lékařské fakulty, Přírodovědecké fakulty a Fakulty sportovních studií. Při stavbě areálu bylo použito 10 000 tun oceli, 85 000 tun betonu a 3 000 kilometrů kabelů. Celkové náklady na stavbu kampusu činily v roce 2010 5,159 miliardy korun (z toho sama Masarykova univerzita se na nákladech podílela asi 34,4 %). Projekt, za kterým stojí brněnská architektonická kancelář A PLUS, byl financován ze státního rozpočtu, úvěru Evropské investiční banky, zdrojů Masarykovy univerzity a také z prostředků města Brna. Stavba byla realizována v letech 2004–2010, přičemž dostavba kampusu stále probíhá (2015). Kampusu byl udělen Titul v soutěži Stavba roku 2011.\n\nSoutěž pro výstavbu kampusu byla realizována v roce 2000. Vítězný návrh počítal s vytvořením inspirativního prostředí s nepřetržitým provozem pro moderní univerzitu. Návrh rozdělil prostor do školské a komerční části. Navrhoval vybudování univerzitního náměstí, pěší diagonály a spojovací osy výukové části. Finální provedení zachovalo pouze spojovací osu pavilonů v podobě širokých koridorů vedoucích kampusem.\n\nMimo samotný kampus pak bylo autory celého komplexu myšleno i na širší funkční propojení, především pro studenty. Areál je tak napojen na nákupní střediska a na zóny bydlení. Projektanti z atelieru A PLUS se snažili navrhnout plnohodnotné město.\n\nVýstavba se skládala z rekonstrukce budov nynějšího Morfologického centra, stavby Integrovaných laboratoří biomedicínských technologií ILBIT, stavby Akademického výukového a výzkumného areálu (AVVA) a následné dostavby vědeckých center CEITEC, CESEB a RECETOX. Výstavba AVVA se skládala z modré, žluté, zelené a červené etapy.\n\nNěkolik měsíců po slavnostním otevření kampusu Masarykova univerzita reklamovala nedostatky v rozvodech vody. V roce 2013 byla vyhlášena veřejná zakázka na sanaci vnitřního rozvodu vody pavilonů Modré a Zelené etapy v UKB. Ještě téhož roku proběhla výměna pozinkovaných trubek za nerezové varianty ve dvou pavilonech. Následovala sanace rozvodů vody, rozdělená do tří etap. Finální, třetí fáze sanace vnitřního rozvodu vody byla dokončena v roce 2014, kdy byla potvrzena zdravotní nezávadnost vody v pavilonech Modré a Zelené etapy.\n\nNaposledy řešeným problémem byla hromadná výměna všech zámků na skřínkách v koridorech. Původní koncept anonymního vlastnictví klíčů od skříněk založeném na dobrovolnosti vedl k hromadění většího počtu kusů skříněk u jednotlivců. Následně si studenti stěžovali na nedostatek volných míst. Pro vyřešení situace byla zavedena soutěž o skříňku s její vazbou na identifikační číslo studenta.\n\nKampus se v nynější podobě (2015) skládá ze dvou celků, spojených lávkou. Budova A22, v níž se nachází hlavní vstup s recepcí a aulou, je přímo propojena přemostěním s protějším komerčním centrem, tvořeným nákupním centrem Campus Square. Lávka nese označení koridor CS. Propojení větší části kampusu obstarávají široké koridory UKB jih, blíže k Fakultní nemocnici Bohunice, a koridor UKB střed. Na koridor UKB jih se napojují jednotlivé ústavy lékařské fakulty (LF) společně s děkanátem LF, zázemím Přírodovědecké fakulty (PřF), Společným výukovým centrem a Knihovnou univerzitního kampusu (KUK). Na konci koridoru UKB jih se nachází Pracoviště organické chemie PřF a Pavilon biomodelů. \n\nParalelně s koridorem UKB jih probíhá koridor UKB střed, který propojuje množství přírodovědeckých ústavů, Integrované laboratoře biomedicinských technologií (ILBIT) a lávkou se napojuje na zrekonstruované Morfologické centrum. Důležitým uzlovým bodem je kolmice tvořená Biochemickým ústavem. Tento ústav, budova A16, je spojený lávkou s Fakultní nemocnicí Bohunice. Kolmice započatá Biochemickým ústavem pokračuje Knihovnou univerzitního kampusu, společnými výukovými laboratořemi PřF a lávkou přes silnici Kamenice, která se dál napojuje na biologický pavilon projektu CESEB a tak se spojuje kolmo s třetím vybudovaným koridorem, zvaným koridor UKB sever. Kolmice je zakončená budovou Středoevropského technologického institutu CEITEC. Lávka na této kolmici přemosťuje ulici Kamenice.\n\nKoridor UKB sever začíná na děkanátu Fakulty sportovních studií a propojuje sportovní haly, pavilony CESEB, CEITEC a Inkubátor biomedecinských technologií INBIT se zbytkem kampusu.\n\nV říjnu 2014 pak byla dostavěna budova Biology Park, nabízející laboratorní i konferenční prostory. Stala se Stavbou Jihomoravského kraje 2015.\n\nV kampusu je umístěno množství velké množství uměleckých děl, mezi jiným například bronzová plastika T. G. Masaryka, vytvořená Vincencem Makovským. Mezi jeho další počiny, nacházející se v kampusu, patří busty Edwarda Babáka a Jana Evangelisty Purkyně. Zatímco busta bývalého prezidenta Masaryka se nachází uvnitř budovy A22, před Aulou, většina ostatních uměleckých děl je rozmístěna po venkovní části areálu. Místo instalace některých děl bylo v průběhu času změněno, například abstraktní plastika Nakloněné kruhy byla přesunuta od hlavního vchodu na méně viditelné místo.\n\nPřehled uměleckých děl v univerzitním kampusu Bohunice:\n\nSpráva Univerzitního kampusu Bohunice sídlí v budově děkanátu LF (A17) s výjimkou zástupců knihovny sídlících v budově A9. Organizační struktura je rozlišena na šest prvků. V čele ředitelství stojí v současnosti Ing. Pavel Brančík. Dále jsou rozlišovány Útvar bezpečnosti a ostrahy, Centrum informačních technologií, Knihovna univerzitního kampusu, Oddělení facility managementu a Správa budov.\n\nOsou areálu UKB je ulice \"Kamenice\", dalšími ulicemi jsou \"Netroufalky\" a \"Studentská\". Areál je dobře dostupný z Pražské radiály (ul. \"Bítešská\", silnice I/23), exit 190 dálnice D1 \"Brno-západ\" je vzdálen cca 2 km. Veřejná hromadná doprava je zajišťována trolejbusovými linkami 25 a 37 a autobusovými linkami 40, 50, 60, 61 a 69, noční doprava linkou N90. Dále v blízkosti (zastávka \"Nemocnice Bohunice\") zastavují meziměstské autobusové linky 405 a 406 (směr Rosice, Ivančice). Na blízké zastávce Čtvrtě zastavuje také trolejbus linky 26, jehož trasa je z větší části obdobná s linkou 25. Blízko hlavního vchodu v budově A22 se nachází zastávka \"Univerzitní kampus\" v případě cesty z centra města.\n\nVzhledem k relativně dlouhým dojezdovým dobám z centra, způsobeným jednak nutností objíždět složitý terén a dále častými dopravními zácpami, existují plány na vybudování rychlejšího spojení, např. odbočkou tramvajové trati ze zastávky \"Osová\", nebo vystavěním trolejbusové trati po ulici \"Vinohrady\" (přes Červený kopec).\n\nBohunický areál poskytl přístřeší početným osvětovým akcím. V roce 2015 se poprvé otevřel návštěvníkům na Noci vědců. Dále se od svého otevření zapojil do hostování Dětské univerzity Masarykovy univerzity MjUNI pro děti od 9 do 14 let., Bioskopu, pravidelně pořádané akce na ústavu biologie, který si klade za cíl přiblížit dětem všeho věku biologickou doménu. V rámci projektu Dotkni se vědy, interaktivní expozice, byly některé ústavy přístupny školám a veřejnosti k nahlédnutí.\n"}
{"id": "385544", "url": "https://cs.wikipedia.org/wiki?curid=385544", "title": "Sedm pramenů", "text": "Sedm pramenů\n\nSedm pramenů, s výslovností (v latince psáno Epta Piges), je místo na ostrově Rhodos, které se nachází mezi sídly Kolymbia a Archipolis v obecní jednotce Afantou. Jedná se o turisticky velmi atraktivní a navíc stále zelenou oblast.\n\nSedm pramenů vyvěrá do potoku, který zavlažuje okolní oblast. Na potoku je jezero postavené Italy a dále cca 100 m dlouhý tunel, kterým je možné pěšky projít. Průchod tunelem je velmi atraktivní turistickou atrakcí, protože v horkém létu je to kromě moře jedna z mála možností jak se v přírodě zchladit.\n\nV těsné blízkosti pramenů se nachází restaurace a parkoviště pro turisty.\n\n"}
{"id": "385545", "url": "https://cs.wikipedia.org/wiki?curid=385545", "title": "Marian Lebiedzik", "text": "Marian Lebiedzik\n\nMarian Lebiedzik (* 13. května 1975 Karviná) je český ekonom, vysokoškolský pedagog a také proděkan na OPF SU. V letech 2008 až 2016 zastupitel Moravskoslezského kraje (z toho v letech 2008 až 2012 náměstek hejtmana), od roku 2010 starosta obce Petrovice u Karviné, člen ČSSD.\n\nNarodil se 13. května 1975 v Karviné. V letech 1989–1993 studoval na gymnáziu v Karviné. Po maturitě vystudoval na Ekonomické fakultě Vysoké školy báňské (EF VŠB) obor národohospodářství (1993–1998). V akademickém roce 1997/1998 absolvoval doplňující pedagogické studium na Pedagogické fakultě Ostravské univerzity v oboru učitelství ekonomických předmětů pro střední školy. V roce 2002 získal v oboru ekonomie doktorát na EF VŠB. Od roku 2000 do roku 2008 pracoval jako odborný asistent na katedře ekonomie Obchodně podnikatelské fakulty Slezské univerzity. Roku 2006 byl na této fakultě jmenován proděkanem pro rozvoj a vnější vztahy. V roce 2008 mu byla udělena docentura. Věnuje se problematice světové ekonomiky a evropské integrace. Je ženatý a má jednu dceru.\n\nV roce 2002 byl za ČSSD zvolen zastupitelem v Petrovicích u Karviné, kde v letech 2002 až 2010 zastával funkci místostarosty. Dne 10. listopadu 2010 byl zvolen starostou obce.\n\nNa podzim roku 2008 byl zvolen do krajského zastupitelstva Moravskoslezského kraje a následně do krajské rady jako náměstek hejtmana zodpovědný za regionální rozvoj, evropské fondy a operační programy. Je členem národohospodářské komise ČSSD. V krajských volbách v roce 2016 obhajoval za ČSSD post krajského zastupitele, ale neuspěl.\n"}
{"id": "385546", "url": "https://cs.wikipedia.org/wiki?curid=385546", "title": "Přiznání", "text": "Přiznání\n\nPřiznání může být:\n\n"}
{"id": "385547", "url": "https://cs.wikipedia.org/wiki?curid=385547", "title": "Kummer", "text": "Kummer\n\nKummer může být:\n\n\n"}
{"id": "385548", "url": "https://cs.wikipedia.org/wiki?curid=385548", "title": "Habsburské Nizozemí", "text": "Habsburské Nizozemí\n\nHabsburské Nizozemí byl geopolitický útvar, který se v období 1482–1794 rozkládal zejména na území dnešní Belgie, Lucemburska, části severní Francie a po jistou dobu také na území dnešního Nizozemska. \nPo roce 1581 bylo též známé jako Španělské Nizozemí a po válce o španělské dědictví (1701-1714) jako Rakouské Nizozemí.\nV letech 1506–1555 bylo v držení vévody burgundského, v období 1555–1706 krále španělského a v letech 1716–1794 arcivévody rakouského. Jelikož byli všichni příslušníky Habsburského rodu (ať už španělské či rakouské větve), nazýval se tento útvar Habsburské Nizozemí. Jeho panovníci zde vládli prostřednictvím místodržitelů.\n\nPo Francouzské revoluci se nizozemská území již nikdy pod habsburskou nadvládu nenavrátila.\n\n"}
{"id": "385551", "url": "https://cs.wikipedia.org/wiki?curid=385551", "title": "Karlovy Vary dolní nádraží", "text": "Karlovy Vary dolní nádraží\n\nKarlovy Vary dolní nádraží je dopravním uzlem města Karlovy Vary. Nachází se na pravém břehu řeky Ohře na rozmezí Tuhnic a obchodně správního centra v nadmořské výšce 371 m n. m. Spojuje v sobě funkce jednak železniční stanice, jednak autobusového uzlu pro meziměstskou a městskou dopravu.\n\nV roce 1945 byla obě velká karlovarská nádraží cílem spojeneckého bombardování. Zejména po třetí vlně bylo Dolní nádraží poškozeno tak, že většina budov musela být stržena (včetně depa). Původní budova byla v 80. letech 20. století zbořena a nahrazena novější.\n\nDnešní podoba budovy terminálu pochází z konce 80. let, kdy byla zahájena stavba nové budovy v podobě, jakou má dnes. Dokončena byla však až v roce 2001 z financí, jež poskytla Evropská unie. Historické depo v západní části bylo v roce 2013 zcela zbořeno.\n\nObjekt vlastní většinovým podílem České dráhy a. s. (kolem 60 %), menšími podíly město Karlovy Vary (kolem 30 %) a ČSAD autobusy Plzeň a. s. (asi 7 %).\n\nDolní nádraží je výchozí pro Trať 149 do Bečova nad Teplou a Trať 142 do Johanngeorgenstadtu. Vedle této trati je spojeno s Horním nádražím (označené v síti ČD jako Karlovy Vary), tím i s tratí 140. Železnice sem dorazila v roce 1898, kdy byly spojeny Mariánské Lázně s Karlovými Vary. V následujících letech bylo budováno spojení s nádražím v Rybářích, jež sestává z jednoho tunelu a dvou mostů. Asi 200 metrů od Horního nádraží podjíždí Trať 140.\n\nBudoucnost nádraží závisí na revitalizaci, možnému rozšíření západočeské železniční sítě o trať Karlovy Vary – Bečov nad Teplou – Plzeň a otázce řešení vedené trati 140. Byla totiž navrhována varianta přeložky této trati, kdy by přes Dolní nádraží jezdily všechny vlaky. Předpokládaná cena se pohybuje kolem jedné miliardy korun.\n\nDolní nádraží je výchozím a cílovým bodem všech meziměstských linek, které směřují do nebo z města. Pravidelné spojení je zajištěno zejména do okolních obcí v rámci Karlovarského kraje. Dálkové spoje jezdí do Prahy či Amsterdamu.\n\nNa systém MHD navazovala linka Dopravního podniku s číslem 12, od 1. ledna 2009 byla nahrazena linkou č. 5. Linka č. 5 od 1. ledna 2015 přestala jezdit a byla nahrazena linkou č. 18.\n\nV srpnu 2010 město chystalo odkoupit 15 ha areálu Dolního nádraží od Českých drah a prodat jej společnosti Gamma Property z developerské skupiny Lordship, která jej měla společně s celým zanedbaným územím v obdélníku mezi Plynárenskou lávkou, Chebským mostem, Západní ulicí a řekou Ohří do deseti let přebudovat na novou čtvrť s obytnými domy, promenádou, obchody a službami. Do té doby Lordship koupil od Českých drah další pozemky v okolí nádraží.\n\nNáměstek primátora Tomáš Hybner počítal s tím, že zde bude fungovat integrovaný terminál MHD, linkových autobusů a kolejové dopravy. Existoval záměr, podle nějž měl být současný terminál dálkových autobusů, umístěný pod úrovní nádraží, zastřešen a do nového patra, ležícího v úrovni nádraží, měl být přemístěn terminál MHD od Tržnice.\n\nInvestorská společnost Gamma Property však chystala přestavbu, v jejímž rámci železniční nádraží mělo být zredukováno na dvoukolejnou zastávku, v novější studii již jen jednokolejnou zastávku na jednokolejné trati a měl být zrušen terminál pro příměstskou autobusovou dopravu a místo něj měly být ponechány pouze čtyři zastávky (stání). Protože souběžně se kvůli dostavbě Národního domu uvažuje i o zrušení hlavního terminálu MHD u Tržnice, Svaz cestujících ve veřejné dopravě v březnu 2011 vyjádřil obavy z úplného vytěsnění veřejné dopravy z centra města. V červenci 2010 zveřejnil krajský úřad návrh železničního jízdního řádu, podle nějž měla být zastavena osobní doprava mezi horním a dolním nádražím, a uvažovalo se i o ukončení dálkové a příměstské autobusové dopravy v menších terminálech na okraji města, s návazností na MHD. Po medializaci záměru na zastavení železniční dopravy vznikla v Nejdku petice a železniční dopravu do centra města se podařilo zatím zachovat. Nové vedení města po komunálních volbách si vyžádalo přerušení procesu EIA a chce se otázkou dořešení dopravy znovu zabývat.\n\n"}
{"id": "385554", "url": "https://cs.wikipedia.org/wiki?curid=385554", "title": "Hrdlo Hornádu", "text": "Hrdlo Hornádu\n\nHrdlo Hornádu je místo soutoku Hornádu a Veľkej Bielej vody, současně počátek Prielomu Hornádu.\n\nHrdlo Hornádu se nachází kilometr východně od Podlesku a dva kilometry jižně od obce Hrabušice. V tomto místě se stéká potok Veľká Biela voda pramenící v západní části Slovenského ráje sbírající vodu z roklin Veľký Sokol, Piecky a Suchá Belá s řekou Hornád pramenící pod Kráľovou hoľou. Nad soutokem ční skalní brána tvořená výběžky Vtáčieho hrbu a Zelenej hory. Za soutokem vtéká Hornád do 11 kilometrů dlouhého kaňonu zvaného Prielom Hornádu, který opouští až před obcí Smižany.\n\nV dubnu roku 2008 vytvořili studenti Akademie umění v Banské Bystrici a Střední školy dřevařské v Spišské Nové Vsi na přilehlé louce sochy a obrazce z odpadků nasbíraných při čištění okolí Hornádu, aby tak upozornili na neukázněnost turistů.\n\n\n"}
{"id": "385555", "url": "https://cs.wikipedia.org/wiki?curid=385555", "title": "Westwood (New Jersey)", "text": "Westwood (New Jersey)\n\nWestwood je město v okrese Bergen County v New Jersey ve Spojených státech amerických. Podle censu z roku 2000 zde žilo 10 999 obyvatel. Hustota zalidnění je zde 1830,5 obyvatel/km². Město bylo založeno 8. května 1894. Mezi zdejší známé rodáky patří Robert Sean Leonard. Současným starostou je John Birkner za Demokratickou stranu.\n\n"}
{"id": "385557", "url": "https://cs.wikipedia.org/wiki?curid=385557", "title": "Intenzita světlení", "text": "Intenzita světlení\n\nSvětlení nebo intenzita světlení je fotometrická veličina, definovaná jako měrná veličina světelného toku na povrchu zdroje.\n\nZnačí se M.\n\nJejí jednotkou je lm.m.\n\nformula_1\n"}
{"id": "385558", "url": "https://cs.wikipedia.org/wiki?curid=385558", "title": "Intenzita osvětlení", "text": "Intenzita osvětlení\n\nIntenzita osvětlení (též osvětlenost, osvětlivost) je fotometrická veličina definovaná jako světelný tok dopadající na jednotku plochy. Je tedy podílem světelného toku (v lumenech) a plochy (v metrech čtverečních).\n\nZnačí se E.\n\nJejí jednotkou je lux (lx).\n\nformula_1\nformula_2.\n\nV případě bodového zdroje o svítivosti \"I\" a paprsků dopadajích pod úhlem α k normále plochy, vzdálené od zdroje \"r\", pak\n\nOsvětlení je tedy nepřímo úměrné čtverci vzdálenosti a je tím slabší, čím šikměji paprsky dopadají.\n\nJednotkou osvětlení je lux (lx), což je osvětlení způsobené světelným tokem 1 lm dopadajícím na plochu 1 m². \n\nPodle Evropské normy pro osvětlení nesmí být v prostorech s trvalým pobytem osob udržovaná osvětlenost menší než 200 lx. Citlivost oka je značná a je schopno rozlišit předměty již při osvětlení 10 lx . \nBěžná hodnota osvětlení ve vnitřních prostorách se pohybuje v rozmezí 100–2000 lx, ve slunečný letní den na volném prostranství lze naměřit hodnoty větší než 70 000 lx (v zeměpisné šířce ČR). Jasná měsíční noc při úplňku představuje osvětlenost do 0,5 lx. Lidský zrak je natolik adaptabilní, že dokáže vnímat určité světelné podněty ještě při hladině 10 lx, samozřejmě bez možnosti rozlišovat jakékoliv předměty; a naopak, člověk je schopen číst výrazný text při osvětlení zhruba 10 lx (pochopitelně za cenu výrazného nepohodlí).\n\n"}
{"id": "385561", "url": "https://cs.wikipedia.org/wiki?curid=385561", "title": "Osvit", "text": "Osvit\n\nOsvit je fotometrická veličina, definovaná jako plošná hustota světelného množství, které dopadlo na danou plochu v časovém intervalu (osvětlivost v čase).\n\nZnačí se H.\n\nJejí jednotkou je lux.sekunda (lx.s).\n\nformula_1\n"}
{"id": "385562", "url": "https://cs.wikipedia.org/wiki?curid=385562", "title": "Světelné množství", "text": "Světelné množství\n\nSvětelné množství je fotometrická veličina, definovaná jako časový integrál světelného toku.\n\nZnačí se Q.\n\nJejí jednotkou je lumen·sekunda (lm·s).\n\nformula_1\n"}
{"id": "385564", "url": "https://cs.wikipedia.org/wiki?curid=385564", "title": "Istanbul Cup", "text": "Istanbul Cup\n\nIstanbul Cup, oficiálně se jménem sponzora TEB BNP Paribas Istanbul Cup, je tenisový profesionální turnaj žen na okruhu WTA Tour, patřící od swzóny 2009 do kategorie WTA International. V letech 2011–2013 byl pro istanbulské dějiště Turnaje mistryň vyřazen z kalendáře WTA Tour a v sezóně 2014 se na herní listinu vrátil.\n\nTurnaj byl založen v sezóně 2005. Do roku 2009 probíhal venku na otevřených antukových dvorcích v kategorii Tier III. Mezi lety 2009–2015 se odehrával na tvrdém povrchu, aby se od sezóny 2016 vrátil opět na antuku areálu Spor Toto Tennis Park. Kapacita víceúčelového centrálního dvorce je 8 tisíc diváků. \nDo dvouhry nastupuje třicet dva singlistek a čtyřhry se účastní šestnáct párů. Na Istanbul Cupu 2016 se Çağla Büyükakçay stala první Turkyní na okruhu WTA Tour, která si zahrála semifinále i finále dvouhry a získala singlový titul. \n\nHlavním partnerem turnaje se v roce 2015 stala turecká banka Türk Ekonomi Bankası (TEB) ze skupiny francouzského bankovního domu BNP Paribas, jejíž jméno nese oficiální název. Istanbul hostí také mužský turnaj okruhu ATP Tour nazvaný Istanbul Open.\n\n"}
{"id": "385566", "url": "https://cs.wikipedia.org/wiki?curid=385566", "title": "Intenzita záření", "text": "Intenzita záření\n\nIntenzita záření neboli (plošná) hustota zářivého toku je radiometrická veličina definovaná jako měrná veličina zářivého toku na jednotku plochy. Její jednotkou je watt na metr čtvereční (W/m). Podobný výraz v angličtině a dalších jazycích \"()\" však označuje zářivost, což je zcela jiná veličina s jinou jednotkou.\n\nIntenzita záření je definována vztahem\n\nkde\nPři popisu konkrétních situací intenzita záření dostává specifičtější názvy:\n\nIntenzita záření závisí na intenzitě elektrického pole vztahem\n\nČást na pravé straně rovnice je pak střední hodnotou objemové hustoty energie v izotropním prostředí ū.\n\nZář formula_7 lze chápat jako měrnou veličinu intenzity záření formula_2 na jednotkový prostorový úhel formula_9. Je mezi nimi tento vztah:\n\nkde formula_12 je úhel mezi kolmicí k ploše a směrem procházejícího záření.\n\nJe-li zář formula_7 ve všech směrech (polokoule) stejná, platí vztah formula_14.\n"}
{"id": "385568", "url": "https://cs.wikipedia.org/wiki?curid=385568", "title": "Velká cena Itálie silničních motocyklů 2008", "text": "Velká cena Itálie silničních motocyklů 2008\n\nVelká cena Itálie se uskutečnila od 30.-1. června, 2008 na okruhu Mugello Circuit.\n\nValentino Rossi opět nezaváhal a dojel si ve Francii pro své druhé letošní vítězství. Teď na něj čeká domácí trať, na které nenašel přemožitele od roku 2002. Po slibném výkonu ale smolném konci by měla Rossimu sekundovat rovněž domácí továrna Ducati. V Le Mans Caseyho Stonera připravil o nadějný výsledek motor a tým Ducati Marlboro si z Francie odvezl pouhý jeden bod. Nejvíce ale motocyklový svět šokoval Jorge Lorenzo, když i přes zranění dokázal dovést stůj stroj na druhém místě a tým Fiat Yamaha tak završil double.\n\nStejně jako naposledy v Portugalsku zůstaly týmy na testování ve Francii. Týmy se zaměřily převážně na pneumatiky a vyladění podvozku. Testování se zúčastnily pouze tovární týmy a nejrychlejší kolo se podařilo zajet Danielu Pedrosovi 1:33.106.\n\nItalská továrna Aprilia plánuje návrat do MotoGP.Termín však zatím není znám. Aprilia příští rok vstoupí do Mistrovství světa Superbiků, z MotoGP odešla po neúspěších v roce 2004.\n\nV Itálii bude na divokou kartu startovat testovací jezdec týmu Repsol Honda Tadayuki Okada.Účel jeho představení na toskánském okruhu je ve zkoušce nového motoru Honda s pneumatickými ventily.\n\nDovizioso předjíždí Lorenza a jde na 6. místo.\nDovizioso a Lorenzo předjíždí Haydena a jdou na 5 a 6. místo.\nHopkins padá a končí.\n\nValentino Rossi zvítězil v Mugellu posedmé zasebou.Od roku 2002 se nepodařilo nikomu itala překonat.\n\nAlex de Angelis získal své nejlepší umístění v MotoGP.\n\nRossi získal pole-position po téměř roce.Naposledy se do čela startovního roštu postavil při Velké ceně Katalánska 2007\n\nTestovací jezdec Hondy Tadayuki Okada se postavil na start závodu po osmi letech.Poslední start zažil v roce 2000 při Velké ceně Austrálie\n\nLüthi předjíždí Takahashiho a jde na 6. místo.\nLüthi předjíždí Debona a jde na 3. místo.\nFaubel a Poggiali kolidují a oba padají a končí.\nKallio předjíždí Aoyamu a jde na 6. místo.\n\nIannone,Corsi a Espargaro předjíždí Smithe a jdou na 4,5 a 6. místo.\nEspargaro předjíždí Corsiho a jde na 5. místo.\nEspargaro předjíždí Iannoneho a jde na 4. místo.\nBradl předjíždí Corsiho,Iannoneho a Talmacsiho a jde na 4. místo.\nIannone předjíždí Talmacsiho a jde na 3. místo.\nEspargaro a Corsi předjíždí Terola a jdou na 5 a 6. místo.\nCorsi předjíždí Espargara a Talmacsiho a jde na 4. místo.\nTerol předjíždí Espargara a jde na 6. místo.\nNieto pro technickou poruchu odstpuje ze závodu.\nCorsi předjíždí Bradla a jde na 4. místo.\nEspargaro předjíždí Terola a Bradla a jde na 5. místo.\nTerol předjíždí Bradla a jde na 6. místo.\nTalmacsi a Espargaro předjíždí Di Meglia a jdou na 2 a 3. místo.\nCorsi předjíždí Iannoneho a Di Meglia a jde na 4. místo.\nSmith předjíždí Iannoneho a jde na 6. místo.\nGadea předjíždí Smithe a Di Meglia a jde na 5. místo.\nTalmacsi předjíždí Espargara a Terola a jde na 2. místo.\nCorsi předjíždí Terola a jde na 4. místo.\nTerol předjíždí Espargara a jde na 4. místo.\nKoyama odstupuje ze závodu pro poruchu motorky.\nEspargaro předjíždí Terola a Talmacsiho a jde na 4. místo.\nGadea předjíždí Terola a jde na 6. místo.\nTalmacsi předjíždí Espargara,Di Meglia a Smithe a jde na 2. místo.\nEspargaro předjíždí Di Meglia a Smithe a jde na 3. místo.\nDi Meglio předjíždí Smithe a jde na 4. místo.\nWebb padá a končí.\n"}
{"id": "385570", "url": "https://cs.wikipedia.org/wiki?curid=385570", "title": "Zář", "text": "Zář\n\nZář je radiometrická veličina, definovaná jako měrná veličina zářivosti plošného zdroje. Značí se \"L\" a její jednotkou je watt na metr čtvereční na steradián (W·m·sr).\n\nZáře je definována jako\n\nkde\n\nAproximací dostaneme pro plochu \"A\" a prostorový úhel \"Ω\":\n\nSpektrální zář je zář vztažená na určitou část elektromagnetického spektra (vlnovou délku; značí se formula_10), alternativně vztažená vůči určité frekvenci (potom se značí formula_11).\n\nformula_12\n\nV širším slova smyslu se jako zář označuje projev elektromagnetického záření v oblasti viditelného spektra.\n"}
{"id": "385571", "url": "https://cs.wikipedia.org/wiki?curid=385571", "title": "Leopold Pospíšil", "text": "Leopold Pospíšil\n\n__BEZOBSAHU__\n\nLeopold Jaroslav Pospíšil (* 26. dubna 1923, Olomouc) je americký právník a právní antropolog českého původu, emeritní profesor Yaleovy univerzity a v letech 1980-1984 předseda exilové Společnosti pro vědy a umění.\n\nLeopold Pospíšil vystudoval Slovanské gymnázium v Olomouci (maturita 1942) a práva na Univerzitě Karlově v Praze. V roce 1948 emigroval přes uprchlický tábor a stal se starostou exilové \"Sokolské župy Dr. Edvarda Beneše\" v uprchlických táborech v Německu a v Itálii. Následné emigroval do USA, kde pracoval na statku, pak studoval sociologii a filosofii na univerzitě v Oregonu a konečně antropologii na \"Yale university\" v New Haven, Connecticut. Přednášel na různých univerzitách, v letech 1956-1983 byl profesorem na univerzitě Yale a kurátorem antropologického oddělení Peabodyho muzea. Roku 1984 byl jmenován členem americké \"National academy of sciences\".\nPo roce 1989 často navštěvoval Československo, přednášel v Olomouci a na Filosofické a Přírodovědecké fakultě UK v Praze.\n\nPospíšilovy dlouholeté výzkumy, zejména mezi eskymáky Nunamiut na Aljašce, indiány Hopi v USA, Kapauky na Nové Guineji a mezi tyrolskými sedláky v rakouském Obernbergu patří k zakladatelským pracím v oboru antropologie práva. Významný je zejména jeho objev „právního pluralismu“, stavu, kdy se lidé v různých oblastech svého života řídí různými právními systémy, i jeho výzkumy o povaze vlastnictví a vůbec zájem o domorodé ekonomiky.\n\n"}
{"id": "385576", "url": "https://cs.wikipedia.org/wiki?curid=385576", "title": "Barth", "text": "Barth\n\nBarth je německé vlastní jméno, místní i osobní.\n\n\n"}
{"id": "385579", "url": "https://cs.wikipedia.org/wiki?curid=385579", "title": "Niebuhr", "text": "Niebuhr\n\nNiebuhr je příjmení německého původu:\n"}
{"id": "385580", "url": "https://cs.wikipedia.org/wiki?curid=385580", "title": "Dworkin", "text": "Dworkin\n\nDworkin je příjmení, které nosí více osobností:\n"}
{"id": "385584", "url": "https://cs.wikipedia.org/wiki?curid=385584", "title": "Medieval rock", "text": "Medieval rock\n\nMedieval rock neboli středověký rock je rocková hudba, kterou doplňují středověké nástroje. Někdy se může jednat o středověké skladby hrané rockovým stylem. Jednou z nejznámějších skupin medieval rocku je německá kapela Schelmish (někdy nazývaná také Shelmish), která se původně zabývala výhradně středověkou hudbou (medieval folkem), což dokazují zejména první alba.\n"}
{"id": "385586", "url": "https://cs.wikipedia.org/wiki?curid=385586", "title": "Olga Barabanščikovová", "text": "Olga Barabanščikovová\n\nOlga Barabanščikovová \"bělorus.: Вольга Барабаншчыкава\" (* 2. listopadu 1979 v Minsku, Bělorusko tehdy Sovětský svaz) je profesionální běloruská tenistka. Na okruhu WTA nevyhrála žádný turnaj.\n\nV roce 1996 se stala juniorskou mistryní ve čtyřhře na grandslamovém turnaji ve Wimbledonu. Partnerkou jí byla Amélie Mauresmová.\n\nOlga Barabanščiková se zúčastnila 35 zápasů ve Fed Cupu za tým Běloruska s bilancí 17-13 ve dvouhře a 16-4 ve čtyřhře.\n\n"}
{"id": "385588", "url": "https://cs.wikipedia.org/wiki?curid=385588", "title": "Španělské Nizozemí", "text": "Španělské Nizozemí\n\nŠpanělské Nizozemí ( \"Spaanse Nederlanden\", \"Países Bajos españoles\") byl geopolitický útvar, který v letech 1581–1714 ovládala španělská větev Habsburků a který se rozkládal na území dnešní Belgie, Lucemburska a části severní Francie. Vznikl poté, co se Nizozemsko v roce 1581 odtrhlo od celku Habsburského Nizozemí, jež ovládali španělští králové, a vytvořilo Republiku spojených nizozemských provincií. Území, jež zůstalo pod španělskou nadvládou, pak vešlo ve známost jako Španělské Nizozemí.\n\nŠpanělské Nizozemí původně sestávalo z:\n\nHlavním městem Španělského Nizozemí byl Brusel v Brabantsku.\n\n"}
{"id": "385591", "url": "https://cs.wikipedia.org/wiki?curid=385591", "title": "Petr Wajsar", "text": "Petr Wajsar\n\nPetr Wajsar (* 14. listopad 1978 Praha) je český skladatel pohybující se na pomezí žánrů. Působí též jako pianista, zpěvák a textař. \n\nV roce 2000 absolvoval obor skladba u Milana Svobody a Michala Pavlíčka v rámci oddělení populární hudby na Pražské konzervatoři a rok na to byl přijat na tentýž obor na Hudební fakultu Akademie múzických umění v Praze, kde roku 2005 absolvoval bakalářské studium u profesora Václava Riedlbaucha.\n\nSkladatelova produkce má své těžiště ve skladbách pro komorní orchestr, pěvecký sbor, ale rovněž pro smyčcové kvarteto či elektroniku. Z řady orchestrálních skladeb uveďme \"Africa pro symfonický orchestr\" (2002), \"Beránek měsíc\" pro ženský sbor, smyčcový orchestr, bicí nástroje a elektroniku (1998), nebo \"Drum´n´Berg\" (2008). Ze skladeb komorních jmenujme \"Tuitytuityutyu Suite\" pro smyčcové kvarteto (2004), \"Signály\" pro komorní sbor, smyčcové kvinteto, bicí a elektroniku (1999), nebo \"Citoslovce\" pro smíšený sbor (2001), celovečerní balet „Maryša“ (2008) Nahrávka jeho skladby \"emitgaR\" pro klavír a smyčcový orchestr reprezentovala Český rozhlas na Mezinárodní tribuně skladatelů 2002. V roce 2009 získal titul „Nejúspěšnější mladý skladatel roku 2008“. Spolu s dramatikem Petrem Kolečkem a režisérem Tomášem Svobodou napsal muzikál Pornohvězdy. Je autorem hudby k dokumentárním filmům (Václavák 2008, Dům se zelenou střechou a další) a celovečernímu filmu „Můj vysvlečenej deník).\n\nJako leader a hráč na basovou kytaru působí v autorské skupině HI-FI.\nSpolu se známou moderátorkou Ester Kočičkovou a sbormistrem Lukášem Prchalem tvoří uměleckou páteř tělesa Mandelbrotovy kostičky, které je spojením smíšeného sboru a rockové kapely. Spolu se smyčcovým kvartetem Epoque quartet a zpěvačkou a houslistkou Gabrielou Vermelho založil hudební skupinu EWaVe. \n\n"}
{"id": "385596", "url": "https://cs.wikipedia.org/wiki?curid=385596", "title": "Evropský hokejový pohár 1984/1985", "text": "Evropský hokejový pohár 1984/1985\n\n20.ročník hokejového turnaje European Cupu.Vítězem turnaje se stala CSKA Moskva.\n\n\n\n\n"}
{"id": "385597", "url": "https://cs.wikipedia.org/wiki?curid=385597", "title": "Evropský hokejový pohár 1985/1986", "text": "Evropský hokejový pohár 1985/1986\n\n21. ročník hokejového turnaje European Cupu. Vítězem turnaje se stala CSKA Moskva.\n\n\n"}
{"id": "385599", "url": "https://cs.wikipedia.org/wiki?curid=385599", "title": "Evropský hokejový pohár 1986/1987", "text": "Evropský hokejový pohár 1986/1987\n\n22.ročník hokejového turnaje European Cupu.Vítězem turnaje se stala CSKA Moskva.\n\n\n"}
{"id": "385601", "url": "https://cs.wikipedia.org/wiki?curid=385601", "title": "Jaroslav Jiran", "text": "Jaroslav Jiran\n\nJaroslav Jiran (* 9. dubna 1955, Praha) je redaktor časopisů Ikarie, XB-1, spisovatel sci-fi a fantasy literatury, autor povídkových SF antologií.\n\nPo absolvování gymnázia pracoval v letech 1984–1989 jako topič v paláci Lucerna, byl referentem v Úřadu pro vynálezy a objevy (ÚLUV). Od roku 1992 byl redaktorem časopisu Ikarie a živil se psaním. Po zániku časopisu Ikarie přešel v prosinci 2010 s ostatními redaktory do nástupnického časopisu XB-1. I zde byl zástupcem šéfredaktora, jímž byl Vlado Ríša.\n\nJe ženatý, první manželkou byla Růžena Strnadová, druhá Eleni Orphanidou. Má dceru Veroniku (* 1981).\n\nByl 15 let členem skupiny historického šermu Romantik a příznivcem fandomu. Zúčastnil se mnoha Parconů.\n\nPrvní povídky publikoval ve fanzinech, pak v antologiích \"Hvězdy v trávě\" a \"Stalo se zítra\". Obě byly vydány na českém trhu v roce 1984. O rok později měl povídku v antologii \"Návrat na planetu Zemi\", sbornících \"Svět fantastiky\", různých časopisech (hlavně Ikarie). Řada povídek se umístila v literární soutěži Cena Karla Čapka na druhém místě.\n\n\n"}
{"id": "385602", "url": "https://cs.wikipedia.org/wiki?curid=385602", "title": "Żary", "text": "Żary\n\nŻary (výslovnost , , , česky \"Žarov\") jsou město na západním okraji Polska v Lubušském vojvodství ležící mezi dvěma přítoky Odry, Bobrem a Nisou, zhruba v půli cesty mezi Berlínem (180 kilometrů na severozápad) a Vratislaví (140 kilometrů na jihovýchod). Ke konci ledna 2014 mělo město 38 527 obyvatelů. a je největším městem polské části Dolní Lužice.\n\nŻary jsou jedním z nejstarších měst na území Polska. Poprvé jsou zmíněny v kronice Dětmara z Merseburku v roce 1007. Okolní kraj byl osídlen původním slovanským kmenem, jejž Dětmar uvádí vedle Lužičanů a Slubjanů pod jménem Žarované. Okolo roku 1030 bylo spolu s celou Lužicí za vlády Měška II. Lamberta z dynastie Piastovců se stalo součástí Polska. Tímto místem procházela solná stezka. To mělo od středověku značný vliv na rozvoj města i celého regionu. V roce 1207 byly postaveny hradby s baštami.\n\nV roce 1260, kdy byla oblast pod vládou rodu Děvínů, město figurovalo jako sídliště na solné stezce z Lipska do Vratislavi. V roce 1274 zde vznikla pobočka řádu menších bratří. Do roku 1364 bylo pod vládou Piastovců. Během spanilých jízd husitů (taboritů a sirotků) do Horní Lužice bylo město roku 1427 vyrabováno.\n\nDo roku 1635 patřilo k území ovládanému českými králi. Město vyhořelo v letech 1424, 1619, 1684 a 1701. Od roku 1635 patřilo Sasku. Na základě výsledků Vídeňského kongresu připadlo město roku 1815 Pruskému království a součástí Pruska bylo do roku 1945.\n\nPo druhé světové válce připadlo v rámci rozhodnutí z postupimské konference Polsku. Zde náleželo k Zelenohorskému vojvodství (1950–1998), od roku 1999 k Lubušskému.\n\nJedním z nejzajímavějších objektů ve městě rozlehlý zámecký komplex, jenž napovídá o jeho dlouhé a bohaté historii. Zámek však byl během spojeneckého náletu roku 1944 zasažen a vyhořel, a přes veškerou snahu, se zámek do dnešního dne nepodařilo dostat do původního stavu.\n\nJeho historie sahá nejpravděpodobněji do 13. století. Vládl zde saský rod Děvínů/Devin (polsky Dewinowie). S jistotou se dá tvrdit, že poslední z rodu Děvínů, Albrecht, zemřel roku 1280 a v té době již stál kamenný hrad, čemuž odpovídá severní křídlo zámku. Dům byl třípatrový (1. patro/suterén kamenné, další 2 patra cihlová) a vstupní brána na východní straně.\n\nOblast přebírá rod Pačků (polsky \"Paczkowie\", německy \"von Patschkau\") a hrad dále rozšiřoval. Mezi lety 1320–1329 se přistavělo západní křídlo a jižní věž. Postaveny jsou také ochranné hradby a spojeny s městskými.\n\nV roce 1355 získal rod Biberštejnů zámek jako věno. Východní křídlo se staví počátkem 15. století v gotickém stylu. Stejně jako během předešlé výstavby je přízemí kamenné a vyšší patra cihlová. Další úpravy se zámek dočká během první poloviny 16. století během vlády Jeronýma z Biberštejna a jeho bratra Kryštofa, které je již v renesančním slohu. V nádvoří jsou přistavěny arkády v jižní a východní části. Dále vnitřní klenby s lunetami, malířské a štukové výzdoby a další úpravy.\n\nOsoby spojené s městem:\n\n"}
{"id": "385603", "url": "https://cs.wikipedia.org/wiki?curid=385603", "title": "Evropský hokejový pohár 1987/1988", "text": "Evropský hokejový pohár 1987/1988\n\n23.ročník hokejového turnaje European Cupu.Vítězem turnaje se stala CSKA Moskva.\nUtkání Pardubic\n\n"}
{"id": "385604", "url": "https://cs.wikipedia.org/wiki?curid=385604", "title": "Jalovec (rozcestník)", "text": "Jalovec (rozcestník)\n\nJalovec může být:\n\n\n"}
{"id": "385613", "url": "https://cs.wikipedia.org/wiki?curid=385613", "title": "Zinaida Nikolajevna Gippius", "text": "Zinaida Nikolajevna Gippius\n\nZinaida Nikolajevna Gippius (Merežkovskaja) (rusky: Зинаи́да Никола́евна Ги́ппиус (po muži Мережко́вская) 8. listopad / 20. listopad 1869, Beljov, Tulská gubernie (Белев – Тульская губерния), Rusko - 9. září 1945, Paříž, Francie) byla ruská symbolistická básnířka, spisovatelka, kritička a autorka divadelních her.\n\nNarodila se v německé rodině, která se usadila v Rusku. Její otec byl právník ve státní službě, její matka byla dcerou policejního náčelníka v Jekatěrinburgu. Zinaida byla nejstarší ze čtyř dcer. Po přestěhování do Moskvy se záhy projevila u otce začínající tuberkulóza. Rodina se poté často stěhovala, aby pro něho nalezla příhodné podnebí a co nejlepší lékařskou péči. V roce 1881 otec zemřel. Matka poté žila s dcerami v Moskvě, Jaltě a Tiflisu (dnes Tbilisi). Vzhledem k tomuto častému stěhování měla Zinaida nesystematické domácí vzdělání. Velmi se ale zajímala o literaturu, poezii, hudbu, malířství, tanec a jízdu na koni.\n\nV roce 1889 se provdala za spisovatele Dmitrije Sergejevič Merežkovského. Po svatbě přesídlili do Petrohradu , kde vedla ve svém bytu přední literární salon. Jeho návštěvníky byli například: Andrej Bělyj, Nikolaj Berďajev, Alexandr Alexandrovič Blok, Valerij Brjusov, Vjačeslav Ivanovič Ivanov, Vasilij Rozanov, Fjodor Sologub a další. Po roce 1905 emigrovala spolu s manželem na dva roky do Paříže.\n\nV roce 1920 emigrovala do Paříže, kde v roce 1945 zemřela.\n\nDebutovala v roce 1888 v symbolistickém časopisu \"Severnyj vestnik\" (rusky: Северный вестник). První literární kritiky otiskuje v časopisu \"Mir iskusstva\" (Мир иску́сства) v letech 1899-1901. S manželem vydávali časopis \"Nová cesta\" (Новый путь). V tomto časopisu otiskl své první verše např. Alexandr Alexandrovič Blok.\n\n\n\n\n\nPod pseudonymem Anton Krajnij (Антон Крайний nebo Крайный) vydávala velmi zaujaté kritiky. Výběr z nich vyšel později pod názvem:\n\n\n\n\n"}
{"id": "385614", "url": "https://cs.wikipedia.org/wiki?curid=385614", "title": "Laser BASIC", "text": "Laser BASIC\n\nLaser Basic je nadstavba Sinclair BASICu, rozšiřující sadu příkazů o příkazy pro práci s grafikou a sprity. Na rozdíl od klíčových slov Sinclair Basicu je nutné klíčová slova Laser Basicu vypisovat po písmenech. Vzhledem k tomu, že je využíván původní editor ZX Spectra 48K, rozšířené příkazy začínají tečkou a rozšířené funkce otazníkem. Rozšířené funkce není možné použít ve spojení s původními příkazy.\n\nAutorem Laser Basicu je firma Oasis Software. Byl dodáván společně s programem Sprite Generator.\n\n\n\n\n\n"}
{"id": "385617", "url": "https://cs.wikipedia.org/wiki?curid=385617", "title": "Nomingia", "text": "Nomingia\n\nNomingia (\"z oblasti Nomingiin\") byla rodem teropodního dinosaura z čeledi Caenagnathidae. Tento dinosaurus žil v období pozdní křídy na území dnešního Mongolska (lokalita Bugin Tsav v poušti Gobi). Byl popsán podle nekompletní kostry paleontologem Rinchenem Barsboldem a jeho týmem v roce 2000.\n\nUnikátním znakem je splynutí posledních obratlů na ocasní části kostry, vytvářející útvar, známý u ptáků jako pygostyl. Je možné, že na takto zkrácený ocas nasedal pestrý pernatý vějíř, podobně jako tomu bylo u čínského rodu \"Caudipteryx\". Tento morfologický útvar byl před objevem Nomingie znám pouze u ptáků. Jde tedy o další potvrzení příbuznosti obou skupin. Stejně jako příbuzný rod \"Chirostenotes\", \"N. gobiensis\" byl poměrně malý až středně velký teropod se zobákovitými čelistmi a zřejmě také výrazným hřebenem na lebce. Patřil velmi pravděpodobně k populárním opeřeným dinosaurům. Při délce 1,5 až 1,7 metru vážil tento dinosaurus asi 20 kilogramů.\n\n\n"}
{"id": "385618", "url": "https://cs.wikipedia.org/wiki?curid=385618", "title": "Tobiáš Závorka Lipenský", "text": "Tobiáš Závorka Lipenský\n\nTobiáš Závorka Lipenský (1553 – 1612) byl moravský luterský kazatel a spisovatel.\n\nNarodil se v Lipníku nad Bečvou. Zemřel v Doubravníku, kde předtím působil jako evangelický děkan.\n\nNapsal rozsáhlou bohoslužebnou knihu \"Pravidlo služebností církevních\" (1607) a roku 1602 vydal v Praze kancionál \"Písně chval božských\", který obsahoval na 1200 písní, hymnů a antifon a stal se tak nejrozsáhlejším českým tištěným zpěvníkem doby předbělohorské. Kancionál byl vydán ještě roku 1606 a 1620. Byl též inspiračním zdrojem pozdější Třanovského \"Cithary sanctorum\".\n\nŘímskokatolická farnost Bystřice pod Hostýnem se stala v 16. století protestantskou. V této farnosti působil jako farář mimo jiné i Tobiáš Závorka Lipenský.\n\nTobiášův syn Václav byl knihtiskařem; syn Jiří byl kazatelem.\n\n"}
{"id": "385619", "url": "https://cs.wikipedia.org/wiki?curid=385619", "title": "Dover (Anglie)", "text": "Dover (Anglie)\n\nDover (anglicky \"Dover\", francouzsky \"Douvres\") je přístavní město v anglickém hrabství Kent. Je to město nejbližší Francii, od Calais je vzdáleno pouze 34 km. Přístav zajišťuje dopravu trajekty přes kanál La Manche. Tato trasa je také nejvíce používanou mořskou trasou do Velké Británie. Nad městem stojí stejnojmenný hrad, který je největší v celé Anglii.\n\n\n\n"}
{"id": "385621", "url": "https://cs.wikipedia.org/wiki?curid=385621", "title": "Michael Weisse", "text": "Michael Weisse\n\nMichael Weisse (kolem 1488, Nysa ‒ březen 1534, Lanškroun) byl františkánem, římským a bratrským knězem a redaktorem nejstaršího německojazyčného tištěného kancionálu Jednoty bratrské.\n\nPocházel z Horního Slezska, v roce 1504 byl zapsán na univerzitě v Krakově a stal se členem františkánského konventu ve Vratislavi. Kolem roku 1518 z nejasných důvodů uprchl společně se svým řádovým druhem Janem Čížkem do Čech a v Litomyšli, zřejmě pod vlivem Vavřince Krasonického, přistoupil k Jednotě bratrské. Mezi lety 1522‒1524 se spolu s Janem Rohem účastnil pěti poselstev k Martinu Lutherovi. V roce 1531 byl ordinován ke kněžskému úřadu a stal se duchovním správcem sboru v Lanškrouně, kde pobýval snad již dříve. V roce 1532 byl na synodu v Brandýse nad Orlicí zvolen do úzké rady. V závěru svého života se však ‒ částečně z věroučných důvodů (\"byl člověk tvrdý, počal byl zase proti bratřím povstávati a s kněžími se přízniti\") ‒ s vedením Jednoty dostal do konfliktu, přičemž se sblížil s Vojtěchem z Pernštejna. Ten byl podle bratrských pramenů zároveň příčinou Weisseho smrti (\"nakrmil ho vlkem\"), k níž došlo v Lanškrouně.\n\nVedení Jednoty pověřilo Michaela Weisseho redakcí německého kancionálu, který měl být určen německojazyčným bratrským sborům. Byl vytištěn pod názvem \"Ein New Gesengbuchlen\" v roce 1531 u Jiříka Štyrsy v Mladé Boleslavi. Jde o první německý protestantský tištěný kancionál a první český hudební tisk, vysazený pohyblivými notovými typy. Je uveden předmluvou, v níž je dílo věnováno sborům v Lanškrouně a ve Fulneku, v nichž žily početné německojazyčné komunity, které se vytvořily příchodem braniborských valdenských do Čech v 80. letech 15. století. Poté následuje přehled jednotlivých částí (odrážejících bratrský věroučný systém), do nichž byly písně rozčleněny, abecední přehled všech písní a veršovaný úvod s napomenutím ke čtenáři. Textová část obsahuje 157 zpěvů a písní (většinu textů složil sám Weisse) se 112 nápěvy, jimž byly předlohou starší psaný německý kancionál a tištěný český bratrský kancionál, čtyři písně pocházejí z okruhu moravských křtěnců. Závěr kancionálu tvoří veršovaný doslov.\n\nPo roce 1531 vyšel Weisseho kancionál v několika reedicích, než byl v roce 1544 nahrazen novým německojazyčným bratrským kancionálem, připraveným k vydání Janem Rohem. Vysoký počet vydání zaznamenaly malé výběry jeho písní (zpravila po dvou až osmi textech), které vycházely v Říši v drobných laciných tiscích určených širšímu publiku zejména v první polovině 16. století. Reedice Weisseho kancionálu:\n\nWeissovy písně vysoce oceňoval Martin Luther, což přispělo k jejich rozšíření prostřednictvím evangelických kancionálů. Staly se základem německého protestantského písňového repertoáru a v evangelických sborech se při bohoslužbách zpívají dodnes, např. \"Gelobt sei Gott im höchsten Thron\" či \"Der Tag bricht an und zeiget sich\". Weisseho písňová tvorba se dočkala pozornosti zejména moderní německé hymnografie, české odborné veřejnosti zpřístupnil Weisseho dílo vydáním faksimile jeho kancionálu z roku 1531 Zdeněk V. Tobolka.\n\n\n"}
{"id": "385622", "url": "https://cs.wikipedia.org/wiki?curid=385622", "title": "O Captain! My Captain!", "text": "O Captain! My Captain!\n\nO Captain! My Captain! (česky: \"Kapitáne, můj kapitáne\") je báseň Walta Whitmana z roku 1865 věnovaná Abrahamu Lincolnovi.\n\nWalt Whitman napsal tuto báseň po Lincolnově zavraždění. Lincolna obdivoval a jeho smrtí byl velice zarmoucen. V básni je Lincoln představován kapitánem a Spojené státy představuje loď. Loď překoná potíže, jako je Občanská válka a je mír. Řečník však cítí hořkost vítězství.\n\nBáseň začíná popisem návratu lodi do bezpečného přístavu. Z pláče pro kapitána si řečník uvědomuje, že kapitán zemřel na moři. Na pevnině diváci oslavují návrat lodi, ale řečník truchlí nad smrtí svého kapitána. Jak končí cesta, tak končí i kapitánův život.\n\nBáseň se objevila ve filmu Společnost mrtvých básníků (\"The Dead Poets Society\") od Petera Weira z roku 1989. Učitel angličtiny, kterého ztvárnil Robin Williams, nabídl svým žákům, že jej tak mohou důvěrně oslovovat.\n"}
{"id": "385627", "url": "https://cs.wikipedia.org/wiki?curid=385627", "title": "Rafael van der Vaart", "text": "Rafael van der Vaart\n\nRafael Ferdinand van der Vaart (* 11. února 1983, Heemskerk) je bývalý nizozemský fotbalista. V roce 2003 získal ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig.\n\nRafael a jeho exmanželka Sylvie van der Vaart mají syna Damiana Rafaela, narozeného 2006. Pár se rozešel v roce 2012. Od roku 2016 žije van der Vaart s nizozemskou házenkářskou reprezentantkou Estavanou Polmanovou, s níž má dceru Jesslyn.\n\nV roce 2019 se stal profesionálním hráčem šipek, soutěží v British Darts Organisation.\n\nVan der Vaart byl dříve hráčem anglického klubu Tottenham Hotspur FC, do kterého přestoupil v srpnu roku 2010 ze španělského Realu Madrid.\n\nPo svém přestupu do německého Hamburku v roce 2005 se zařadil do základní sestavy a stal se jednou z opor celku.\n\nDo Hamburku se vrátil v roce 2012. 15. února 2013 ve 22. kole bundesligové sezóny 2012/13 zaznamenal gól na domácím hřišti proti Borussii Mönchengladbach, když skóroval ve 24. minutě. Zařídil tak vítězství svého týmu 1:0. 22. února 2013 byl na hřišti při debaklu Hamburku s domácím Hannoverem. Ve 13. minutě vstřelil jeden gól z pokutového kopu, ale hosté nakonec prohráli vysoko 1:5. Ve 30. kole německé Bundesligy 20. dubna 2013 zařídil dvěma góly vítězství Hamburku 2:1 nad hostujícím klubem Fortuna Düsseldorf. Na vítězný gól mu přihrával český záložník Petr Jiráček.\n\nSezónu 2015/16 strávil ve španělském klubu Betis Sevilla. V létě 2016 přestoupil do Dánska do týmu FC Midtjylland, s nímž získal v roce 2018 dánský titul. Kariéru ukončil v listopadu 2018 jako hráč Esbjerg fB, jeho poslední angažmá bylo poznamenáno vleklými zdravotními problémy. Po ukončení kariéry začal působit jako analytik pro televizní stanici Nederlandse Omroep Stichting.\n\nRafael van der Vaart reprezentoval Nizozemsko od kategorie U17.\n\nV A-mužstvu debutoval 6. 10. 2001 v kvalifikačním zápase v Arnhemu proti reprezentaci Andorry (výhra 4:0).\nZúčastnil se mistrovství světa i mistrovství Evropy.\n\nV kvalifikačním cyklu na MS 2014 v Brazílii vstřelil 26. března 2013 jeden gól proti hostujícímu Rumunsku, Nizozemsko zvítězilo doma přesvědčivě 4:0 a z šesti zápasů neztratilo ani bod. Celkem v kvalifikaci na MS 2014 přispěl k postupu Nizozemska na mundial 5 góly.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Van der Vaart odehrál všechny tři zápasy (proti Dánsku a Německu nastoupil ve druhém poločase, proti Portugalsku v základní sestavě) a proti Portugalsku skóroval.\n\n"}
{"id": "385634", "url": "https://cs.wikipedia.org/wiki?curid=385634", "title": "Evropský hokejový pohár 1988/1989", "text": "Evropský hokejový pohár 1988/1989\n\n24.ročník hokejového turnaje European Cupu.Vítězem turnaje se stala CSKA Moskva.\n\n\n\n"}
{"id": "385645", "url": "https://cs.wikipedia.org/wiki?curid=385645", "title": "Asociace fanoušků science fiction", "text": "Asociace fanoušků science fiction\n\nAsociace fanoušků science fiction (AFSF) byla původně společenská organizace (spolek) založená roku 1990. Knihy tento spolek vydával již od roku 1991, na nakladatelství literatury science fiction a fantasy s právní formou společnosti s ručením omezeným se změnil toku 1993. Poslední titul vyšel v tomto nakladatelství roku 1999. Roku 2008 se nakladatelství ocitlo v likvidaci.\n\nAFSF byla založena 16. března 1990 v Praze 2 s cílem sdružit jednotlivé fany, nikoli kluby. Byla registrována u Statistického úřadu jako společenská organizace (IČO 00537497). Organizace měla být protiváhou Československého fandomu, sdružující kluby. Rychle se přetvořila na knižní vydavatelství se sídlem v Praze 6, jeho redakce ale také existovala v Praze 1, resp. v Praze 2. Nakladatelství bylo podle obchodního rejstříku založeno Jaroslavem Olšou, jr. (jedním ze zakladatelů časopisu \"Ikarie\") a Alexem André (pod pseudonymem Alexandre Hlinka).\n\nV 90. letech patřilo AFSF k významným nakladatelům science fiction a fantasy v České republice. V letech 1991–1999 v něm vyšlo 33 knih a 18 tzv. gamebooků (herních knih). Nešlo pouze o komerčně zajímavé tituly, ale také o tituly významné z pohledu vývoje či pochopení těchto literárních žánrů. V nakladatelství také vycházely antologie povídek z celého světa. Jednou z hlavních částí programu AFSF byly také gamebooky z pera Joe Devera. V nakladatelství také vyšel ve dvou dílech kompletní soubor povídek o Conanovi od Roberta E. Howarda. Roku 1995 v něm ve spolupráci s nakladatelstvím H&H vyšla významná teoretická práce \"Encyklopedie literatury science fiction\", kterou s kolektivem autorů sestavili Ondřej Neff a Jaroslav Olša, jr.\n\n\n"}
{"id": "385650", "url": "https://cs.wikipedia.org/wiki?curid=385650", "title": "Vraný", "text": "Vraný\n\nMěstys Vraný se nachází v okrese Kladno, kraj Středočeský. Rozkládá se asi dvacet tři kilometrů severně od Kladna a třináct kilometrů severozápadně od města Slaný. Žije zde obyvatel.\n\n\nK roku 1341 se na Vraném připomíná první známý držitel, vladyka Bedřich z Vraného (\"Friderico de Wraneho\"), jehož rod (vladykové z Vraného, potomci pánů z nedalekého Žerotína) držel část vsi podle první zmínky už určitě roku 1228 a ještě v následujících desetiletích až do začátku patnáctého století. Od roku 1434 bylo Vraný v majetku Zajíců z Házmburka. Na žádost Jana Zajíce z Házmburka byla vesnice povýšena na městečko králem Vladislavem II. 4. dubna 1513. Dne 14. května 1538 udělil král Ferdinand I. Vranému podnes užívaný znak. Poslední feudálním vlastníkem Vraného byla od roku 1706 Metropolitní kapitula u sv. Víta na Pražském hradě.\n\nHorní Kamenice a Lukov byly připojeny roku 1980. Od 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Vraný u Peruce \"(965 obyvatel, poštovní úřad, telegrafní úřad, telefonní úřad, četnická stanice, katol. kostel, chudobinec)\" byly v roce 1932 evidovány tyto živnosti a obchody: lékař, bednář, biograf Sokol, 2 obchody s dobytkem, hodinář, 2 holiči, 5 hostinců, kolář, kominík, konsum Včela, 3 kováři, 4 krejčí, lakýrník, mlýn, obchod s obuví Baťa, 3 obuvníci, pekař, obchod s lahvovým pivem, 2 porodní asistentky, provazník, 4 řezníci, 10 obchodů se smíšeným zbožím, Spořitelní a záložní spolek pro Vrané, obchod se stroji, 2 obchody se střižním zbožím, švadlena, 3 trafiky, 2 truhláři, velkostatek metropolitní kapituly u sv. Víta, zahradnictví, 3 zámečníci, zednický mistr, železářství.\n\nV obci Horní Kamenice \"(142 obyvatel, samostatná obec se později stala součástí Vraného)\" byly v roce 1932 evidovány tyto živnosti a obchody: hostinec, kovář, mlýn, obchod se smíšeným zbožím, trafika.\n\nVe vsi Lukov \"(179 obyvatel, samostatná obec se později stala součástí Vraného)\" byly v roce 1932 evidovány tyto živnosti a obchody: obchod s dobytkem, hostinec, kovář, obchod s lahvovým pivem, 6 rolníků, 2 obchody se smíšeným zbožím, trafika, velkostatek Šrámek.\n\n\n\nMěstysem prochází silnice II/239 Černčice – Peruc – Vraný – Černuc.\n\nPodle městyse Vraný bývala nazývána železniční zastávka na železniční trati 110 z Kralup nad Vltavou a Slaného do Loun. Je to jednokolejná celostátní trať, doprava byla v úseku Podlešín – Louny zahájena v roce 1873. Zastávka ležící na území obce Vrbičany byla roku 2011 přejmenována na \"Vrbičany\".\n\nV zastávce Vrbičany, jež je nejbližší městysi Vraný, staví 9 párů osobních vlaků (údaj pro pracovní den). V městysi zastavovaly v září 2011 autobusové linky jedoucí do těchto cílů: Praha, Slaný, Velvary, Zlonice. O víkendu byl městys bez dopravní obsluhy.\n\n\n"}
{"id": "385654", "url": "https://cs.wikipedia.org/wiki?curid=385654", "title": "Balkánská dohoda", "text": "Balkánská dohoda\n\nBalkánská dohoda, nebo také Balkánský pakt, byla dohoda podepsaná Řeckem, Tureckem, Rumunskem a Jugoslávií 9. února 1934, zaměřená na udržení geopolitického statu quo v regionu po první světové válce. Signatáři souhlasili s odložením veškerých svých vzájemných sporných teritoriálních nároků. Ostatním národům v regionu, Itálii, Albánii, Bulharsku, Maďarsku a Sovětskému svazu, jež byly zapojeny v související diplomacii, dokument nebylo dovoleno podepsat. Nesignatáři byly většinou ty státy, jejichž vlády zamýšlely obsadit území některých členských států. Tento dokument přivítala především Francie, jejíž političtí představitelé v něm viděli záruku své politiky v této části Evropy.\n\nBalkánská dohoda pomohla zajistit mír mezi Tureckem a nezávislými zeměmi v jihovýchodní Evropě, které vznikly z částí Osmanské říše, nejdůležitěji s Řeckem. Během druhé světové války však zkrachovala na regionálních intrikách, podporovaných vojenskými intervencemi mocností – především Německa, Británie a Sovětského svazu.\n\n"}
{"id": "385655", "url": "https://cs.wikipedia.org/wiki?curid=385655", "title": "Antonín Zdeněk Kovář", "text": "Antonín Zdeněk Kovář\n\nAntonín Zdeněk Kovář (25. října 1926, Slavětice – 22. října 2000, Třebíč) byl český římskokatolický duchovní, člen kapucínského řádu, po dobu dvaceti let farář jejkovské farnosti.\n\nAntonín Zdeněk Kovář se narodil ve Slavěticích, jeho starším bratrem byl jezuita Bohumil Kovář. Středního vzdělání nabyl studii na víceletých gymnáziích v Kroměříži, Praze a Třebíči. Do kapucínského řádu vstoupil v srpnu 1942, doživotní sliby složil v říjnu 1947 v Olomouci, kde studoval filozofii. Její studium však musel přerušit, když komunistická státní moc kapucíny 26. dubna 1950 internovala v Broumově. Téhož roku v září nastoupil více než tříletou službu v PTP na Slovensku. Ještě během této služby, resp. dovolenky tajně přijal kněžské svěcení.\n\nPo propuštění ze služeb PTP pracoval u svých rodičů na statku, případně u jiných zaměstnavatelů. Po politickém uvolnění, které přišlo s rokem 1968, se snažil dostudovat. Ve Slavěticích sloužil dne 26. září 1969 svou první mši svatou. Teologická studia dokončil v Innsbrucku.\n\nKněžskou službu konal po návratu do vlasti nejprve ve Znojmě u svatého Mikuláše, poté v Rajhradě, Heřmanově u Velké Bíteše a Oslavanech. Na Jejkov nastoupil dne 1. dubna 1980 a sloužil zde přes dvacet let až do své smrti, jíž předcházela automobilová nehoda. Jeho smrt znamenala konec více než třísetleté přítomnosti kapucínů v Třebíči, neboť duchovní správu jejkovské farnosti převzali diecézní kněží. Pohřben je v Dalešicích.\n\n"}
{"id": "385657", "url": "https://cs.wikipedia.org/wiki?curid=385657", "title": "Kapusta (rozcestník)", "text": "Kapusta (rozcestník)\n\nKapusta může být:\n\n\n"}
{"id": "385663", "url": "https://cs.wikipedia.org/wiki?curid=385663", "title": "Châtillon-Coligny", "text": "Châtillon-Coligny\n\nChâtillon-Coligny je francouzská obec ležící uprostřed departementu Loiret, náležící k arrondissementu Montargis a kantonu Châtillon-Coligny.\n\nSoučasný název obce pochází z roku 1896. Předchozí jméno, \"Châtillon-sur-Loing\", obec nesla minimálně od poloviny 16. století. Châtillon-Coligny pak pochází od rodového jména pánů Coligny.\n\nSousední obce: Pressigny-les-Pins, La Chapelle-sur-Aveyron, Saint Maurice-sur-Aveyron, Montouy, Saint Maurice-sur-Aveyron, Saint Genevieve des Bois a Dammarie sur Loing.\n\nChâtillon-Coligny již 400 let křižuje přes řeku Loing nejdelší kanál ve Francii, Canal de Briare.\n\n18. srpna 1643 panství Châtillon-sur-Loing pro Gasparda III. de Coligny povýšeno na vévodství.\n\n\n\"Počet obyvatel\"\n\n\n"}
{"id": "385669", "url": "https://cs.wikipedia.org/wiki?curid=385669", "title": "Loučka (Slezské Beskydy)", "text": "Loučka (Slezské Beskydy)\n\nLoučka (: \"Łączka\") je 835 metrů vysoký vrchol ve Slezských Beskydech. Společně s Filipkou leží na hřebeni, který ze západu obepíná údolí Hluchové\n\nPřes Loučku vede žlutá turistická značka směřující z Bystřice (5,5 km) na Filipku (1,5 km). Jelikož je vrchol odlesněný, nabízí za dobrého počasí výhled na Třinec, údolí Olše, a pásmo Moravskoslezských Beskyd.\nAsi 500 m od vrcholu se nachází stejnojmenná chata s možností pronájmu.\n\n"}
{"id": "385670", "url": "https://cs.wikipedia.org/wiki?curid=385670", "title": "Huntingtonova choroba", "text": "Huntingtonova choroba\n\nHuntingtonova choroba, zkráceně Huntington či HD, dříve známá jako Huntingtonova chorea, je vzácné dědičné neurodegenerativní onemocnění mozku charakteristické nekoordinovanými trhavými pohyby těla a snížením mentálních schopností postihující jedince obojího pohlaví. Dědí se autozomálně dominantně, což znamená, že je přenášeno na normálním chromozomu a k projevu nemoci stačí zdědit jednu alelu. Tyto příznaky se u jednotlivců mohou lišit. Fyzické příznaky se liší méně, ale rozdílný průběh poklesu mentálních schopností může vést k řadě potenciálních problémů, které vyžadují soustavnou ošetřovatelskou péči. Samotná nemoc není smrtelná, ale výrazně oslabuje imunitní systém, a tak snižuje průměrnou délku života. Touto nemocí trpí 7 ze 100 000 lidí a existují místa s častějším výskytem. K nástupu fyzických příznaků dochází postupně a může začít v jakémkoliv věku, i když je statisticky nejběžnější výskyt mezi dvacátým a čtyřicátým rokem života. Pokud se objeví před dvacátým rokem, označuje se jako juvenilní Huntingtonova choroba.\n\nTato nemoc je pojmenována po americkém lékaři Georgi Huntingtonovi, který tuto nemoc popsal v roce 1872. V roce 1983 byl objeven genetický marker signalizující tuto nemoc a o desetiletí později byl zjištěn jediný kauzální gen. Díky tomu, že je nemoc způsobena jediným genem, mohlo dojít k vývoji genetického testování, a tak se Huntingtonova choroba stala jedním z prvních genetických onemocnění, které bylo možné testovat. Díky dostupnosti testování a podobnosti příznaků s jinými neurologickými nemocemi došlo v uplynulých letech k výraznému nárůstu testování této choroby.\n\nHD vzniká genetickou mutací a patří mezi tripletové choroby. Lidská genetická informace je uložena v pořadí jednotlivých stavebních kamenů, takzvaných nukleotidů. Všechny aminokyseliny, z kterých se vytváří bílkoviny v lidském těle, jsou jednoznačně dány trojicí nukleotidů. Tyto trojice nukleotidů se nazývají triplety a některé triplety se v genetické informaci člověka opakují. V případě HD mutace způsobuje abnormální zmnožení určitého tripletu, v tomto případě jde o triplet „CAG\", tj. cytosin-adenin-guanin na genu Huntingtin, který nalezneme na kratším rameni 4. chromosomu (4p16.3). Ten kóduje protein Huntingtin. Jeho funkce není známá. Experimentální vyřazení genu však vede ke smrti v embryonálním období. Zmutovaná verze tohoto proteinu je delší a v důsledku toho bude po translaci \"nastříhána\" na menší fragmenty, které jsou ale pro tělo toxické. Ty se nakumulují v neuronech a způsobí jejich dysfunkci a později nekrózu. Nejvíce jsou postiženy oblasti mozkové kůry a striata, které zodpovídají za koordinaci pohybu, emoce a myšlení, čímž se dají vysvětlit symptomy HD. Normální jedinci nesou ve svém genu 9–35 repetic CAG, postižení jedinci jich mají více než 40. Jedinci s 27-35 repeticemi sami postiženi nejsou, ale u jejich dětí riziko HD hrozí. Jedinci s 35-39 repeticemi mohou a nemusí vykazovat symptomy. Čím je počet repetic větší, tím je nástup onemocnění časnější. S každou další generací se nástup prvních symptomů HD zrychluje. Tento fenomén nazýváme anticipace.\n\nHD je charakterizovaná selektivní ztrátou neuronů v bazálních gangliích, která se podílejí na koordinaci pohybů. Prvními příznaky bývají především poruchy psychického rázu - zhoršení schopnosti koncentrace a organizace myšlenek, postupná ztráta vůle, frustrace, impulzivní chování, zpomalení myšlení a v dalších stádiích až demence. Pohybovým poruchám dominuje chorea. U chorey se jedná o mimovolné kroutivé pohyby různé lokalizace, které pacienta ruší v klidu i při pohybu, při němž se ještě zesilují.Tyto pohyby nekontrolovatelné vůlí se vyskytují na končetinách, trupu i obličeji. V začátcích nemoci jsou postihovány nejprve malé a jemné svaly ovládající například jazyk, hrdlo či plíce. Tato porucha se nazývá dysartrie. S tímto jsou spojeny především problémy s řečí, polykáním a příjmem potravy. Jde o relativně řídké onemocnění s výskytem 1 nemocný na 10 000 – 20 000 obyvatel a je diagnostikováno nejčastěji v Evropě a USA, mnohem méně častá je například v Asii včetně Japonska či v Africe.\nDiagnóza obvykle probíhá pomocí neurologických a psychologických testů. Existuje přímé genetické testování na přítomnost mutovaného genu. Provádí se za účelem potvrzení či vyloučení nemoci, zjištění statutu pacienta v genetickém riziku a v prenatální diagnostice (okrajově). V dnešní době je, díky prvním projevům nemoci na hlasovém traktu (dysartrie), snaha o vývoj aplikací v oblasti zpracování řeči (Digital Speech Processing - DLP). Pro tuto úlohu pacient dělá řečová cvičení, ve kterém na jedno nadechnut opakuje slabiky -pa-ta-ka-. Nahrávky tzv. \"patak\" poté podléhají digitálnímu zpracování. Mezi parametry, které se z nahrávek vyhodnocují, patří například délka vokálu, spektrální vlastnosti konsonant, trend prvního a druhého formantu nebo časování v promluvě (např. počet slabik za sekundu, délka tiché mezery mezi slabikami a jejich nestabilita). \n\nV dnešní době není známa žádná léčebná kúra. Po diagnóze HD je možné začít užívat léky na oddálení nástupu nebo pokroku výše uvedených symptomů. Existuje řada léků, které se používají. Všechny spadají do skupiny benzodiazepinů. Jako alternativu je možné použít léky obsahující tetrabenazin. Všechny tyto léky mohou ovšem přivolat vedlejší účinky jako je únava, bradykineze (zpomalení pohybů) nebo dokonce deprese. Především z důvodu vedlejších účinků těchto léčiv se častěji setkáme s tím, že pacient v počátcích choroby navštěvuje řadu lékařů a speciálních center, kde se připravuje na následky nemoci, adaptaci do běžného života a překonání problémů s řečí a polykáním. Lidé s HD často navštěvují tým specialistů, kteří se starají o jejich psychické zdraví a motoriku. Tento tým zpravidla obsahuje neurologa, psychiatra a fyzioterapeuta.\n\nNěkterá centra pro pacienty s poruchou motoriky jsou vybavena přístroje pro měření posturální stability. Přístroj testuje schopnost pacienta udržet rovnováhu jako celek. Zaměřuje se především na smyslový systém a jeho podání pozice těla vzhledem k okolnímu prostředí, schopnost mozku zpracovávat tyto informace, koordinaci potřebnou k udržení rovnováhy. Celé toto testování probíhá za přítomnosti zkušeného pracovníka a plném jištění pacienta. Cílem testování je naučit pacienta plánování pohybu pro udržení rovnováhy v běžných měnících se podmínkách obyčejného života.\n\n"}
{"id": "385672", "url": "https://cs.wikipedia.org/wiki?curid=385672", "title": "Huntington", "text": "Huntington\n\nHuntington [\"hantingtn\"] může odkazovat k následujícím:\n\n\n\n"}
{"id": "385674", "url": "https://cs.wikipedia.org/wiki?curid=385674", "title": "Jelena Bovinová", "text": "Jelena Bovinová\n\nJelena Olegovna Bovinová rus.: \"Елена Олеговна Бовина\" (* 22. ledna 1983 v Moskva, Rusko tehdy Sovětský svaz) je současná ruská profesionální tenistka. Během své kariéry vyhrála dosud 3 turnaje WTA ve dvouhře a 5 turnajů ve čtyřhře.\n\nJelena Bovinová se zúčastnila 6 zápasů ve Fed Cupu za tým Ruska s bilancí 3-1 ve dvouhře a 2-1 ve čtyřhře.\n\n"}
{"id": "385677", "url": "https://cs.wikipedia.org/wiki?curid=385677", "title": "Multiplex 1", "text": "Multiplex 1\n\nMultiplex 1 je jedním z definitivních multiplexů DVB-T v České republice. Do 31. října 2008 vysílal jako přechodný multiplex A. Je provozován Českou televizí a obsahuje vysílání médií veřejné služby. V rámci přechodu televizního vysílaní na DVB-T2 je síť postupně nahrazována multiplexem 21, ve které vysílají všechny stanice České televize ve vysokém rozlišení.\n\nVšechny TV stanice podporují teletext, EPG, PDC a HbbTV. ČT1 a ČT2 podporují VPS.\n\nOd října 2010 má \"multiplex 1\" téměř stoprocentní pokrytí (99,9 %). \n\nMultiplex 1a doplňoval veřejnoprávní multiplex 1 z důvodu vyčerpání jeho kapacity. Využíval regionální sítě 7, 10 a 20. Česká televize pomocí multiplexu 1a šířila své televizní stanice, které se již nevešly do multiplexu 1. Obsahoval HD verze hlavních stanic ČT, tedy ČT1 HD, ČT2 HD, ČT sport HD a stanici ČT:D/ČT art.\n\nVysílání Multiplexu 1a bylo ukončeno 30. září 2018.\n"}
{"id": "385685", "url": "https://cs.wikipedia.org/wiki?curid=385685", "title": "Johann Heermann", "text": "Johann Heermann\n\nJohann Heermann (nebo také Johannes Heermann, 11. října 1585 v Rudně u Lubina – 17. února 1647 v Lešně) byl slezský básník a evangelický kazatel, je nazýván „slezský Jób“.\n\nPocházel z chudých poměrů, přesto navštěvoval roku 1597 (latinskou) školu ve Volově (Wohlau). Studium musel avšak ze zdravotních důvodů přerušit a vrátil se zpět domů.\n\nJe pokládán za nejvýznamnějšího skladatele německých duchovních písní mezi Lutherem a Gerhardtem.\n\n\n"}
{"id": "385687", "url": "https://cs.wikipedia.org/wiki?curid=385687", "title": "Timo Kotipelto", "text": "Timo Kotipelto\n\nTimo Antero Kotipelto (* 15. března 1969) je zpěvák finské power metalové skupiny Stratovarius. Zároveň je taky zakladatel a zpěvák power metalové skupiny Kotipelto.\n\nKotipelto se narodil v Lappajärvi, ve Finsku. Studoval zpěv na pop-jazzové konzervatoři v Helsinkách. Krátce zpíval v amatérské cover kapele Filthy Asses.\nV létě roku 1994 se zúčastnil konkurzu na zpěváka Stratovarius a byl přijat. Jeho příchod úzce souvisí s rychlým vzestupem kapely na mezinárodní scéně. První album, které u Stratovarius natočil v roce 1995, nese název \"Fourth Dimension\". Po vydání této desky se Stratovarius stali stálicí na evropské heavy metalové scéně, nahráli další alba a vystupovali na mnoha hudebních festivalech.\n\nPo neshodách uvnitř kapely, zvláště s Timem Tolkki, Kotipelto kapelu v roce 2003 opustil. Po mnoha zmatcích během roku 2004 se však v lednu roku 2005 vrátil zpět a společně nahráli album Stratovarius. Poté následovalo velké tour po severní i jižní Americe, Evropě a Asii.\n\nV roce 2002 založil Kotipelto svůj sólový projekt nazvaný Kotipelto. Prozatím vydal tři alba: „Waiting For The Dawn“, „Coldness“ a „Serenity“.\n\nBokem od Stratovarius a Kotipelto, Timo nazpíval doprovodné vokály k albu Silence skupiny Sonata Arctica a hlavní vokály k písni \"Out of the White Hole\" z desky nizozemského projektu Ayreon.\n\n\n"}
{"id": "385688", "url": "https://cs.wikipedia.org/wiki?curid=385688", "title": "Klement V.", "text": "Klement V.\n\nKlement V., vlastním jménem Bertrand de Goth (někdy též \"Got\", \"Gouth\") (1264, asi Villandraut, Francie – 20. duben 1314, Avignon, Francie), byl francouzský duchovní a od 5. června 1305 až do své smrti 195. papež římskokatolické církve. Sídlil v Avignonu.\n\nBertrand de Got pocházel ze starého jihofrancouzského šlechtického rodu. Byl Gaskoněc a narodil se jako třetí dítě z devíti. Stal se mnichem v Grandmontského řádu. Další vzdělání získal ve vzdělávacím ústavu v Orléans a v Kolíně nad Rýnem vystudoval práva. Působil ve službách papeže Bonifáce VIII., který ho v roce 1295 jmenoval biskupem v Comminges a v roce 1299 arcibiskupem Bordeauxským.\n\nRoku 1305 byl jmenován papežem. Až do roku 1309 se zdržoval střídavě v Bordeaux, Poitiers a Toulouse. Trpěl hypochondrií a neustále hledal místo prospívající jeho zdraví. V březnu roku 1309 ustanovil jako sídlo papeže Avignon.\n\nPapež Klement V. zemřel 20. dubna 1314, patrně na rakovinu, a jeho ostatky byly uloženy v kostele Notre Dame v Uzeste.\n\nZ pozice arcibiskupa vcelku šikovně balancoval ve vzrůstajícím konfliktu mezi papežem Bonifácem VIII. a francouzským králem Filipem IV. Sličným. Přes zákaz krále odjel na pozvání papeže do Říma, kde však v podstatě obhajoval zájmy francouzského krále. Stal se tak tedy postavou přijatelnou pro obě strany konfliktu.\n\nPo smrti Benedikta XI. v roce 1304 trvalo téměř jedenáct měsíců, než se kardinálové dohodli na osobě nového papeže. Počet profrancouzských kardinálů byl v konkláve téměř vyrovnán s počtem stoupenců Bonifácovy linie. Nakonec se prosadila vůle francouzského krále Filipa IV. Sličného a dne 5. června 1305 byl papežem zvolen Bernard de Got, který přijal jméno Klement V. Ustanovení do funkce proběhlo v listopadu 1305 v Lyonu. Tam byl přítomen i král Filip IV. Sličný. Ten zvolením Klementa V. získal na Petrově stolci servilního papeže. Klement V. byl sice inteligentní, ale nerozhodný, a byl pod stálým tlakem chladnokrevně kalkulujícího krále Filipa. Například hned v roce 1305 jmenoval nový papež devět francouzských kardinálů a Italové se tak ocitli v menšíně.\n\nV březnu 1309 se papež s kurií usídlil v jihofrancouzském Avignonu, čímž začalo více než sedmdesátileté období tzv. avignonského zajetí papežů, které ukončil až v roce 1377 papež Řehoř XI.\n\nZa papeže Klementa V. a jeho následníků v Avignonu se z papežství stala vpodstatě jihofrancouzská provinční instituce. Klement V. při obsazování vysokých míst v církvi upřednostňoval známé a příbuzné. Následkem této politiky bylo nadměrné rozšíření korupce a nepotismu. Jen mezi kardinály bylo pět přímých příbuzných Klementa V. Dalších sedm příbuzných jmenoval biskupy či arcibiskupy. Ve svém bezbřehém nepotismu se vyrovnal některým svým následovníkům jakými byli např. Sixtus IV. či Alexandr VI. Současníci nazývali kurii v Avignonu posměšně „Klementův jarmark“. Papež Klement V. potřeboval mnoho peněz. Šly zvěsti, že jeho metresa Brunissende de Foix Talleyrand de Périgord byla nákladnější než „celý svatý svět“.\n\nV souladu s přáním krále Filipa odvolal Klement V. brzy po svém nástupu do úřadu bulu \"Unam Sanctam\", vydanou papežem Bonifácem VIII. v roce 1302. V ní Bonifác VIII. nadřadil papežskou autoritu nad moc královskou. Francouzský král požadoval také zahájení procesu proti již mrtvému Bonifáci VIII. Papež souhlasil, nechal vyslechnout několik svědků a teprve v roce 1311 se mu podařílo proces zastavit. Ovšem výměnou za další ústupky Filipu IV., především za spolupráci s králem při potlačení templářského rytířského řádu.\n\nV srpnu roku 1307 ztroskotal papežův pokus spojit templářský řád s řádem johanitů. V pátek 13. října 1307 nechal král Filip IV. všechny templáře ve Francii zatknout. Důvodem bylo, že se francouzský král, který byl stále v peněžní nouzi, chtěl zmocnit obrovského majetku templářů. Paradoxně to byli vždy právě templáři, kteří zachraňovali francouzské království před bankrotem. V procesu s templáři nechal Filip IV. vznést státním inkvizitorem žalobu proti řádu kvůli herezi a blasfemii. Doznání četných obžalovaných členů řádu bylo vynuceno krutým mučením.\n\nKlement V. vydal 22. listopadu 1307 bulu Pastoralis praeminentie, která byla určena všem panovníkům v Evropě, a ve které papež nařizoval ve všech zemích zatčení templářů a jejich předání do rukou církve. Ve Francii předtím zajatí templáři doufali, že před církví se spíše obhájí než před státními institucemi. Mnozí začali svá doznání odvolávat. Na to reagoval horlivý arcibiskup v Sens Filip z Marigny, který nechal 54 obránců řádu upálit.\n\nPapež Klement V. se rozhodl předložil případ koncilu. Nechal svolat Viennský koncil, který se konal v letech 1311–1312. Na tomto koncilu bylo konstatováno, že templářům předhazovaná herese a blasfemie nebyla prokázána. Nehledě na mínění koncilu zrušil papež Klement V. řád templářů bulou \"Vox in excelso\" dne 22. března 1312. Jako důvod uvedl, že zrušení řádu je nutné už jen kvůli jeho momentálně špatné pověsti. Následně převedl papež majetek templářů bulou \"Ad providam\" řádu Johanitů. Větší část majetku, především finance a movitý majetek, byl však již v této době v rukou krále Filipa IV.\n\nV roce 1312 byli velmistr řádu Jacques de Molay a další tři představení nejprve odsouzeni na doživotí. Z rozhodnutí Filipa IV. byl však Jacques de Molay s jedním dalším představeným dne 19. března 1314 upálen.\n\nPo zavraždění římského krále Albrechta I. v roce 1308 se o získání německé koruny snažil bratr Filipa IV: Karel z Valois, což Klement V. zřejmě podporoval. Snaha Karla z Valois však ztroskotala a římským králem byl zvolen Jindřich VII. Zpočátku papež Jindřicha VII. jako římského krále uznával, nechal ho svým zástupcem 29. června 1312 v Římě korunovat. Když se ovšem Jindřich VII. stále usilovnějíi pokoušel obnovit říšskou moc a vystupoval proti papežovým spojencům, jako byl Robert I. Neapolský, italští guelfové či francouzský král Filip IV., došlo mezi papežem a římským králem k neřešitelnému konfliktu.\n\nKlement V. založil univerzitu v Perugii, sestavil knihu dekretů Clementinae, kterou zveřejnil teprve Jan XXII. v říjnu 1317.\n\nPapeže Klementa V. uvádí Dante ve svém díle \"Božská komedie\". V části Peklo, v devatenáctém, zpěvu ho zmiňuje jako \"pastýře bez zákona\".\n\nBORDONOVE, Georges. Filip IV. Sličný 1. vyd. Praha: Brána, 2007. ISBN 978-80-7243-329-2. GELMI, Josef. Papežové 1. vyd. Praha: Mladá fronta, 1989. ISBN 80-204-0457-0.\n\n"}
{"id": "385692", "url": "https://cs.wikipedia.org/wiki?curid=385692", "title": "Varuna", "text": "Varuna\n\nVaruna (dévanágarí: वरुण; \"varuṇa\") je védský bůh, strážce kosmického mravního zákona rta. Později jeho význam upadal a v hinduismu se stal nedůležitým božstvem vládnoucím vodám. Objevuje se též v buddhismu a džainismu.\n\nVaruna, pod jménem Aruna, se objevuje v mírové smlouvě království Mittani přibližně z roku 1 380 př. n. l., po boku dalších bohů védské Indie. Jeho nejbližším protějškem je íránský Ahura Mazda, z hlediska trojfunkční hypotézy je srovnáván s římským Jupiterem, galským Esem, severským Ódinem a slovanským Velesem.\n\nPodle Jaana Puhvela je jméno Varuna odvozeno od kořene \"-vr\" „uzavřít, znemožnit pohyb, omezit“. Považuje ho původně za přídomek jména \"Asura\" „pán“, tedy „pán omezení“.\n\nMartin L. West vykládá Varuna z \"var(-u)\" „pokrýt, ochránit“ a sufixu *nos, který vyjadřuje „kontrolující něco, pán nečeho“ a vykládá jej tedy jako „pána ochrany“.\n\nVarunovo jméno je také spojováno s kořenem \"*wel\" „vidět, zřít“, který by měl odkazovat k věštění a prorokování. Kromě něj je takto některými badateli vykládán slovanský Veles, baltský Velnias, galský Vellaunos a severský Ull. Martin L. West však upozorňuje že Varuna není s věštěním nikam spojován a že kořen \"*wel\" je neznámý v indoíránských jazycích.\n\nČasto uváděná příbuznost s řeckým Úranos je mylná.\n\nV Rgvédu je nejčastěji zmiňován ve dvandovém páru Mitra-Varuna, jež nese stejné charakteristiky jako samotný Varuna. Podle Jaana Puhvela zosobňuje přísahu, zatímco často společně zmiňovaný Mitra smlouvu. Kromě toho je věnováno osm hymnu i páru Indra-Varuna. Stejně jako Mitra náleží mezi Áditje, nebeská božstva pocházejí z bohyně Aditi. V Rgvédu také bývá titulován jako \"asura\" „pán, vládce“, což je slovo které později začalo z nejasných důvodů označovat démonické protivníky bohů – dévů.\n\nVaruna je označovaný jako vždy bdící, nemrkající, neoklamatelný, vševidoucí a Slunce je jeho okem. Nese i rysy nebeského a nejvyššího božstva, z jeho vůle se klene obloha a nebeská tělesa obíhají na jím určených drahách. Vládne magickou silou májá a řídí běh světa. Rta Varuna zajišťuje s pomocí zvědů \"spašah\" a představuje spíše nevyzpytatelné a tajemné božstvo vzbuzující strach, na rozdíl od přátelského a blízkého Mitry. Narušitele řádu, typicky lháře a hlavně křivopřísežníky, trestá střevní onemocněním, v Atharvavédu identifikovaném jako vodnatelnost. Tento motiv se objevuje například v příběhu o králi Hariščandrovi. Víra že tato nemoc je léčitelná jen mocí kněžské modlitby je podle Jaan Puhvela důkazem toho nakolik je Varuna plodem bráhmanského světonázoru.\n\nVaruna je též bohem vod, což může souviset s indickým zvykem přísahat na vodu, známým také z Řecka. Souvislost lze najít i s výše zmíněnou vodnatelností. Jako jeho manželky či matky je označováno skupina bohyň zvaná Ápah „Vody“.\n\nV hinduismu Varuna nedosahuje svého původního významu, figuruje pouze jako bůh vod, v této funkci je také nazýván Apámpati „pán vod“, a ochránce západního směru. Jeho znakem je ryba, jezdí na mytickém vodním tvoru zvaném makara a jeho zbraní je smyčka nágapáša. Jedním z mála hinduistických mýtů kde Varuna vystupuje je příběh v Padmapuráně, v kterém zabraňuje králi démonů Rávanovi odnést Šivův posvátný lingam na svůj ostrov Lanka.\n\n\n\n\n"}
{"id": "385699", "url": "https://cs.wikipedia.org/wiki?curid=385699", "title": "GABA (rozcestník)", "text": "GABA (rozcestník)\n\nPojem GABA může znamenat:\n\n\n"}
{"id": "385701", "url": "https://cs.wikipedia.org/wiki?curid=385701", "title": "United Launch Alliance", "text": "United Launch Alliance\n\nUnited Launch Alliance (ULA) je společný podnik (joint venture) společností Boeing a Lockheed Martin. Podnik provozuje nosné rakety Atlas V a Delta IV. Hlavním zákazníkem jsou vládní agentury a armádní složky USA. Společnosti ohlásily vytvoření společného podniku 2. května 2005 a oficiálně byl podnik založen 1. prosince 2006. Hlavním přínosem bylo sjednocení výrobních a vývojových center a tím snížení nákladů. ULA vlastní výrobní podnik Boeningu v Decaturu v Alabamě, kde se provádí veškeré výrobní činnosti a vývojové středisko Lockheedu v Harlingenu v Texasu a hlavní vývojové centrum v Littletonu v Coloradu.\n\n\n\n"}
{"id": "385702", "url": "https://cs.wikipedia.org/wiki?curid=385702", "title": "Svaz Ruska a Běloruska", "text": "Svaz Ruska a Běloruska\n\nSvazový stát Ruska a Běloruska ( , ), neoficiálně známý jako Svaz Ruska a Běloruska nebo Unie Ruska a Běloruska ( , ), někdy též neoficiálně Rusobelie ( ), je plánovaná nadnárodní konfederace Ruské federace a Běloruské republiky, která by měla tvořit společně organizovaný vojenský, politický, celní, ekonomický, měnový a kulturní prostor. Původní smlouvy uzavřel běloruský prezident Alexandr Lukašenko s ruským prezidentem Borisem Jelcinem v letech 1995-1999. Fakticky se uskutečnila spolupráce parlamentů, letectva a armády, vznikl malý rozpočet a dočasná celní unie. Zájem o vytvoření společného státu od té doby kolísal a od roku 2010 nedošlo k žádným pokrokům. Na archivované úvodní stránce Svazu jsou poslední informace z roku 2012, další stránky nejsou ani v archivu.\n\nIdea vzniku Svazového státu Ruska a Běloruska pochází od běloruského prezidenta Alexandra Lukašenka. Od začátku roku 1994 podobnou myšlenku navrhoval prezident Kazachstánu Nursultan Nazarbajev (tzv. Euroasijský svaz). Na rozdíl od prezidenta Jelcina jeho nástupce Vladimír Putin neprojevil zprvu velký zájem. Po ostrých sporech např. o cenu nafty a přechodné obchodní válce se na přelomu let 2007-2008 oba prezidenti několikrát setkali, ale k posílení společného státu nedošlo. \n\nUž roku 2002 odmítl Lukašenko Putinův návrh, aby se Bělorusko stalo 90. provincií Ruské federace a zmínil i nepoměr velikostí: Rusko je 15krát větší a má 10krát více obyvatel, HDP na osobu je však v Bělorusku mírně vyšší. Roku 2009 přistoupilo Bělorusko - přes protesty Ruska - k Východnímu partnerství EU, stejně jako pět dalších států SNS a roku 2009 získalo úvěr asi 9 milionů EUR, Rusko naproti tomu zavedlo pro Bělorusko a Kazachstán výhodnější ceny nafty. \n\n\nSvazový stát uvažoval o možné vlajce se dvěma hvězdami v levém horním rohu a o znaku s dvojhlavým orlem, k žádné dohodě však nedošlo. Totéž se týká společné měny,ústavy a ústavních činitelů. Jako generální tajemník působil v letech 2000-2011 ruský politik Vladimír Borodin. \n\n\n"}
{"id": "385706", "url": "https://cs.wikipedia.org/wiki?curid=385706", "title": "Amon Amarth", "text": "Amon Amarth\n\nAmon Amarth je švédská kapela hrající melodický death metal, která vznikla v roce 1992 v Tumbě. Texty písní se zabýváji téměř výlučně vikinskou mytologií. Kapela nese jméno Hory osudu z knihy \"Pán prstenů\" od J. R. R. Tolkiena.\n\n\n\n\n\n\n\n\n"}
{"id": "385711", "url": "https://cs.wikipedia.org/wiki?curid=385711", "title": "Kyselina gama-aminomáselná", "text": "Kyselina gama-aminomáselná\n\nKyselina gama-aminomáselná (kyselina γ-aminomáselná, GABA) je hlavní inhibiční neurotransmiter v centrálním nervovém systému savců. Hraje důležitou roli při regulaci excitability neuronů v CNS. U člověka je GABA přímo odpovědná za regulaci svalového tonu. U hmyzu GABA působí jen na excitatorní nervové receptory. Přestože jde technicky o aminokyselinu, ve vědeckých a lékařských kruzích se o ní takto hovoří zřídka, protože termín „aminokyselina“ (použitý bez kvalifikátoru) označuje zpravidla alfa-aminokyselinu, kterou GABA není, a ani není součástí bílkovin. Při spastické diplegii u člověka je narušena absorpce GABA, což vede k hypertonii svalů řízených příslušnými nervy.\n\nU obratlovců GABA účinkuje na inhibičních synapsích v mozku vazbou na specifické transmembránové receptory v plazmatické membráně pre- i postsynaptických neuronových procesů. Tato vazba způsobuje otevření iontových kanálů, což umožňuje tok buď záporně nabitých chloridových iontů do buňky nebo kladně nabitých draselných iontů ven z buňky. Tento účinek ústí v zápornou změnu membránového potenciálu, obvykle hyperpolarizaci. Jsou známy tři třídy GABA receptorů: ionotropní receptory GABA a GABA, které jsou samy o sobě iontovými kanály, a metabotropní receptory GABA, což jsou GPCR, otevírající iontové kanály prostřednictvím G proteinů.\n\nNeurony, které produkují GABA jako svůj výstup, se nazývají GABAergní neurony a hrají u dospělých obratlovců hlavní roli při inhibici na receptorech. Typickým příkladem inhibičních GABAergních buněk CNS jsou střední trnité neurony. V hippokampu a kůře savčího mozku má v časném stadiu vývoje GABA primárně excitační účinky a je ve skutečnosti hlavním excitačním neurotransmiterem v mnoha oblastech mozku před vyzráním glutamátových synapsí – \"viz\" \"vývoj kůry mozkové\".\n\nGABA také reguluje růst embryonálních a nervových kmenových buněk. GABA aktivuje GABA receptor a způsobí uvěznění buněčného cyklu ve fázi S, čímž omezuje růst.\n\nGABA vykazuje excitační účinky u hmyzu, zprostředkovává aktivaci svalů na synapsích mezi nervy a svalovými buňkami a také stimuluje některé žlázy.\n\nZda je GABA excitační či inhibiční, závisí na směru (do buňky nebo ven z ní) a velikosti iontových proudů řízených GABA receptorem. Směřuje-li čistý kladný iontový proud do buňky, působí GABA excitačně, je-li směr čistého kladného proudu opačný, má GABA účinky inhibiční. Za změny funkční role GABA mezi novorozeneckou a dospělou fází je odpovědný vývojový přepínač v molekulárním mechanismu ovládajícím polaritu tohoto proudu. Lze říci, že role GABA se mění z excitační na inhibiční, když mozek dosáhne dospělosti.\n\nGABA se vyskytuje většinou jako amfiont, tedy s deprotonovanou karboxylovou skupinou a protonovanou aminoskupinou. Její konformace závisí na prostředí. V plynné fázi silně převažuje silně svinutá konformace vzhledem k elektrostatické přitažlivosti mezi dvěma funkčními skupinami. Podle kalkulace kvantové chemie je stabilizace okolo 200 kJ/mol. V pevné fázi se vyskytuje roztaženější konformace, s trans konformací aminového konce a gauche konformací karboxylového konce. Důvodem jsou interakce mezi sousedícími molekulami. V roztoku se vyskytuje pět různých konformací, některé svinuté a jiné roztažené, jako výsledek účinků rozpouštění. Konformační flexibilita GABA je důležitá pro její biologickou funkci, různé konformace se váží na odlišné receptory. Mnoho analogů GABA, používaných ve farmaceutických přípravcích, má mnohem pevnější strukturu, aby bylo možné lépe ovládat jejich vazbu na receptory.\n\nKyselina gama-aminomáselná byla poprvé syntetizována v roce 1883 a byla nejdříve známa jako metabolický produkt rostlin a mikrobů. V roce 1950 však byla objevena jako integrální součást CNS savců.\n\nOrganismy syntetizují GABA z glutamátu pomocí enzymu dekarboxylázy kyseliny L-glutamové a pyridoxalfosfátu (což je aktivní forma vitamínu B) jako kofaktoru. Tento proces konvertuje základní excitační neurotransmiter (glutamát) na základní inhibiční (GABA).\n\nGABA se degraduje na GABA transamináza, dále na sukcinylsemialdehyd a dále via sukcinylsemialdehyddehydrogenázu na sukcinyl-CoA , který je v Krebsově cyklu následně konvertován nazpět na prekurzor glutamátu α-ketoglutarát. Zpětně vychytáván je přes GABA transportér (GAT) a vesikulární GAT (VGAT).\n\nLátky, které působí jako agonisté GABA receptoru (známé jako analogy GABA nebo GABAergní látky) nebo zvyšují množství GABA, mají typicky uvolňující, protistrachové a protikonvulzivní účinky. U mnoha níže uvedených látek je známo, že způsobují anterográdní a retrográdní amnezii.\n\nGABA možná zvyšuje množství lidského růstového hormonu. Výsledky těchto studií jsou však obtížně replikovatelné a čerstvou otázkou je, že není známo, zda GABA prochází hematoencefalickou bariérou.\n\nLátky působící na GABA receptory:\n\nLátky, které ovlivňují GABA jinými způsoby:\n\n"}
{"id": "385713", "url": "https://cs.wikipedia.org/wiki?curid=385713", "title": "Polsko a zbraně hromadného ničení", "text": "Polsko a zbraně hromadného ničení\n\nBěhem Studené války mělo Polsko aktivní programy pro vývoj zbraní hromadného ničení. Polsko také spolupracovalo s Ruskem na eliminaci velkých zásob chemických a biologických zbraní vytvořených zeměmi Varšavské smlouvy. Polsko ratifikovalo Ženevský protokol 4. února 1929.\n\nVýroba chemických zbraní v Polsku začala už před 2. světovou válkou. Dříve než válka vypukla, Polsko vyvinulo a skladovalo velké množství yperitu (zvaný také hořčičný plyn), ale nikdy jej nepoužilo v boji. Po válce byly zásoby této látky zvýšeny a aktuální odhady hovoří o stovkách až tisících tun tohoto plynu. Jinými chemickými látkami skladovanými během Studené války byly lewisit, VX, sarin, soman, tabun, SN (plyn), CS (plyn), dusíko-hořčičné plyny (HN1, HN2, HN3), fosgen, plyn CN, plyn BZ, botulotoxin, STX, enterotixin. Po pádu komunismu Polsko prudce snížilo své zásoby těchto zbraní a slíbilo aktivnější program odzbrojování. Polsko přijalo Konvenci o chemických zbraní 23. srpna 1995. Roku 2004 během Summitu G8 byla schválena polsko-ruská dohoda o zlikvidování chemických zbraní.\n\nRozšíření výroby polských biologických zbraní je nejasné, i když jak vojenské, tak i laboratoře provozované komunistickým režimem prováděly za Studené války výzkum různých bojových látek. Vojenský výzkum bojových látek zahrnoval encefalitidu, chřipku, žlutou zimnici, tyfus, anthrax, brucelózu, choleru, mor, břišní tyfus, úplavici, a ve spolupráci se Sovětským svazem neštovice. Polsko přijalo Konvenci o biologických zbraních dne 25. ledna 1973. Po pádu komunismu Polsko přislíbilo zneškodnění svých biologických zbraní, společně s generální politikou odzbrojování. Roku 1997 Konference NATO o pokročilém výzkumu nazvaná \"Přeměna někdejšího příslušenství biologických zbraní, Vývoj a výroba ochranných, diagnostických a léčebných prostředků proti chorobám\" se konala na Institutu Fredericka Joliot-Curieho Radiobiologie a Radiohygieny. Polsko, Ukrajina a Rusko přijaly konvence tohoto shromáždění.\n\nRoku 1991 Polsko oznámilo, že odstraní prostředky schopné přepravovat jaderné zbraně ze svého zbrojního inventáře. Tento krok zahrnoval 60 odpalovacích systémů na rakety typu Frog-7 a 32 na rakety typu Scud-B. Ponechali si pouze 40 vozidel Frog-7 pro sebeobranu. Tato vozidla ale jsou již vyřazena. Nyní užívají čtyři systémy typu Točka (SS-21).\n"}
{"id": "385714", "url": "https://cs.wikipedia.org/wiki?curid=385714", "title": "Vigoň", "text": "Vigoň\n\nVigoň je příze ze směsi textilních odpadů s různými druhy vláken. Vyrábí se na způsob spřádání mykané vlny.\n\nNázev pochází od vikuně, jihoamerického velblouda, jehož vzácná, velmi drahá srst původně dávala vlákna na výrobu vigoňové příze.\n\n K původním směsím z čistě vikuňových vláken se postupně přidávalo stále více bavlny, ovčí vlny, textilních odpadů a jiných druhů vláken. V 80. letech minulého století se například tvořily nejčastěji směsi v podobném složení:\n\nS podobnými směsemi se dá dosáhnout snížení nákladů na surovinu až pod 1/5 ceny ovčí vlny.\n\nOdstřižky z konfekce a hadry z použitých plošných textilií (ze sběru) se rozdělují na tkané a pletené výrobky, zpravidla se musí prát a a vlna se \"karbonizuje\" kyselinou sírovou. Materiál se pak ručně zbavuje netextilních příměsí (knoflíků, zdrhovadel apod.) a třídí podle druhu materiálu a barvy.\nK rozvolnění plošných textilií se používají trhací stroje. Stroj sestává z 1–5 bubnů opatřených ocelovými kolíky (cca 1–2/cm², délka 4–5 cm). Při pracovní šíři 450 mm může dosáhnout výkonu 180 kg/h.Před trháním se vlákna napouští olejovou emulzí, materiál prochází strojem obvykle 2–3 x.\n\nNa nákresu vpravo je znázorněn trhací stroj s podávacími válečky (1), hlavním bubnem s kolíky (2), sítovými bubny (3) a odváděcími válečky (4).\n\nTrhaný materiál a niťový odpad (z textilního zpracování) se pak rozvolňuje až na jednotlivá vlákna na \"garnetách\" a \"druzetách\". Tato zařízení pracují na podobném principu jako mykací stroje. Pracovní orgány jsou opatřeny pilkovými nebo drátkovými potahy a stroje s pracovní šířkou do 1500 mm rozvolňují až 300 kg materiálu za hodinu.\n\nNiťový odpad, obzvlášť odpad z filamentů, se pro některé účely seká na určitou délku na \"gilotinových\" nebo \"kruhových strojích\".\n\nVlákenné odpady (zpravidla od předpřádacích strojů přádelen) se zbavují netextilních příměsí na klepacích (willow nebo spirálový klepač) a čechracích (např. crighton) strojích. Stroje pracují na principu smýkání materiálu po roštech, kterými propadávají nespřadatelné příměsi, s výkonem 1000–2500 kg/h.\n\nLýková vlákna pro vigoňové příze se zpravidla předčišťují na tzv. \"kotonii\" (odstranění tvrdých a nadměrně dlouhých vláken). Před zpracováním se musí napouštět olejovou emulzí (2–4 %) a nechávají nejméně 24 hodin odležet.\n\nBavlna prochází před mísením s ostatními materiály stejnou rozvolňovací a čisticí linkou, jaká se používá při výrobě bavlněných přízí.\n\nViskózová stříž se dodává lehce slisovaná v balících, které se před mísením musí rozvolnit.\n\nVigoňová příze sestává z vláken s velmi rozdílnými a často se měnícími vlastnostmi. \"Manipulací\" tj. sestavením několika komponentů do vlákenné směsi se dosáhne určité jakosti příze (pevnost, stejnoměrnost, barevný odstín atd.). Množství materiálu v jedné směsi je omezeno velikostí mísicího zařízení (řádově zhruba do 150 m³), případně velikostí odběratelovy zakázky. Vlastnosti nového mísení se nedají přesně reprodukovat, jednotlivá mísení se proto zpravidla zpracovávají odděleně – \"po partiích\".\nPro některé účely se vypřádají vigoňky s určitým barevným efektem. Manipulaci směsi k tomu účelu se pak říká melanžování.\n\nVýrobní postup je téměř stejný jako při spřádání mykané vlny. Sestává z mísení, maštění, čechrání, mykání a dopřádání.\nPro každý komponent požadované směsi je v provozu jedno skříňové čechradlo, které rozvolní předkládaný materiál, odváží naprogramované množství a shazuje vlákenné vločky na společný dopravník. Hrubě promíchaný materiál se případně dodatečně rozvolňuje na mykacím čechradle, postřikuje olejovou aviváží (2–7 %) a odvádí do mísicího stroje (nebo komory). Mísení spočívá zpravidla ve vodorovném pokládání tenké vrstvy a svislém odebírání materiálu.\n\nMykací čechradlo pracuje na stejném principu jako mykací stroj na vlnu, pracovní orgány jsou však opatřeny podstatně hrubšími, zaoblenými zoubky. Úkolem stroje je rozvolnit chomáče vláken na drobnější vločky a dále promísit jednotlivé vlákenné komponenty. Zařízení s pracovní šířkou 1400 mm mohou zpracovat až 1,5 tuny materiálu za hodinu, čechrání probíhá obvykle ve dvou pasážích.\n\nV některých výrobních linkách se používají namísto vlnařských strojů stupňová a bubnová čechradla známá z přádelny bavlny.\n\nSměsi pro vigoňové příze se zpravidla mykají na agregátech se dvěma stroji (hrubé a jemné mykání) za sebou. Pracovní orgány na nových strojích jsou obloženy pilkovými potahy s hustotou cca 100 zoubků na cm². Vlákenná vrstva se po průchodu strojem asi stonásobně zjemní, výsledná pavučinka se dělí na několik desítek proužků zaoblovaných do tvaru přástu na zařízení, kterým je mykací souprava zakončena.\n\nStroje s pracovní šířkou do 2500 mm mohou dosáhnout výkonu do 100 kg/h.\n\nPřást navinutý na válech se předkládá prstencovým dopřádacím strojům. Ty jsou vybaveny průtahovým ústrojím se zkrutnou trubkou (kontrola krátkých vláken). Vřetena jsou obvykle opatřena nástavci (jedna z alternativ je snímku vpravo), pomocí kterých se snižuje napětí příze při navíjení na potáč a tím i množství přetrhů. Stroje se staví s průměrem prstence 56 mm s možnými otáčkami vřeten do 12.000/min.\n\nAsi do 70. let 20. století se k dopřádání vigoně používaly také selfaktory (viz \"snímek vpravo dole\").\n\nVětšina přízí se vyrábí v rozmezí 100–1000 tex, výjimečně v jemnostech do 40 tex. Charakteristický je měkký omak, matný povrch s našedlým odstínem, velmi nízká pevnost v tahu (asi do 7 cN/tex).V porovnání například s česanými přízemi vykazuje vigoňka značnou nestejnoměrnost.\n\nPoužití pro méně náročné výrobky je velmi mnohostranné, příze jsou obzvlášť vhodné pro počesávané, hřejivé tkaniny a pleteniny. K nejpoužívanějším patří:\n\n\nV České republice bylo v roce 1989 z vigoňových přízí vyrobeno 60 milionů metrů tkanin a 40 milionů kusů pleteného zboží (tepláky). V roce 2008 však nebyl v ČR stejně jako v celé EU znám ani jeden výrobce vigoňky. Výroba zde dnes není rentabilní (značný podíl ruční práce) a vigoňka byla v posledních letech u mnohých tkanin a pletenin nahrazena jinými druhy příze, např. přízemi vyrobenými z odpadů mnohem výkonnějším frikčním předením. \n\n"}
{"id": "385715", "url": "https://cs.wikipedia.org/wiki?curid=385715", "title": "John Money", "text": "John Money\n\nJohn William Money, Ph.D. (8. července 1921 Morrinsville, Nový Zéland – 7. července 2006 Towson, Maryland, USA) byl významný a kontroverzní americký psycholog a sexuolog novozélandského původu. Od roku 1951 až do své smrti působil jako profesor pediatrie a lékařské psychologie na Univerzitě Johna Hopkinse v Baltimore. Zpočátku se zabýval zejména otázkami pohlavní identity, v roce 1955 zavedl do psychologie termín gender ve významu souladu mezi pohlavní rolí a pohlavní identitou a v počátcích své kariéry vycházel z teze, že gender (a podobně i homosexualita) je určován prostředím, zejména vlivy v prvních dvou letech života. V 60. a 70. letech byl mnohými považován za nejvlivnějšího sexuologa. Jeho odbornou pověst i vliv jeho teorií poznamenal případ publikovaný jako úspěšný roku 1972 pod názvem John/Joan – pokusil se řešit případ chlapce, který nehodou při obřízce v roce 1966 přišel o penis, jeho převychováním v dívku (ženu) a v roce 1997 byl obviněn ze zatajování fatálního neúspěchu tohoto pokusu (pacient spáchal sebevraždu v roce 2004). Byl hlavním editorem rozsáhlé sexuologické monografie \"Handbook of Sexology\" z roku 1978 a je považován za původce několika termínů, například normofilie (normální erotické zaměření), chronofilie (souhrnné označení pro sexuální zaměření vymezená věkem) nebo formikofilie (orgasmické praktiky využívající drobných živočichů). Moneyho pojem lovemaps (mapy lásky, poprvé jej Money použil zřejmě v roce 1980) charakterizuje Moneyho systémové pojetí sexuality, na které navázal Kurt Freund ve své teorii sexuálního motivačního systému.\n\nV roce 2002 obdržel od „Německé společnosti pro sociálněvědní výzkum sexuality“ medaili Magnuse Hirschfelda. V češtině nevyšla žádná jeho kniha.\n\nNarodil se roku 1921 v rodině bratrského vyznání v Morrinsville na Novém Zélandu. V padesátých letech byl krátce ženatý, ale neměl žádné děti.\n\nStudoval psychologii na Victoria University of Wellington, studium dokončil roku 1944 se dvěma magisterskými tituly. V roce 1947 se přestěhoval do USA, kde studoval na psychiatrickém institutu University of Pittsburgh, poté získal titul Ph.D. na Harvardově univerzitě.\n\nDlouhodobě podporoval novozélandské umění, byl například přítelem a mecenášem novozélandské spisovatelky Janet Frame. Když se mu v roce 2002 zhoršila Parkinsonova nemoc, věnoval podstatnou část svých uměleckých sbírek novozélandské galerii Eastern Southland Art Gallery v Gore.\n\nZemřel roku 2006 v nemocnici v Towsonu v Marylandu na následky Parkinsonovy nemoci a úrazu hlavy.\n\nMoney vycházel z toho, že základním neredukovatelným kritériem pohlavního rozdílu je, že muž produkuje sperma a žena vajíčka. Ostatní, „derivované“ pohlavní rozdíly, například rozdílný způsob močení a jiné projevy pohlavního dimorfismu, vyvstávají z této primární dichotomie. Mezi „adjunktivní“ pohlavní rozdíly řadil Money například menší tělesnou výšku ženy, což vysvětloval vývojově tím, že ženy byly poutány k jednomu místu kojením, zatímco muži se zabývali touláním a lovem. „Pohlavně arbitrární“ rozdíly jsou ty, které jsou čistě konvenční, například výběr barev oblečení (modrá pro chlapce, růžová pro holčičky).\n\nMoney vytvořil v angličtině nový výraz pro pohlavní roli, „gender role“ vedle dosavadní tradiční „sex role“. Pod slovy „sex role“ rozuměl Money pouze genitální a eroticko-sexuální roli, zatímco „gender role“ zavedl jako širší termín, zahrnující i (podle Moneyho výhradně konvenční) rozdíly v mužské či ženské roli v negenitálních a neerotických činnostech, osobním uznání, společenském zařazení a zákonném vymezení.\n\nGenderová identita podle Moneyho je, že někdo sám sebe považuje za muže, ženu nebo ambivalentního, jde tedy o projev mentálního procesu sebeuvědomění a aktivního chování. Genderová role je veřejným projevováním genderové identity, tedy slova a činy, kterými člověk dává svému okolí najevo, zda je mužem, ženou nebo nespadá do žádné z těchto kategorií. Ke zdůraznění, že pohlavní identita a pohlavní role jsou dvě stránky téže věci, zavedl Money termín Gender-Identity/Role (zkratka G-I/R).\n\nJádro této teorie publikoval Money v knize \"Man & Woman, Boy & Girl\" v roce 1972.\nV knize \"Gay, Straight and In-Between: The Sexology of Erotic Orientation\" vydané roku 1988 Money zavedl termín bodymind (tělo-duše), jímž se snažil monisticky překonat tradiční dichotomické dualistické chápání duše versus těla, biologie versus společnosti, psychologie versus fyziologie, fyzického versus duchovního, přirozenosti versus výchovy, které považoval za překážku porozumění sexualitě. Odkazoval se na předplatonické a předbiblické chápání.\n\nNa stranách 114–119 Money popsal „pojmy determinismu“ („Concepts of Determinism“), které mají všichni lidé transkulturálně a transhistoricky společné. Mezi ně zahrnul párové svazky (pairbondage), skupinové svazky (troopbondage), věrnost (abidance), vymezování a označování (ycleptance), předsudečnost (foredoomance). K tomu definoval tři strategie zvládání (coping strategies): adhibice/engagement (připuštění/vykonávání), inhibice (brzdění, zábrana) a explikace (vysvětlení, interpretace).\n\nV souvislosti s tím zavedl koncepci prahů (threshold, str. 115–116), kterou považoval pro vysvětlení určitého chování nebo inhibice za vhodnější než motivační koncepce založené na nesourodých a neporovnatelných pojmech. Tato koncepce vykazuje kontinuálnost a jednotnost, která umožňuje klasifikaci sexuálního chování a umožňuje uvažovat evolučně a longitudálně, v termínech, jimiž lze stavy nebo zkušenosti popisovat sériové, hierarchicky nebo kyberneticky (t. j. regulované vzájemnou vazbou).\n\nV této knize (na stranách 127–128) podotýká, že láska je jako Rorschachův test (asociace z inkoustových skvrn), kde když projekce (zformované „mapou lásky“ těloduše) na druhého jsou vzájemné, nastane párová vazba, typicky v dvořicí (courtship) fázi páření. Mapu lásky Money považoval za známku jedinečnosti každého člověka. Mapy lásky kategorizoval do těchto typů:\n\nV debatě o pedofilii Money vytýkal výzkumníkům i veřejnosti, že nerozeznává rozdíly mezi „afektivní pedofilií“ (což je Moneyho název pro „paedophilia erotica“ podle Krafft-Ebinga čili pravou pedofilii) a sadistickou pedofilií, a také rozdíly mezi infantofilií (nepiofilií), pedofilií a\nefebofilií. Podle Moneyho je afektivní pedofilie záležitostí lásky a nikoliv sexu. Podle Moneyho vyjádření z roku 1991 je podstatou afektivní pedofilie nadbytek rodičovské lásky (surplus of parental love), která se erotizuje, a není poruchou chování. V roce 1991 zveřejnil odborný časopis o pedofilii Paidika rozhovor, v němž Money řekl: „Kdybych viděl případ chlapce o věku deset či jedenáct let, který je intenzivně eroticky přitahován k muži ve věku dvacátníka či třicátníka a vztah by byl zcela vzájemný a vazba ryze a úplně vzájemná… pak bych jej nenazýval jakkoliv patologickým.“ Heterosexualitu označil za další případ společenského a proto povrchního ideologického pojmu.\n\nMoneyho teorie o formování genderové identity byly od počátku předmětem intenzivní vědecké kritiky. Money vycházel z názoru, že sexuální identita dítěte se definitivně zkonsoliduje až v určitém věku. K tomuto názoru došel Money z pozorování intersexuálních lidí, o nichž se domníval, že jejich gender více odpovídá výchovnému vlivu než biologickému pohlaví.\n\nKdyž byl v roce 1966 kanadskému chlapci jménem Bruce Reimer, jednomu z jednovaječných dvojčat narozených 22. srpna 1965, při operativní nápravě fimózy obřízkou elektrickým přístrojem omylem spálen celý penis, navštívili s ním jeho rodiče Johna Moneyho, jehož názory znali z televizní diskuse, a ten přišel s řešením, v jehož rámci bylo pohlaví dítěte 3. července 1967 operativně a hormonálně změněno na ženské a dítě dostalo jméno Brenda. V roce 1975 byla kazuistika publikována jako úspěšné jako případ John/Joan.\n\nPřestože chlapci byla tato událost zatajena a byl považován za dívku, choval se jako chlapec a pokusy socializovat jej jako dívku selhaly, což bylo veřejně odhaleno až v roce 1997 v článku, který napsali Milton Diamond a Keith Sigmundson. Od 7 let odmítal Reimer Moneyho navštěvovat a ve 14 letech vyhrožoval sebevraždou, bude-li nucen jej navštívit, což vedlo k tomu, že mu rodiče po dohodě s Moneym prozradili pravý důvod návštěv. Bezprostředně poté, když se dozvěděl o své minulosti, ukončil hormonální léčbu a přihlásil se k mužské pohlavní roli a v 15 letech podstoupil ve čtyřech krocích operativní změnu zpět k mužské identitě a zvolil si jméno David. Později si vzal ženu, která měla děti z předchozího manželstí. Koncem života ztratil práci, selhal ve finančních investicích a truchlil nad svým bratrem Brianem (který zemřel v roce 2003 na předávkování antidepresivy), a poté, co mu jeho žena sdělila svůj záměr se od něj odloučit, 5. května 2004 spáchal sebevraždu brokovnicí.\n\nJohn Colapinto v roce 1997 popsal Reimerův příběh v časopise Rolling Stone a v knize \"As Nature Made Him (Jak ho příroda stvořila)\" spekuloval, že se Reimer nikdy nevzpamatoval ze svého dětského traumatu. V dospělosti (v roce 2000) se Reimer pro pořad 20/20 interview vyjádřil, že opakované intenzivní srovnávací fotografování a vyšetřování obou dvojčat Johnem Moneym vnímal jako sexuální zneužívání a bylo jednou z příčin jeho strachu z psychologa a jeho lékařských expertíz. Reimerovi rodiče prohlásili, že jsou přesvědčeni o odpovědnosti Moneyho léčby za smrt obou jejich synů.\n\nMoney až do odhalení vydával v různých publikacích Reimerův případ za úspěch. Na první pochybnosti zveřejněné koncem 70. let novináři BBC reagoval tak, že je označil za poplatná pravicové zaujatosti a antifeministickému hnutí. Tvrdil, že jeho protivníci jsou přesvědčeni, že „maskulinita a feminita jsou založeny v genech, takže ženy by měly jíž zpět do kuchyně“. Avšak intersexuální aktivisté kritizovali Moneyho také, protože zveřejněná kauza vedla k chirurgickým operacím tisíců dalších dětí, ač by bývalo včasné oznámení selhání pokusu mohlo další škody omezit. Soukromě byl podle kolegů Money kauzou zahanben a zpravidla o ní nediskutoval. Moneyho osobní názory se také během let vyvíjely a měnily.\n\nJohns Hopkins University podporuje Sexual Behaviors Consultation Unit (SBCU). Psychiatrické oddělení však případ uzavřelo tím, že genderová identita je primárně vrozená, a univerzita přestala provádět operace změny pohlaví u dospělých se sexuální dysforií.\n\n"}
{"id": "385717", "url": "https://cs.wikipedia.org/wiki?curid=385717", "title": "Cena Tony", "text": "Cena Tony\n\nCena Tony (, celým názvem Antoinette Perry Awards) je cena udílená každoročně od roku 1947 vybranými pracovníky divadel a novináři v různých oblastech divadla, muzikálu a činohry. Udílí se v celkem v 24 kategoriích a cenu mohou získat pouze představení či herci z Broadwaye. Ceny jsou považovány za nejvyšší ocenění v divadelní oblasti, ekvivalentem jsou Oscaři za filmy, Grammy za hudbu, Emmy za televizi, Laurence Oliver Award za divadlo ve Spojeném království a Moliére Award ve Francii. Českou obdobou obou těchto cen je Cena Thálie.\n\nCeny byly založeny v roce 1947 výborem American Theatre Wings v čele s Brockem Pembertonem. Ceny se jmenovaly podle Antoinette Perry, přezdívané Tony, herečky, režisérky, producentky a spoluzakladatelky American Theatre Wings, která zemřela v roce 1946. První ceremoniál se konal 6. dubna 1947 v hotelu Waldorf Astorie v New Yorku, ale až při třetím ceremoniálu se začala předávat cena vypadající jako Tony medailon.\n\nOd roku 1997 do roku 2010 se ceremoniály konaly v Radio City Music Hall v New Yorku v červnu a byly živě vysílány na stanici CBS, kromě roku 1999, kdy se ceremoniál konal v divadle Beacon. V roce 2011 a 2012 se ceremoniál také konal v Beacon Theatre. 67. ročník Tony Awards se vrátil do Radio City Music Hall, stejně 68. a 69. ročník.\n\nOd roku 2014 se cena předává ve 24 kategoriích, plus několik speciálních ocenění. V roce 1947 se začalo s 11 kategoriemi, názvy a čísla kategorií se změnily v průběhu let. Cena Isabelle Stevenson Award byla poprvé předána v roce 2009.\n\n\n\n"}
{"id": "385721", "url": "https://cs.wikipedia.org/wiki?curid=385721", "title": "Sandinista!", "text": "Sandinista!\n\nSandinista! je čtvrté studiové album punkrockové skupiny The Clash. Vyšlo v roce 1980 jako trojalbum s 36 skladbami, s 6 na každé straně vinylu. Očekávajíce trend \"world music\" 80. let obsahuje reggae, jazz, \"gospel\", rockabilly, folk, dub, rhythm and blues, kalypso, a rap.\n\nJméno tradiční autorské dvojice Strummer/Jones bylo jednoduše vyměněno za \"The Clash\", a skupina také \"ořezala\" své honoráře, aby 3-LP vyšlo s nízkými náklady. Název alba je odvozen od Sandinistů.\n\nV žebříčku časopisu Rolling Stone \"the 500 greatest albums of all time\" v roce 2003 dosáhlo 404. příčky.\n\nVšechno napsali The Clash, kromě uvedených výjimek. Cédečko má první tři strany desky na prvním CD a zbylé tři strany na druhém.\n\n\n\n\n\n\n\n\n"}
{"id": "385724", "url": "https://cs.wikipedia.org/wiki?curid=385724", "title": "Vynález lásky", "text": "Vynález lásky\n\nVynález lásky (anglicky: \"The Invention of Love\") je divadelní hra Toma Stopparda, v níž je vykreslen život viktoriánského filologa a básníka Alfreda E. Housmana, který se zaměřuje především na jeho osobní život, lásku a spolužáky z vysoké školy. Hra měla poprvé premiéru 25. září 1997 v Královském národním divadle v Londýně. Inscenaci režíroval Richard Eyre a hlavní roli ztvárnil John Wood, který se už dříve objevil v řadě jiných Stoppardových her. 29. března 2001 měla hra premiéru na Broadwayi. Hlavní role ztvárnili herci Richard Easton a Robert Sean Leonard, kteří oba za tyto role získali ocenění Tony Award.\n\n\n\n"}
{"id": "385729", "url": "https://cs.wikipedia.org/wiki?curid=385729", "title": "Profylaxe", "text": "Profylaxe\n\nSlovo profylaxe (z řec. προφυλάσσω (\"profylassó\"), \"profylax\" – předsunutá hlídka) je užíváno v nejméně dvou různých významech.\n\nVe zdravotnictví se jedná o soubor činností a praktických opatření, které znamenají ochranu před určitou nemocí. Může se také jednat o soubor činností spojených s předcházením (prevencí) vzniku nových onemocnění. Mezi nejznámější zdravotnické profylaktické kroky patří např. očkování nebo preventivní zdravotní prohlídky a celá řada dalších diagnostických metod a specializovaných medicínských postupů. Ve stomatologii se pod profylaxí rozumí dodržování ústní hygieny.\n\nV oblasti techniky se obvykle jedná o preventivní kontroly a prohlídky kancelářské a výpočetní techniky. U počítačů se obvykle jedná především o jejich pravidelné čištění (odprášení) s důrazem na doprovodné kontroly nejvíce namáhaných součástí těchto přístrojů, které podle předchozích zkušeností mohou být nejčastějším zdrojem možných závad a poruch. V rámci profylaxe je obvykle vhodné provádět i drobnou údržbu přístrojů přímo na místě včetně provozních testů a funkčních zkoušek některých připojených zařízení (např. různé počítačové periferie - klávesnice, záložní zdroje napájení apod.). Tyto profylaxe jsou vhodné především tam, kde počítače i jiná kancelářská technika pracují v prostředí se zvýšenou prašností či s nároky na zvýšenou hygienu jejich provozu apod.\n\n"}
{"id": "385730", "url": "https://cs.wikipedia.org/wiki?curid=385730", "title": "Westwood", "text": "Westwood\n\nNázev Westwood není jednoznačný a může označovat:\n\n\n\n"}
{"id": "385740", "url": "https://cs.wikipedia.org/wiki?curid=385740", "title": "Kantonština", "text": "Kantonština\n\nKantonština či standardní kantonština () je dialekt čínského jazyka jüe, jímž se hovoří v okolí jihočínských velkoměst Kanton a Šen-čen a také ve zvláštních správních oblastech Hongkong a Macao. Je to nejrozšířenější a nejprestižnější dialekt jazyka jüe. V neposlední řadě díky ekonomickému a kulturnímu rozkvětu Hongkongu pod britskou správou, která trvala do 30. června 1997, získala kantonština velký kulturní význam nejen v rámci Číny, ale i v dalších asijských zemích. V této řeči se točí mnoho filmů a jsou v ní také psány texty pro zpívanou popovou hudbu, tzv. Cantopop (zkráceně pro \"Cantonese popular music\").\n\nPřesný počet mluvčích kantonštiny není vzhledem k nedostatku statistických údajů znám. Hovoří se jí na rozsáhlém území, do kterého patří město Kanton a správní oblasti Hongkong a Macao. Kantonština je také \"lingua franca\" nejen v provincii Kuang-tung, ale i uvnitř čínských menšinových společenství v mnoha zemích světa. Jako svůj hlavní jazyk ji používají četné čínské komunity v jihovýchodní Asii, v Kanadě a ve Spojených státech amerických.\n\n\n"}
{"id": "385742", "url": "https://cs.wikipedia.org/wiki?curid=385742", "title": "Anne Dudek", "text": "Anne Dudek\n\nAnne Louise Dudek (* 22. března 1975, Boston, Massachusetts, USA) je americká herečka, známá především pro roli Amber Volakis v seriálu \"Dr. House\" a roli Francine Hanson v seriálu \"Šílenci z Manhattanu\".\n\nAnne vyrostla v Newtonu na předměstí Bostonu. Její otec byl architekt. Navštěvovala Severozápadní univerzitu. Má polské kořeny.\n\nUž za studií na Severozápadní univerzitě začala hrát v divadle a byla členkou divadelního sboru The Court Theatre v Chicagu. Po studiích zamířila do New Yorku, kde se v roce 2000 poprvé objevila na Brodwayi ve hře \"Wrong Mountain\". Za svůj výkon v broadwayské produkci \"Skleněného zvěřince\" získala ocenění Connecticut Critics Circle Award.\n\nZ Brodwaye zamířila do televize a po epizodní roličce v seriálu \"Pohotovost\" získala hlavní roli v britském komediálním drama \"The Book Group\", pojednávajícím o začínající americké spisovatelce Clare, která se přestěhuje do skotského Glasgow. Seriál získal skotskou cenu BAFTA a byl nominován na její celostátní verzi. Poté se objevila v seriálech \"Zoufalé manželky\", \"Přátelé\", \"Jak jsem poznal vaši matku\", \"Sběratelé kostí,\" \"Odpočívej v pokoji nebo The Flash.\"\n\nMezi její zatím nejznámější role patří doktorka Amber Volakis v seriálu \"Dr. House\", kde se objevila celkem v osmnácti epizodách, a Francine Hanson ve čtrnácti epizodách cenami ověnčeném seriálu \"Šílenci z Manhattanu\". V roce 2010 si zahrála v seriálu \"V utajení\". V roce 2016 si zahrála ve čtyřech epizodách seriálu \"The Magicians\".\n\nDudek je provdaná za umělce Matthewa Hellera. Mají syna Akiva, který se narodil v prosinci v roce 2010 a dceru Saskiu, která se narodila v únoru roku 2012.\n\n"}
{"id": "385745", "url": "https://cs.wikipedia.org/wiki?curid=385745", "title": "Nagano (opera)", "text": "Nagano (opera)\n\nNagano (2004) je česká opera, kterou napsal Martin Smolka (hudba) a Jaroslav Dušek (libreto). Světová premiéra se uskutečnila 8. dubna 2004 ve Stavovském divadle v Praze. Inscenaci režíroval Ondřej Havelka.\n\nOpera pojednává o vítězství českých hokejistů na Zimních olympijských hrách v Naganu v roce 1998. Má tři dějství jako hokejový zápas (resp. tři třetiny a prodloužení), první dějství se odehrává v šatně a v posilovně, druhé zaznamenává hokejová utkání a ve třetím jsou udíleny medaile. Hlavní postavou opery je brankář Milan Hnilička, který – jakožto třetí brankář – na olympijském turnaji vůbec nenastoupil. V opeře také vystupují další hokejisté, rodiče Milana Hniličky, kteří sledují turnaj v televizi, ale i Václav Havel, Jaroslav Hašek či Josef Švejk.\n\nScénu a kostýmy vytvořil Bořek Šípek, orchestr Národního divadla dirigoval Jan Chalupecký. Choreografem inscenace byl Martin Vraný.\n\n"}
{"id": "385746", "url": "https://cs.wikipedia.org/wiki?curid=385746", "title": "Profil", "text": "Profil\n\nProfil (ital. \"profilo\", obrys) může být:\n\n\n\n\n"}
{"id": "385747", "url": "https://cs.wikipedia.org/wiki?curid=385747", "title": "Guangzhou International Women's Open", "text": "Guangzhou International Women's Open\n\nGRC Bank Guangzhou International Women's Open je profesionální tenisový turnaj žen, který v rámci okruhu WTA patří do kategorie International tournaments. Od založení v roce 2004 se koná v čínském městě Kanton, a to během zářijového termínu. Dějištěm je místní Mezinárodní tenisové centrum, kde se hraje na otevřených dvorcích s tvrdým povrchem DecoTurf.\n\nSoutěže dvouhry se účastní třicet dva tenistek a ve čtyřhře startuje šestnáct párů. Dotace turnaje k roku 2017 činila 250 000 USD.\n\nTurnajová výhra Li Na v úvodním ročníku 2004 představovala historicky premiérový titul čínské hráčky na okruhu WTA ve dvouhře.\n\n"}
{"id": "385752", "url": "https://cs.wikipedia.org/wiki?curid=385752", "title": "Hrabušice", "text": "Hrabušice\n\nHrabušice (maďarsky: ) jsou obec na východním Slovensku v okrese Spišská Nová Ves v Košickém kraji.\n\nObec se nachází v západní části Hornádské kotliny na severním okraji Slovenského ráje. V sousedství leží obce Spišský Štvrtok, Betlanovce, Letanovce, Stratená, Vernár, Vydrník a Jánovce. Hrabušicemi protéká tzv. Hrabušický potok.\n\n\nV obci stojí katolický kostel sv. Vavřince postavený v polovině 13. století v románském slohu. Přilehlá fara je postavena v renesančním slohu a později barokně přestavěna.\n\nPřibližně dva kilometry od obce na Zelené hoře nad Hrdlem Hornádu se nachází zřícenina středověkého Marcelova hradu.\n"}
{"id": "385754", "url": "https://cs.wikipedia.org/wiki?curid=385754", "title": "CV", "text": "CV\n\nSpojení písmen C a V může mít různé významy:\n\n\n\n\n\n"}
{"id": "385755", "url": "https://cs.wikipedia.org/wiki?curid=385755", "title": "Piliny", "text": "Piliny\n\nPiliny jsou drobné kousky dřeva nebo jiného materiálu. Vznikají jako vedlejší produkt při řezání pilou (odtud název), při pilování nebo při jiném obrábění (např. broušení). Při hoblování dřeva vznikají hobliny, odpad vznikající při obrábění kovů nazýváme třísky.\n\nHospodářský význam mají především dřevěné piliny, které vznikají ve velkém množství jako odpad na pilách a využívají se mnoha různými způsoby. Používají se na zahradě jako mulč, podestýlka pro zvířata, jako palivo (buď přímo v pilinových kamnech nebo slisované v dřevěných briketách) či jako surovina pro výrobu dřevotřískových desek.\n\nDřevěné piliny mohou tvořit se vzduchem výbušnou směs. Může dojít ke samovznícení nebo k prachovému výbuchu.\n\nKovová tříska\n"}
{"id": "385756", "url": "https://cs.wikipedia.org/wiki?curid=385756", "title": "Maria Korytcevová", "text": "Maria Korytcevová\n\nMaria Korytcevová ukr. \"Марія Коритцева\" / Marija Korytceva (* 25. května 1985, Kyjev, Ukrajina tehdy Sovětský svaz) je současná ukrajinská profesionální tenistka. Během své dosavadní kariéry zatím vyhrála 4 turnaje WTA ve čtyřhře.\n\nMaria Korytcevová se zúčastnila 6 zápasů ve Fed Cupu za tým Ukrajiny s bilancí 1-1 ve dvouhře a 4-1 ve čtyřhře.\n\n\n"}
{"id": "385759", "url": "https://cs.wikipedia.org/wiki?curid=385759", "title": "Betlanovce", "text": "Betlanovce\n\nBetlanovce jsou obec na Slovensku v okrese Spišská Nová Ves v Košickém kraji.\n\nObec se nachází v západní části Hornádské kotliny na severním okraji Slovenského ráje ve vzdálenosti dvou kilometrů od turistického centra Podlesok. Sousední obce jsou Hrabušice, Hranovnica, Spišský Štiavnik, Vernár a Vydrník. Přes obec protéká řeka Hornád, která za obcí v Hrdle Hornádu vtéká do Prielomu Hornádu.\n\nPrvní písemná zmínka o obci pochází z roku 1311. V obci se nachází renesanční zámeček ve středu obce, který nechali v letech 1564 až 1568 postavit Peter Feigel a Helena Bobstová - Bethlenfalvyová. V obci se nachází židovský hřbitov.\n\n\n"}
{"id": "385762", "url": "https://cs.wikipedia.org/wiki?curid=385762", "title": "Palermo Ladies Open", "text": "Palermo Ladies Open\n\nPalermo Ladies Open je profesionální tenisový turnaj žen hraný v italském Palermu, ležícím na Sicílii. Založen byl v roce 1988. Ke zrušení došlo v sezóně 2013 a k opětovnému obnovení roku 2019. \n\nNa ženském profesionálním okruhu WTA Tour turnaj patří do kategorie WTA International, jako jedna ze dvou italských událostí WTA, spolu s Rome Masters. \n\nPrvní dva ročníky palermského turnaje v letech 1988 a 1989 proběhly v rámci série Satellite Circuit. \n\nOd roku 1990 se událost hrála na ženském okruhu WTA Tour a to postupně v kategoriích Tier IV či Tier V. Při reformě koncepce okruhu byl od sezóny 2009 zařazen do kategorie WTA International, kde setrval až do zrušení v roce 2013. Původně tříletou smlouvu na právo pořádat turnaj, s opcí na další tři roky, tehdy odkoupil Malaysian Open v Kuala Lumpuru. Do kalendáře okruhu WTA se vrátil v sezóně 2019 opět v kategorii WTA International.\n\nTurnaj se odehrává v areálu Country Time Clubu na otevřených antukových dvorcích. Do soutěže dvouhry nastupuje třicet dva singlistek a čtyřhry se účastní šestnáct dvojic. Nejvyšší počet pěti singlových titulů vyhrála Španělka Anabel Medinaová Garriguesová, včetně tří vítězných ročníků v řadě.\n\n"}
{"id": "385767", "url": "https://cs.wikipedia.org/wiki?curid=385767", "title": "10cm houfnice vz. 38", "text": "10cm houfnice vz. 38\n\n10cm houfnice vz. 38 byla konstrukčně vyvíjena ve Škodových závodech, poté, co v březnu 1935 ministerstvo národní obrany ČSR zadalo její vývoj. Použita měla být v budovaném československém opevnění v třídělových bateriích dělostřeleckých srubů nebo ve výsuvných a otočných dělostřeleckých věžích.\n\nKonstrukčně vycházela z již existující polní houfnice vz. 30 a částečně v některých bodech byla propojena s 4cm kanónem vz. 36. Souběžně s vývojem 10cm verze probíhaly konstrukční práce i na verzi 8cm kanónu, avšak při určitých problémech s touto variantou se armáda rozhodla tento vývoj pozastavit.\n\nDo opuštění hranic v září 1938 se nepodařilo konstrukčně dokončit ani jeden kus této houfnice. Ve výrobnách bylo celkem dokončeno 15 exemplářů, které však posloužily již německé armádě. Po válce bylo všech 15 zbraní zničeno v hutích.\n\nDvě makety této zbraně jsou dnes umístěny v muzeu dělostřelecké tvrze Dobrošov nedaleko Náchoda. Makety muzeum získalo v roce 1975 od muzea dělostřelecké tvrze Hanička, kde zůstaly jako součást rekvizit, které se používaly při natáčení filmu Dny zrady režiséra Otakara Vávry. Makety se ve filmu vyskytují pouze v jedné scéně a tak jejich provedení nemuselo být nijak přesné, jsou vyrobeny z dřeva a plechu.\n\n"}
{"id": "385768", "url": "https://cs.wikipedia.org/wiki?curid=385768", "title": "Luna 7", "text": "Luna 7\n\nLuna 7 byla další sovětskou sondou \"„druhé generace“\" z programu Luna, která měla měkce přistát na Měsíci. V evidenci COSPAR dostala označení 1965-077A. Ani tato mise třetí z Lun (přezdívanou i jako Luník) v roce 1965 nebyla úspěšná, dopadla příliš tvrdě.\nOproti sondám první generace (Luna 1-3) byl tento E typ vybaven systémy na korekce a snížení rychlosti letu. Vlastní hmotnost byla 1506 kg. Byla obdobně jako jiné tříose stabilizovaná, její hlavní částí byla kulová nádrž s okysličovadlem, na ní byla palivová nádrž. Sonda měla namontované pouzdro s nafukovacím ochranným krytem a raketový motor. I tuto sondu vyrobilo konstrukční středisko OKB-1, dnešní RKK Eněrgija.\n\nStart nosné rakety Molnija se sondou byl ráno 4. října 1965 z kosmodromu Bajkonur. Nejprve byla vynesena na nízkou oběžnou dráhu 129-286 km nad Zemí – (též uváděna jako parkovací).\n\nBěhem druhého letového dne byl zapnut korekční raketový motor. Oproti předchozí Luně tentokrát pracoval správně a sonda byla navedena k Měsíci.\n\nVečer 7. října po 3,5 dnech letu mělo být provedeno měkké přistání na povrchu. Brzdící motor byl však zapnut místo potřebných 48 sekund před okamžikem přistání o 50 minut dříve. Po této chybě se sonda zřítila na povrch Měsíce v oblasti Oceanus Procellarum, západně od kráteru Kepler.\n\n"}
{"id": "385769", "url": "https://cs.wikipedia.org/wiki?curid=385769", "title": "Luna 8", "text": "Luna 8\n\nLuna 8 byla další sovětskou sondou \"„druhé generace“\" z programu Luna, která měla měkce přistát na Měsíci. V evidenci COSPAR dostala označení 1965-099A. Ani tato mise čtvrté z Lun během roku 1965 nebyla úspěšná.\nOproti sondám první generace (Luna 1-3) byl tento E typ vybaven systémy na korekce a snížení rychlosti letu. Vlastní hmotnost byla 1552 kg. Byla obdobně jako jiné tříose stabilizovaná, její hlavní částí byla kulová nádrž s okysličovadlem, na ní byla palivová nádrž. Sonda měla namontované pouzdro s nafukovacím ochranným krytem. a raketový motor. I tuto sondu vyrobilo konstrukční středisko OKB-1, dnešní RKK Eněrgija.\n\nStart nosné rakety Molnija se sondou byl ráno 3. prosince 1965 z kosmodromu Bajkonur. Nejprve byla vynesena na nízkou oběžnou dráhu zhruba 169-209 km nad Zemí (též uváděna jako parkovací).\n\nBěhem druhého letového dne byl zapnut korekční raketový motor. Pracoval správně a sonda byla navedena k Měsíci.\n\nVečer 6. prosince byla prováděna závěrečná část letu sondy. Brzdící motor nepracoval přesně a sonda na povrch dopadla příliš rychle, zhruba 15-20 metrů/sec do stejné oblasti, jako Luna předchozí, tedy Oceanus Procellarum, západně od kráteru Kepler. Let trval obvyklých 3,5 dne.\n\n"}
{"id": "385770", "url": "https://cs.wikipedia.org/wiki?curid=385770", "title": "Nysa", "text": "Nysa\n\nNysa ( , ) je město v Dolním Slezsku v Polsku ve vojvodství Opolském. Je centrem okresu Nisa a má zhruba 43 tisíc obyvatel.\n\nNisa je jedním z nejstarších slezských měst. Byla pravděpodobně založena v desátém století a stala se hlavou stejnojmenného Nisského knížectví. Pod tímto jménem byla v roce 1200 součástí biskupství Vratislavského a spolu s ním také počítána do Dolního Slezska. V roce 1424 se musela bránit husitům.\n\nBěhem třicetileté války byla třikrát obležena, poté nákladně přebudována na pevnost (Pevnost Nisa) a během napoleonských válek byla v roce 1807 Francouzi dobyta. V rámci Pruska si zachovávala římskokatolický charakter. Pro množství barokních a gotických kostelů se jí přezdívalo „Slezský Řím“.\n\nPo první světové válce se stala součástí pruské provincie Horní Slezsko. Po druhé světové válce se v rámci dohod postupimské konference stala součástí Polska pod polským jménem \"Nysa\".\n\nPočet obyvatel ve vybraných letech:\n¹ z toho 4075 vojáků\n\n\n\n"}
{"id": "385772", "url": "https://cs.wikipedia.org/wiki?curid=385772", "title": "Evropský hokejový pohár 1989/1990", "text": "Evropský hokejový pohár 1989/1990\n\nEvropský hokejový pohár 1989/1990 byl 25. ročníkem hokejového turnaje European Cup. Vítězem turnaje se stal tým CSKA Moskva.\n\n\n"}
{"id": "385773", "url": "https://cs.wikipedia.org/wiki?curid=385773", "title": "Socket AM2+", "text": "Socket AM2+\n\nSocket AM2+ je typ patice procesoru vyvinutý společností AMD. Jedná se o vylepšenou verzi socketu AM2, s kterým je zpětně kompatibilní. Spolupracuje s pamětmi DDR2. Lze ho osadit procesory Athlon 64, Athlon 64 X2, Athlon 64 FX, Opteron, Sempron, Sempron X2, Phenom a Phenom II. Do této patice je možné zapojit procesory pro Socket AM3, ale obráceně to nelze (zpětná kompatibilita).\n\nPoužívá HyperTransport 3.0 s frekvencí až 2,6 GHz.\n\nV 1Q roku 2009 byl nahrazen socketem AM3, který umožňuje osadit DDR3.\n\n"}
{"id": "385775", "url": "https://cs.wikipedia.org/wiki?curid=385775", "title": "Evropský hokejový pohár 1990/1991", "text": "Evropský hokejový pohár 1990/1991\n\n26.ročník hokejového turnaje European Cupu. Vítězem turnaje se stala Djurgårdens IF.\n\n"}
{"id": "385776", "url": "https://cs.wikipedia.org/wiki?curid=385776", "title": "Luna 10", "text": "Luna 10\n\nLuna 10 první sonda ze Sovětského svazu a Země, která se stala v roce 1966 umělou družicí Měsíce. V katalogu COSPAR byla později označena jako 1966-027A.\nTyp E-6S byl vyroben jako všechny Luny od Luny 9 v konstrukčním středisku OKB Lavočkina v Chimki (Moskevská oblast). Základem konstrukce tříose stabilizované sondy byla nádrž s okysličovadlem, pak zásobník paliva a raketový motor. Dále zde byly tři raketové řídící motorky, několik gyroskopů, schránka s řídící elektronikou. Byla zde i vědecká aparatura s řadou přístrojů, jimiž se měřilo infračervené, gama i sluneční záření a plazma, záření z Měsíce, detektory mikrometeoritů. Dále zde byla vysílací aparatura pro přenos signálů na Zemi.\n\nStart nosné rakety Molnija se sondou byl dopoledne 31. března 1966 z kosmodromu Bajkonur. Nejprve byla vynesena na nízkou oběžnou dráhu 195-212 km nad Zemí-(též uváděna jako parkovací).\n\nBěhem druhého letového dne byl ve vzdálenosti 240 000 km od Země zapnut korekční raketový motor.\n\nVečer 3. dubna byl zapálen znovu brzdící raketový motor v době, kdy sonda prolétala zhruba 1000 km nad povrchem Měsíce. O 20 sekund později se od sondy oddělilo pouzdro s vědeckou aparaturou, zůstalo na oběžné dráze jako mateřská sonda.\n\nSonda pracovala na oběžné dráze ve výši 350–1007 km nad povrchem Měsíce 56 dní, pak se chemické baterie vybily a přenosy informací na Zem ustaly. Během oněch necelých dvou měsíců vykonala 460 oběhů Měsíce a vyslala 219 radiových relací, zaznamenala na detektoru 198 nárazů mikrometeoritů. Nedodávala žádné snímky, ovšem mimo vědeckých údajů vysílala na Zem 4x Internacionálu. Tím její tvůrci uctili 23. sjezd Komunistické strany Sovětského svazu.\n\n"}
{"id": "385777", "url": "https://cs.wikipedia.org/wiki?curid=385777", "title": "Brazilský císař", "text": "Brazilský císař\n\nBrazilský císař byl titul panovníků Brazílie v letech 1822 - 1889. Oba panující brazilští císaři byli z dynastie Braganza. Nominálně titul brazilského císaře nyní náleží princi Luísovi Orléans-Braganza z dynastie Orléans-Braganza, který je pravnukem císaře Pedra II.\n\nPo obsazení Lisabonu vojskem Napoleona Bonaparta uprchl v říjnu 1807 portugalský regent princ Jan spolu s asi 15 000 dvořany do tehdejšího portugalského místokrálovství Brazílie. Po Napoleonově pádu zasedla v Portugalsku prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství. V Lisabonu následně cortesy (lidové shromáždění) zrušily rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil právě Dom Pedro, jenž byl vždy nakloněn liberálním myšlenkám. \n\nDom Pedro nakonec vyhlásil nezávislost Brazílie na Portugalsku a 12. října 1822 byl jako Pedro I. prohlášen císařem Brazílie. Titul císaře namísto krále, měl zdůraznit rozmanitost brazílie a částečně emulovat Napoleona, jako liberála a revolucionáře.\n\nV roce 1826 se císař Pedro I. (Petr I.) stal portugalským krále Petrem IV., ale byl donucen k abdikaci ještě téhož roku ve prospěch své sedmileté dcery Marie. V roce 1831 nastala podobná situace v Brazílii, kde byl císař Pedro I. donucen brazilským parlamentem k abdikaci a císařem se stal jeho teprve pětiletý syn Pedro II. Brazilský (1825-1891), který se ovšem vlády oficiálně ujal až v roce 1840, kdy byl brazilským parlamentem prohlášen za plnoletého. Dom Pedro I. byl brazilským císařem 9 let. Za jeho vlády v roce 1828 přišla Brazílie o Uruguay, kvůli válce s Argentinou.\n\nKdyž byl v roce 1831 dohnán k abdikaci císař Pedro I., stal se císařem tehdy jeho 5letý syn Pedro II., jenž ovšem vlády oficiálně ujal až v roce 1840, kdy byl brazilským parlamentem prohlášen za plnoletého, do té doby za něj vládl regent. 18. července 1841 byl Pedro II. korunován brazilským císařem. Pedro II. vládl jako brazilský císař 49 let. Jako císař přinesl Brazílii ekonomickou stabilitu a pokrok. Na konci jeho vlády bylo v Riu de Janeiru 118 škol. Pedro také podnikal kroky na ukončení otrokářství. Neočekávaně dlouhá a nákladná Paraguayská válka z let 1865-1870 zmenšila jeho popularitu. Vojenský převrat 15. listopadu 1889 svrhnul monarchii. Císař a jeho rodina odešli do exilu v Evropě. Nová brazilská vláda utvořila novou federativní Brazílii po vzoru USA.\n\n\"Dynastie Braganza\"\n\n\n\"Dynastie Braganza\" a později Dynastie Orléans-Braganza- legitimní větev, oficiální nárok\n\n\n\n"}
{"id": "385779", "url": "https://cs.wikipedia.org/wiki?curid=385779", "title": "Konzervatoř Plzeň", "text": "Konzervatoř Plzeň\n\nKonzervatoř Plzeň je střední škola s hudebním zaměřením, která sídlí v Plzni. V roce 1961 byl jejím zakladatelem a prvním ředitelem Karel Václav Vacek.\n\nTato konzervatoř poskytuje vzdělání v oborech hudba a zpěv. Studium, které je zakončeno absolutoriem, trvá šest let. Mezi další aktivity školy patří pořádání interpretačních kurzů Mezinárodní hudební akademie Plzeň a také Mezinárodní smetanovské klavírní soutěže v Plzni.\n\n\n"}
{"id": "385782", "url": "https://cs.wikipedia.org/wiki?curid=385782", "title": "Mexický císař", "text": "Mexický císař\n\nMexický císař byl titul panovníků Mexika v letech 1822–1823 a 1864–1867. Císařem Mexika byl nejdříve Augustín I. a později Maxmilián I. Mexický z Habsbursko-lotrinské dynastie. Jak první, tak druhé mexické císařství bylo konstituční dědičnou monarchií podle evropských vzorů. Obě monarchistická období však byla velmi krátká a byla svržena republikánskými převraty. Ačkoliv mexický trůn již v současnosti neexistuje, pretedenti trůnu žijí dodnes; v současnosti je legitimním dědicem trůnu Maximilian von Götzen-Itúrbide (* 1944) z rodu prvního císaře Agustína I. a po něm jeho nejstarší syn Fernando (* 1992).\n\nPrvním mexickým císařem byl jako Agustín I. mexický voják a politik Agustín de Iturbide, celým jménem Agustín Cosme Damián de Iturbide y Arámburu (27. září 1783, Morelia, Mexiko – 19. červenec 1824, Padilla, Mexiko). Císařská hodnost byla na rozdíl od \"legitimněji\" přípustnější královské, zvolena zřejmě proto, aby se zabránilo příslušníkům španělského rodu Bourbonů usednout na trůn jako bývalým (a tím i legitimním) vládcům Mexika resp. místokrálovství Nové Španělsko, protože kdyby k tomu došlo, Mexiko by se stalo opět španělskou državou. Na císařskou hodnost tedy nemohli mít Bourboni žádné nároky. Císařská hosnost byla navíc v té době po vzoru Francie revoluční, i když v Mexiku neměla tradici. Agustínův plný titul tak zněl „Z Prozřetelnosti boží a Národního Kongresu První konstituční císař Mexika“ (španělsky \"Por la Divina Providencia y por el Congreso de la Nación, Primer Emperador Constitucional de México\"). 21. července 1822 byl jako Agustín I. korunován hlavou tzv. Prvního Mexického císařství.\n\nJiž od počátku však měl císař konflikty s Kongresem, a tak ho Agustín I. nechal 31. října rozpustit. Kongres se proti císaři postavil a velitel veracruzské posádky Antonio López de Santa Anna Agustína svrhl a prohlásil se mexickým prezidentem. Agustín I. abdikoval 19. března 1823 a odešel do evropského exilu, odkud se již po roce vrátil do Mexika, kde byl odsouzen k smrti zastřelením. Císař měl deset dětí, dědicem císařského titulu se tak stal jeho nejstarší syn Agustín Jerónimo de Iturbide y Huarte.\n\nV roce 1861 provedla francouzská expediční vojska invazi do Mexika a svrhla prezidenta Benita Juáreze. Francouzi dosazená junta generála Juana Almonta poté vyhlásila císařství a korunu na nátlak Napoleona III. nabídla liberálnímu Maxmiliánu Habsburskému, který roku 1863 přijal. 9. dubna 1864 podepsal Maxmilián, pod nátlakem Františka Josefa, rodinnou smlouvu, ve které se před svědky vzdal nástupnictví na trůn a 10. dubna 1864, po složení slavnostní přísahy, se stal Maxmiliánem I., císařem mexickým. Maxmiliánovo císařství, které bylo protektorátem Francouzů a kteří bojovali s republikánskými povstalci sesazeného Benita Juáreze, navazovalo na První císařství Agustína I.; císařský pár, který neměl děti, dokonce adoptoval dva vnuky císaře Agustína I., kteří se tak stali následníky trůnu.\n\nMaxmiliánovu monarchii podporovala především konzervativní mexická nobilita a zpočátku i církev; obojí však naráželo na Maxmiliánovy liberální postoje, díky čemuž mnohdy potvrzoval zákony režimu Benita Juáreze, který byl rovněž liberál, čímž se císař dostával se svými stoupenci do konfliktu. Maxmilián nejprve nabídl Juárezovi milost výměnou za kapitulaci, ten však odmítl. Císařský režim tak začal být vůči republikánům stále represivnější, čímž se císař stával stále více nepopulární mezi Mexičany. V polovině 60. let se ve válce začala karta obracet a republikáni přešli do ofenzivy; na nátlak Spojených států a i přípravy války s Pruskem stáhl roku 1866 Napoleon III. expediční sbor z Mexika. Maxmilián v Mexiku zůstal, avšak jeho císařsví se začali rychle hroutit. Císař musel uprchnout z Mexico City do města Querétaro a opevnil se v klášteře de la Cruz. V klášteře de la Cruz císaře a velitele jeho gardy plukovníka Miguela Lópeze obklíčil Juárezův generál Escobena. Navzdory pokusu Maxmiliánových věrných generálů Miguela Miramóna a Tomáse Mejíi osvobodit císaře z obklíčení, padl po dvouměsíčním obléhání díky zradě plukovníka Lópeze klášter do rukou republikánům. Maxmilián byl zajat a postaven před válečný soud a počátkem roku 1867 byl republikány zatčen, odsouzen a přes prosby mnoha státníků a osobností byl 19. června 1867 zastřelen.\n\n\n\"Dynastie: Habsbursko-Lotrinská\"\n\n\n\n"}
{"id": "385783", "url": "https://cs.wikipedia.org/wiki?curid=385783", "title": "Panenská", "text": "Panenská\n\nPanenská je vesnice, místní část města Jemnice. Rozkládá se na nejzazším západě okresu Třebíč asi 36 km na jihozápad od Třebíče a asi 4 km týmž směrem od Jemnice. První písemná zmínka o ní pochází z roku 1717. Ve vesnici žije obyvatel.\n\nVesnice Panenská leží v severní polovině svého katastrálního území při silnici č. III/15215 od Pálovic a Jemnice, kde vychází ze silnice II/152, k Báňovicím na severozápad od obce.\n\nÚzemí Panenské nevytváří s městem Jemnicí jednolitý celek, nýbrž je od města odděleno územím Pálovic, s nimiž sousedí na východě. Na jihu k Panenské přiléhá území Bělčovic, na západě Starého Hobzí a severu Báňovic.\n\nNadmořská výška vesnice se pohybuje v rozmezí 540–505 m n. m. Nejvyššího bodu dosahuje katastrální území Panenské v zalesněném kopci \"Sedlo\" – 600 m n. m. Potoky tekoucí Panenskou napájejí \"Dvořácký rybník\" na severu.\n\nOjedinělé archeologické nálezy z území Panenské – kamenné nástroje – uvádí Josef Skutil a František Vildomec. Roku 1966 byl nalezen hadcový sekeromlat.\n\nPanenskou založil majitel starohobezského panství Maxmilián František z Deblína († 1732), který si přál, aby nesla jméno Panny Marie. Rok první písemné zmínky však dokládá opětovné osazení vesnice, neboť mezitím zpustla. Původní název vsi byl \"Flandorf\" a má snad spojitost s ženským, pravděpodobně novoříšským klášterem, nebo možná s hornickou činností.\n\nÚzemněsprávně byla Panenská v letech 1869–1890 vedena pod názvem \"Frauendorf\", resp. \"Frandorf\" nebo \"Flandorf\" jako obec v okrese dačickém, v letech 1900–1930 jako obec v okrese moravskobudějovickém, v roce 1950 opět jako obec v okrese dačickém. Panenská pak byla zařazena do rozšířeného okresu Třebíč, do roku 1967 jako obec. V letech 1967–1979 byla součástí Pálovic, od roku 1980 je částí Jemnice.\n\nV obci byli do roku 1918 Češi menšinou. Proto tu také před první světovou válkou vznikla matiční škola podporovaná Národní jednotou pro jihozápadní Moravu; původně to byla škola soukromá, veřejnou se stala až roku 1919. Od října 1938, kdy byl Flandorf zabrán nacistickým Německem, do května 1945 spadala Panenská pod okres Waidhofen an der Thaya v župě dolnorakouské. Název \"Panenská\" se uvádí od roku 1949.\n\nObec byla elektrifikována roku 1947 Západomoravskými elektrárnami.\n\nRoku 1843 činil počet obyvatel 231. Roku 1880 bylo z 265 obyvatel 178 Němců a 27 Čechů, roku 1930 pak z 201 obyvatel 35 Němců a 165 Čechů.\n\n\n\n"}
{"id": "385788", "url": "https://cs.wikipedia.org/wiki?curid=385788", "title": "Německý císař", "text": "Německý císař\n\nNěmecký císař (něm. \"Deutscher Kaiser\") byl titul pruských králů ve funkci dědičných vládců Německé říše v letech 1871 – 1918. Německé císařství bylo federací států, majících svého vlastního panovníka (krále, velkovévodu, vévodu,…), premiéra a vládu, přičemž vedoucí úlohu sehrával nejvýznamnější z těchto států – Pruské království. Pruský král tak byl zároveň německým císařem, pruský premiér německým kancléřem a pruská vláda centrální německou vládou.\n\nNěmecké císařství (oficiálním názvem \"Německá říše\", německy \"Deutsches Reich\") bylo vyhlášeno 18. ledna 1871 v zrcadlovém sále ve Versailles po vítězství Severoněmeckého spolku a spojeneckých jihoněmeckých států v prusko-francouzské válce.\n\nPřijetí císařského titulu nebylo pro krále Viléma I. ani pro Bismarcka jednoduché, jelikož Vilém I. by prý radši zůstal pruský králem, protože jako král by byl sám svým pánem, ale jako německý císař by musel být omezeným panovníkem. Bismarck se snažil Vilémovi I. přijetí císařského titulu zpříjemnit a proto za úplatu poslal předem napsaný dopis bavorskému králi Ludvíku II., aby Vilém I. přijal titul císaře jako předseda spolku z přání německých knížat. Vilém I. nejdříve souhlasil s tím, že přijme jen titul Kaiser von Deutschland (císař Německa)\", to však nebylo přijatelné pro jednotlivé německé panovníky a hrozilo mezinárodním konfliktem se státy, jež se sice nacházely na původně německém území, nebyly však členy Německého spolku (Nizozemsko, Rakousko, Švýcarsko atp.). Původně navrhovaný titul Kaiser der Deutschen (císař Němců)\", vynořivší se již v revolučním roce 1848 (jako revoluční titul), nebyl pro Viléma akceptovatelný s ohledem na jeho demokratické konotace. Jako kompromis byl nakonec zvolen titul v podobě Deutscher Kaiser\" (německý císař)\".\n\nTento titul byl zvolen proto, aby vyjadřoval že německý císař je sice německým císařem, ale nevládne nad všemi německými zeměmi.\n\nCísařství vzniklo podle maloněmecké koncepce a v jeho čele stanuli pruští Hohenzollernové. Prvním císařem se stal Vilém I. a říšským kancléřem Otto von Bismarck.\n\nCísař Vilém I. panoval do roku 1888 kdy na německý trůn nastoupil jeho syn Fridrich III., který zemřel ještě téhož roku, takže na trůn nastoupil Vilém II., který vládl jakožto poslední císař do roku 1918, kdy abdikoval. Proto je rok 1888 nazýván \"rokem tří císařů\". Nastoupivší císař Vilém II. propustil v roce 1890 říšského kancléře Otto von Bismarcka.\n\nPo převratu z 9. listopadu 1918, v němž se vyznamenali i pruští důstojnící a jenž se stal koncem Pruského království pojal císař Vilém II. v posledním okamžiku v rámci Německa státoprávně nerealizovatelnou myšlenku vzdát se císařského titulu, nikoliv ale pruské koruny. Nakonec se ale pod tlakem událostí vzdal obou, čímž ukončil 47leté panování Hohenzollernů v Německu. Téhož roku německé císařství zaniklo.\n\n\"Dynastie: Hohenzollernové\"\n\n\nJeho císařské a královské veličenstvo Vilém I./Fridrich III./Vilém II., z Boží milosti, německý císař a pruský král, markrabě braniborský, purkrabí norimberský, hrabě hohenzollernský, suverén a nejvyšší vévoda slezský a Hrabství kladského, velkovévoda dolnorýnský a poznaňský, vévoda saský, vestfálský, engernský, pomořanský a lüneburský, holštýnský a šlesvický, magdeburský, brémský, geldernský, klévský, jülišský a bergský, vévoda Vendů a Kašubů, krosenský, lauenburský a meklenburský; lankrabě hesenský a durynský; markrabě horno- a dolnolužický; princ oranžský, kníže rujánský, východofríský, paderbornský a pyrmontský, halberstadtský, münsterský, mindenský, osnabrücký, hildesheimský, verdenský, camminský, fuldský, nasavský, moerský; hrabě henneberský, markský, ravensberský, hohensteinský, tecklenburský, lingenský, hrabě mansfeldský, sigmaringenský a veringenský, pán Frankfurtu.\n\n"}
{"id": "385789", "url": "https://cs.wikipedia.org/wiki?curid=385789", "title": "Heavy Rotation", "text": "Heavy Rotation\n\nHeavy Rotation je čtvrté řadové album zpěvačky Anastacia. Deska vyšla 30. října 2008.\n\n"}
{"id": "385791", "url": "https://cs.wikipedia.org/wiki?curid=385791", "title": "Ale", "text": "Ale\n\nAle může být:\n"}
{"id": "385801", "url": "https://cs.wikipedia.org/wiki?curid=385801", "title": "Heimat", "text": "Heimat\n\nHeimat (německy \"Vlast\") je filmová trilogie režiséra Edgara Reitze, ukazující život v Německu mezi lety 1919–2000 očima rodiny z porýnského pohoří Hunsrück. Každý film (rozsahem spíše seriál, filmy byly ale přes enormní stopáž určeny spíše k promítání vcelku) se skládá z několika epizod. Osobní a domácí život rodiny je položen do kontrastu se společenským a politickým děním, úpadkové západní hodnoty, pronikající i do Německa, s prostotou a nevinností venkovského Hunsrücku.\n\nNázev trilogie je ironickým odkazem na německý název \"Heimatfilm\" (dosl. film o vlasti), ironické označení pro filmový žánr, oblíbený v německé kinematografii padesátých let. Heimatfilmy zobrazovaly venkovské prostředí a jednoduché moralitní příběhy v sentimentálním stylu.\n\nTrilogii předchází prolog, nazvaný Geschichten aus den Hunsrückdörfern (Příběhy z Hunsrücka), natočený v roce 1981.\n\nPrvní díl, natočený v roce 1984 a nazvaný prostě Heimat – Eine Deutsche Chronik (Heimat – Německá kronika), popisuje německý život v letech 1919-1982 na pozadí života Marie Simonové, ženy z fiktivní vesnice Schabbach. Skládá se z jedenácti epizod o celkové délce asi patnáct a půl hodiny.\n\nDruhý díl, nazvaný Die Zweite Heimat – Chronik einer Jugend (titul je dvojsmyslný – Druhý Heimat / Druhá vlast – Kronika jednoho mladíka) byl natočen v roce 1992 a skládá se ze třinácti epizod o celkové délce asi pětadvaceti a půl hodiny. Jde o nejdelší film, který byl komerčně uveden v celku. Popisuje příběh Mariina nejmladšího syna Hermana (částečně jde o autobiografické zobrazení režiséra Reitze), který opouští venkov a živí se jako skladatel v Mnichově. Zobrazuje společensky neklidná šedesátá léta, děj končí v roce 1970.\n\nHeimat 3 – Chronik einer Zeitenwende (Heimet 3 – Kronika změn doby) líčí Hermannův život v letech 1989 – 2000. Sestává z šesti epizod o celkové délce jedenáct a půl hodiny. Heimet 3 byl také uveden jako seriál německou společností ARD v roce 2004 v šesti devadesátiminutových pokračováních.\n\nFilm je sice vysoce hodnocen umělecky (šlo mimo jiné o jeden z oblíbených filmů režiséra Stanleyho Kubricka), na druhou stranu je v mnoha směrech kritizován, například pro selektivní interpretaci německé historie) a přílišnou idyličnost a nerealističnost zobrazení života v Schabbachu.\n\n"}
{"id": "385803", "url": "https://cs.wikipedia.org/wiki?curid=385803", "title": "Evropský hokejový pohár 1991/1992", "text": "Evropský hokejový pohár 1991/1992\n\n27.ročník hokejového turnaje European Cupu.Vítězem turnaje se stala Djurgårdens IF.\n"}
{"id": "385807", "url": "https://cs.wikipedia.org/wiki?curid=385807", "title": "Lysebotn", "text": "Lysebotn\n\nLysebotn je vesnice v jihozápadním Norsku, která je součástí obce Forsand. Rozkládá se na východním konci Lysefjordu v kraji Rogaland.\n\nNachází se zde velká vodní elektrárna, která zásobuje okolní oblast dodávkami elektrické energie. Jedná se oblíbený turistický cíl, jelikož se odsud dá nejlépe dostat na horu Kjerag. Spojení s okolním světem je zajištěno po fjordu pomocí trajektů. Dále se zde nachází malá dřevěná kaple a turistický kemp.\n"}
{"id": "385809", "url": "https://cs.wikipedia.org/wiki?curid=385809", "title": "Filipka (vrchol)", "text": "Filipka (vrchol)\n\nFilipka je vrchol s trojmezím, usedlost a přírodní památka ve Slezských Beskydech.\n\nV okolí vrcholu se nachází několik staveb, kterým se říká Filipka. Nejstarší je tradiční goralská dřevostavba, vedle ní je stejnojmenná turistická restaurace. 200 metrů jižněji je rekreační chata Celní správy Nýdek-Filipka.\n\nVrchol Filipka má nadmořskou výšku 771 m. Společně s výraznější Loučkou (835 m) leží na hřebeni, který ze západu obepíná údolí Hluchové. Leží na hraničním trojmezí obcí Hrádek, Návsí a Nýdek, což je připomínáno trojmezním hraničním kamenem. Stojí zde turistická odpočívka, nedaleko od vrcholu je malý pomníček s nápisem: \"Forstmeister Emil Merk † 24. VI. 1911\".\n\nPotkávají se tu tři turistické značky. Červená vedoucí z Nýdku (5 km) do Bukovce (10 km), zelená směřující z Hrádku (4 km) na Malý Stožek (4 km) a žlutá, která vede z Bystřice (7km) do Návsí (4 km).\n\nAsi 500 m od vrcholu se na jihozápadní strání rozprostírá přírodní památka Filipka s výskytem jalovce obecného.\n\n"}
{"id": "385812", "url": "https://cs.wikipedia.org/wiki?curid=385812", "title": "Centaur (raketový stupeň)", "text": "Centaur (raketový stupeň)\n\nCentaur je urychlovací stupeň používaný na nosných raketách. Je určen ke konečnému navedení nákladu na požadovanou orbitu, nebo v případě meziplanetárních letů, k urychlení sondy na únikovou rychlost. Centaur, pojmenován podle kentaurů z řecké mytologie, byl vyvinut společností Convair a hlavní podíl na jeho úspěchu mají Karel J. Bossart (hlavní inženýr SM-65 Atlas) a Dr. Krafft A. Ehricke. Jejich koncept je v podstatě zmenšená verze Atlasu, využívající lehké balonové nádrže z nerezové oceli, jejichž pevnost je dosažena tlakem plynů uvnitř nádrže. Centaur byl světově první vysoce výkonný raketový stupeň, spalující kapalný kyslík a vodík. Je vybaven jedním nebo dvěma motory RL-10. V současné době má za sebou již 50 let služby a je používán ve verzi Centaur V na raketách Atlas V.\n\nVývoj začal v roce 1956 udělením kontraktu firmě General Dynamics. Mělo jít o průkopnický projekt v použití kryogenických a nestabilních pohonných látek. Dodavatelem motorů byla zvolena společnost Pratt&Whitney se svým motorem RL-10. Výrobní závod na kapalný vodík patřící USAF byl už tou dobou schopen produkovat velká množství kapalného vodíku. V roce 1962 byl projekt převeden do NASA Lewis Research Center, kde probíhaly pokusy s LOX/LH2 raketami již od počátku 50. let. Projektu byla přidělena nejvyšší priorita, ale stejně utrpěl zpoždění kvůli administrativním pochybením na straně NASA i Convairu. První let se uskutečnil s raketou Atlas v listopadu 1963 a první „ostrý let“ se konal až v květnu 1966. Původně se s Centaurem počítalo jako horním stupněm raket Saturn, ale než byl hotov, byly už Saturny vybaveny mnohem silnějšími stupni Saturn-IV se šesti motory RL-10. Počáteční zdržení však překonala dobrá konstrukce Centauru, která vedla k mnoha dalším modifikacím a Centaur je používán i na počátku 21. století a počítá se s ním i do budoucnosti.\n\nPrvní verze. Testy probíhaly mezi lety 1958-1965 a proběhlo celkem 28 startů, přičemž dvakrát selhal. Naváděcí systém byl inerciální a navigační počítač byl digitální s magnetickou bubnovou pamětí, na kterou se letový program zapisoval z děrného pásku. \n\nVerze upravená speciálně pro vypouštění z nákladního prostoru raketoplánu Space Shuttle. Celý stupeň byl zmenšen a zjednodušen. Největší problém byl systém vypouštění paliva v případě zrušení startu a návratu raketoplánu na zem. Projekt byl zrušen po havárii raketoplánu Challanger z bezpečnostních důvodů. Později byl podobný typ Centauru použit na raketě Titan 4, která byla vyvinuta USAF jako náhrada za zrušený projekt Shuttle/Centaur.\n\nUpravená verze s jedním motorem pro raketu Atlas III. Naváděcí systém a řídící jednotka palivového systému byly přemístěny do speciálního oddílu na vrchu stupně a byly společné pro Centaur, i první stupeň Atlas III. \n\nVylepšená verze Centauru III, používaná na raketách Atlas V. Používá se v jednomotorové nebo dvoumotorové variantě. První start se konal roku 2002.\n\n\nCentaur používá motory Pratt & Whitney RL-10. Až do verze Centaur IIIA byl počet motoru dva, poté se začal rozlišovat účel, pro který je raketa určena. Pro těžké náklady na nízkou orbitu Země se používá dvoumotorová verze a pro mise na geosynchronní přechodovou dráhu, lehké náklady nebo pro meziplanetární lety se využívá jednomotorová verze. \n\nNádrže jsou řešeny „balonově“, to znamená, že nádrž nemá žádnou vnitřní podpůrnou konstrukci, ale jsou vyrobeny pouze z tenkého nerezového plechu a pevnosti je dosaženo stálým přetlakem v nádržích. Tento systém byl prvně použit na mezikontinentálních střelách SM-65 Atlas a byl používán až do verze Atlas III. Nádrže na kapalný kyslík a vodík jsou odděleny dvojitou přepážkou vyplněnou skelnou vatou, aby se zamezilo přenosu tepla mezi relativně teplejší nádrží na kapalný kyslík a chladnější nádrží na kapalný vodík.\n\n\nV současnosti se zvažuje použití Centauru V jako druhého stupně rakety Delta IV a také jako urychlovací stupeň budoucí rakety Ares V, pro meziplanetární sondy. Dále se plánuje zvětšení průměru až na 5,4 m, což je průměr aerodynamického krytu raket Atlas V. To má snížit hmotnost a zároveň výrazně zvýšit množství neseného paliva. Budoucí konstrukce má být modulární, což má umožnit vybavit Centaur až šesti motory RL-10, přičemž úprava bude vyžadovat minimální úpravy a většina komponent má být společná pro všechny varianty. Důležitý požadavek je na kompatibilitu se stávající kompletační a odpalovací infrastrukturou.\n\nPředpokládá se, že 5,4metrový Centaur se šesti motory, připojený na Atlas V s pěti SRB (pomocné motory) se nosností vyrovná raketě Atlas V 5HX (nejsilnější varianta Atlasu V) nebo Deltě IV Heavy. Tato možnost přináší výrazné snížení nákladů v porovnání s variantami Heavy raket Atlas V nebo Delta IV. V případě použití těžké verze Atlasu V a nového Centauru má nosnost dosahovat až 80 tun. Takovou nosnost srovnatelnou s Aresem V nebo Saturnem V dokáže využít pouze vládní program letů s posádkou, avšak za použití komerčních technologií a pravděpodobně za nižší cenu.\n\n\n"}
{"id": "385813", "url": "https://cs.wikipedia.org/wiki?curid=385813", "title": "Gajer", "text": "Gajer\n\nGajer může být:\n\n\n"}
{"id": "385819", "url": "https://cs.wikipedia.org/wiki?curid=385819", "title": "Louka (Jemnice)", "text": "Louka (Jemnice)\n\nLouka je vesnice, místní část města Jemnice. Rozkládá se při západních hranicích okresu Třebíč asi 28 km na jihozápad od Třebíče a asi 3 km severozápadně od Jemnice. První písemná zmínka o ní pochází z roku 1360. Ve vesnici žije obyvatel.\n\nKatastrální území Louky o ploše 4,7 km² se skládá ze dvou odlišných částí: ze západní části s územím obce a s převahou zemědělské půdy a z východní kopcovité a zalesněné části mezi Želetavkou přitékající od Chotěbudic a lesním potokem \"Koberou\" přitékajícím od Budkova a vytvářejícím východní hranice katastrálního území. Nadmořská výška této kopcovité části dosahuje až 500 m, kopec \"Schořina\" pak 526 m n. m. Obě tyto rozdílné části území Louky se spojují v úzkém krčku při silničním (silnice č. II/410) mostu přes Budíškovický potok těsně u jeho soutoku s Želetavkou. Nadmořská výška vesnice samé se pohybuje v rozmezí 460–475 m n. m.\n\nSe silnicí č. II/410 je Louka spojena krátkou silnicí č. III/41014, která v obci končí. Křižovatka těchto silnic je v blízkosti pohřební kaple Pallavicinů.\n\nNa západě Louka sousedí s Třeběticemi, na severu s Budíškovicemi a Chotěbudicemi. Jinak k Louce přiléhá území Jemnice.\n\nV okolí Louky byl mimo jiné nalezen diskový paleolitický artefakt z rohovce. Objeveny byly i kosti mamuta.\n\nLouka se poprvé připomíná roku 1349. Roku 1360 je doložen zdejší hrad nazývaný \"Hradiště\", jako zbořený uváděný roku 1446. Název vesnice \"Louka\" naznačuje absenci lesa: travnaté místo v lese nebo na jeho kraji. Loucká škola byla zrušena roku 1977.\n\nÚzemněsprávně byla Louka v letech 1869–1890 vedena jako obec v okrese dačickém, v letech 1900–1930 jako obec v okrese moravskobudějovickém, v roce 1950 opět jako obec v okrese dačickém. Roku 1960 byla jako obec zařazena do rozšířeného okresu Třebíč. Od roku 1980 je částí Jemnice.\n\nObec byla elektrifikována roku 1933 Západomoravskými elektrárnami.\n\n\n\n"}
{"id": "385825", "url": "https://cs.wikipedia.org/wiki?curid=385825", "title": "Hluchová", "text": "Hluchová\n\nHluchová ( ) je potok v okrese Frýdek-Místek v Moravskoslezském kraji. Je to pravostranný přítok řeky Olše. Délka toku činí 12,3 km. Plocha povodí měří 37,4 km².\n\nHluchová pramení na úbočí Velkého Stožku v nadmořské výšce zhruba 830 m. Odtud pokračuje na severozápad velmi úzkým údolím, které je ze západu ohraničeno hřebenem Loučky a Filipky, z východu pak Pásmem Čantoryje. Tímto údolím Hluchová pokračuje do Nýdku, kde nabírá svůj pravostranný přítok Střelmou, prudce se stáčí na jihozápad a stéká dolů do Bystřice, kde ústí do Olše.\n\nNa Hluchové je vybudováno několik jezů.\n\n\nPrůměrný průtok u ústí činí 0,78 m³/s.\n"}
{"id": "385828", "url": "https://cs.wikipedia.org/wiki?curid=385828", "title": "Kateřina Vilemína Zaháňská", "text": "Kateřina Vilemína Zaháňská\n\nVévodkyně Kateřina Vilemína Frederika Benigna Zaháňská (8. února 1781, Mitava, dnes Jelgava – 29. listopadu 1839 Vídeň, Rakousko), rozená \"Prinzessin Katharina Friederike Wilhelmine Benigna von Kurland\", byla rakouská a slezská šlechtična a politička. Ze svých čtyřech křestních jmen používala nejčastěji jméno Vilemína. České veřejnosti je známa především jakožto literární postava ze stěžejního díla Boženy Němcové \"Babička\". Boženu Němcovou jako dceru svých zaměstnanců znala a podporovala. Zemřela však dva roky po sňatku Boženy Němcové s Josefem Němcem, tedy dříve než se mohla rozvinout spisovatelská dráha Boženy Němcové.\n\nByla nejstarší dcerou Petra Birona, vévody kuronského a zemgalského, později vévody zaháňského a jeho třetí manželky kuronské šlechtičny Anny Charlotty Dorothey von Medem. Kuronsko, které je dnes součástí Lotyšska, v té době bylo lenním územím polského království a tvořilo nárazníkové území mezi Polskem a Ruskem. Při třetím dělení Polska v roce 1795 Kuronsko připadlo Rusku. Vévoda Petr obdržel od Kateřiny Veliké finanční odškodnění a mohl i s manželkou používat doživotně svůj kuronský vévodský titul. Poté, co opustil Kuronsko, přesídlil na své statky, které získal do majetku koncem 18. století ve Slezsku – Zaháň (Sagan) a ve východních Čechách – Náchod. Vilemína měla tři mladší sestry: Marii Paulinu Luisu, provdanou kněžnu Hohenzollern-Hechingen (1782–1845), Johannu Katharinu, pozdější vévodkyni di Acerenza (1783–1876) a Dorotheu pozdější vévodkyni de Dino a de Sagan (1793–1862), nemanželskou dceru své matky, kterou Petr Biron legitimizoval. Dorothea je dnes některými badateli a historiky pokládána za fyzickou matku české spisovatelky Boženy Němcové. Tato teorie však není podložena přesvědčivými důkazy. Pokud by tomu tak bylo, vévodkyně Vilemína byla její tetou.\n\nOd tří do pěti let cestovala s rodiči po Evropě, po návratu roku 1786 žila v Mitavě především se svým otcem a sestrami. Matka často cestovala, plnila i diplomatické úlohy a návrat domů oddalovala. Mateřské povinnosti jí nezatěžovaly. Kateřina a její sestry měly vychovatele, nejvíce ji ovlivnila Polka Antonie Forsterová, která vyrostla v Anglii. Díky ní se Vilemína stala vášnivou anglofilkou. Zároveň ji ovlivnily vychovatelčiny ideály osvícenectví a její tichý obdiv k Velké francouzské revoluci. Byla však nesmiřitelnou odpůrkyní císaře Napoleona a proto se stala také aktivní účastnicí protinapoleonské koalice. \n\nPoslední léta života otce a jeho rodiny popisuje Alois Jirásek ve své novele Na dvoře vévodském. Po smrti otce v roce 1800 zdědila Vilemína Zaháňské knížectví, náchodské panství a řadu nemovitostí, mezi nimi i zámek v Ratibořicích, který nechala v letech 1825–1826 přestavět v empírovém stylu. Toto sídlo si zejména oblíbila, zde proběhly v rámci protinapoleonské koalice v roce 1813 její schůzky s ruským carem Alexandrem I. \n\nZ Vilemíny se stala mimořádně vzdělaná, inteligentní, bystrá, nadaná a aktivní žena, která se později věnovala politice, i když především ze své záliby a díky svému společenskému postavení. Díky ní se také seznámila s tehdy nejvlivnějším rakouským politikem knížetem Klemensem Lotharem Metternichem, se kterým měla po mnoho let přátelský poměr, který v době Vídeňského kongresu (1814–1815) měl intimní charakter. Usilovala o to, aby s ním uzavřela manželství – což se ale nikdy nestalo. Překážkou byla zejména dvě předtím nezdařená manželství, v té době i trvající první Metternichovo manželství a zřejmě i Vilemínina citová nestálost.\n\nÚryvek z dopisu Metternicha Kateřině Zaháňské:\n\n\"Celou noc se mi zdálo o mé drahé přítelkyni, viděl jsem nás oba v Praze, hovořili jsme, snad stokrát jsem Ti opakoval, že Tě miluji. Ty jsi mi naslouchala a neodpovídala jsi, nechápal jsem Tvé mlčení, náhle ses mi vrhla kolem krku a řeklas mi: \"Nuže, drahý příteli, dokaž mi to, co mi stále opakuješ!\"\"\n\nVilemína však měla řadu dalších milostných vztahů. Paralelně s Metternichem v době Vídeňského kongresu i s knížetem Alfredem Windischgrätzem. Ani ten se s ní pro odpor rodiny nemohl oženit. Opět z Metternichova dopisu Vilemíně: \"\"Manželství je stav, který pro Tebe nebude nikdy ten pravý. Takové nezávislé duši jako je tvá, nemůže povinnost přinést klid. Svazky? Všechny je zpřetrháš.\"\"\n\nByla celkem třikrát provdána, žádné z jejích manželství nebylo příliš šťastné. Prvním manželem byl princ Louis Rohan Guémenée, druhým ruský kníže Vasil Sergejevič Trubeckoj. Obě manželství uzavřená v prvním desetiletí 19. století trvala jen krátce. Poté už nadále vystupovala jako vévodkyně zaháňská. Poslední, třetí manželství uzavřela s hrabětem Karlem Rudolfem Schulenburgem v roce 1819. S ním do Ratibořic přišel v roce 1820 i jeho kočí Jan Pankl s Terezií Novotnou, kterou si v tomto roce vzal za ženu v kostele v České Skalici. S nimi přišla z Vídně i malá Barunka, pozdější spisovatelka Božena Němcová. Manželství s hrabětem Schulenburgem zaniklo po Vilemínině přestoupení na katolickou víru (1827). Hrabě však nadále spravoval její panství.\n\nJedinou dceru Gustavu (1801–1881) měla jako nemanželské dítě se svým vychovatelem švédským generálem Gustavem Armfeltem; její porod byl prý velice těžký a Vilemína po něm zůstala již dále neplodná. Dcera byla vychovávána u partnerových příbuzných a v pozdějších letech se ke své matce už nechtěla vrátit, přestože se o to Vilemína velmi snažila. Nedostatek vlastních dětí si vynahradila péčí o děti svých příbuzných a známých. Měla postupně tři schovanky, z nichž prostřední zemřela v mladém věku. Byly inspirací pro postavu komtesy Hortensie v \"Babičce.\" \n\nVe starším věku přestoupila Vilemína na katolickou víru, usadila se a do značné míry tak vyjadřovala obraz oblíbené a respektované vrchnosti, který o ní vytvořila Božena Němcová v \"Babičce.\" \n\nZemřela ve věku 58 let ve Vídni na následky mozkové mrtvice. Je pohřbena v kapli sv. Kříže v parku zámku v Zaháni.\n\nJméno známé francouzské spisovatelky a dramatičky Françoise Saganové, nepřechýleně Françoise Sagan, rodným jménem Françoise Quoirez (21. června 1935 – 24. září 2004) není sice přímým odvozením od jména Vilemíny Zaháňské (Sagan), jak se někdy traduje, souvisí však s potomkem její sestry Dorothey, která po smrti Vilemíny získala panství Zaháň a používala rovněž titul vévodkyně zaháňská. Tento její vnuk se stal modelovou postavou pro Marcela Prousta v románovém cyklu \"Hledání ztraceného času\".\n\n\n"}
{"id": "385829", "url": "https://cs.wikipedia.org/wiki?curid=385829", "title": "Tarnowská radnice", "text": "Tarnowská radnice\n\nTarnowská radnice patří k hlavním památkám ve městě. Jedná se o renesanční budovu, která byla vybudována na konci 15. století jako pozdně gotická stavba a později v časech renesance kompletně přestavěna. Umístěna je se přímo uprostřed hlavního náměstí (Rynku). V současné době se zde nachází regionální muzeum, jsou zde uskladněny pamětihodnosti týkající se generála Jozefa Béma, polské obrazy z přelomu 19. a 20. století a čínské sklo z přelomu 17. a 18. století.\n"}
{"id": "385831", "url": "https://cs.wikipedia.org/wiki?curid=385831", "title": "Kyselina barbiturová", "text": "Kyselina barbiturová\n\nKyselina barbiturová (též malonylurea nebo 4-hydroxyuracil) je organická sloučenina založená na pyrimidinové heterocyklické kostře. Je to prášek bez zápachu, rozpustný v horké vodě. Kyselina barbiturová je základem pro širokou škálu barbiturátů, které mají tlumící účinky na centrální nervový systém, ovšem samotná kyselina barbiturová není farmakologicky aktivní. Sloučeninu objevil německý chemik Adolf von Baeyer 4. prosince 1864, na svátek sv. Barbory, a tak látka (vzniklá kondenzační reakcí močoviny (urey) a kyseliny malonové) získala svůj název. Kyselina malonová byla později nahrazena diethylmalonátem.\n\nα-uhlík má reaktivní vodíkový atom. Pomocí Knoevenagelovy kondenzační reakce lze kyselinu barbiturovou převést na širokou škálu barbiturátů, fungujících jako CNS tlumivé látky.\n\nKyselina barbiturátová se používá při syntéze riboflavinu.\n\nV roce 2007 bylo syntetizováno více než 2 550 barbiturátů a příbuzných látek, z nichž 50 až 55 se v současnosti celosvětově používá v klinické praxi. První takovou látkou používanou v medicíně byl barbital (Veronal) od roku 1903, druhý phenobarbitone (fenobarbital) přišel na trh v roce 1912.\n\n\n"}
{"id": "385833", "url": "https://cs.wikipedia.org/wiki?curid=385833", "title": "Ladislav Brábek", "text": "Ladislav Brábek\n\nLadislav Brábek (* 23. června 1933, Praha) je vysokoškolský pedagog. Přednáší dějiny hudby, estetiku, popularizaci hudby a nástrojovou přípravu na klavír na Pedagogické fakultě Univerzity Karlovy v Praze.\n\nVystudoval hudební vědy na Filozofické fakultě UK. Později vyučoval na hudební škole v Nymburce, kde působil jako vedoucí klavírní sekce. Působil rovněž jako profesor sólového klavíru na konzervatoři v Plzni. V současnosti vyučuje na Konzervatoři Jaroslava Ježka a na Pedagogické fakultě UK v Praze. Mimo rámec pedagogické činnosti působil 6 let jako dramaturg hlavní redakce hudebního vysílání Československé televize, jako umělecký ředitel Komorní opery v Praze a ředitel Divadla hudby v Nymburku. Věnuje se klavírním doprovodům významných pěvců. V dokumentu Sv. Studeného „Praha na Mozarta nezapomněla“ ztvárnil titulní roli Mozarta.\n\n\n\n\n\n\n"}
{"id": "385835", "url": "https://cs.wikipedia.org/wiki?curid=385835", "title": "Barbara Edenová", "text": "Barbara Edenová\n\nBarbara Edenová (nepřechýleně \"Eden\", * 23. srpna 1931 Tucson, Arizona, USA) je americká herečka známá zejména kvůli ztvárnění hlavní role v seriálu \"I Dream of Jeannie\".\n\nKdyž jí byly tři roky, její rodiče se rozvedli. Společně se svou matkou se přestěhovala do San Francisca, kde také vystudovala střední školu.\n\nV roce 1958 se vdala za Michaela George Ansaru, s kterým měla syna Matthewa Michaela. V roce 1974 se rozvedli.\n\nPozději byla ještě dvakrát vdaná.\n\nPrvní zkušenosti s filmem získala v několika televizních pořadech, později vystupovala v seriálu \"How to Marry a Millionare\". V roce 1964 podepsala smlouvu na ztvárnění hlavní postavy v seriálu \"I Dream of Jeannie\", kterou hrála 5 let a vystupovala ve všech 139 dílech seriálu. Rovněž ztvárnila úlohu její sestry Jeannie (9 dílů) a mámy (2 díly). Později se ke své nejznámější roli vrátila v celovečerních filmech \"\" a \"I Still Dream of Jeannie\". V roce 1990 vystupovala v seriálu \"Dallas\".\n\n"}
{"id": "385838", "url": "https://cs.wikipedia.org/wiki?curid=385838", "title": "Česká komorní filharmonie", "text": "Česká komorní filharmonie\n\nČeská komorní filharmonie vznikla po roce 1989.\n\nByla založena Agenturou B-Arts Production. Prvním hobojistou a zároveň uměleckým vedoucím je Zdeněk Adam. Hlavním dirigentem je Petr Chromzcak. Orchestr vystoupil, mimo jiné, na festivalu Pražské jaro 2009. Dále pravidelně hostuje v Berlínské filharmonii.\n\n"}
{"id": "385842", "url": "https://cs.wikipedia.org/wiki?curid=385842", "title": "UNIVAC I", "text": "UNIVAC I\n\nUNIVAC I (UNIVersal Automatic Computer I) byl první komerční, sériově vyráběný počítač vyrobený v USA. Na návrhu UNIVACu I pracovali hlavně J. Presper Eckert a John Mauchly, vynálezci ENIACu. Jejich společnost (Eckert-Mauchly Computer Corporation) zahájila projekční práce, ale tento projekt byl dokončen až poté, co se spojili se společností Remington Rand. V době vzniku UNIVACu I byl tento stroj znám pouze jako UNIVAC. Označení UNIVAC I se dočkal až v době vzniku jeho novější verze UNIVAC II.\n\nPrvní UNIVAC byl doručen do Úřadu pro sčítání lidu ve Spojených státech dne 31. března 1951 a spuštěn byl 14. června téhož roku. Pátý stroj (původně postavený pro americký Úřad pro atomovou energii) použila CBS pro předpověď výsledků prezidentských voleb v roce 1952. Se vzorkem o velikosti jen 1 % obyvatelstva s právem volit správně předpověděla, že Eisenhower by mohl vyhrát.\n\nUNIVAC I byl zpočátku navržen pro obchod a administrativní použití (např. pro rychlý výpočet velkého množství relativně jednoduchých aritmetických počtů a operací s daty jako protiklad k počítání s komplexními čísly, se kterými pracují vědecké počítače) na rozdíl od jiných počítačů, které byly obvykle určeny pro složité vědecké nebo armádní výpočty. UNIVAC byl protikladem k počítačům pracujícím s děrnými štítky (vyráběných hlavně IBM). UNIVAC původně neměl žádné vybavení ať už pro čtení a nebo pro zápis na děrné štítky, což z počátku vadilo při prodeji, protože některé společnosti měly velké množství dat na děrných štítcích. Proto bylo k UNIVACu přidáno zařízení, které umělo s děrnými štítky pracovat. Prvním bylo zařízení pro převod dat z děrných štítků na magnetickou pásku (UNIVAC Card to Tape converter) a druhým zařízením byl stroj, který naopak data z magnetické pásky převáděl na děrný štítek (UNIVAC Tape to Card converter).\n\nPrvní počítače byly vyrobeny pro vládní instituce, např. pro Úřad pro sčítání lidu nebo Letectvo Spojených států. Kontrakty byly podepsány také společnostmi ACNielsen a pojišťovnou Prudential. Následný prodej společnosti Eckert-Mauchly firmě Remington Rand byl způsoben překročením rozpočtu u projektu UNIVAC I. Společnost Remington Rand přesvědčila vedení společností ACNielsen a Prudential aby zrušily kontrakty na dodání počítače.\n\nPrvní prodej Úřadu pro sčítání lidu byl provázen slavnostním obřadem konaným 31. března 1951 v továrně Eckert–Mauchly sídlícího v Ridge Avenue 3747, stát Filadelfie. Počítač byl ve skutečnosti předán až následujícího prosince, protože bylo potřebné celý stroj otestovat. Společnost ho potřebovala pro prezentace (jako prvního modelu) a obávala se též potíží při demontáži, transportu a opětovném sestavení citlivého stroje. Takže první předaný funkční počítač byl ve skutečnosti druhý počítač dodaný do Pentagonu v červnu roku 1952.\n\nInstalace UNIVACu v letech 1951–1954:\n\nPůvodní cena UNIVACu I byla 159.000 USD, avšak cena postupem času rostla, až se vyšplhala na rozmezí mezi 1.250.000 USD až 1.500.000 USD. Celkem bylo vyrobeno a dodáno 46 strojů.\n\nVětšina univerzit si nemohla UNIVAC I dovolit pro jeho vysokou cenu. Na rozdíl od velkých společností, jako je např. IBM, nebyli výrobci UNIVACu dostatečně silní na to, aby si mohli dovolit darovat větší množství UNIVACů univerzitám. UNIVAC I dostaly zdarma univerzity Harvard (1956), Pensylvánská univerzita (1957), Univerzita Case Western Reserve Cleveland, Ohio (1957). UNIVAC I na Univerzitě Case Western Reserve byl v provozu ještě roku 1965, pak byl nahrazen novějším UNIVACem 1107.\n\nNěkolik UNIVACů I zůstalo v provozu i dlouho poté, co je bylo možné nahradit novější technologií. Úřad pro sčítání lidí používal dva UNIVACy až do roku 1963. Jeden pracoval dvanáct a druhý devět let. Společnost Sperry Rand používala dva tyto systémy v New Yorku až do roku 1968. Pojišťovací společnost v Tennessee používala UNIVAC I až do roku 1970, celkem přes třináct let služby.\n\nUNIVAC I používal 5200 elektronek, vážil 13 tun a měl spotřebu 125 kW. Mohl vykonat asi 1905 operací za sekundu, při frekvenci 2,25 MHz. Samotná hlavní jednotka (např. procesor a paměťová jednotka) měla rozměry 4,3 m×2,4 m×2,6 m (délka×šířka×výška). Celý UNIVAC I zabral více než 35,5 m.\n\nOperační paměť se skládala z 1000 slov, každé o 12 znacích. Pro reprezentování čísel byl použit dekadický zápis a znaménko pro zobrazení záporných čísel. 1000 slov v paměti, se skládalo ze 100 kanálů po deseti slovech, tato slova se \"ukládala\" do paměti se zpožďovací linkou na bázi rtuti. Kapacita vstupu/výstupu byla 60 slov jak pro vstup tak pro výstup. Tato vyrovnávací paměť se skládala z 12 kanálů po deseti slovech pracující také na bázi paměti se zpožďovací linkou. Bylo zde i 6 kanálů po deseti slovech, které byly záměrně ponechány jako nevyužité. Upravený obvod se 7 dalšími kanály kontroloval teplotu v sedmi nádržích se rtutí a jeden další kanál s 10 slovy byl určen pro registr „Y“. Celkem 126 kanálů bylo obsaženo v 7 nádobách se rtutí, které byly namontovány na zadní straně sekcí MT, MV, MX, NT, NV, NX, a GV. Každá nádoba se rtutí byla rozdělena do 18 kanálů.\n\nKaždá zpožďovací linka na bázi rtuti s kanálem o deseti slovech ze skládala ze tří sekcí:\n\n\nStrojové instrukce se skládaly z šesti alfanumerických znaků po dvou instrukcích na slovo. Sčítání proběhlo za 525 ms a násobení za 2150 ms. Existovala také nestandardní úprava zvaná \"Overdrive\", která v některých případech umožňovala tři čtyřznakové instrukce na jedno slovo.\n\nČísla byla vnitřně uložena v kódování BCD excess-3 (\"XS3\") se 6 bity na číslo s použitím stejné hodnoty jako alfanumerická znaková sada (plus jeden paritní bit na číslo pro kontrolu chyb), což umožňovalo pracovat s 11 znakovými čísly včetně znaménka. S výjimkou jedné nebo dvou strojových instrukcí byl UNIVAC I zamýšlen jako stroj pracující v dekadickém základu (nikoliv binárním) a binární reprezentace znaků byla irelevantní. Jestliže byl během aritmetické operace nalezen nečíselný znak, prošel beze změny na výstup.\n\nKromě konzole operátora bylo možné k počítači UNIVAC I připojit pouze 10 magnetopáskových jednotek UNISERVO, elektrický psací stroj Remington a osciloskop značky Tektronix. UNISERVO byla první komerčně prodávaná pásková jednotka, používala hustotu záznamu 128 bitů na jeden palec s reálnou přenosovou rychlostí 7200 znaků za sekundu. Médiem byla páska pokrytá magnetickým fosfor-bronzovým materiálem. Jednotka UNISERVO byla schopná číst a zapisovat též na pásky typu UNITYPER s hustotou 20 bitů na palec. UNITYPER byl páskový psací stroj užívaný programátory pro menší editace dat. UNIVAC umožňoval dopředné i zpětné operace čtení a zápisu, během kterých bylo možné vykonávat další instrukce, což umožňovalo vysoký výkon aplikací při zpracování dat. Při zpracování velkého množství dat se využívaly magnetické pásky předem připravené na samostatném stroji, který převáděl data z děrných štítků na pásky. Velká množství dat na výstupu byla zaznamenávána na páskové jednotky a na specializovaném zařízení vytisknuta zvlášť. Řídící stanoviště mělo tři sloupce vypínačů s desítkovými kódy, které umožňovaly na osciloskopu zobrazit jakékoliv místo v paměti (z 1000 míst). Protože paměť se zpožďovací linkou (na bázi rtuti) uchovávala bity v sériovém formátu, mohl operátor průběžně sledovat obsah jakékoliv místa v paměti a s dostatečnou trpělivostí mohl průběžně i dekódovat jeho obsah tak, jak byl zobrazován na osciloskopu. Psací stroj, který byl přímo připojen k UNIVACu, byl většinou používán pro zaznamenávání míst přerušení programu (breakpoints), kontrolních míst (checkpoints) a pro výpisy z paměti.\n"}
{"id": "385847", "url": "https://cs.wikipedia.org/wiki?curid=385847", "title": "Barbituráza", "text": "Barbituráza\n\nBarbituráza je amidohydroláza obsahující zinek. Barbituráza funguje jako katalyzátor ve druhém kroku oxidační degradace pyrimidinů, podporuje hydrolýzu (s otevřením kruhu) kyseliny barbiturové na kyselinu ureidomalonovou. Byť patří do skupiny přirozeně existujících amidohydroláz, vykazuje větší homologii s amidohydrolázou kyselinou kyanurovou. Proto bylo navrženo, aby byla barbituráza společně s kyselinou kyanurovou umístěna do nové skupiny.\nKEGG\n"}
{"id": "385849", "url": "https://cs.wikipedia.org/wiki?curid=385849", "title": "Šchita", "text": "Šchita\n\nŠchita (hebrejsky: ) je rituální porážka zvířat podle židovských náboženských předpisů (\"halachy\"). Odkaz na existenci rituálních pravidel porážky najdeme v Tóře, podrobně se pak šchitou zabývají první dvě kapitoly traktátu Chulin. Pravidla šchity nalezneme v základních halachických kodifikacích Mišne Tora a Jore Dea (§§ 1–28).\n\nZvíře usmrcené jakýmkoli jiným způsobem je, stejně jako zvíře, které zemřelo samo od sebe, považováno za zdechlinu (\"nevela\") a je židům přísně zakázáno ke konzumaci. Nevelu je však možno zpracovat pro technické účely, nakrmit s ní zvířata nebo ji prodat.\n\nKe šchitě jsou způsobilé pouze „čisté“ druhy dobytka, zvěře a ptáků; ryby šchitu nepotřebují a je možno je usmrtit jiným vhodným postupem. „Nečistá“ zvířata jsou považována za zdechlinu bez ohledu na to, jakým způsobem byla poražena.\n\nOsoba provádějící šchitu je označována jako \"šochet\". Šochetem může být pouze věřící a praktikující dospělý žid, který složil zkoušku osvědčující dobré znalosti pravidel šchity, dovednost a dostatečnou fyzickou odolnost.\n\nPro šchitu se dnes používá speciální nůž z kvalitní nerezové oceli. Nůž má charakteristiký obdélníkový tvar s rukojetí. Jeho délka by měla odpovídat přibližně dvojnásobku šířky krku poráženého zvířete. Příliš dlouhý nebo příliš krátký nůž může způsobit „přitlačení“, které šchitu zneplatňuje. Běžně se užívají tři typy nožů: krátký pro ptactvo a drůbež, středně velký pro „lehký dobytek“ (ovce a kozy), a velký pro „hrubý (=hovězí) dobytek“. Nůž určený na šchitu se nepoužívá na žádný jiný účel.\n\nNůž musí být ostrý a jeho ostří dokonale hladké; sebemenší vada či zub způsobuje neplatnost porážky. Šochet musí umět nůž do této podoby nabrousit a musí jej před porážkou i po ní zkontrolovat. Kontrola se provádí tak, že šochet lehce přiloží nehet k ostří a opakovaně s ním pohybuje nahoru a dolů po ostří při různém naklonění nože. Kontrola nože vyžaduje mimořádné soustředění a je jednou z podstatných částí zkoušky šocheta.\n\nPři šchitě \"šochet\" přeřízne měkké partie na krku zvířete; řez by měl dojít až k páteři, neměl by ji však zasáhnout. Má-li být řez v pořádku, musí přetnout hrtan i jícen zvířete (u ptáků stačí jeden z nich); tyto trubice jsou proto označované jako „znaky“ (\"simanim\"). Jelikož jsou přitom zpravidla přeříznuty i krční tepny zvířete, dochází v důsledku poklesu krevního tlaku k okamžité ztrátě vědomí a následnému rychlému vykrvácení. Po šchitě se obvykle tělo zvířete ještě chvíli pohybuje – tyto pohyby označované jako \"pirkus\" jsou považovány za projev činnosti odumírající nervové soustavy a v případě sanitární porážky nemocného nebo poraněného zvířete slouží jako doklad o tom, že zvíře nezemřelo ještě před porážkou.\n\n\nPo zaříznutí zvířete je třeba ověřit, zda šchita proběhla v pořádku.\n\nI když je zvíře poraženo rituálně správným způsobem, jsou některé jeho části zakázány a je potřeba je před zpracováním odstranit. Zakázané jsou:\n\nOdstranění zakázaného tuku a gid ha-naše se nazývá \"nikur\" a stejně jako šchita a bedika vyžaduje, aby ji prováděla vyškolená a zkušená osoba.\n\nAškenazim nikur nedělají a konzumují pouze přední část zvířete, která problematické tuky a nervy neobsahuje.\n\nKonzumace krve dobytka, zvěře a ptáků je přísně zakázána, proto je před dalším zpracováním potřeba odstranit i zbytky krve, které jsou obsaženy v mase a vnitřnostech. Pro odstranění krve se používají dva způsoby:\n\nNa rybí krev se zákaz nevztahuje a je možné ji konzumovat, pokud je jako rybí zřetelně označena (například přidáním šupin do nádoby s krví).\n\nPo porážce ptáků nebo zvěře (ne dobytka) je šochet povinen provést „přikrytí krve“ (\"kisuj dam\"). Krev se při porážce nechá vytéct na sypkou půdu nebo prach, do kterých se může vsáknout, a po porážce se na příslušné místo nasype další prach.\n\n"}
{"id": "385850", "url": "https://cs.wikipedia.org/wiki?curid=385850", "title": "Amidohydroláza", "text": "Amidohydroláza\n\nAmidohydrolázy (též amidázy) jsou hydrolázy, které působí na amidové vazby.\n\nJsou zařazeny pod EC čísly EC 3.5.1 a 3.5.2.\n\nMezi amidohydrolázy patří například: \n\n"}
{"id": "385852", "url": "https://cs.wikipedia.org/wiki?curid=385852", "title": "Louis Schmeisser", "text": "Louis Schmeisser\n\nLouis Schmeisser (5. února 1848, Zöllnitz u Jeny - 23. března 1917, Suhl) byl německý konstruktér zbraní. \n\nPracoval pro zbrojovku \"Theodor Bergmann Waffenfabrik\", kde se podílel např. na vývoji jednoho z prvních samopalů na světě – Bergmann MP 18/I.\n\nV letech 1905–1906 zkonstruoval úspěšnou a oblíbenou samonabíjecí pistoli Dreyse 1907. Mezi jeho konstrukce patří i vzduchovka na 6 či 8 nábojů, jejíž mechanizmus je napínán klikou, podobně jako u armádních opakovacích pušek.\n\nJeden z jeho synů, Hugo Schmeisser, se také stal zbraňovým konstruktérem, byl autorem útočné pušky Sturmgewehr StG 44.\n"}
{"id": "385855", "url": "https://cs.wikipedia.org/wiki?curid=385855", "title": "Brigáda Golani", "text": "Brigáda Golani\n\nBrigáda Golani (hebrejsky: חטיבת גולני, známá také jako 1. brigáda) je pěchotní brigáda pěchotního sboru Izraelských obranných sil (IOS), která byla vytvořena 28. února 1948 sloučením brigády Levoni z horní Galileje s brigádou Karmeli. Je podřízena 36. divizi a je jednou z nejvíce vyznamenaných pěchotních jednotek IOS.\n\nPo válce za nezávislost se brigáda Golani podílela na řadě odvetných akcí v první polovině 50. let. V roce 1951 proti Sýrii a v říjnu 1955 ve společné operaci s výsadkářskou brigádou proti Egyptu. \nBěhem Suezské války bylo úkolem brigády zabrat oblast kolem města Rafáh na Sinajském poloostrově.\n\nSymbolem brigády je zelený olivovník s kořeny na žlutém podkladu. Zelená a žlutá barva symbolizují zelené kopce Galileje, kde se brigáda nacházela v době svého vzniku. Olivovník byl vybrán, protože je znám pro své silné kořeny, které proniknou do země a pevně se v ní drží, což má odrážet spjatost brigády s dědictvím Izraele. Žluté pozadí odráží působení brigády ve Válce za nezávislost na jihu země, kdy obsadila nejjižnější izraelské město Ejlat. První vojáci této brigády byli rolníci a noví imigranti, a proto bylo důležité, aby byla spjatost s Erec Jisra'el takto symbolizovaná. Z toho důvodu mají vojáci této brigády hnědé barety, které si vysloužili svou rolí v operaci Entebbe v roce 1976 v Ugandě. Hnědá barva symbolizuje spojení brigády s půdou Erec Jisra'el. To je v ostrém kontrastu s jinými izraelskými pěchotními brigádami, které mají barety ve světlých barvách (purpurové, jasně zelené, červené).\n\nV horní Galileji se severně od Haify nachází u Golanské křižovatky Muzeum brigády Golani, které připomíná brigádu a její padlé v boji. Na tomto místě se také konají slavnostní ceremonie jednotky.\n\n\"Sajeret Golani\" patří mezi jednu z nejrespektovanější jednotek IOS s jedním z nejtěžších výcvikových režimů, který začíná v oblasti známé jako Oblast 100 v horní Galileji. Tento útvar společně se Sajeret Matkal znovuvydobyl pozici na hoře Hermon během Jomkipurské války. Brigáda Golani si získala pověst pro tvrdohlavost svých vojáků, soudržnost a iniciativnost. \n\nV roce 1976 byla \"Sajeret Golani\" poslána do Entebbe v Ugandě, aby zachránila 246 židovských rukojmích letu 139 společnosti Air France, který unesli teroristé z Organizace pro osvobození Palestiny, již na let přistoupili během mezipřistání v Aténách. Záchranná operace byla úspěšná, ale zahynul při ni velitel operace Joni Netanjahu, bratr bývalého izraelského premiéra Benjamina Netanjahu.\n\nK roku 2004 působí brigáda podél severních izraelských hranic a na Západním břehu (hlavně v oblasti Dženínu). Během let 2004 a 2005 posílil prapor brigády Golani brigádu Givati v Pásmu Gazy.\n\n\n\n\n"}
{"id": "385856", "url": "https://cs.wikipedia.org/wiki?curid=385856", "title": "Validita", "text": "Validita\n\nValidita (z lat. \"validus\", statný, silný, zdravý) označuje platnost, například dokumentu, vědeckého postupu nebo argumentu. Dále označuje:\n\n"}
{"id": "385861", "url": "https://cs.wikipedia.org/wiki?curid=385861", "title": "Absolutorium", "text": "Absolutorium\n\nAbsolutorium je označení pro ukončení vzdělání na některých vyšších odborných školách (VOŠ) a konzervatořích.\n\nÚspěšným vykonáním absolventských zkoušek na konzervatoři (tedy absolutoriem) se získává vyšší odborné vzdělání v konzervatoři. Absolventi VOŠ i konzervatoře mají právo užívat označení diplomovaný specialista (ve zkratce DiS., která se případně uvádí za jménem oddělena čárkou). (Kvalifikace: blíže ISCED).\n\n"}
{"id": "385866", "url": "https://cs.wikipedia.org/wiki?curid=385866", "title": "Perlička supí", "text": "Perlička supí\n\nPerlička supí (\"Acryllium vulturinum\") je největší a nejnápadnější zástupce celé čeledi perličkovitých a jediný představitel rodu \"Acryllium\".\n\nPerlička supí dorůstá 61–71 cm a váží 1-1,65 kg. Je zavalitá, s nápadně malou hlavou a dlouhým štíhlým krkem, ocasem a končetinami, které má dokonce nejdelší ze všech perliček. Svůj český, ale i vědecký název získala podle své převážně neopeřené, tmavě zbarvené hlavy, která dosti připomíná hlavu supa. Jinak je perlička supí převážně černá s jemným bílým skvrněním, má kobaltově modré břicho a hruď a tmavý krk, na kterém ji vyrůstají charakteristická, dlouhá, převážně černobíle zbarvená pera.\n\nObě pohlaví se zbarvením nijak neliší, sexuální dimorfismus je u nich patrný pouze ve velikosti (samice totiž dorůstá mírně menších rozměrů než samec), mladí ptáci jsou na rozdíl od dospělců převážně šedohnědí se světle modře zbarvenou hrudí a výrazně kratšími ozdobnými pery na krku.\n\nPerlička supí obývá otevřené a díky své schopnosti vydržet dlouhé období bez vody často i velmi suché lokality s nízkým vegetačním porostem. Vyskytuje se na území severovýchodní Afriky v rozmezí od jižní Etiopie přes Keňu až po severní Tanzanii. Od 2004 je v Červeném seznamu IUCN zařazena do kategorie málo dotčených druhů s populací čítající přibližně 1-2,5 000 000 jedinců.\n\nPerlička supí je společenský pták, který se vyskytuje v hejnech čítajících průměrně 25 jedinců. Většinou se zdržuje na zemi, chová se skrytě a plaše a umí také velmi rychle běhat, vzlétává však jen zřídkakdy. Požírá zejména malé bezobratlé, jako je např. hmyz nebo žížaly, a nejrůznější semena.\n\nSamice ročně klade obvykle 4 - 8 krémově zbarvených vajec, na kterých sama sedí po dobu 23-25 dní. Perlička supí pohlavně dospívá přibližně ve svém 1. roce života. Hlas, jímž se ozývají obě pohlaví, je tříslabičné vrzání, znějící jako vrzání špatně namazaného kolečka. Tok probíhá mírumilovněji než u jiných druhů perliček.\n\n\n"}
{"id": "385868", "url": "https://cs.wikipedia.org/wiki?curid=385868", "title": "Věra Palková", "text": "Věra Palková\n\nVěra Palková (* 24. září 1949) je česká politička, v letech 2008 až 2016 zastupitelka a náměstkyně hejtmana Moravskoslezského kraje, v letech 1994 až 2008 místostarostka města Bohumína, členka ČSSD. \n\nOd svých pěti let žije v Bohumíně. Vystudovala Přírodovědnou fakultu Univerzity Palackého v Olomouci, později se věnovala studiu výpočetní techniky a informatiky. Do roku 1978 učila na gymnáziu v Českém Těšíně, poté do roku 1990 na gymnáziu v Bohumíně. V letech 1990–1991 pracovala jako vedoucí sociálního odboru na bohumínském městském úřadě. Od roku 1992 do roku 1994 vykonávala funkci ředitelky Gymnázia Františka Živného v Bohumíně.\n\nJe vdaná a má dvě děti.\n\nV letech 1994–2008 byla místostarostkou Bohumína.\n\nNa podzim roku 2008 byla zvolena do krajského zastupitelstva a rady Moravskoslezského kraje, kde od téhož roku vykonávala funkci náměstkyně hejtmana pro oblast školství, sportu a tělovýchovy. V krajských volbách v roce 2016 již nekandidovala a skončila tak i ve funkci náměstkyně hejtmana.\n"}
{"id": "385869", "url": "https://cs.wikipedia.org/wiki?curid=385869", "title": "Zeolit", "text": "Zeolit\n\nZeolity ( – „vařit„ a \"lithos\" – „kámen“) jsou hlinitokřemičité minerály mající mikroporézní strukturu.\n\nTermín zeolit byl původně vytvořen v 18. století švédským mineralogem Axelem Fredrikem Cronstedtem, který pozoroval, že při rychlém ohřívání přírodních minerálů kameny začnou tančit. Použitím řeckých slov, které znamenají \"kameny které vaří\", pojmenoval tento materiál zeolit. Kameny \"vřou\", protože voda obsažena v pórech zeolitu utíká při ohřívání ven.\n\nZeolity jsou krystalické hydratované alumosilikáty alkalických kovů a kovů alkalických zemin. Jedinečnost spočívá v tom, že prostorové uspořádání atomů vytváří kanálky a dutiny konstantních rozměrů. V těchto kanálcích se mohou zachytávat látky tuhého, kapalného a plynného skupenství.\n\nZeolity jsou podstatnou složkou vulkanických tufů a vulkanoklastických sedimentů, které vznikají reakcí vulkanických skel a vody v sedimentačních bazénech. Vznikají též reakcí vulkanických skel s prosakující meteorickou vodou, kde mohou vzniknout ložiska mocná až několik stovek metrů. Zeolity jsou také masivně zastoupeny v hlubokooceánských sedimentech. Mineralogické ukázky zeolitů nalezneme převážně v nízce metamorfovaných horninách a zejména v alterovaných vulkanitech (výplně v podobě mandlí, dutinek – často sbírkové kusy zeolitů). Zeolity zde krystalovaly v rámci nízkoteplotní hydrotermální mineralizace a v ČR je lze nejčastěji nalézt v neovulkanitech Českého středohoří a Doupovských hor.\n\nStejně jako všechny tektosilikáty mají zeolity trojrozměrnou vazbu tetraedrů SiO a AlO, které jsou navzájem propojené sdílením vrcholových kyslíků. Negativní náboj na mřížce zeolitů vyrovnávají kationty, které obsazují mřížkové dutiny. Nejdůležitějším strukturním rozdílem mezi zeolity a ostatními tektosilikáty jsou větší rozměry mřížkových dutin a jejich vzájemné propojení kanály. Molekulová voda i jiné látky mohou vstupovat do struktury zeolitů a opět se uvolňovat bez poškození původní mřížky. Tato vlastnost se samozřejmě odráží na mřížkových parametrech, které jsou u zeolitů velmi proměnlivé. Při zahřívání je zeolitová voda snadno vypuzována ze struktury a bezvodý materiál může absorbovat jiné molekuly, které nejsou větší než kanály, kterými musí projít. Tato specifická schopnost struktur zeolitů umožňuje jejich využití jako molekulárního síta. Zeolity jsou navzájem odlišné různým sestavením tetraedrů v rámci trojrozměrné sítě a také velikostí a tvarem výsledných kanálů. Základní konfigurace jsou smyčky 4, 5, 6, 8, 10 a 12 tetraedrů. Vzájemně propojené smyčky utvářejí větší a komplikovanější polyedrické klece. V chemickém složení zeolitů dominuje křemík a hliník, přičemž Al nikdy nepřevažuje nad Si. V závislosti na jejich poměru v tetraedrických pozicích jsou obsazeny dutiny ionty Na, Ca, K a Ba.\nZeolity se vlivem zvětrávání přeměňuji na jiné minerály, při působení hydrotermální alterace nebo za metamorfních podmínek. Příkladem můžou být tyto dvě přeměnné řady:\n\nZeolity mají díky své jedinečné struktuře široké využití. V přírodě bylo popsáno více než 40 různých minerálů této skupiny a synteticky bylo připraveno nejméně 100 zeolitů pro průmyslové a komerční využití.\n\nZeolity se díky svým vlastnostem, jako jsou adsorbce těžkých kovů nebo amoniaku, využívají po celém světě k úpravě pitné, odpadní, bazénové a surové vody. \n\nFyzikální vlastnosti zeolitu se výrazně od sebe liší a je nutné vždy používat při úpravě vody vhodný typ zeolitu. Pro úpravu vody v bazénu, kde se standardně používají rychlé filtry cca 40-50m/Hod je nutné používat zeolity ( Australský ZeoPure ) s co nejvyšší tvrdostí ( 7 Mohs ) a menší velikostí pórů. Nejvyšších tvrdostí s nano póry dosahují pouze zeolity z oblasti Australie, kde se tvrdost zeolitů pohybuje okolo 6 - 7 Mohsové stupnice tvrdosti. Běžné zeolity, které jsou těžené v Evropě, USA nebo ASII dosahují tvrdosti pouze 2-3 Mohsovy stupnice tvrdosti s makro póry, které nejsou vhodné pro rychlé diskontinuální filtrace. Australský typ zeolitů mají velikost pórů okolo 50 nm a jsou proto považovány jako antibakteriální. \n\nZeolity jsou využívány při úpravě bazénové vody hlavně kvůli Iontové výměně, kdy dochází k adsorbci amoniaku z vody, kam se dostal z lidské pokožky a v reakci s chlorem, který je používán k desinfekci dochází k reakci při vzniku anorganických chloraminů jako jsou monochloramin (NH2Cl), dichloramin (NHCl2) nebo Trichloramin. \n\nZeolity bývají jednou ze základních složek bezfosfátových pracích prášků.\n\nNejvzácnějším minerálem ze skupiny zeolitů je thomsonit. Má významný šperkařský potenciál a je pro tyto účely vyhledáván na lokalitě Hořejší jezero v Minnesotě, USA. Zde dochází k uvolňování nodulí, které erodují z bazaltů a následně jsou vyplavovány na tamějších plážích (dokonce jsou sbírány potápěči v hlubších partiích jezera). Tyto nodule mají velice překrásnou páskovanou strukturu, kde se střídají barvy černé, oranžové, červené, žluté, růžové až fialové. Tyto barvy jsou způsobeny vlivem nečistot, které se navázaly do struktury zeolitu a nejčastěji se zde vyskytuje plno mědi, která může vytvářet až samostatné měděné ikluze, kterým se říká \"měděné oči\". Při vyleštění se zde může objevit jev chatoyance, též známý jako \"efekt kočičího oka\".\n\nFyzikálně-chemické vlastnosti zeolitu vyplývají z jeho alumosilikátové kostrovité struktury, která umožňuje dehydrataci, výměnu iontů a absorpci molekul různé velikosti, aniž by došlo k jejich narušení. To umožňuje používat zeolit jako sorbent, molekulární síto a katalyzátor.\n\nPřidáním zeolitu do půdy můžeme významně ovlivnit některé z půdních vlastností. Obohacuje půdu o stopové a biogenní prvky. Příznivě působí na růst a vývoj plodin, zlepšuje úrodnost a zvyšuje výnos pěstovaných plodin. Lépe provzdušňuje půdní komplex. U písčitých zvyšuje úrodnost, lépe zadržuje vodu a postupně ji uvolňuje dle potřeb rostlin.\n\nDíky velkému povrchu, jež má tento minerál k dispozici, se užívají přípravky, které jsou vyrobeny na bázi zeolitu.\n\nVýznamné využití ve zdravotnictví je v tom, že tyto přípravky jsou schopny stavět krvácení. Při kontaktu s krví v ráně a jejím okolí vychytávají z krve molekuly vody, zatímco větší struktury zůstanou v ráně a tím podpoří přirozené stavění krvácení.\n\nDruhou velmi významnou aplikací je použití v kyslíkových koncentrátorech, kde jsou umělé zeolity schopné za určitého tlaku odfiltrovat dusík ze vzduchu, takže prošlá směs má výrazně vyšší podíl kyslíku. Filtr je ovšem následně nutné regenerovat (profouknout zpět za nižšího tlaku), čas regenerace se řídí velikostí filtru, řádově jsou to desítky sekund. Přístroje mají proto alespoň dva filtry, které pracují střídavě.\n\nZeolit se používá jako filtrační medium pro čištění zahradních jezírek, rybníků a akvárií. Pórovitá struktura zeolitu poskytuje optimální povrch pro kolonizaci biologicky užitečných nitrifikačních bakterií.\n\nZeolity se používají jako solární termokolektory a v adsorpčních chladicích zařízeních. V těchto aplikacích se využívá jejich vysoké zahřívání při adsorpci a schopnost hydratace a dehydratace při zachování strukturální stability. Tato hygroskopická vlastnost spojená s inherentní exotermní reakcí (způsobující zahřátí) při přechodu z dehydratované do hydratované formy předurčuje přírodní zeolity k využití odpadového tepla a tepelné sluneční energie.\n\nZeolity můžeme rozdělit do dvou skupin. Zeolity vytvořené uměle a přírodní zeolity. Díky efektivní výrobě průmyslových zeolitů, mají oproti těm přírodním téměř nulový výskyt nečistot v mřížkách. Dá se tedy sestavit dokonalá molekula, která se v přírodě běžně nevyskytuje a má lepší vlastnosti.\nTyto zeolity se dobývají většinou povrchovou metodou lomu. Nadloží je odstraněno, aby umožnilo přístup k rudě a následně mohla být odstřelena nebo roztrhána pomocí těžké techniky. Při zpracování se ruda drtí, suší a mele.\nV současné době je roční světová produkce přírodního zeolitu asi 3 miliony tun. Hlavními producenty v roce 2010 byla Čína (2 milionů tun), Jižní Korea (210 000 tun), Japonsko (150 000 tun), Jordánsko (140 000 tun), Turecko (100 000 tun), Slovensko (85 000 tun) a Spojené státy americké (59 000 tun). Díky dobré dostupnosti materiálu a malých nákladů na jeho těžbu, jsou přírodní zeolity stále rentabilní a jejich těžba má do budoucna veliký potenciál.\n\nExistuje zde několik druhů syntetických zeolitů, které využívají proces pomalé krystalizace gelu oxidu křemičitého a oxidu hlinitého v přítomnosti alkálií a organického templátu. Klíčovým krokem při syntéze zeolitů je sol-gel hydrolýza, která může do struktury zabudovat kovy nebo oxidy kovů. Konečné vlastnosti syntetického zeolitu jsou tak závislé na složení reakční směsi, pH reakčního prostředí, reakční teplotě a času a také na povaze použitého templátu. Tyto zeolity jsou velmi stabilní a mají dobré vlastnosti, které můžeme upravovat přimícháváním různých látek do strukutry a následně tak upravovat materiál podle potřeby užití. Jejich struktura oproti přírodním analogům je přesněji definovaná a pravidelnější.\n\nZeolitová skupina dle Nickel-Strunzovy klasifikace zahrnuje:\n\n\n"}
{"id": "385873", "url": "https://cs.wikipedia.org/wiki?curid=385873", "title": "Filharmonie Bohuslava Martinů", "text": "Filharmonie Bohuslava Martinů\n\nFilharmonie Bohuslava Martinů je symfonický orchestr, který sídlí ve Zlínském kongresovém centru.\n\nTato filharmonie byla založena v roce 1946 jako Symfonický orchestr n. p. Baťa a po několika změnách názvu pojmenována podle českého skladatele Bohuslava Martinů. V letech 1955 až 2011 sídlila v prostorách Domu umění (bývalý Památník Tomáše Bati), od ledna 2011 je jejím sídlem Kongresové centrum Zlín od architektky Evy Jiřičné.\n\nKaždoročně pořádá čtyři série abonentních a mnoho mimořádných koncertů symfonické, operní a komorní hudby. Organizuje mezinárodní hudební festivaly, zejména mezinárodní festival mladých koncertních umělců Talentinum a podzimní mezinárodní hudební festival Harmonia Moraviae. Hostuje na nejvýznamnějších českých festivalech a uskutečnila turné do 13 zemí Evropy a do Spojených států amerických. Spolupracuje také se zlínským Městským divadlem. Šéfdirigentem je Tomáš Brauner.\n\n"}
{"id": "385875", "url": "https://cs.wikipedia.org/wiki?curid=385875", "title": "Metoda (rozcestník)", "text": "Metoda (rozcestník)\n\nMetoda (z řec. \"met-hodos\", doslova \"za cestou\", cesta za něčím) znamená více nebo méně formalizovaný postup, jak dosáhnout cíle. Užívá se v různých významech a souvislostech:\n\n\n\n\n\n\n\n\n"}
{"id": "385876", "url": "https://cs.wikipedia.org/wiki?curid=385876", "title": "Druhé oddělení Hlavního štábu", "text": "Druhé oddělení Hlavního štábu\n\nDruhé oddělení hlavního štábu (též generálního štábu) byla vojenská zpravodajská služba Československé republiky působící v letech 1919–1939. Druhé oddělení HŠ plnilo funkci zpravodajské služby s vnějším (též ofenzivním, rozvědným, špionážním) i vnitřním (obranným, bezpečnostním, kontrarozvědným, kontrašpionážním) polem působnosti. K jeho hlavním úkolům patřilo získávání informací o vojenském ohrožení republiky, získávání informací vojenského charakteru o armádách, jež by mohly republiku ohrožovat a též bránit pronikání cizích rozvědných služeb do vojenských struktur Československé republiky a úniku informací strategického charakteru. \n\n28. října 1918 byla vyhlášena samostatná Československá republika. Ta se krátce po svém vzniku stala terčem verbálních útoků zejména ze strany sudetských Němců, jejichž domov se náhle ocitl v Československu. Nezanedbatelné byly i obavy z pokusů o restauraci zaniklého Rakousko-Uherska a konečně i nebezpečí hrozící z Maďarska, které se cítilo poškozeno a poníženo ztrátou Horních Uher (Slovenska) a jejich začleněním do Československé republiky. Tyto země záhy začaly zpravodajsky působit proti ČSR; již v lednu 1919 byli policií zatčeni a následně vypovězeni z republiky německý konzul von Gebsattel a vicekonzul Schwarz obvinění ze špionáže a propagandy proti ČSR.\n\nNa začátku roku 1919 působilo vojenské zpravodajství při III. vojenském odboru A ministerstva národní obrany. V květnu téhož roku, po vytvoření Hlavního štábu československé branné moci se vojenské zpravodajství stalo 3. oddělením tohoto útvaru. Později, podle francouzského vzoru bylo přejmenováno na 2. oddělení.\n\nPrvním přednostou druhého oddělení hlavního štábu se stal mjr. gšt. Čeněk Haužvic, bývalý vedoucí zpravodajského oddělení rakouské vojenské vlády v Lublinu. Jeho zástupcem (a později i vedoucím pátrací skupiny) se stal major italských legií Mojmír Soukup. Vedoucím kontrašpionážního oddělení se v únoru 1920 stal Vladimír Vaněk. Vedoucím kryptologického oddělení se stal Jan Ropek. Od roku 1928 potom tuto sekci vedl Josef Růžek. Informace získávalo druhé oddělení vesměs od zpravodajských důstojníků divizí, zemských velitelství a vojenských atašé.\n\nKromě Rakouska, Německa a Maďarska sváděla kontrarozvědná sekce druhého oddělení boj s polskými pokusy o přeshraniční špionáž (přičemž ale rozvědná sekce druhého oddělení do Polska posílala své agenty). Nejčastějšími agenty Maďarska a Německa byli příslušníci národnostních menšin, kteří tuto činnost vesměs vnímali jako službu své pravé vlasti. \n\nRozvědná sekce druhého oddělení se snažila získávat své agenty zejména mezi maďarskými důstojníky, do Rakouska a Německa vysílala najaté agenty často nevalné úrovně. Ovšem systematicky začala proti Německu pracovat až začátkem 30. let.\n\nV roce 1917 v sovětském Rusku vznikla tajná policie Čeka a v roce 1920 sovětská rozvědka (zahraniční oddělení) (Innostrannyj otděl – INO NKVD), které začaly vysílat své agenty do zahraničí, včetně ČSR. Později k nim přibyli i agenti zahraničního oddělení Kominterny. Čeka byla později přejmenována na GPU, OGPU a NKVD, \"RU RKKA. Agenti těchto služeb se v prvních letech snažili zejména vyvíjet snahu ve prospěch sovětské teze na vyvolání celosvětové revoluce. V roce 1920 byl v Praze zřízeno první sovětské zastoupení v ČSR; jednalo se o misi Červeného kříže, která však od začátku začala vyvíjet činnost zaměřenou jak na bělogvardějskou emigraci, tak proti Československu, financovala radikální levicové skupiny a úzce spolupracovala s komunisty. Druhé oddělení její činnost sledovalo a po rozluštění sovětské radiové šifry v roce 1921 četlo i jejich radiodepeše do Moskvy. Přesto nebylo Československo cílovou, ale spíše tranzitní zemí pro agenty sovětských zpravodajských služeb. Svou činnost mise ukončila v roce 1922 a od roku 1923 se v Praze usídlila sovětská diplomatická mise.\n\nV roce 1923 vstoupil v platnost zákon na ochranu republiky, podle kterého bylo možné za prokázanou špionáž vyměřit mnohaleté tresty těžkého žaláře, za prozrazení tajných a přísně tajných dokumentů mohl být rozsudkem trest smrti.\n\nV roce 1930 vznikla (podle polského vzoru) první Předsunutá agenturní ústředna (PAÚ). Své sídlo měla v Liberci, krycí jméno měla Teta, vedoucím byl František Fárek. Další PAÚ vznikla o něco později v Ústí nad Labem, jejím šéfem se stal št. kapitán Ludvík Novotný. Další PAÚ vznikly v Karlových Varech a Chomutově.\n\nZačátkem 30. let zaznamenalo druhé oddělení zesílený zájem sovětských zpravodajských služeb o průmyslovou výrobu, zejména v brněnské Čs. zbrojovce, akc.spol., pražské ČKD a plzeňské Akciové společnosti, dř. Škodovy závody, které se zabývaly vojenskou výrobou. Sovětští agenti projevovali zájem zejména o technologie, ale i to, kam je produkce těchto továren vyvážena. V roce 1933 byl podán návrh na zřízení zvláštní protišpionážní služby pracující přímo v podnicích se strategickou výrobou. Byl však zamítnut s odůvodněním, že v mnoha továrnách jsou ve vedení Němci a činnost takové služby by narážela na nepřekonatelné problémy.\n\nS nástupem plukovníka Šimona Drgáče došlo k reorganizaci druhého oddělení HŠ. Špionážní činnost se ve větší míře zaměřila na Německo, kde se k moci dostal Adolf Hitler. Do té doby byla rozvědná (ofenzivní) činnost zanedbávána, zpravodajští důstojníci u útvarů, ale i na úrovni divizí a pluků navíc podléhali (kromě zpravodajských oddělení zemských velitelství) i svým bezprostředním velitelům, kteří jim zadávali další, se zpravodajskou činností nesouvisející úkoly. Na Drgáčův rozkaz byla založena sekce P-1 zvláštní výzvědné zpravodajství.\n\nZa další přelom v činnosti druhého oddělení je považován příchod pplk. gšt. Františka Moravce do funkce přednosty pátracího oddělení v září 1934. Jeho bývalí spolupracovníci se shodovali, že ačkoliv byl... \"sebevědomý, samolibý, intrikář a cynik s neurvalým chováním\"...\n, ... p\"řivedl zpravodajskou službu na vysokou úroveň\"...\n\nPo Drgáčově příchodu došlo k otevření dalších PAÚ; v České Lípě, Trutnově, Moravské Ostravě, Bratislavě a Košicích. Koncem roku 1934 proběhla reorganizace celého systému výzvědné činnosti, podle kterého byla ukončena zpravodajská činnost na úrovni divizí, brigád a pluků a přesunula se na Zemská vojenská velitelství a PAÚ.\n\nV zimě 1935 – 1936 došlo k dokončení výstavby základní sítě PAÚ. Jednotlivé ústředny byly označovány krycími názvy.:\nPřímo pod druhé oddělení HŠ spadaly: Táňa (Karlovy Vary), Teta (Litoměřice), Tosca (Jičín)\n\nDošlo ke zvyšování úrovně zpravodajských důstojníků; byli lépe vybavováni (včetně služebních vozidel), procházeli zpravodajskými kurzy, vyžadovala se přísná konspirace, byly vytvářeny konspirační (utajené) byty, ve kterých se agenti scházeli se svými řídícími důstojníky. Bylo zavedeno jednotné kódové označení získaných agentů, aby bylo možné okamžitě zjistit, pro kterou ústřednu pracují a nemuselo přitom dojít k jejich prozrazení (např. pro ústředí pracující agenti byli označováni jako A-1 až 499).\n\nOd roku 1935 pod dojmem zvyšujícího se ohrožení republiky ze strany Německa začalo druhé oddělení intenzivně spolupracovat se sovětskou vojenskou zpravodajskou službou GRU. Po podepsání československo-sovětské smlouvy v květnu 1935 došlo k rozvinutí spolupráce na armádní úrovni. ČSR přestala být pro sovětskou rozvědku hlavním cílem (přestože zde nadále udržovala agenturní síť) a stala se \"\"bezpečným předpolím\"\", t.j. výchozím prostorem pro akce v Německu, západní Evropě a dále pak i v Severní Americe. Zároveň došlo k utlumení pokusů o průmyslovou špionáž, neboť české zbrojovky dodávaly své výrobky do SSSR a v českých továrnách se školili sovětští specialisté. 27. května 1936 bylo v Praze zřízena společná československo-sovětská zpravodajská ústředna namířená proti Německu. Nesla název VONAPO 20 (\"Vojennyj nabljudatělnyj post\") a jejím šéfem se stal št. kapitán Karel Paleček. Zároveň se začaly konat společné zpravodajské konference zřízené za účelem výměny zpravodajských informací (uskutečnily se dvě). Kromě těchto konferencí ale výměna informací probíhala pouze jednosměrně; z Prahy do Moskvy. Rusové žádné informace neposkytovali.\nV roce 1937 VONAPO 20 pomáhal organizovat transport sovětských důstojníků a specialistů do občanskou válkou zmítaného Španělska. Spolupráce s sovětskými zpravodajci zároveň znamenala ukončení spolupráce s polskými zpravodajskými službami; Poláci podezřívali Čechy, že poskytují sovětům československé území pro špionáž proti Polsku.\nV únoru 1936 byl přednostou druhého oddělení jmenován plk. František Hájek. Pod jeho vedením bylo dokončeno zřizování dvou zpravodajských ústředen mimo území ČSR; ve Švýcarsku a v Holandsku. Zároveň koncem roku 1936 proběhla další reorganizace druhého oddělení HŠ; druhá oddělení při Zemských vojenských velitelstvích byla zrušena a místo nich byla zřízena Výzvědná střediska (VS), která podléhala přímo druhému oddělení HŠ.\n\nV letech 1935–1939 došlo k velkému nárůstu zpravodajské činnosti Německa proti Československu. Abwehr využíval zejména příslušníky německé národnostní menšiny, kteří špionáž pro Německo chápali v mnoha případech jako svou vlasteneckou povinnost a byli získáváni pro tuto činnost takřka masově.\nTo se ukázalo zejména v období budování československých pohraničních opevnění, která vznikala převážně na území Sudet. O výstavbě a rozmístění byl Abwehr dopodrobna informován. Jejich agenti s úspěchem infiltrovali i do některých PAÚ a jejich činnost ochromovali. Bylo konstatováno, že druhé oddělení HŠ není schopno se bránit proti ofenzivě cizích špionů.\nV roce 1937 podepsal Hitler plán na vojenské obsazení Československa. Ten se druhému oddělení HŠ podařilo získat. Českoslovenští vojenští zpravodajci měli zároveň velmi dobrý přehled o struktuře a vybavenosti wehrmachtu včetně početních stavů a vojenské strategii. Navíc díky spojenecké výměně informací získali od Francie německé mobilizační plány. \n12. března 1938 obsadil wehrmacht Rakousko (tzv. \"anšlus\"). To vyvolalo v druhém oddělení HŠ rozčarování, neboť čs. zpravodajci neměli o celé akci ani tušení (zaznamenali pouze zvýšené přesuny německých divizí, které nechápali). To vyvolalo otázky, zda by tato zpravodajská organizace neselhala při opravdovém ohrožení Československa. Obranu Rakouska proti pronikání cizích zpravodajských služeb (včetně československých) převzal Abwehr. V krátké době došlo k prozrazení celé agenturní sítě vybudované druhým oddělením HŠ a hromadnému zatýkání agentů pracujících pro Československo. Československá vojenská špionáž tak ztratila přístup ke strategickým informacím životně důležitým v době, kdy německá vojska stála na nechráněné jižní hranici republiky.\n\nPo reorganizaci v roce 1938 došlo ke změně výzvědných středisek (VS) na Agenturní pátrací střediska (APS):\nHlavním nedostatkem byla prakticky neexistující vybavenost klíčových agentů vysílačkami (těmi byly vybaveny pouze zahraniční expozitury v Bernu a Haagu).\n\n20. května 1938 zachytilo druhé oddělení zprávy o zvýšených přesunech německých jednotek směrem k hranicím. Ty byly vyhodnoceny jako přípravy na vojenské obsazení Československa a s tím předány náčelníkovi štábu a posléze i prezidentu republiky E. Benešovi. Na základě těchto informací byla večer vyhlášena částečná mobilizace a vojenské jednotky obsadily pohraničí. Záhy se ale ukázalo, že se jednalo o mylnou informaci (druhé oddělení se pravděpodobně stalo obětí německé dezinformace). Mobilizace byla ale Hitlerem využita propagandisticky; šlo prý o zastrašování sudetských Němců před komunálními volbami. Hlavní chybou ale bylo, že tím došlo k částečnému prozrazení mobilizačního plánu československé armády.\n\nPo vyhlášení druhé mobilizace 23. září 1938 a obsazení pohraničních pevností československou armádou přešlo druhé oddělení HŠ na válečný režim podle mobilizačních plánů, neboť se očekával útok německého letectva. Zpravodajští důstojníci se přesunuli do Vyškova, kde bylo zřízeno válečné stanoviště druhého oddělení. V průběhu dalších dní získávali zpravodajci informace o soustřeďování německých vojsk na hranicích s Československem. 30. září 1938 bylo ale oficiálně oznámeno znění Mnichovské dohody. Druhé oddělení se vrátilo zpět do Prahy.\n\n1. října 1938 začal Wehrmacht obsazovat území Sudet. Druhé oddělení muselo narychlo likvidovat svá zpravodajská střediska a agentury. V polovině října téhož roku bylo československé vládě nadiktováno dalších 21 požadavků, mimo jiné redukce všech složek armády, tedy i vojenského zpravodajství. Druhé oddělení muselo ukončit agenturní (výzvědnou) činnost proti Německu, což velitel pátrací skupiny gen. Moravec sice oficiálně provedl. Ve skutečnosti tato činnost pokračovala, ale v konspiraci.\nDošlo ovšem k nenahraditelným ztrátám agentů, kteří předávali důležité informace. Jako nový zdroj informací se ukázal odposlech velvyslanectví; 29. října byla zřízena odposlouchávací služba O, která monitorovala telefonní linky velvyslanectví Německa, Francie, Anglie, Maďarska, Itálie, Polska, SSSR, Rumunska a Srbska.\n\nKoncem roku 1938 proběhla další reorganizace, která měla definitivně splnit podmínky kladené Mnichovskou dohodou. Byla zrušena všechna PAÚ a místo nich vzniklo Agenturní pátrací středisko proti Německu (APÚN). Činnost střediska měla být v maximální míře zakonspirována, přičemž byla předem vyloučena spolupráce s policií a četnictvem.\n\n2. ledna 1939 byl na nátlak z německé strany uvolněn z funkce přednosty druhého oddělení HŠ plk. Hájek. Na jeho místo byl dočasně jmenován plk. Moravec. Jmenování Moravce přednostou ale jen prohloubilo napětí, neboť mezi ním a vedoucím studijního oddělení Havlem panovalo otevřené nepřátelství.\n\nOd začátku března 1939 získávalo druhé oddělení informace o připravovaném obsazení zbytku Československa. Tyto informace získali českoslovenští zpravodajci jak z vlastních zdrojů, tak i od cizích zpravodajců (např. Britů). 11. března bylo potvrzeno datum 15. března jako den útoku proti zbytku Československa. Tuto informaci druhé oddělení získalo od jednoho ze svých nejlepších agentů, A-54. Tato informace byla následně předána členům vlády. Zároveň se rozeběhly přípravy na odchod zpravodajců z republiky. Úřadující přednosta plk. Moravec přijal nabídku britské SIS na přesun do Anglie. Bylo vybráno 12 důstojníků, kteří měli republiku opustit, aby ve zpravodajské činnosti pokračovali v zahraničí. Klíčem pro jejich výběr byla znalost důležitého agenta A-54. 14. března odpoledne opustili v letadle společnosti KLM republiku.\n\nV úřadovně druhého oddělení HŠ nadále pokračovala likvidace spisového materiálu, archivů a technických pomůcek, aby nedošlo k jejich zabavení nepřítelem. V 7 hodin ráno 15. března 1939 zahájila německé armáda obsazování zbytku Čech a Moravy a v 10 hodin se do kanceláří druhého oddělení dostavili důstojníci Abwehru, aby zabavili spisový materiál. Nenašli zde prakticky nic. Činnost druhého oddělení HŠ byla ukončena.\n\nStruktura z konce dvacátých let:\n\nStruktura po reorganizaci v roce 1934.\n\nStruktura po reorganizaci v roce 1936\n(po reorganizaci sekce P-1 přímo řídila druhá oddělení na úrovni Zemských voj. velitelství)\nInformace druhé oddělení HŠ získávalo od specializovaných důstojníků jednotlivých divizí, dále od vojenských atašé. Zároveň získávalo vlastní agenty, kteří plnili krátkodobé či dlouhodobé úkoly.\n\n\nŘídila vyhledávání zpráv o nepřátelských armádách či armádách, které by jako nepřátelské mohly připadat v úvahu v případě válečného konfliktu. Došlé zprávy odborně zpracovávat.\n\nDělila se na ofenzivní (špionážní) a o obranné (kontrašpionážní) oddělení. \n\nZajišťovala utajené spojení centrály s agenty v zahraničí (šifrování zpráv). Dešifrování zachycených zpráv německé armády. K tomu byla využívána síť odposlouchávacích stanic.\n\nZabývala se radiotechnikou, fotografií a chemií (vývoj radiotelegrafní techniky pro zpravodajské účely, odposlouchávací techniky, tajných inkoustů, technik pro čtení či zhotovování kopií zpráv z neotevřených dopisů).\n\nDůstojník této sekce létal na pravidelných linkách přes Německo a zaznamenával nové stavby, později byly tyto poznatky zkoumány s cílem zaznamenat vznik nových vojenských staveb (např. letišť).\n\n\n"}
{"id": "385878", "url": "https://cs.wikipedia.org/wiki?curid=385878", "title": "Video for Windows", "text": "Video for Windows\n\nVideo for Windows (VfW; znám také jako Video Compression Manager, VCM) je multimediální framework pro systémy Microsoft Windows.\n\nVyvinul jej Microsoft jako reakci na framework QuickTime od firmy Apple. První verze (verze 1.0) byla uvedena v listopadu roku 1992. Framework přišel s vlastním souborovým formátem (multimediálním kontejnerem) Audio Video Interleave (AVI). Nástupcem se stal framework DirectShow.\n\nStruktura video kodeku pro rozhraní VfW je v jednoduchosti následující:\n"}
{"id": "385880", "url": "https://cs.wikipedia.org/wiki?curid=385880", "title": "Hošek", "text": "Hošek\n\nČeské příjmení Hošek nosí více různých osobností:\n\n\n"}
{"id": "385898", "url": "https://cs.wikipedia.org/wiki?curid=385898", "title": "Thám", "text": "Thám\n\nPříjmení Thám nese více osob:\n"}
{"id": "385899", "url": "https://cs.wikipedia.org/wiki?curid=385899", "title": "Fettes Brot", "text": "Fettes Brot\n\nFettes Brot je německá hip hopová kapela, která pochází z Hamburgu a byla založena v roce 1992. Tvoří ji tři členové Martin Vandreier, Björn Warns a Boris Lauterbach. Kapela sebe sama nazývá „hip hopovými dinosaury z Hamburgu“.\n\n\n"}
{"id": "385900", "url": "https://cs.wikipedia.org/wiki?curid=385900", "title": "Youngův doslovný překlad", "text": "Youngův doslovný překlad\n\nYoungův doslovný překlad (Young's Literal Translation, zkratka YLT) je překlad bible do angličtiny, publikovaný v roce 1862, pořízený skotským amatérským teologem Robertem Youngem (1822–1888), také autorem biblické konkordance a podrobného kritického komentáře k Novému zákonu. V roce 1887 byla vydána první revidovaná verze překladu, v roce 1898 posmrtně další. \n\nYoungova verze je neobvyklá tím, že jde o přísně doslovný překlad hebrejského či řeckého textu, zachovávající či s co nejmenším počtem změn napodobující originální gramatickou i syntaktickou strukturu do nejmenších detailů. Za určité hebrejské slovo či jazykový jev (zvláště v hebrejském slovesném systému) je zvolen co nejbližší anglický ekvivalent, kterého se překlad drží po celou dobu, bez ohledu na anglickou stylistiku, protože, dle Youngova názoru, „lidské tradice narušují Boží slovo“ (z předmluvy ke druhému vydání). \n\nUrčité termíny, které mají v angličtině zavedený ekvivalent (např. \"bishop, devil, church, temptation\", tj. biskup, ďábel, církev, pokušení) překládá nově dle jejich prapůvodního významu (\"overseer, accuser, assembly, trial\", tj. dohlížitel, pomlouvač, shromáždění, zkouška). Hebrejské \"olam\" a řecké \"aión\", která se zpravidla do angličtiny překládají slovy \"eternal, eternity\" (věčný, věčnost) překládá Young \"age, age-enduring\" (věk, věk trvající). \n\nYoungův překlad nenahrazuje jedno slovo vždy důsledně jedním ekvivalentem, míra konkordance je ale mnohem větší, než u jiných překladů své doby (dle předmluvy k 1. vydání: \"„hebrejské slovo \"natan\", které překladatelé Bible krále Jakuba přeložili šedesáti sedmi různými způsoby... překládám deseti, a tak dále. Překladatel je ale čím dál tím více přesvědčen, že i toto malé číslo je možné ještě snížit.“\")\n\n"}
{"id": "385901", "url": "https://cs.wikipedia.org/wiki?curid=385901", "title": "Ungoliant", "text": "Ungoliant\n\nUngoliant je postava z díla J. R. R. Tolkiena. Je známá také jako pavoučice z Avatharu. Byla to obludná obrovská pavoučice, která žila v Avatharu, neobydlené pustině mezi valinorskými horami Pélori a studeným jižním mořem. Na počátku pravděpodobně zkažený maiarský duch. Ungoliant byla nejodpornější stvoření, jaké kdy v Ardě existovalo. Měla moc tkát síť tmy, nazývanou nesvětlo. Ungoliant na Melkorův popud otrávila a zničila Stromy Valar. Pak Melkor a Ungoliant uprchli do Středozemě, kde se servali o silmarily. Zlá síla Ungoliant byla tak veliká, že by jí podlehl i sám Melkor, ale zahnal ji jeho zástup balrogů. Ungoliant uprchla do Údolí smrti na úpatí Hor děsu v Beleriandu, kde se pářila s tamními pavoukovitými stvůrami a zplodila obludnou odrůdu obřích pavouků. Také je známa jako pramatka pavoučice Oduly (Sheloba). Později se zatoulala na jih do haradských pouští, kde neměla co žrát a tak pohltila sama sebe.\n"}
{"id": "385903", "url": "https://cs.wikipedia.org/wiki?curid=385903", "title": "Spenglerův pohár 2007", "text": "Spenglerův pohár 2007\n\n81. ročník Spenglerova poháru se uskutečnil od 26. do 31. prosince 2007. Všechny zápasy se hrály v hale Vailant Areně v Davosu. Vítězem se stala Kanada.\n\n\n"}
{"id": "385905", "url": "https://cs.wikipedia.org/wiki?curid=385905", "title": "Common Desktop Environment", "text": "Common Desktop Environment\n\nCommon Desktop Environment (CDE) je desktopové prostředí pro Unix založené na knihovně Motif, které je používáno v operačním systému OpenVMS od firmy Hewlett-Packard.\n\nCDE bylo dlouhou dobu proprietárním softwarem; 6. srpna 2012 bylo uvolněno jako free software s GNU Lesser General Public License verze 2 nebo novější. Od té doby bylo portováno na Linux a systémy odvozené od BSD.\n\nFirmy Sun, HP, IBM a USL v červnu 1993 ohlásily spolupráci při vývoji CDE v rámci iniciativy COSE (Common Open Software Environment – aliance firem UI a OSF). Základní prostředí bylo založeno na HP VUE (Visual User Environment, ), které bylo odvozeno z programu Motif Window manager (správce oken založený na knihovnách Motif, zkratka MWM). Firma IBM přispěla uživatelským rozhraním CUA (Common User Access) a pracovním prostředím Workplace Shell (objektové prostředí desktopu pro systém OS/2, které nahradilo Program Manager známý z Windows 3.x). Firma Novell poskytla komponenty pro správu pracovní plochy a škálovatelné systémové technologie systému UNIX System V. Firma Sun přispěla nástrojem ToolTalk, který zajišťuje meziprocesovou komunikaci a portováním sady programů DeskSet, což byl kancelářský balík pocházející z prostředí OpenWindows a zahrnující poštovního (E-mail) klienta, kalendář, textový editor, hodiny, menu a nástroje pro nastavení vlastností prostředí.\n\nV březnu 1994 se CDE stalo zodpovědným za „nové OSF“, které vzniklo sjednocením Open Software Foundation (OSF) a Unix International (UI). V září 1995 proběhlo spojení CDE a Motif do jednoho projektu CDE/Motif. V roce 1996 se firma OSF stala členem nově formované skupiny The Open Group.\n\nUživatelé unixových desktopů považovali přibližně do roku 2000 prostředí CDE za de facto standard, avšak v této době svobodný software v podobě GNOME a KDE rychle dosáhl pokročilé úrovně, stal se prakticky univerzálním pro Linuxovou platformu a měl v té době dohromady již více uživatelů, než většina komerčních unixových systémů. Linuxová distribuce firmy Red Hat byla jedinou distribucí Linuxu, do které bylo CDE portováno, avšak přesto bylo nahrazeno prostředím GNOME. \n\nV roce 2001 firmy Hewlett-Packard (HP-UX) a Sun (Solaris) oznámily, že CDE bude na jejich desktopech utlumen ve prospěch nasazení GNOME. Nicméně v dubnu 2003 se firma HP údajně rozhodla vrátit zpět k CDE, protože GNOME se dostatečně nestabilizovalo a nevyhovovalo tak požadovaným nárokům. Někteří označili za hlavní problém firmy HP nestabilizované API v GNOME (tj. problém s měnícím se rozhraním pro programování aplikací).\n\nSolaris 10, který byl vydán na začátku roku 2005, obsahuje Java Desktop System založený jak na CDE, tak i na GNOME. Budoucí vydaní Solarisu budou založena na open source systému OpenSolaris, který však uvádí, že není v plánu zveřejnit konsolidovaný Solaris CDE (komponentu OS) jako open source.\n\nV roce 2007 byla sepsána petice, která žádala Open Group o uvolnění zdrojového kódu CDE a Motifu pod volnou licencí. Open Group uvolnila v roce 2000 Motif pod názvem OpenMotif s licencí „sdílených příjmů“ ( ), která ovšem plně nesplňuje definice takzvaného open source nebo svobodného software. The Open Group ve skutečnosti chtěla kód uvolnit jako open source, avšak tohoto cíle dosáhla až v roce 2012.\n\n\n\n"}
{"id": "385906", "url": "https://cs.wikipedia.org/wiki?curid=385906", "title": "Message Passing Interface", "text": "Message Passing Interface\n\nMessage Passing Interface (dále jen MPI) je knihovna implementující stejnojmennou specifikaci (protokol) pro podporu paralelního řešení výpočetních problémů v počítačových clusterech. Konkrétně se jedná o rozhraní pro vývoj aplikací (API) založené na zasílání zpráv mezi jednotlivými uzly. Jedná se jak o zprávy typu point-to-point, tak o globální operace. Knihovna podporuje jak architektury se sdílenou pamětí, tak s pamětí distribuovanou (dnes častější). Z pohledu referenčního modelu ISO/OSI je protokol posazen do páté, tedy relační vrstvy, přičemž většina implementací používá jako transportní protokol TCP.\n\nToto API je nezávislé na programovacím jazyce, neboť se jedná především o síťový protokol. Nejčastěji se však setkáme s implementací v C, C++, Javě, Pythonu, Fortranu a výjimkou není ani podpora přímo na úrovni hardwaru. Při návrhu celého rozhraní i při jeho implementaci byl vždy kladen důraz především na výkon, škálovatelnost a přenositelnost. K nevýhodám, ale zároveň také výhodám této knihovny patří její nízkoúrovňový přístup. Nehodí se tedy pro rychlý vývoj aplikací (RAD), ale spíše pro aplikace, kde je rozhodující rychlost běhu aplikace, což je ale pro paralelní systémy typické. To je i možná důvodem, proč se stala v této oblasti de-facto standardem. Ke standardizačnímu řízení u některé ze známých organizací zabývajících se standardy, jako např. ISO, IEEE apod., však zatím nedošlo.\n\nPrvní návrh standardu MPI byl uveřejněn v časopise Supercomputing v roce 1994. V současné době existují dvě hojně používané verze: Starší verze 1.2 (často označovaná pouze jako MPI-1), která klade důraz na posílání zpráv, a verze 2.1 (často označovaná pouze jako MPI-2), která přináší navíc (mimo jiné) paralelní vstupně výstupní operace, dynamickou správu procesů a vzdálené operace s pamětí. Verze 1.2 obsahovala okolo 128 funkcí, zatímco verze 2.1 čítá více než 500 funkcí. Přičemž verze 2.1 zpětně kompatibilní s 1.2, čili programy napsané pro verzi 1.2 by měly s verzí 2.1 bez problému fungovat. Uživatelé budou pouze u některých funkcí upozorněni, že jsou již zastaralé. Vzhledem ke stále velkému počtu aplikací psaných pro verzi 1.2 byla zpětná kompatibilita nutností.\n\nÚčelem rozhraní knihovny MPI je poskytnout nezbytnou virtuální topologii a funkce pro synchronizaci a komunikaci mezi množinou procesů (namapovaných na množinu počítačů) nezávisle na programovacím jazyce, avšak zároveň se přizpůsobit možnostem daných programovacích jazyků. MPI programy pracují vždy s procesy, ačkoli se často hovoří o procesorech. Pro dosažení nejlepšího výkonu je zapotřebí přidělit každému procesu jeden procesor, odpadá tím tak zpoždění způsobené přepínáním kontextu. K tomuto mapování však nedochází v době překladu aplikace ale v době běhu aplikace, a to prostřednictvím agenta, který MPI program spustil. Většinou se tento agent jmenuje mpirun nebo mpiexec.\n\nOperace point-to-point mohou být:\n\nJednou z nejdůležitějších věcí pro pochopení knihovny MPI jsou komunikátory. Komunikátory jsou skupiny procesů při běhu MPI aplikace. Komunikátory se dají dynamicky vytvářet. Skupina MPI_COMM_WORLD existuje vždy a obsahuje všechny procesy dané aplikace. Proces je identifikován podle ranku, což je jeho pořadové číslo od nuly uvnitř skupiny. Pro komunikaci jsou pak k dispozici dva mechanismy: message passing a remote memory access. [6]\n\nVelká část funkcí v MPI je určena pro realizaci komunikace mezi dvěma procesy. Klasickým příkladem je funkce MPI_Send, která pošle zprávu od jednoho procesu jinému procesu. Často jsou tyto funkce používány na programových architekturách typu master-slave, kde je řídící uzel zodpovědný za činnost svých „sluhů“. Typicky master pošle dávky instrukcí nebo dat každému podřízenému, počká až přijdou všechny odpovědi a pak je poskládá do jednoho celku.\n\nBlokující funkce:\nParametr buf je ukazatel na data která chceme odeslat, respektive na místo v paměti, kam chceme uložit přijatou zprávu. count udává počet přijatých hodnot, datatype jejich datový typ (pomocí vynásobení velikosti datového typu a počtu hodnot pak funkce zjistí kolik bajtů přečíst), source identifikuje proces, od kterého chceme číst (pomocí ranku – pořadového čísla), tag identifikuje zprávu a slouží spíše pro vizualizaci nebo ladění, comm je handle komunikátoru a konečně status obsahuje informaci o stavu operace.\nNeblokující funkce:\nTyto funkce fungují stejně jako jejich blokující protějšky, pouze s tím rozdílem, že program nečeká na jejich dokončení.\n\nMezi funkce pro hromadnou komunikaci patří například:\n\nImplementací MPI existuje celá řada, a proto zde zmíníme jen ty nejdůležitější: MPICH, LAM/MPI a OpenMPI.\n\nJe původní implementací standardu MPI 1.x. Správná výslovnost této zkratky má být „em pí aj sí ejč“, nikoli jako „m-pitch“. Tato implementace vznikla v Argonne National Laboratory a na vývoji se také podílela Mississippi State University. První ze zmíněných pak pokračovala ve vývoji celé následující desetiletí a nyní nabízí MPICH 2, jež implementuje standard MPI 2.1. Tato knihovna je například součástí distribuce Debian.\n\nLAM/MPI je zkratka z Local Area Multicomputer / Message Passing Interface. Tato implementace vznikla v Ohio Supercomputing Center. Dále se na jejím vývoji podílely týmy z Ohio State University, University of Notre Dame a Indiana University Ti nyní také udržují webové stránky knihovny. Více o autorech lze najít v [1]. Podle informací dostupných na oficiálních webových stránkách projektu [2] však byl vývoj LAM/MPI zastaven (přijímají již pouze bezpečnostní záplaty) a snaha jeho vývojářů LAM/MPI se přesunula k projektu Open MPI (viz dále). Uživatelé LAM/MPI jsou zároveň vyzýváni k přechodu na Open MPI.\n\nPro komunikaci mezi výpočetními uzly LAM/MPI podporuje TCP/IP, sdílenou paměť, Myrinet (GM) a Infiniband (mVAPI). LAM/MPI implementuje kompletně MPI-1 a z velké části také MPI-2. Aplikace psané pro LAM/MPI jsou plně kompatibilní a snadno portovatelné na jiné implementace standardu MPI. Navíc však LAM/MPI přidává kvalitní podporu ladění. Monitorování probíhá na dvou úrovních: Jednak knihovna dokáže kdykoli pozastavit proces a vytvořit jeho snímek (angl. snapshot) a odeslat informace o jeho stavu. Takovýto snapshot pak obsahuje veškeré aspekty synchronizace, členství ve skupinách komunikátorů a také obsah zpráv. A za druhé, knihovna MPI je navržena tak, aby mohla poskytnout globální záznam veškeré komunikace, a to jak za běhu, tak po jeho skončení. Tento záznam může být dokonce vizualizován.\n\nOpen MPI je poměrně nový, avšak slibný projekt, který se pokouší o spojení několika ostatních implementací MPI (FT-MPI, LA-MPI, LAM/MPI a PACX-MPI) s tím, že z každé implementace si vezme to, v čem je nejlepší. Vznikla tak kompletně nová implementace MPI-2. Za jejím vývojem stojí celé konsorcium firem a univerzit, mezi něž patří i např. University Of British Columbia, Cisco, IBM nebo Sun Microsystems. Kompletní seznam organizací podílejících se na vývoji lze najít v [3].\n\nJejí vývoj začal v říjnu roku 2005 [4]. V březnu roku 2006 spatřilo světlo světa verze 1.0. Vývoj pak pokračoval plynule dále. Dvacátého šestého června 2013 pak vyšla momentálně (v době psaní tohoto textu) aktuální stabilní verze 1.6.5. Kromě toho je také možné si stáhnout nestabilní snapshot vývojové verze, které vychází každý den, nebo rovnou získat aktuální obsah vývojového repozitáře pomocí SVN. Tato knihovna je také součástí mnoha populárních distribucí Linuxu (Fedora, Ubuntu, openSUSE...).\n\nPoznámka: následující příklady byly testovány pouze na Open MPI, a proto nemusejí fungovat správně s jinými implementacemi.\n\nPrvním krokem úspěšného vytvoření MPI aplikace je instalace potřebných knihoven. Instalace z vaší distribuce bude pravděpodobně nejrychlejší, kdežto instalace kompilací zdrojových kódů stažených přímo z oficiálních stránek vám přinese nejčerstvější verzi. Dále je potřeba vytvořit soubor obsahující zdrojový text, např. main.c, do kterého napíšeme standardní kostru programu v jazyce C a navíc přidáme tyto tři řádky:\n\nTím jsme získali minimální kostru MPI aplikace. \n\nK běhu takovéto aplikace nám bude stačit jeden počítač. Kompilace se provede příkazem:\nSpuštění pak jako obvykle:\n\nV případě, že budeme chtít v programu používat více procesů a tedy i počítačů (kvůli tomu jsme přece MPI instalovali…), musíme nejprve vytvořit soubor openmpi_hosts, do kterého dáme jména těchto počítačů a kolik slotů mají používat. Jestliže potřebujeme používat více strojů, ale máme jen jeden, můžeme využít možnost takzvaných slotů: jednoduše napíšeme, kolik procesů může běžet na kterém stroji. Takže jestliže potřebujeme deset procesů a všechny na našem počítači, napíšeme do openmpi_hosts pouze toto: \n\nTakto můžeme pro každý počítač specifikovat počet procesů na něm běžících. Takže takový soubor pak může vypadat například takto:\n\nV tomto případě však již nemůžeme aplikaci spouštět jako předtím, ale musíme k tomu použít již výše zmíněný démon mpiexec:\n\nParametr -np pak udává, kolik kopií programu se má spustit a parametr - -hostfile udává cestu k souboru mapujícímu procesy na hosty.\n\nNyní již známe některé základní funkce knihovny MPI a také jak aplikaci zkompilovat a spustit, a proto si již můžeme vytvořit legendární Hello World (dle anglické wikipedie):\n\nProgram zkompilujeme a spustíme:\n\nAčkoli je standard MPI v oblasti paralelního počítání velmi rozšířený, není jediným. Jeho hlavním „konkurentem“ je systém PVM.\n\n"}
{"id": "385909", "url": "https://cs.wikipedia.org/wiki?curid=385909", "title": "Lansana Conté", "text": "Lansana Conté\n\nLansana Conté (1934 – 22. prosince 2008) byl guinejský politik. Od 3. dubna 1984 do své smrti v roce 2008 zastával úřad prezidenta země.\n\nV roce 1955 narukoval do francouzské armády. V roce 1957 byl odvelen do Alžírska, kde se účastnil války za nezávislost. Z francouzské služby se vrátil zpět do Guineje, která získala na své metropoli také nezávislost v roce 1958. Zůstal v armádě v hodnosti seržanta, v roce 1965 byl povýšen na poručíka.\n\nDne 22. listopadu 1970 se skupina guinejských emigrantů žijící v Portugalské Guineji, pokusila o svržení vlády prezidenta Ahmed Sékou Tourého, které bylo rychle potlačeno. Conté stál na straně tehdejší vlády a podílel se na obraně hlavního města. V roce 1971 byl povýšen do hodnosti kapitána a v roce 1973 postoupil ve své kariéře na pozici velitele operační zóny Boké v severozápadní části země, aby pomáhal gerilovým oddílům z marxistické strany za nezávislost Guiney a mysu Verde (\"PAIGC, African Party for the Independence of Guinea and Cape Verde\"), kteří usilovali o nezávislost Portugalské Guiney na Portugalsku. Dne 10. května 1975 byl jmenován zástupcem náčelníka Generálního štábu Guiney.\n\nV roce 1977 vedl guinejskou delegaci na jednáních o vymezení sporné hranice s Guineou-Bissau.\nO tři roky později se stal členem zákonodárného sboru Národního shromáždění. Téhož roku se zúčastnil oficiální pouti vládnoucí \"Demokratické strany Guineje\" (PDG) do Mekky.\n\nPrezident Ahmed Sékou Touré zemřel 26. března 1984. Předseda vlády Louis Lansana Beavogui se tak stal prozatímním prezidentem. Dne 3. dubna 1984 Conté úspěšně vedl coup d'état (\"násilné svržení vlády\").\n\nPo uchopení moci v zemi propustil 250 politických vězňů a podpořil návrat asi 200 000 exulantů do země. Byl zřízen dvacetipětičlenný Vojenský výbor národní obnovy (\"Military Committee for National Recovery, CMRN\") v čele s Contém, který byl 5. dubna 1984 prohlášen za prezidenta Guineje.\n\nBývalý předseda vlády Diarra Traoré se pokusil 4. července 1985, když byl prezident Conté mimo zemi na zasedání ECOWASu v Lomé, o převzetí moci. Armáda loajální prezidentovi však tento pokus rychle potlačila. Přibližně sto členů včetně Traorého bylo následně odsouzeno.\n\nDne 3. dubna 1990 byl Conté jmenován do hodnosti armádního generála. Také zastával funkci generálního tajemníka mezivládní organizace Mezinárodního parlamentu pro bezpečnost a mír (\"IPSP, International Parliament for Safety and Peace\"), založené v Itálii roku 1975.\n"}
{"id": "385911", "url": "https://cs.wikipedia.org/wiki?curid=385911", "title": "MPI", "text": "MPI\n\nZkratka MPI může znamenat:\n\n"}
{"id": "385921", "url": "https://cs.wikipedia.org/wiki?curid=385921", "title": "Ridgewood (New Jersey)", "text": "Ridgewood (New Jersey)\n\nRidgewood je město v okresu Bergen County ve státě New Jersey ve Spojených státech amerických. Podle censu z roku 2000 zde žilo 24 936 obyvatel. Bylo založena 20. listopadu 1894. Její rozloha je 15,1 km² a hustota zalidnění je 1662,8 obyvatel/km². Starostou města je David T. Pfund.\n\nMezi známé osobnosti, které ve městě žili patří herec Robert Sean Leonard.\n\n"}
{"id": "385923", "url": "https://cs.wikipedia.org/wiki?curid=385923", "title": "Mezinárodní rok přírodních vláken", "text": "Mezinárodní rok přírodních vláken\n\nMezinárodní rok přírodních vláken (anglicky \"International Year of Natural Fibres\") byla světová událost roku 2009. MRPV byl vyhlášen 22. ledna 2009 Organizací pro výživu a zemědělství (FAO) v Římě a trval do konce roku 2009. Cílem této události bylo zvýšit povědomí a poptávku po přírodních vláknech, zvýraznit jejich důležitost pro obživu tisíců lidí a utužit vztahy mezi jednotlivými výzkumnými a zpracujícími organizacemi, plus zjednodušit legislativu na poli přírodních vláken.\n\nMezi přírodní vlákna se řadí jednak vlákna rostlinného původu (např. len, bavlna, juta, kenaf), ale i vlákna živočišného původu (např. vlna). V rámci tohoto roku se konalo mnoho konferencí a projektů, které měly naplnit výše zmíněné body. FAO pak k celé události připravilo speciální webovou stránku.\n\n"}
{"id": "385924", "url": "https://cs.wikipedia.org/wiki?curid=385924", "title": "Ridgewood", "text": "Ridgewood\n\nNázev Ridgewood není jednoznačný a může označovat:\n\n"}
{"id": "385927", "url": "https://cs.wikipedia.org/wiki?curid=385927", "title": "Evropský hokejový pohár 1992/1993", "text": "Evropský hokejový pohár 1992/1993\n\n28.ročník hokejového turnaje European Cupu.Vítězem turnaje se stala Malmö IF.\n\nUtkání Trenčína\n\n\nUtkání Trenčína\n\n\n"}
{"id": "385929", "url": "https://cs.wikipedia.org/wiki?curid=385929", "title": "Eugene Ivanov", "text": "Eugene Ivanov\n\nEugene Ivanov, \"česky:\" Evžen Ivanov, \"rusky:\" Евгений Иванов (* 19. ledna 1966 Ťumeň) je český malíř, kreslíř, ilustrátor. Narodil se na Sibiři. Od r. 1998 žije v Praze.\n\nVe své tvorbě je inspirován Marcem Chagallem, Lyonelem Feiningerem a Pieterem Breughelem. Spojuje krajinný realismus a motivy staré Prahy s expresionismem, suprematismem a kubismem.\n\n\n\n\n"}
{"id": "385934", "url": "https://cs.wikipedia.org/wiki?curid=385934", "title": "Larry Hagman", "text": "Larry Hagman\n\nLarry Martin Hagman (21. září 1931 Fort Worth, Texas, USA – 23. listopadu 2012 Dallas, Texas) byl americký herec známý zejména svou rolí J. R. Ewinga v seriálu \"Dallas\" a kapitána (později majora) Anthonyho Nelsona v seriálu \"I dream of Jeannie\".\n\nJeho rodiče se rozvedli, když bylo Larrymu pět let; poté žil v Texasu a Kalifornii se svou babičkou. Jeho matka, která byla herečkou na Broadwayi, podepsala roku 1938 smlouvu s Paramount Pictures a příležitostně brávala svého syna na natáčení.\n\nS herectvím začal v dallaském divadle Margo Jonese. V roce 1951 vystupoval v muzikálu \"South Pacific\" společně se svou matkou. V roce 1964 přijal nabídku na vystupování v seriálu \"I dream of Jeannie\".\n\nOd roku 1977 do roku 1991 účinkoval v seriálu \"Dallas\". Postava J. R. Ewinga, díky níž se proslavil, byla první zápornou postavou, kterou kdy hrál.\n\n"}
{"id": "385936", "url": "https://cs.wikipedia.org/wiki?curid=385936", "title": "Jan Hasenöhrl", "text": "Jan Hasenöhrl\n\nJan Hasenöhrl (* 2. dubna 1961 Praha) je český trumpetista a manažer.\n\nStudoval hru na trubku na pražské konzervatoři a Hudební fakultě AMU v Praze (prof. Václav Junek). Získal ceny na mezinárodních interpretačních soutěžích (Concertino Praga a Pražské jaro). Vedle klasické hudby se věnuje i swingu a jazzu. V roce 1993 založil Český národní symfonický orchestr a nyní je jeho ředitelem.\n\n"}
{"id": "385947", "url": "https://cs.wikipedia.org/wiki?curid=385947", "title": "Scraptiidae", "text": "Scraptiidae\n\nČeleď Scraptiidae je malá skupina brouků bez jakéhokoliv obecnějšího jména. Tito brouci jsou všeobecně dost rozšířeni a lehce se dají splést s příbuznou čeledí Mordellidae.\n\n\n\n"}
{"id": "385949", "url": "https://cs.wikipedia.org/wiki?curid=385949", "title": "Sandboarding", "text": "Sandboarding\n\nSandboarding je boardový sport, jehož podstatou je sjíždění písečných dun na sandboardu.\n\nSandboarding vznikl podle pověstí ve starém Egyptě, kde prý staří Egypťané sjížděli písečné duny na kusech dřeva. Rovněž se říká, že vznikl přibližně ve stejné době jako snowboarding.\n\nSandboarding lze provozovat na klasickém snowboardovém prkně, někteří jezdci používají surfy nebo bodyboardy, nejlépe však poslouží sandboard určený speciálně k jízdě na dunách. Sandboardy dnes nabízí řada firem. Délka sandboardu se pohybuje od 90 do 140 cm, záleží na zkušenostech jezdce, terénu apod. Je dvakrát až třikrát silnější než snowboard, vázání je z neoprenové gumy, jezdí se naboso. Žádné speciální oblečení není třeba, většina jezdců nosí šortky a tričko.\n\nMarissa Young, Erik Johnson, Alex King, Giacomo Díaz a další.\n\n\n\n"}
{"id": "385953", "url": "https://cs.wikipedia.org/wiki?curid=385953", "title": "Tetanospasmin", "text": "Tetanospasmin\n\nTetanospasmin (též tetanospazmin) je neurotoxin produkovaný vegetativní formou bakterie \"Clostridium tetani\" za anaerobních podmínek a způsobující tetanus. Není známa žádná funkce této bakterie v půdním prostředí, kde se normálně vyskytuje. Tetanospasmin bývá někdy nazýván spasmogenním toxinem, tetanickým toxinem nebo označován zkratkou TeTx nebo TeNT.\n\n\"C. tetani\" produkuje také exotoxin tetanolysin, jehož účinky jsou zatím nejasné.\n\nTetanospasmin se skrz tkáň šíří do lymfatického a krevního systému. V nervosvalových spojeních vstupuje do nervového systému a skrz nervová vlákna prochází retrográdním axonálním transportem do centrálního nervového systému (CNS).\n\nPeptid tetanospasmin má molekulovou hmotnost 150 kDa. Sestává ze dvou částí – těžké o hmotnosti 100 kDa (též B-řetězec) a lehké o hmotnosti 50 kDa (A-řetězec). Řetězce jsou spojeny disulfidovou vazbou.\n\nÚčinek A-řetězce degradací bílkoviny synaptobrevinu znemožňuje napadeným neuronům uvolňovat inhibiční neurotransmitery GABA (kyselinu gama-aminomáselnou) a glycin. Následkem je nebezpečná nadměrná aktivita svalů na sebemenší podnět — selhání inhibice motorických reflexů na stimulaci senzorů. To způsobuje generalizované kontrakce agonistické a antagonistické svaloviny, označované jako tetanické křeče.\n\nTetanické křeče se mohou vyskytnou v odlišné formě nazývané opistotonus a mohou vést ke zlomeninám dlouhých kostí. Kratší nervy jsou inhibovány jako první, což vede k charakteristickým časným příznakům na obličeji a čelisti, \"risus sardonicus\" a strnutí šíje.\n\nVazba toxinu na neurony je nezvratná a funkce nervů se může obnovit jen růstem nových zakončení a synapsí.\n\nTetanospasmin se používá ke tvorbě toxoidu pro imunizaci, například pro dětskou vakcínu DTP.\n"}
{"id": "385955", "url": "https://cs.wikipedia.org/wiki?curid=385955", "title": "Mistrovství světa juniorů v ledním hokeji 2009", "text": "Mistrovství světa juniorů v ledním hokeji 2009\n\nMistrovství světa juniorů v ledním hokeji se na přelomu let 2008 a 2009 konalo v hlavním městě Kanady – Ottawě.\n\nVe dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a samostatné nájezdy. Tato kritéria rozhodla o držiteli bonusového bodu.\n\nVítězové základních skupin postoupili přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkaly ve skupině o udržení, ze které sestoupily dva týmy. Také se hrál zápas o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo deset minut, případně následovala trestná střílení.\n\nVšechny časy jsou místní (UTC-5).\n\nVšechny časy jsou místní (UTC-5).\n\n\"Poznámka:\" Zápasy Kazachstán 0:9 Německo \"a\" Finsko 5:1 Lotyšsko \"se započítávaly ze základní skupiny.\"\n\nVšechny časy jsou místní (UTC-5).\n\n\" Německo a Kazachstán sestoupily do I. divize na Mistrovství světa juniorů v ledním hokeji 2010\"\n\nVšechny časy jsou místní (UTC-5).\n\nTurnaj skupiny A se uskutečnil od 14. do 20. prosince 2008 v Herisau ve Švýcarsku a turnaj skupiny B od 15. do 21. prosince 2008 v Aalborgu v Dánsku.\n\" Švýcarsko postoupilo mezi elitu, zatímco Estonsko sestoupilo do 2. divize na Mistrovství světa juniorů v ledním hokeji 2010\"\n\n\" Rakousko postoupilo mezi elitu, zatímco Maďarsko sestoupilo do 2. divize na Mistrovství světa juniorů v ledním hokeji 2010\"\n\nTurnaj skupiny A se uskutečnil od 15. do 21. prosince 2008 v Miercureji Ciuci v Rumunsku a turnaj skupiny B od 10. do 15. ledna 2009 v Logroñu ve Španělsku.\n\n\" Japonsko postoupilo do 1. divize, zatímco Rumunsko sestoupilo do 3. divize na Mistrovství světa juniorů v ledním hokeji 2010\"\n\n\" Chorvatsko postoupilo do 1. divize, zatímco Čína sestoupila do 3. divize na Mistrovství světa juniorů v ledním hokeji 2010\"\n\nTurnaj třetí divize se v roce 2009 z důvodu nenalezení vhodného pořadatele neuskutečnil. Ze druhé divize tak nakonec nikdo nesestoupil.\n"}
{"id": "385956", "url": "https://cs.wikipedia.org/wiki?curid=385956", "title": "Václav Junek (trumpetista)", "text": "Václav Junek (trumpetista)\n\nVáclav Junek (* 16. dubna 1928 v Kladně) je český trumpetista a pedagog.\n\nStudoval Pražskou konzervatoř (1951-1957) a poté Hudební akademii múzických umění v Praze (1959–1963) v oboru trubka. V roce 1957 získal 2. místo v Mezinárodní soutěži ve Vídni. Působil v Armádním uměleckém souboru (1949–1958), Symfonickém orchestru hlavního města Prahy FOK (1958–1961) a České filharmonii (1961–1994).\n\nVyučoval na Konzervatoři v Praze (1960 – 1984) a od roku 1969 na Hudební akademii múzických umění v Praze. Mezi jeho žáky patří mimo jiné Miroslav Kejmar, Vladimír Rejlek, Zdeněk Šedivý, Jan Hasenöhrl, Jaroslav Rouček, Ladislav Kozderka, Marek Vajo, Jiří Houdek, Antonín Pecha, Jaroslav Suchan a mnoho dalších.\n\n"}
{"id": "385960", "url": "https://cs.wikipedia.org/wiki?curid=385960", "title": "Novikovův roztok", "text": "Novikovův roztok\n\nNovikovův roztok (obvykle označovaný latinsky \"Solutio Novikov\" či \"Solutio Viridis nitentis spirituosa\") je roztok elastického kolodia a brilantové zeleně (lat. \"viride nitens\"; \"viride brillans\") ve směsi ethanolu s etherem (někdy se navíc přidává tanin a ricinový olej). Používá se jako tekutý obvaz s antiseptickými účinky pro ošetření drobných poranění a zejména v lékařství po chirurgickém sešití ran. V Rusku je roztok nazýván \"зелёнка\". Recepturu navrhl Nikolaj Vasiljevič Novikov (1921–1988), traumatolog a ortoped působící v Doněcku. Jedna ze složek, briliantová zeleň, je označována za potenciálně karcinogenní a může způsobit řadu vedlejších účinků.\n\n"}
{"id": "385964", "url": "https://cs.wikipedia.org/wiki?curid=385964", "title": "VCM", "text": "VCM\n\nZkratka VCM může mít více významů:\n\n"}
{"id": "385966", "url": "https://cs.wikipedia.org/wiki?curid=385966", "title": "Kolodium", "text": "Kolodium\n\nKolodium je roztok nitrocelulózy v diethyletheru a ethanolu mající sirupovitou konzistenci, používaný v chirurgii jako „tekutý obvaz“ a pro udržení krytí na místě. Natře-li se na kůži, zasychá do podoby pružného celulózového filmu.\n\n"}
{"id": "385967", "url": "https://cs.wikipedia.org/wiki?curid=385967", "title": "Miroslav Kejmar", "text": "Miroslav Kejmar\n\nMiroslav Kejmar (* 3. července 1941) je český trumpetista.\n\nStudoval na pražské konzervatoři a na Hudební fakultě AMU u prof. Václava Paříka. \n\nV letech 1970 až 2008 byl členem České filharmonie. Vystupuje v komorních žesťových souborech a trvale spolupracuje se souborem Pražských žesťových sólistů, který spoluzaložil.\n\nNahrál řadu desek a CD u hudebních vydavatelství Supraphon, Pony Canyon, Classic, Ultraphon, Music Vars a další.\n\nPod Českou filharmonií přispěl k tvoření hudby ve filmu Zámek v oblacích.\n\n"}
{"id": "385969", "url": "https://cs.wikipedia.org/wiki?curid=385969", "title": "Milk Inc.", "text": "Milk Inc.\n\nMilk Inc. (také známá jako Milk Incorporated) je belgická trance vokálová skupina, která vznikla v roce 1996. Do dnešních dnů vydala 5 plnohodnotných alb, 29 singlů a jednotlivé písničky Milk Inc. se také často objevují na žánrových kompilacích jako například Future Trance. Členové skupiny jsou: Nikkie Van Lierop, Sofie Winter, Ann Vervoort a John Miles Jr. Skupina získala mnoho ocenění a jen domácí TMF Awards Belgium vyhrála v letech 1999 – 2008 patnáctkrát.\n"}
{"id": "385971", "url": "https://cs.wikipedia.org/wiki?curid=385971", "title": "Peruhličitan sodný", "text": "Peruhličitan sodný\n\nPeruhličitan sodný (též peroxouhličitan sodný nebo perkarbonát sodný) je adukt uhličitanu sodného a peroxidu vodíku, tvořící bílé krystaly rozpustné ve vodě\n\nPeruhličitan sodný je oxidačním činidlem a součástí mnoha čisticích přípravků pro domácnost a prádelny. Navzdory názvu jde ve skutečnosti o perhydrát uhličitanu. Rozpuštěn ve vodě uvolňuje HO a uhličitan sodný:\n\nPeruhličitan sodný je aktivní složkou mnoha práškových ekologických bělidel. Předpona \"per\" z perboritanů a peruhličitanů dala název několika saponátovým čisticím přípravkům, například výrobkům Persil.\n\nČasto je ve složení prášků (na praní/do myčky) do češtiny překládán jako uhličitan disodný.\n\n\n"}
{"id": "385978", "url": "https://cs.wikipedia.org/wiki?curid=385978", "title": "Program New Frontiers", "text": "Program New Frontiers\n\nProgram New Frontiers (česky \"Nové hranice\") je výzkumný program NASA řady středně drahých (náklady nepřekračující 700 milionů USD), vysoce vědecky zaměřených vesmírných misí. Program je pokračovatelem velmi úspěšného programu Discovery.\n\nNew Horizons je mise k Plutu, která odstartovala 19. ledna 2006 a je na cestě k svému cíli. Po gravitačním manévru u Jupiteru v únoru 2007 se sonda vydala k Plutu. Sonda proletěla kolem Pluta 14. července 2015 ve vzdálenosti 12500 km od jeho povrchu. Mezi rokem 2015 a 2020 bude zkoumat další jeden či dva objekty z Kuiperova pásu.\n\nJuno je sonda určená pro průzkum planety Jupiter, na svou misi odstartovala 5. srpna 2011. Po gravitačním manévru u Země v roce 2013 zamířila k Jupiteru. 4. července 2016 byla navedena na polární dráhu, odkud začala zkoumat magnetické pole planety.\n\nPředchozí sonda k planetě (Galileo) získala rozsáhlé znalosti o horní atmosféře. Další studie Jupiteru má zásadní význam nejen pro pochopení původu planety a sluneční soustavy, ale také obřích extrasolárních planet obecně. Hlavní vědecké cíle mise sondy Juno k Jupiteru:\n\n\nOSIRIS-REx (\"Origins Spectral Interpretation Resource Identification Security Regolith Explorer\") je třetí sondou, zahrnutou do programu dne 25. května 2011. Sonda na svou misi k asteroidu 101955 Bennu odstartovala 8. září 2016 ve 23:05 UTC z odpalovací rampy 41, letecké základny Cape Canaveral na Floridě. Dne 3. prosince 2018 dorazila k asteroidu a zahájila výzkumnou fázi, během níž bude mapovat a zkoumat povrch tělesa. Návratové pouzdro s materiálem z povrchu by se mělo vrátit na Zemi o tři roky později. Vzorky by měly vědcům pomoci lépe pochopit vznik sluneční soustavy a původ složitějších molekul, potřebných pro život.\n\nSonda Venus In Situ Explorer (start nejdříve v roce 2022) by měla studovat složení a vlastnosti povrchu Venuše. Cílem je získat a charakterizovat odebraný vzorek z povrchu, určit jeho chemické a mineralogické složení. V návrhu se uvažuje buď o analýze vzorku přímo na povrchu nebo vynesení vzorku pomocí balónu do výšky s přijatelnější teplotou a tlakem a tam vzorek analyzovat.\n\nSonda Lunar South Pole-Aitken Basin Sample Return by měla získat a dopravit na Zemi asi dva kilogramy vzorků horniny z kráteru u jižního pólu Měsíce. Vědci předpokládají, že v kráteru je původní měsíční materiál.\n\nMise Comet Surface Sample Return plánuje získat a dopravit na Zemi vzorek prachu z jednoho či více míst z povrchu jádra komety, včetně jednoho v bezprostřední blízkosti aktivní oblasti, odkud uniká materiál zevnitř jádra. Podrobná studie komet slibuje možnost pochopit fyzické podmínky a chemické složení sluneční soustavy ve velmi raném stádiu, včetně rané historie vody a biogenních prvků.\n\nVědecké studie v rámci programu New Frontiers se nezabývají zkoumáním planety Mars, pro kterou je určen jiným způsobem financovaný program Mars Scout.\n\n"}
{"id": "385979", "url": "https://cs.wikipedia.org/wiki?curid=385979", "title": "Masakr na École Polytechnique", "text": "Masakr na École Polytechnique\n\nMasakr na École Polytechnique, známý také jako Montrealský masakr, se odehrál 6. prosince 1989 na École Polytechnique v Montrealu v provincii Québec v Kanadě. \nPětadvacetiletý Marc Lépine, vyzbrojený legálně drženou poloautomatickou zbraní a loveckým nožem, zastřelil čtrnáct osob, dalších čtrnáct zranil a následně spáchal sebevraždu. Útok zahájil v univerzitní učebně, kde studenty rozdělil podle pohlaví, prohlásil, že „bojuje proti feminismu“ a následně zastřelil šest žen a další tři zranil. Ve střelbě pokračoval na chodbách, v jídelně a další učebně, kde se snažil zastřelit další ženy. Během necelých dvaceti minut mu padlo za oběť čtrnáct žen, zraněno bylo deset žen a čtyři muži a Lépine následně spáchal sebevraždu. \n\nLépinova matka byla francouzská Kanaďanka a otec, který jej v dětství týral, byl alžírského původu. Lépinův dopis na rozloučenou obsahoval politické proklamace, obviňoval v něm feministky ze zničení svého života. Dopis obsahoval seznam devatenácti žen z Québeku, které Lépine pravděpodobně považoval za feministky a měl v plánu je zavraždit.\n\nV kanadské společnosti se následně vedla o útoku, jeho interpretaci a Lépinově motivu debata. Mnoho feministických skupin a politických představitelů charakterizovalo masakr jako antifeministický útok, který zapadá do kontextu širšího společenského násilí na ženách. Výročí masakru je připomínáno jako „Národní den vzpomínek a boje proti násilí na ženách“. Lépinův akt byl jinými interpretován jako čin šíleného a v dětství týraného jednotlivce bez vazby na aktuální společenské problémy. Někteří komentátoři svalovali vinu na násilí v médiích a rostoucí chudobu, izolaci a odcizení ve společnosti, především v přistěhovaleckých komunitách. \n\nV reakci na útok byly v Kanadě zpřísněny podmínky pro držení zbraní a došlo ke změně policejních postupů při obdobných situacích, díky čemuž došlo k minimalizaci počtu obětí při střelbě na Dawson College.\n"}
{"id": "385987", "url": "https://cs.wikipedia.org/wiki?curid=385987", "title": "Saul Williams", "text": "Saul Williams\n\nSaul Stacey Williams (* 29. února 1972, Newburgh, USA) je americký básník, spisovatel, herec a hudebník. Je známý kombinací poezie a alternativního hip hopu a spoluprací s Trentem Reznorem na albu \"Year Zero\", Reznor později produkoval Williamsovo album \"The Inevitable Rise and Liberation of NiggyTardust!\". Mezi jeho nejvýznamnější herecké role patří hlavní role v nezávislém filmu \"Slam\".\n\nNarodil se v Newburghu v rodině reverenda Saula Williamse staršího. V mládí byl ovlivněn hiphopovou scénou a divadlem, především dílem Williama Shakespeara.\n\nPo studiích filosofie na Morehouse College se odstěhoval do New Yorku, aby na New York University studoval herectví. V roce 1995 se seznámil s umělkyní Marcií Jones se kterou měl dceru Saturn. V roce 2003 se seznámil s herečkou Persií White, kterou si roku 2008 vzal.\n\nAngažoval se proti Bushově administrativě a válce v Iráku.\n\nV roce 1996 získal titul Nuyorican Poets Cafe's Grand Slam Champion.\n\nRoku 1998 se objevil ve filmu \"Slam\" který získal cenu poroty na Sundance Film Festival a na festivalu v Cannes získal zlatou kameru.\nVystupoval s umělci jako Nas, The Fugees, Christian Alvarez, Blackalicious, Erykah Badu, KRS-One, Zack de la Rocha, De La Soul nebo DJ Krust, ale také s básníky jako Allen Ginsberg a Sonia Sanchez.\n\nSpolupracoval s The Mars Volta, Buckethead & Friends nebo Nine Inch Nails, které doprovodil roku 2005 na evropské turné a roku 2007 se objevil jako host také ve dvou písních z jejich alba \"Year Zero\". Spolupráce s Nine Inch Nails vyvrcholila, když Trent Reznor v roce 2007 spoluprodukoval Williamsovo album \"The Inevitable Rise and Liberation of NiggyTardust!\". Album bylo nejprve dostupné na Williamsově stránce niggytardust.com a prvních 100 000 zájemců mělo možnost písně z alba stáhnout v nižší kvalitě nebo za 5 dolarů v bezstrátovém formátu FLAC nebo MP3 ve vysoké kvalitě. Až později vyšlo album také na CD.\n\nDne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Williams zpíval v písni „Heroin“ a svým hlasem rovněž přispěl do částí skladby „Lady Godiva's Operation“.\n\n\n\n"}
{"id": "385994", "url": "https://cs.wikipedia.org/wiki?curid=385994", "title": "Houslový koncert", "text": "Houslový koncert\n\nHouslový koncert je hudební dílo z pocházející z oblasti klasické vážné hudby. Je určeno pro sólové housle, které doprovází symfonický orchestr nebo i menší hudební těleso. Obvykle mívá zachovánu typickou formu koncertu, to znamená tři věty, z nichž první a třetí jsou v rychlejším tempu a střední v pomalém. Hlavně ve 20. století však byla struktura houslového koncertu různě modifikována a vznikly i čtyřvěté koncerty a koncerty s větami spojenými do větších celků.\n\nVzájemné postavení sólového nástroje a orchestru může být různé. Některá díla jsou založena na výrazném a virtuózním houslovém partu, jako například Čajkovského \"Houslový koncert D dur\", op. 35, jiná byla komponována spíše v symfonickém duchu s vyrovnanějším sólovým a orchestrálním partem, jako například Brahmsův koncert.\n\nHistorie houslového koncertu sahá už do období baroka, z něhož se, mimo jiné, dochovalo množství Vivaldiho houslových koncertů. Housle jako výrazný a oblíbený sólový hudební nástroj neztratily svoji popularitu ani v hudebního klasicismu. Zlatý věk houslových koncertů však přišel až v období hudebního romantismu, často ale šlo o prázdná díla určená pro předvádění technických dovedností houslových virtuosů. Tyto koncerty se však v repertoáru nezachovaly. Ve 20. století přišli s některými inovacemi houslového koncertu a houslové hry vůbec například Béla Bartók a další skladatelé.\n\nNejznámějšími houslovými koncerty jsou díla Beethovenova, Mendelssohna-Bartholdyho, Brahmsova, Čajkovského a Sibeliova. Tato díla tvoří těžiště houslového repertoáru.\n\n\n\n\n\n\n"}
{"id": "385997", "url": "https://cs.wikipedia.org/wiki?curid=385997", "title": "Kyselina betulinová", "text": "Kyselina betulinová\n\nKyselina betulinová (celým názvem 3β-hydroxylup-20(29)-en-28-ová kyselina) patří (stejně jako příbuzný betulin) do široké skupiny v přírodě hojně rozšířených triterpenů. Kyselina betulinová je v čistém stavu netečná, bílá, krystalická látka, nerozpustná ve vodě. V přírodě se nachází v mnoha zdrojích, např. v bříze (lat. \"betula\"; odtud název), v rostlině konitrudu lékařském (\"Gratiola officinalis\"), jujubě čínské (\"Ziziphus mauritiana\") nebo též v borce platanu (\"Platanus\"). Již od 90. let minulého století je tato látka intenzivně studována pro své protinádorové a nověji též anti-HIV účinky.\n"}
{"id": "386001", "url": "https://cs.wikipedia.org/wiki?curid=386001", "title": "Čakovec (Čakov)", "text": "Čakovec (Čakov)\n\nČakovec (dříve též \"Malý Čakov\") je vesnice ležící v okrese České Budějovice, na samém západním okraji Českobudějovické pánve, zhruba 11 km západně od Českých Budějovic. Ves tvoří jednu ze tří částí obce Čakov. V roce 2011 zde trvale žilo 49 obyvatel.\n\nV počátcích mívala tato ves společné jméno s blízkým Čakovem a obě sídla je tak v písemných pramenech možno rozlišit jen s nesnázemi, např. pomocí údaje o jejich držitelích. K Čakovci, kde na rozdíl od Čakova stávala tvrz, se zřejmě vztahují zmínky o Ješkovi z Čakova (psáno \"Czeczow\", \"Czecaw\" či \"Zcekow\") na konci 30. a ve 40. letech 14. století.\n\nDříve byl užíván i název \"Malý Čakov\", německy \"Klein Tschekau\" nebo \"Klein Czekau.\"\n\nV roce 1407 se vesnice poprvé připomíná pod svébytným názvem jako Malý Čakovec. Jejími majiteli byli od 15. století příslušníci vladyckého rodu Čakovců z Bohušic, z nichž Jan z Bohušic, oddaný stoupenec rožmberského rodu, musel roku 1469 o svou tvrz svést boj s odbojným Jindřichem Roubíkem z Hlavatec, zapřisáhlým škůdcem Rožmberků. Čakovcové na Čakovci zdatně hospodařili až do roku 1620, kdy za stavovského povstání tvrz i ves se vším hospodářstvím padly v plen vojsku. Nedlouho poté, v roce 1630 prodal Jiří Jan Čakovec z Bohušic tento majetek vyšebrodskému klášteru cisterciáků. V rámci klášterního panství Komařice pak Čakovec setrval po následující dvě století až do zrušení poddanství.\nPoté od roku 1850 ves tvořila součást obce Kvítkovice, za nacistické okupace byla v letech 1943 až 1945 spolu s nimi připojena k obci Čakov, poté znovu součástí Kvítkovic až do 13. června 1964, kdy byly začleněny pod obec Jankov, zatímco Kvítkovice byly připojeny k Lipí . Ke dni 24. listopadu 1990 se Čakovec od Jankova oddělil v rámci obnovené obce Čakov.\n\n\n\n"}
{"id": "386006", "url": "https://cs.wikipedia.org/wiki?curid=386006", "title": "Pech", "text": "Pech\n\nPech může být:\n\n\n\n\n"}
{"id": "386007", "url": "https://cs.wikipedia.org/wiki?curid=386007", "title": "Evropský hokejový pohár 1993/1994", "text": "Evropský hokejový pohár 1993/1994\n\n29.ročník hokejového turnaje European Cupu.Vítězem turnaje se stala TPS Turku.\n\nUtkání HC Sparta Praha\n\nUtkání HC Sparta Praha\nUtkání HC Sparta Praha\n\n\n"}
{"id": "386008", "url": "https://cs.wikipedia.org/wiki?curid=386008", "title": "Skotská fantazie", "text": "Skotská fantazie\n\nSkotská fantazie pro housle a orchestr Es dur, Op. 46 je dílo německého hudebního skladatele Maxe Brucha.\n\nToto hudební dílo vzniklo v roce 1880 jako čtvrté dílo jeho rozsáhlého souboru skladeb věnovaných sólovým houslím a orchestru, které zahrnují tři houslové koncerty a šest dalších koncertních skladeb. Ačkoliv se v průběhu času v základním repertoáru udržel jen \"Houslový koncert č. 1 g mol\", \"Skotská fantazie\" patří k několika Bruchovým skladbám, které se na koncertních pódiích objevují dodnes a svojí popularitou předstihla i skladatelův druhý a třetí houslový koncert. \nAutora, který v Skotsku osobně nikdy nebyl, ke zkomponování této skladby vedla inspirace knihami spisovatele Waltera Scotta, se kterými se seznámil v době své pracovní návštěvy Anglie. Původní titul skladby je \"Fantazie volně využívající skotské lidové melodie\". Nebylo to poprvé, kdy se autor ve svém díle inspiroval prvky z hudby jiného národa, naopak, jde o jeden z charakteristických aspektů jeho tvorby - v jiných dílech je možné slyšet například židovské nebo maďarské nápěvy. Tak jako většinu svých děl i tuto fantazií složil pro jednoho z nejvýznamnějších interpretů své doby, španělského houslového virtuóza Pabla de Sarasate, který skladbu uvedl na premiéře v září 1880 v Hamburgu. \n\nV elegantní, nevázané skladbě, je cítit vliv průlomového houslového koncertu Mendelssohna-Bartholdyho, na rozdíl od prvního Bruchova koncertu je ale více znát v houslové technice než formě díla. Tak jak napovídá už název, výstavba díla je velmi uvolněná, fantazijní. Skladatel zde několikrát střídá živé skotské nápěvy ozdobených houslovými girlandami s pomalými zasněnými úseky. Skladba má čtyři věty; základem každé z nich se stal odlišný skotský nápěv. Snaha přiblížit se charakteru skotské hudby je zřejmá i v orchestraci – na několika místech se autor snažil imitovat gajdy a v celé skladbě ponechal neobyčejně velký prostor orchestrální harfě, která zde zastupuje tradiční keltskou harfu. Příjemná zvuková harmonie dvou houslí a harfy se objevuje na vícerých místech této skladby a nepochybně se podílí na popularitě díla. \n\nSkladbu, podobně jako svůj první houslový koncert, otevírá pomalou pochmurnou introdukcí, ve které se uplatňují hlavně lesní rohy s harfou v pozadí a elegické houslové sólo. Navazující částí věty je magické \"Adagio cantabile\", které je založeno na skotské lidové písni \"Auld Robin Morris\". Téma houslí je bohatě doprovázeno harfovými arpeggii. Celá věta se nese v poklidné náladě hlavního tématu. Druhá věta naopak vychází ze živého a rytmického nápěvu \"Hey, the dusty Miller\". Po orchestrálním úvodu se ozývají pravidelné údery violončel připomínající gajdy a s tímto doprovodem housle v dvojhmatech prezentují téma nápěvu:\n\nV dalším průběhu skladby téma přebírá orchestr a housle jej doplňují dlouhými tahy smyčcem ve vysoké poloze. Po krátkém ztišení houslí následuje bujará orchestrální dohra. Namísto očekávaného závěrečného tónu však přichází \"Adagio\" s reminiscencí tématu \"Auld Robin Morris\". Atacca následuje třetí věta \"Andante sostenuto\", která začíná expozicí hlavního tématu, kterou je melodie \"I’m A Down for Lack O Johnnie\". Líbezné, klidně plynoucí téma dále přechází variačním rozvedením, které se vyznačuje o něco větší tempovou a náladovou pestrostí než rozvedení obdobně pomalého tématu první věty směřuje k lyrickému, tiše doznívajícímu závěru. Závěrečné \"Finále\" začíná přímo tématem \"Scotts wha hae\" které exponují housle doprovázené jen harfou. Téma zopakuje orchestr, který následně znovu vystřídají housle s harfou. Tento kontrast je dále využíván v průběhu celé věty. Střední část věty je lyrická a zahrnuje i krátkou houslovou kadenci. Znovu je zde připomínáno téma první věty, závěr díla však tvoří jednoduchá avšak výrazná repríza \"Scots whae hae\" s unisonem hlavní orchestrální linky a sólových houslí.\n\n\n"}
{"id": "386009", "url": "https://cs.wikipedia.org/wiki?curid=386009", "title": "Ladislav Kozderka", "text": "Ladislav Kozderka\n\nLadislav Kozderka mladší (* 6. října 1974 ￼Brno) je český trumpetista, bratr herečky a zpěvačky Laďky Kozderkové, syn hudebního skladatele a dirigenta Ladislava Kozderky a zpěvačky Květoslavy Navrátilové.\n\nStudoval brněnskou konzervatoř (prof. Bedřich Dvořáček) a ve studiu pokračoval na pražské Hudební akademii múzických umění (prof. Václav Junek). V letech 1994–1995 působil jako trumpetista Pražské komorní filharmonie, v letech 1998 až 2001 a 2002 až 2009 působil jako první trumpetista Operního orchestru Národního divadla v Praze. Od listopadu 2008 je prvním trumpetistou České filharmonie. Od roku 2009 do roku 2012 vyučoval na Mezinárodní konzervatoři v Praze. Jako sólista například vystupoval na Pražském jaře 2002 (Braniborský koncert č.2 F-Dur, J.S.Bach), pod taktovkou M. Rostropoviče uvedl Koncert pro trubku a klavír D. Šostakoviče atd. Věnuje se také soudobé hudbě jako člen Ostravské bandy.\n\n\n\nV současné době působí jako profesor hry na trubku na konzervatoři Jana Deyla v Praze.\n"}
{"id": "386018", "url": "https://cs.wikipedia.org/wiki?curid=386018", "title": "Slezské dny", "text": "Slezské dny\n\nSlezské dny jsou tradiční folklórní slavnosti každoročně pořádané v Dolní Lomné.\n\nSlezské dny jsou pořádány Maticí slezskou od roku 1969 v národopisném areálu v Dolní Lomné. Konají se vždy druhý záříjový víkend a program probíhá na třech pódiích. Vystupují zde folklórní soubory, dechové a country kapely i cimbálová muzika. V areálu probíhá předvádění tradičních řemesel s možností zakoupení výrobků. V roce 2009 se konaly jubilejní 40. Slezské dny.\n\nSoučástí Slezských dnů je i sobotní dálkový pochod Mánesovou stezkou.\n\n"}
{"id": "386021", "url": "https://cs.wikipedia.org/wiki?curid=386021", "title": "Evropský hokejový pohár 1994/1995", "text": "Evropský hokejový pohár 1994/1995\n\n30. ročník hokejového turnaje Evropského poháru. Vítězem turnaje se stal klub Jokerit Helsinky.\n\n\n\nUtkání Olomouce\nMaddogs München odřekl z finančních důvodů účast ve finále. Náhradníci Kloten a Rouen odmítli, proto postoupila až Riga.\n\nUtkání Olomouce\n\n"}
{"id": "386022", "url": "https://cs.wikipedia.org/wiki?curid=386022", "title": "Kostel svatého Bedřicha (Bedřichov)", "text": "Kostel svatého Bedřicha (Bedřichov)\n\nKostel svatého Bedřicha v Bedřichově na Šumpersku je novogotická stavba z roku 1869.\n\nV minulosti obec patřila do farnosti Horní Město v okrese Rýmařov. V roce 1804 si založila vlastní hřbitov a později požádala o povolení výstavby kostela. Kostel v novogotickém stylu byl postaven roku 1869.\n\nKostel stojí podél cesty procházející obcí. Je to jednolodní stavba obdélného půdorysu, na kterou navazuje užší a nižší presbytář s polygonálním zakončením. K němu je v podélné ose kostela přistavěna nízká čtvercová sakristie s valbovou střechou. Průčelí kostela tvoří představěná kvadratická věž zakončená vysokým štíhlým jehlanem s makovicí a křížem. V kříži jsou vypálena písmena W.S. a K.R. - iniciály stavebníků. Z obou stran věže jsou v místě napojení na hlavní loď přistavěny jednoposchoďové úzké přístavky. Hlavní vchod do kostela v přízemí věže lemuje portál v novogotickém stylu s lomeným obloukem, nad kterým je umístěno kruhové okno. Poslední patro věže je zakončeno trojúhelníkovými štíty, v nichž jsou umístěny ciferníky hodin. Pod nimi jsou vysoká gotická okna. Vnější stěny lodi i presbytáře jsou členěny vysokými, šikmo zakončenými opěráky, mezi kterými jsou prolomena okna gotického tvaru. Střecha nad hlavní lodí je sedlová, nad presbytářem valbová.\n\nV presbytáři s žebrovou klenbou se nachází ještě původní malby na stěnách i stropě. Oltáře jsou dřevěné, v novogotickém stylu. Hlavní oltář zdobí obraz sv. Bedřicha, boční oltáře jsou zasvěceny Nejsvětějšímu srdci Ježíšovu a Neposkvrněnému srdci Mariinu. V arkádách pod kůrem je umístěn Boží hrob zdobený dvěma velkými anděly z drobné skleněné mozaiky. Varhany na kůru jsou z roku 1879. Jejich stavitelem byl Franz Rieger z Krnova. Jsou plně mechanické, jednomanuálové, mají 12 rejstříků. Generální opravou prošly v roce 2015. \n\n"}
{"id": "386028", "url": "https://cs.wikipedia.org/wiki?curid=386028", "title": "Svatava Hubeňáková", "text": "Svatava Hubeňáková\n\nSvatava Hubeňáková (* 9. června 1928 ve Štramberku) je česká herečka.\n\nPo absolutoriu pražské DAMU svoji hereckou kariéru odstartovala působením ve Východočeském divadle v Pardubicích v letech 1955–1961. V letech 1961–1963 byla členkou hereckého souboru Filmového studia Barrandov. V pražské Laterně magice vystupovala v letech 1964–1990, dále také hrála v kladenském Divadle Jaroslava Průchy.\n\nKromě toho vytvořála několik desítek filmových a televizních postav, věnovala se i práci v dabingu.\n\nV roce 1987 byla jmenována zasloužilou umělkyní.\n\n\n\n"}
{"id": "386036", "url": "https://cs.wikipedia.org/wiki?curid=386036", "title": "Vladimír Dlouhý (herec)", "text": "Vladimír Dlouhý (herec)\n\nVladimír Dlouhý (10. června 1958 Praha – 20. června 2010, Praha) byl český herec, držitel dvou Českých lvů za nejlepší výkon ve vedlejší roli a bratr herce Michala Dlouhého.\n\nS herectvím začal již v dětském věku, když byl v roce 1970 obsazen do Kachyňova snímku \"Už zase skáču přes kaluže\". Za roli malého Adama, který se těžce potýká s dětskou obrnou, dostal své první ocenění Zlatého Dudka. Kariéru herce původně neplánoval, chtěl být po vzoru otce stavbařem. A také se intenzivně věnoval lednímu hokeji. Nakonec však vystudoval pražskou konzervatoř (odmítl ale napsat diplomovou práci, za absolutorium považoval absolventské představení, jako herec odmítal psát „elaborát“). Působil nejprve v Divadle Na zábradlí, poté hrál v Městských divadlech pražských, resp. v Divadle Rokoko a nakonec ve Vinohradském divadle (1997–2006).\n\nPro svůj mimořádný herecký talent dokázal zaujmout v rolích pohádkových hrdinů i dramatických postav, za roli ve filmu \"Hlídač č. 47\" obdržel cenu Českého lva za vedlejší roli. Věnoval se také dabingu, svůj hlas propůjčoval např. Tomu Hanksovi.\n\nRoku 2008 se oženil s herečkou Petrou Jungmanovou, se kterou měl dvojčata, Jiřího a Jana. Z prvního manželství měl dceru Danielu.\n\nZemřel ve věku padesáti dvou let na karcinom žaludku, ještě před premiérou svého posledního filmu \"Kajínek\". Za něj v roce 2011 získal in memoriam cenu Český lev za Nejlepší mužský výkon ve vedlejší roli.\n\n\n\n\n \n"}
{"id": "386038", "url": "https://cs.wikipedia.org/wiki?curid=386038", "title": "Luna 11", "text": "Luna 11\n\nLuna 11 je sonda ze Sovětského svazu, která se stala v roce 1966 umělou družicí Měsíce. V katalogu COSPAR byla později označena jako 1966-078A.\n\nTyp E-6LF byl vyroben jako všechny Luny počínaje Lunou 9 v konstrukčním středisku OKB Lavočkina v Chimki. Oproti předchozí sondě Luna 10 byl poněkud jiného typu, protože i určení bylo jiné.\n\nZákladem konstrukce tříose stabilizované sondy byl raketový kapalinový motor napojený přes čerpadla na nádrže s pohonnými hmotami. Další motorky byly umístěny po straně na nosnících, dále byly namontovány nádržky na stlačený plyn používaný pro korekční motorky. Pak zde bylo pouzdro se systémem orientace sondy podle hvězd. Dále zde byla vysílací aparatura pro přenos signálů na Zemi, chemické akumulátory, snímací aparatura ke snímkování povrchu Měsíce, detektory mikrometeoritů a přístroje pro měření radiace. Hmotnost sondy byla 1638 kg.\n\nStart nosné rakety Molnija se sondou byl dopoledne 24. srpna 1966 z kosmodromu Bajkonur. Nejprve byla vynesena na nízkou oběžnou dráhu 177–190 km nad Zemí (též uváděna jako parkovací).\n\nDne 26. srpna 1966 byla večer provedena korekce dráhy sondy. Večer dalšího dne byla sonda uvedena na oběžnou dráhu Měsíce (protáhlá elipsa 160–1200 km od povrchu) a započala měření.\n\nChemické baterie vydržely dodávat energii do 1. října 1966, pak se sonda odmlčela. V tu dobu měla za sebou 277 oběhů a 137 radiových relací na Zem.\n\n\n"}
{"id": "386041", "url": "https://cs.wikipedia.org/wiki?curid=386041", "title": "Rosnice (Karlovy Vary)", "text": "Rosnice (Karlovy Vary)\n\nRosnice (něm. \"Roßnitz\") jsou místní částí města Karlovy Vary.\n\nRosnice se nachází v prostoru severozápadního okraje města Karlovy Vary. Asi 1 km od Staré Role. Okolí tvoří mírně svažité kopce a zemědělské plochy. Severní část zaujímají rozsáhlé lesy.\n\nObec je převážně uspořádání zahrádkářských kolonií a rodinných domů. Prochází zde silnice do Čankova. V obci na náměstíčku u autobusové zastávky Rosnice se nachází místní hospoda a bývalá kašna. Kašna již léta nefunguje a je zavezená, protože přívod vody byl zničen. Jsou zde taky také tři chovy koní a stáje s výběhy a cvičišti. Uprostřed katastrálního území se nachází starý zatopený uhelný důl jako pozůstatek historické těžby. Vsí neprotéká žádná řeka jen místní bezejmenná vodoteč ze zatopeného dolu, pokračující do Staré Role.\n\n"}
{"id": "386044", "url": "https://cs.wikipedia.org/wiki?curid=386044", "title": "Sikorsky CH-37 Mojave", "text": "Sikorsky CH-37 Mojave\n\nSikorsky CH-37 Mojave (tovární označení S-56) byl americký těžký transportní vrtulník, který byl používán během 50. a 60. let 20. století.\n\nTěžký nákladní vrtulník Mojave (jméno indiánského kmene) vznikl kvůli požadavku Americké námořní pěchoty (USMC) na těžký transportní vrtulník schopný unést až 26 vyzbrojených vojáků nebo dva až tři lehké terénní automobily.\n\nCelokovový vrtulník CH-37 byl netradiční svým uspořádáním, pro maximální využití prostoru. Pohonné jednotky 2 pístové, dvojhvězdicové, vzduchem chlazené, osmnáctiválcové motory Pratt & Whitney R-2800-54 \"Double Wasp\" s výkonem 2 100 koní (1566 kW), byly umístěny na pylonech po stranách trupu. Pomocí vyosených reduktorů a kardanových hřídelí byl kroutící moment přenášen na hlavní reduktor v trupu, který poháněl pětilistý nosný rotor a vyrovnávací čtyřlistou vrtuli.\n\nPalivo bylo uloženo ve vnitřních nádržích, v pomocných pylonech motorových gondol. Později byla přidána úprava na nesení přídavných nádrží o 1136 litrech díky nimž se dolet zvětšil o 1/3. Spodní část motorových gondol sloužila pro uchycení zatahovacího, polozapuštěného podvozku. Hlavní podvozkové nohy byly opatřeny dvojmontáží a zatahovaly se hydraulicky dozadu. Zadní ostruhové kolečko se nezatahovalo. Zvolené uspořádání umožnilo plně využít nákladový prostor, který byl v té době největší - 37,5 m. Pro nástup a výstup výsadku a vjezd vozidel byla v přídi velká dvoukřídlá do stran rozevíratelná vrata. Na pravé straně nákladového prostoru byly, podle verze posuvná nebo otevíratelná vrata.\n\nPro snadnější manipulaci s nákladem byl vrtulník vybaven navijákem o tažné síle 950 kg a kolejnicemi na stropě nákl. prostoru. V nemocniční úpravě byl schopen přepravit až 24 ležících pacientů. Zesílená spodní část trupu dovolovala nést v podvěsu břemena až do hmotnosti 4500 kg, včetně lehkých tanků a letadel.\n\nPosádka byla dvojčlenná a seděla v patře v přídi stroje. Do kokpitu se nastupovalo přes nákladový prostor. Třetím členem posádky byl palubní operátor.\n\n\n\n\n\n"}
{"id": "386047", "url": "https://cs.wikipedia.org/wiki?curid=386047", "title": "Kostel svatého Floriána (Oskava)", "text": "Kostel svatého Floriána (Oskava)\n\nKostel svatého Floriána v Oskavě na Šumpersku je stavba z roku 1785 s prvky klasicismu a empíru. Od roku 1843 je kostelem farním. \n\nPůvodní dřevěný kostel v Oskavě byl postaven v roce 1775 na místě bývalé hutě knížete Liechtensteina, aby místní obyvatelé nemuseli chodit na mši do hodinu vzdáleného Mladoňova. V roce 1776 bylo povoleno zřídit v obci vlastní hřbitov. Od roku 1778 byl v Oskavě zaměstnán jako první kaplan páter Caspar Langer. Jeho zásluhou byl kostel rozšířen o dřevěnou přístavbu, obstaral potřebný mobiliář, liturgické předměty a nový oltářní obraz sv. Floriána. V roce 1779 přistoupil ke stavbě fary a školy. K farnosti byly v roce 1783 připojeny také obce Elend ( dnes Nemrlov) a Moskelle (dnes Mostkov). Starý kostel byl již značně zchátralý a kapacitně nepostačoval rostoucímu počtu farníků. Páter Langer byl hlavním organizátorem výstavby nového kostela, na který finančně přispěli nejen kníže Liechtenstein, ale také drobnými částkami nebo řemeslnými pracemi i místní občané. V září roku 1785 byl kostel slavnostně vysvěcen. Páter Langer zemřel v roce 1787. V roce 1935, u příležitosti 150. výročí výstavby farního kostela, byla na zeď umístěna pamětní deska s jeho jménem.\n\nHřbitov u kostela byl zrušen v roce 1874. Kostel měl dva zvony, které však byly během 1. světové války odvezeny. V roce 1926 se konalo slavnostní svěcení tří nových zvonů. Dva z nich byly zrekvírovány za 2. světové války, zůstal jen nejmenší. \n\nV roce 2004 byla při rekonstrukci střechy provedena demolice stropu a ponechán odkrytý krov. Roku 2012 byla provedena výmalba celého kostela. V roce 2016 byla opravena fasáda a průčelí kostela.\n\nKostel je jednoduchá stavba obdélného půdorysu s mírně užším, půlkruhově zakončeným presbytářem. Kostel není orientován, kvadratická věž s hodinovými ciferníky je na severní části stavby. Zakončená je nízkým jehlanem s makovicí a křížem. Střecha je sedlová, nad presbytářem zvalbená. K zadní části kostela je přistavěna obdélníková sakristie. Fasády jsou hladké, pouze průčelí je členěno lizénami Okna lodi jsou obdélného tvaru se záklenky, dvě okna v presbytáři jsou zdobena vitrážemi. U kostela stojí kamenný kříž s korpusem Ježíše Krista. \n\nInteriér je prostý. Původní plochý strop byl odstraněn a zůstal odkrytý dřevěný krov, který působí dojmem vnitřku obráceného člunu. Hlavní oltář zdobí obraz sv. Floriána v bohatě vyřezávaném rámu. Po stranách lodi jsou zavěšeny reliéfy zastavení křížové cesty. Ve vstupní části je prostor rozdělen kruchtou s profilovaným vyřezávaným zábradlím. Na kruchtě jsou původní varhany. \n"}
{"id": "386050", "url": "https://cs.wikipedia.org/wiki?curid=386050", "title": "Bolo Yeung", "text": "Bolo Yeung\n\nBolo Yeung, vlastním jménem Sze Yang (čínsky 楊斯, pchin-jin Yáng Sī) (* 3. července 1946, Kanton, Čína) je čínský kulturista a herec.\n\nOd malička se věnoval bojovému umění a v 60. letech emigroval do Hongkongu (přeplaval z Číny do Hon-Kongu). Také dělal kulturistiku. V současnosti se věnuje Tai-Chi Chuan. Má dva syny, z nichž jeden pokračuje v tradici studování bojového umění.\nK herectví ho přivedlo přátelství s Bruce Leem, kde spolupracoval na úspěšném filmu Drak přichází. Mezi jeho nejúspěšnější snímky ale patří filmy s Jean-Claude Van Dammem - Krvavý sport (1988) a Dvojitý zásah (1991).\n\n"}
{"id": "386054", "url": "https://cs.wikipedia.org/wiki?curid=386054", "title": "Joe Jonas", "text": "Joe Jonas\n\nJoe Jonas, celým jménem Joseph Adam Jonas (* 15. srpna 1989 v Casa Grande, Arizona, USA) je americký zpěvák,hudebník,herec a tanečník.S bratrem Nickem Jonasem se podílí na hlavním zpěvu ve skupině Jonas Brothers,kde spolu s nimi hraje na kytaru i jejich nejstarší bratr Kevin Jonas.\n\nNarodil se jako druhý syn učitelky znakového jazyka Denise Jonasové a Paula Kevina Jonase staršího, textaře, hudebníka a bývalého pastora sboru církve Assemblies of God. Kromě bratrů Nicka a Kevina má ještě jednoho bratra Frankieho. Joe má čerokijské, irské, italské a německé kořeny.\n\nNěkdy kolem roku 2005 si nový prezident nahrávací společnosti Columbia Records,Steve Greenberg, poslechl demo nahrávku Nicka.Přestože se mu nelíbilo album,zalíbil se mu Nickův hlas.Po poslechu songu \"Please Be Mine\", který napsali všichni bratři společně,se Daylight Records/Columbia Records rozhodli podepsat smlouvu se všemi třemi jako s jednou skupinou.Poté co bratři podepsali smlouvu s nahrávací společností,pojmenovali svou skupinu nejdřív jako \"Sons of Jonas\" a poté ji přejmenovali na \"Jonas Brothers\".\n\nPrvní album It's About time vyšlo 8. srpna roku 2006.Podle manažera kapely to bylo \"skromné vydaní\" a prodalo se cca 50 000 kusů.Protože mediální korporace Sony neprojevila další zájem o skupinu,předpokládalo se, že Jonas Brothers změní nahrávací společnost.Skupina byla nakonec propuštěna z Columbia Records na začátku roku 2007.\n\nPo krátké době bez nahrávací společnosti podepsali Jonas Brothers roku 2007 smlouvu s Hollywood Records.V tom samém roce se bratři začali objevovat v GAP reklamách na dětské láhve Pops, kde zpívali jingle. Jejich samostatné druhé album Jonas Brothers vyšlo 7. srpna roku 2007.Hned první týden po vydání alba se dostalo na 5. místo v Billboard Hot 200 hitparádě.\n\nTřetí studiové album Jonas Brothers ,A Little Bit Longer, vyšlo ve Spojených státech 12. srpna 2008 a dosáhlo první místo v Billboard Hot 200 hitparádě.\n\n16. června 2009 vyšlo jejich čtvrté studiové album s názvem Lines,Vines and Trying Times.Toto album dosáhlo prvního místa v Billboard Hot 200 hitparádě s 247 000 prodanými kopiemi.\n\n19. května 2010 bylo oznámeno, že Joe plánuje nahrát své první sólo album. 16. května 2011 Joe oznámil, že se první píseň alba bude jmenovat \"See No More\". Celosvětová premiéra písně \"See No More\" se uskutečnila v pátek 3. června 2011. Hrála na 40 rádiových stanicích.\nDne 9. září 2011 měla premiéru na webové stránce \"www.ryanseacrest.com\" jeho druhá píseň nazvaná \"Just In Love\". Videoklip k této písni byl natočen v Paříži a premiéru měl na televizním kanálu \"E! Online\" 12. září 2011.\n\nAby podpořil své album, uspořádal Joe spolu s rapperem Jayem Seanem turné \"Joe Jonas & Jay Sean Tour\", kde jim byla předskokankou zpěvačka JoJo. Turné odstartovalo 9. září a skončilo 6. října 2011.Dne 4. října 2011 oznámil Joe přes Twitter, že se připojí k Britney Spears na jejím Evropském turné, které začalo 16. října 2011.\n\n17. srpna 2007 Joe společně s Kevinem a Nickem účinkovali jako hosti v jednom díle seriálu Hannah Montana.Tento díl překonal dosavadní rekordy s počtem 10.7 milionů diváků a stal se nejsledovanějším kabelovým televizním seriálem v celé historii televizního vysílání.\n\nJoe s bratry hráli ve filmu Disney Channel Original Movies zvaném Camp Rock, kde si střihli roli skupiny zvané \"Connect Three\".Joe hrál hlavní hereckou roli a hlavní roli zpěváka \"Shana Graye\",Nick hrál roli bubeníka a kytaristy \"Natea\" a Kevin hrál roli kytaristy \"Jasona\". Filmový soundtrack vyšel 17. června roku 2008. Premiéra filmu byla 20. června 2008 na Disney Channelu v USA a na Family v Kanadě.Roli si zopakovali ve filmovém pokračování jehož premiéra byla 3. září 2010 a soundtrack byl vypuštěn 10. srpna 2010.\n\nKrátká televizní reality show Jonas Brothers žijí svůj sen měla premiéru 16. května 2008 na Disney Channelu. První řada, která běžela od 5. září 2008 dokumentovala jejich životy na Burnin' Up Tour. Jméno turné bylo inspirované názvem písně \"Burnin' up\". Vznikla i druhá řada pořadu, která měla premiéru 21. května 2010 a která sledovala skupinu na jejich World Tour 2009.\n\nJoe, Kevin a Nick také hráli ve svém vlastním televizním seriálu zvaném Jonas. V tomto seriálu hrají populární popovou skupinu, která se snaží žít normální život. První série měla premiéru 2. května 2009. Natáčení druhé řady začalo v únoru roku 2010.\n\nRoku 2008 byl ve vztahu s populární country zpěvačkou Taylor Swift.11. listopadu téhož roku prohlásila v rozhovoru v The Ellen DeGeneres Show, že se s ní Joe rozešel přes telefonní rozhovor, který trval 27 sekund. Na vysvětlenou napsal Joe na svůj MySpace blog (onen příspěvek byl později smazán): „Volal jsem , abych s danou osobou prodiskutoval city, které k ní cítím, ale očividně tyto city nebyly opětovány. Já jsem nebyl ten, kdo zavěsil hovor. Udělal to za mě někdo jiný. Telefonní hovory fungují pouze v případě, že osoba na druhé straně je ochotná mluvit.“ Mimo to Joe prohlásil, že se snažil Taylor dovolat od rozchodu se záměrem usmíření, ale nedostal žádnou odezvu. Během onoho rozhovoru v The Ellen DeGeneres Show Swift prozradila, že písnička o zlomeném srdci zvaná „Forever & Always“ z jejího alba \"Fearless\" byla inspirovaná Joem.\n\nJoe začal chodit s Camillou Belle poté, co si zahrála v jejich videoklipu „Lovebug“.Po téměř roční známosti oznámili, že se rozešli.\n\nV roce 2010 Joe krátce chodil s Demi Lovato.\n\nPo vztahu s Demi Lovato začal Joe chodit s herečkou Ashley Greene. V květnu roku 2011 pár oznámil, že se rozešli. Novinka o jejich rozchodu se objevila den po Joeově rozhovoru s magazínem \"Details\", ve kterém se rozplýval nad Ashley. „Je to dobrý pocit. Myslím, že náš vztah funguje proto, že Ashley upřednostňuje moje city. Rozumí mému zaneprázdněnému programu,\" řekl magazínu. „Ona se vždy přiletí podívat na moje show,byla už i v místech Jižní Ameriky, která ani neumím hláskovat.\"\n\n15. října 2017 oznámil na svém instagramovém profilu zasnoubení s o sedm let mladší přítelkyní Sophie Turnerovou, herečkou známou například jako Sansu Stark v seriálu \"Hra o trůny\". Svatba se odehrála v Las Vegas 1. května 2019 večer, krátce po předávání Billboard Music Award, kde Joe Jonas vystupoval se svými bratry.\n"}
{"id": "386055", "url": "https://cs.wikipedia.org/wiki?curid=386055", "title": "Floreské moře", "text": "Floreské moře\n\nFloreské moře zabírá plochu 240 000 km² vody v Indonésii.\n\nFloreské moře hraničí s Jávským mořem na západě, Sawuským mořem na jihu, Makasarským průlivem na severozápadě a Bandským mořem na východě.\n\nOstrovy, které hraničí s tímto mořem, jsou Malé Sundy a Celebes. Moře leží severně od ostrovů Sumbawa a Flores.\n"}
{"id": "386058", "url": "https://cs.wikipedia.org/wiki?curid=386058", "title": "Kostel svatého Jakuba Většího (Lesnice)", "text": "Kostel svatého Jakuba Většího (Lesnice)\n\nKostel svatého Jakuba v Lesnici je v jádru gotickou stavbou s moderními přestavbami.\n\nJádro kostela pochází zřejmě z 2. poloviny 13. století – původně čtvercové kněžiště a loď obdélného půdorysu; první písemná zmínka pochází až z roku 1368. Původní podoba kostela je zaznamenána na Aretinově mapě zábřežského panství z roku 1623. V roce 1784 byla při kostele obnovena od třicetileté války neobsazená fara. K západnímu průčelí kostela byla mezi léty 1806-1841přistavěna věž. Na přelomu 19. a 20. století kostel již kapacitně nevyhovoval a bylo rozhodnuto o jeho přestavbě. V letech 1914-1917 bylo kněžiště prodlouženo na východ o jedno klenební pole a apsidu, přistavěny boční kaple a sakristie. Půdorys kostela dostal podobu kříže a jeho původní vzhled se změnil. Z původního gotického kněžiště zůstal jen skelet - rohové části zdí. V 70. letech 20. století byl kostel opravován a dostal brizolitovou omítku. \n\nOrientovaná podélná jednolodní stavba s odsazeným kněžištěm (starý presbytář + jedno klenební pole nové přístavby), ukončeným apsidou. K jižní zdi nového kněžiště přiléhá sakristie, k oběma bokům starého kněžiště pak čtyřboké kaple. Krátká obdélná loď má v ose západního průčelí hranolovitou věž. Fasády jsou prolomeny barokními okny s půlkruhovým záklenkem. Do kostela se vstupuje podvěžím, zaklenutým pruskou klenbou. Nové kněžiště má v apsidě konchu a křížovou klenbu, stará část je zaklenuta barokní valenou klenbou se styčnými výsečemi. Do kaplí se loď otevírá vysokými půlkruhovými oblouky. Vítězný oblouk je patrně barokní, s půlkruhovým záklenkem. Loď má plochý strop, na západě je vestavěna dřevěná hudební kruchta.\n\nVe věži jsou dva staré zvony - větší s reliéfem Malé Kalvárie z roku 1590 (\"Jiří Hechperger\", Olomouc), menší s reliéfem apoštolů Jakuba a Jana z roku 1599 (\"Jan Benešovský\"). V roce 1965 byly na nově upraveném kůru uvedeny do provozu varhany převezené sem z kostela v Rokytnici u Přerova. Postavili je Jan a Karel Neusserovi z Nového Jičína. V roce 2009 prošly generální opravou. \n\nU kostela stojí kříž, datovaný do roku 1796.\n\nhttp://www.rozhlas.cz/olomouc/kraj/_zprava/kostel-svateho-jakuba-vetsiho-v-lesnici--1317425\n\nhttp://www.philanthrop.euweb.cz/varhanoteka/varh.Lesnice.html\n"}
{"id": "386062", "url": "https://cs.wikipedia.org/wiki?curid=386062", "title": "Mistrovství světa v ledním hokeji do 18 let 2008", "text": "Mistrovství světa v ledním hokeji do 18 let 2008\n\nMistrovství světa v ledním hokeji do 18 let 2008 se konalo od 13. do 24. dubna v ruské Kazani.\n\nVe dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a samostatné nájezdy. Tato kritéria rozhodla o držiteli bonusového bodu.\n\nVítězové základních skupin postoupili přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkaly ve skupině o udržení, ze které sestoupily dva týmy. Také se hrál zápas o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo deset minut, případně následovala trestná střílení.\n\n\n\nPoznámka: Tyto zápasy ze započítávaly ze základní skupiny:\n\n\"Týmy a sestoupily do 1. divize na Mistrovství světa v ledním hokeji do 18 let 2009.\"\n\nSkupina A se hrála v Toruni v Polsku od 2. do 8. dubna 2008, skupina B v Rize v Lotyšsku ve stejném termínu.\n\n\" postoupilo mezi elitu, zatímco sestoupilo do 2. divize na Mistrovství světa v ledním hokeji do 18 let 2009\"\n\n\" postoupilo mezi elitu, zatímco sestoupilo do 2. divize na Mistrovství světa v ledním hokeji do 18 let 2009\"\n\nSkupina A se hrála v Méribelu a v Courchevelu ve Francii od 30. března do 5. dubna 2008, zatímco skupina B v Tallinnu v Estonsku od 23. do 29. března 2008.\n\n\" postoupila do 1. divize, zatímco sestoupila do 3. divize na Mistrovství světa v ledním hokeji do 18 let 2009\"\n\n\" postoupilo do 1. divize, zatímco sestoupil do 3. divize na Mistrovství světa v ledním hokeji do 18 let 2009\"\n\nSkupina A se hrála v Ciudad de Mexico v Mexiku od 2. do 9. března 2008, zatímco skupina B od 3. do 10. března 2008 v İzmitu v Turecku.\n\n\" postoupilo do 2. divize na Mistrovství světa v ledním hokeji do 18 let 2009\"\n\n\" postoupilo do 2. divize na Mistrovství světa v ledním hokeji do 18 let 2009\"\n"}
{"id": "386065", "url": "https://cs.wikipedia.org/wiki?curid=386065", "title": "Jakovlev Jak-44", "text": "Jakovlev Jak-44\n\nJakovlev Jak-44 byl uvažovaným letounem včasné výstrahy pro sovětské námořnictvo na jeho letadlové lodě \"třídy Uljanovsk\" a \"Admiral Kuzněcov\", a to především ve verzi Jak-44E.\n\nJak-44E vzniknul kvůli potřebě palubního letadla včasné výstrahy s pevným křídlem pro stavěné sovětské letadlové lodě \"třídy Uljanovsk\"(Projekt 1153 a 1160) a později Admiral Kuzněcov (Projekt 1143.5). Původně měl letouny Jak-44E nést už Baku (Admiral Gorškov) a tak byl vývoj a stavba stroje svěřena konstrukční kanceláři Jakovlev. První projekt počítal se svislým startem. Z tohoto důvodu byl vývoj Jaku-44E značně pomalý, a proto zůstal Baku bez radiolokačního letounu s pevným křídlem.\n\nJelikož Rusko a Čína plánují stavbu nových letadlových nosičů a Indie přestavuje bývalou sovětskou letadlovou loď Admiral Gorškov a zahájila stavbu vlastních dvou menších nosičů ADS, tak se uvažuje o vzkříšení projektu Jak-44E, jelikož oproti americkému E-2C Hawkeye má téměř dvojnásobný dolet a vytrvalost, možnost navádět protilodní střely a nepotřebuje ke startu katapulty! Rusko sice uvažuje o verzi letounu Su-33UB, ale největší šanci na obnovení projektu by mohl mít stroj v Indii.\n\n\n\n"}
{"id": "386066", "url": "https://cs.wikipedia.org/wiki?curid=386066", "title": "Walter Dornberger", "text": "Walter Dornberger\n\nDr. Ing. Walter Robert Dornberger (6. září 1895 – 27. června 1980) byl veterán první světové války a pozdější Generalmajor (\"Generálmajor\") německé armády za druhé světové války. Nejznámější je svým působením jako velitel vývoje raketových zbraní Třetí říše, když působil na základně v Peenemünde. Po skončení druhé světové války se v USA spolupodílel na produkci neválečných raket a experimentálních letadel. Mimo jiné byl držitelem mnoha vyznamenání, včetně rytířského kříže válečného záslužného kříže s meči.\n\nWalter Dornberger se narodil 6. září roku 1895 v hesenském městě Gießen jako syn lékárníka Hermanna Dornbergera a jeho ženy Hedwigy (rozená: \"Roltsch\"). Měl další dva bratry: Maxe (* 1893) a Wolfganga (* 1898). Po složení maturitní zkoušky vstoupil mladý Walter k počátku srpna roku 1914 do německé císařské armády, kde byl zařazen do důstojnické kurzu a byl přidělen k braniborskému 3. pěšímu pluku dělostřelectva (\"Fußartillerie-Regiment \"Generalfeldzeugmeister\" (Brandenburgisches) Nr. 3\"). \n\nPo jeho dokončení mu byla udělena ke konci července roku 1915 nižší důstojnická hodnost praporčíka (\"Fähnrich\"). Následně byl ještě ke konci srpna téhož roku dosazen na školu pro dělostřelecké jednotky, kde během měsíce absolvoval několik rozšiřujících kurzů a poté se vrátil zpět ke své jednotce. Zde sloužil jako velitel čety a posléze i jako velitel dělostřelecké baterie. V polovině prosince stejného roku byl povýšen do hodnosti poručíka (\"Leutnant\").\n\nS plukem, u kterého působil prakticky po celou válku, následně sloužil na západní frontě. Převelen byl až ke konci července roku 1918 a to k 26. praporu pěšího dělostřelectva (\"Fußartillerie-Bataillon Nr. 26\"), kde sloužil jako pobočník velitele. Počátkem října téhož roku byl však zajat v boji americkými jednotkami a následující dva roky strávil Dornberger ve francouzském zajetí.\n\nSlužba v první světové válce mu přinesla kromě důstojnické hodnosti také mnoho vyznamenání, včetně obou tříd pruského železného kříže a dalších vyznamenání za statečnost.\n\nZe zajetí byl Dornberger propuštěn ke konci března roku 1920 a rozhodl se zůstat nadále v armádě. O necelý týden později byl zařazen k 10. dělostřeleckému pluku od 10. brigády Reichswehru pod velením generála Waltera von Hülsena. Brigáda však byla k počátku října téhož roku použita k vytvoření 6. divize a tak byl Dornberger odvelen do Jüterbogu, aby se zde na místní vojenské škole zúčastnil dělostřeleckého kurzu.\n\nPo dokončení kurzu byl ke konci prosince téhož roku převelen právě k nově vytvořené 6. divizi generálporučíka Friedricha von Lossberga, která vznikla z jeho předchozí jednotky. Zde byl zařazen k pozorovatelské baterii od 6. dělostřeleckého pluku.\n\nAž do počátku dubna roku 1926 sloužil Dornberger u 6. dělostřeleckého pluku během čehož byl ke konci července roku 1925 povýšen na nadporučíka (\"Oberleutnant\") a také během této doby absolvoval výcvikový kurz v oblasti dělostřeleckého průzkumu a další sportovní kurz.\n\nOd 1. dubna roku 1926 nastoupil Dornberger studium strojírenství na technické univerzitě v Berlíně\n\nByl přiřazen do balistického oddělení Reichswehr. Zde začal pracovat na prototypech raket se svým přítelem Wernherem von Braunem.\n\nRoku 1937 byl Dornberger převelen do výzkumné základny Luftwaffe v Peenemünde, kde působil jako vojenský velitel vývoje raket V-2. Prvního úspěšného testu se raketa dočkala 3. října 1942, přičemž o dva roky později, v září 1944, začalo Peenemünde pod Dornbergerovým velením raketami V-2 bombardovat spojenecká území. Po bombardování Peenemünde velel také továrnám Mittelwerk, kam se výroba přesunula.\n\nTěsně před koncem války, 2. května 1945 padl Dornberger do spojeneckých rukou a dva roky byl vězněn ve Walesu za používání otrocké práce a bombardování civilních cílů. Poté se díky operaci Paperclip dostal do Spojených států. Zde nejdříve pracoval pro armádní základnu Wright-Patterson a později po patnáct let pro výrobce letadel Bell Aircraft Corporation (jako viceprezident). V roce 1965 odešel do důchodu a vrátil se do rodného Německa, kde roku 1980 zemřel.\n\n\n\n\n"}
{"id": "386067", "url": "https://cs.wikipedia.org/wiki?curid=386067", "title": "Antimilitarismus", "text": "Antimilitarismus\n\nAntimilitarismus (z lat. \"anti\" = proti, \"miles\" = voják) je myšlenkový směr, který je založen na odporu proti organizované válce. Bývá šířen v rámci anarchistických a socialistických hnutí, staví se do opozice vůči nacionalismu a imperialismu a byl jedním z proklamovaných cílů první i druhé internacionály. Na rozdíl od pacifismu, který odmítá jakékoli násilí, je antimilitarismus pouze proti válkám mezi státy, proti zdůrazňování významu vojenství a proti šíření vlivu vojensko-průmyslového komplexu. Často je spojen s nedůvěrou vůči státu obecně a i s odmítáním nevojenských represivních složek, například policie.\n\nNěkdy bývá za jednoho z prvních antimilitaristů považován Henry David Thoreau, ovšem jeho postoje jsou částečně pacifistické.\n"}
{"id": "386068", "url": "https://cs.wikipedia.org/wiki?curid=386068", "title": "Evropský hokejový pohár 1995/1996", "text": "Evropský hokejový pohár 1995/1996\n\n31. ročník hokejového turnaje Evropského poháru. Vítězem turnaje se stal klub Jokerit Helsinky.\n\n\n\n\n\n\n\n\nUtkání Vsetína\n\nUtkání Vsetína\n\n\n\n"}
{"id": "386072", "url": "https://cs.wikipedia.org/wiki?curid=386072", "title": "Mezinárodní rok astronomie", "text": "Mezinárodní rok astronomie\n\nMezinárodní rok astronomie ( ) byl světovou událostí roku 2009 pořádanou Mezinárodní astronomickou unií (IAU) ve spolupráci s Organizací OSN pro výchovu, vědu a kulturu (UNESCO). Cílem této události bylo připomenout rozvoj astronomie za posledních 400 let (od prvního použití dalekohledu Galileo Galileem), přiblížit význam a objevy astronomie nejširším vrstvám obyvatelstva a rozšířit povědomí o důležitosti astronomie pro lidskou společnost.\n\nV rámci tohoto roku se konaly desítky projektů (v České republice jich bylo k 1. lednu připraveno 30) podporujících rozvoj astronomie a především seznamujících nejširší vrstvy obyvatelstva s objevy tohoto oboru. Od 2. do 5. dubna proběhla jedna ze stěžejních akcí – \"100 hodin astronomie\" – kde měli zájemci např. možnost dálkově ovládat některé profesionální dalekohledy a vybírat si tak oblast svého pozorování.\n\nČeská republika přidala další své vklady k této události. V mezinárodním roku astronomie se připomínalo, že uplynulo 400 let od vydání knihy \"Astronomia nova\". V ní Johannes Kepler, který tou dobu působil v Čechách na dvoře Rudolfa II., publikoval své první dva zákony nebeské mechaniky. Současně uplynulo 50 let od pádu příbramského meteoritu. Jde o první meteorit na světě, který byl nalezen na základě fotografických snímků zaznamenávajících jeho dráhu v atmosféře.\n\nMezinárodní rok astronomie probíhal pod heslem \"Vesmír – kouzlo objevů\" (anglicky \"The Universe, Yours to Discover\").\n\nUspořádat Mezinárodní rok astronomie navrhla v roce 2003 Itálie. Mezinárodní astronomická unie tento návrh na svém kongresu v roce 2003 přijala a v roce 2005 jej odsouhlasilo i UNESCO. Mezinárodní rok astronomie byl na základě těchto návrhů vyhlášen Valným shromážděním OSN na jeho 62. setkání v prosinci 2007 v New Yorku.\n\nAkce se účastnilo celkem 136 zemí obvykle prostřednictvím svých národních organizačních výborů. Tyto státy se účastnily mezinárodních akcí (např. dubnového pozorování oblohy \"100 hodin astronomie\") a většina z nich připravila i své vlastní projekty (v Česku např. fotografickou soutěž \"Češi a Slováci na obloze\").\n\nV České republice akci koordinoval \"Český organizační výbor Mezinárodního roku astronomie 2009\". Hlavními spolupracujícími institucemi byly\n\nMezinárodní astronomická unie jako hlavní organizátor akce vyhlásila k Mezinárodnímu roku astronomie témata, ke kterým pak konkrétní akce připravily především jednotlivé účastnické země. Byly to např.:\n\nOd 2. do 5. dubna 2009 proběhla jedna z klíčových akcí celého Mezinárodního roku astronomie: pozorování, živé webcasty a diskuze, jejichž cílem bylo, aby se v tuto dobu podívalo dalekohledem co nejvíce lidí podobně, jako to před 400 lety udělal Galileo Galilei. Těchto 100 hodin astronomie se zúčastnilo 130 zemí\n\nJednou z dílčích akcí bylo např. \"S 80 dalekohledy kolem světa\", kdy si 80 velkých profesionálních dalekohledů předávalo pod vedením Evropské jižní observatoře štafetu veřejně přístupných pozorování.\n\nV Česku se do této akce kromě jiných zapojila např. hvězdárna v Úpici, která měla otevřeno těchto 100 hodin nepřetržitě, nebo např. město Litomyšl, které po dobu akce zhaslo veřejné osvětlení a slavnostní nasvícení historických budov.\n\nVe dnech 22. – 24. října proběhlo další pozorování oblohy pro veřejnost nazvané \"Galileovské noci\". Tato původně neplánovaná akce byla do programu zařazena dodatečně po velkém zájmu veřejnosti o jarních \"100 hodin astronomie\". Její motto bylo „Jste Galileo!“ (\"You are Galileo!\"). Cílem Galileovských nocí bylo umožnit co největšímu počtu lidí zakusit to, co zažil Galileo před 400 lety. Termín akce byl proto vybrán tak, aby bylo možno pozorovat stejné objekty, na které zaměřil Galileo Galilei jako první svůj dalekohled: Měsíc a planetu Jupiter (včetně jejích 4 měsíců).\n\nNěkolik světových profesionálních hvězdáren nabídlo své dalekohledy k pozorování přes internet. Zájemci tak měli možnost udělat si ze svého počítače snímek jedním z profesionálních teleskopů.\n\nV Česku se do akce zapojilo 8 hvězdáren a planetárií. Své dalekohledy na veřejně přístupná místa vynesli i amatérští astronomové. Český organizační výbor pro ně vydal „\"Dobře míněné rady pro organizátory pozorovatelských akcí v průběhu Galileovských nocí\"“, kde radí především s výběrem vhodného místa pro pozorování.\n\n\nStejně jako většina účastnických zemí připojila Česká republika k mezinárodním tématům i své akce, např.:\n\nČeská republika se účastní také jednoho zajímavého mezinárodního projektu vedeného Rakouskem a Německem \"Kolik hvězd ještě můžeme spatřit?\" Jeho cílem bylo jednoduchým a laickým způsobem porovnat aktuální pozorovací podmínky noční oblohy na různých místech ve světě. Účastníci pozorují vybranou část souhvězdí Orionu nebo Malého medvěda (Malý vůz) a zapíší, kterému z připravených vzorů odpovídá aktuálně viditelný počet hvězd v této části oblohy.\n\nMezinárodní rok astronomie doprovodí také několik výstav. První z nich zahájila 7. ledna v Praze u Národního divadla: exteriérová výstava \"Vesmír – dobrodružství objevů\". Jde o 48 obřích panelů s fotografiemi těles sluneční soustavy, mlhovin a galaxií. Výstavu připravili španělští a mexičtí vědci a bude současně vystavena v mnoha různých státech.\n\nZ českých národních výstav to byl např. projekt ke světelnému znečištění \"Proč už nevidíme hvězdy jako naši předkové?\" na Hvězdárně a planetáriu Plzeň nebo \"Kresby Měsíce\" z Hvězdárny a planetária hl. m. Prahy.\n\nU příležitosti mezinárodní konference Bolidy a pády meteoritů se v budově Akademie věd ČR v Praze konala výstava \"50 let Příbramských meteoritů\". Byla věnována nejen pádu meteoritu Příbram – prvního meteoritu na světě, který byl nalezen na základě fotografických snímků zaznamenávajících jeho dráhu – ale všem meteoritům, které byly takto „fotograficky“ zaznamenány.\n\nV rámci Mezinárodního roku astronomie probíhají i vědecké konference.\n\nV Praze se od 11. do 15. května 2009 konala mezinárodní vědecká konference \"Bolidy a pády meteoritů\". Sjelo se na ni 60 odborníku ze 17 zemí světa a bylo na ní předneseno 50 přednášek, které se zabývaly různými aspekty pádu meteotitů – např. jejich temnou dráhou (část dráhy od konce záření meteoritu po jeho dopad na zemský povrch). Jedna celá sekce byla věnována pádu planetky 2008TC3 – prvního meteoritu, který byl pozorován ještě před vstupem do zemské atmosféry.\n\nKonference se uskutečnila u příležitosti 50. výročí pádu meteoritu Příbram a 80. narozenin tehdejšího předního československého odborníka na studium meteoritů Zdeňka Ceplechy.\n\nNa ústavu teoretické fyziky a astrofyziky Masarykovy univerzity v Brně proběhla 8.–12. června mezinárodní vědecká konference o výzkumu dvojhvězd \"Binaries – key to Comprehension of the Universe\". Zúčastnilo se jí rekordních 175 vědců věnujících se hvězdné fyzice.\n\nVýznam studia dvojhvězd shrnul hlavní organizátor konference doc. Zdeněk Mikulášek z Masarykovy univerzity: „Peripetie manželského života hvězd vázaných ve dvojhvězdách jsou mnohem pestřejší a dramatičtější než život hvězdných samotářů. Mohou si vzájemně vyměňovat svou hmotu, vybuchovat jako novy či supernovy, mohou být zdroji rentgenového záření. Navíc hvězdy žijící ve dvojicích na sebe prozrazují mnohem více než osamocené hvězdy - z pozorování dvojhvězd lze spolehlivě určit jejich rozměry, hmotnosti, zářivé výkony i věk. Tyto údaje pak slouží k ověření znalostí o vývoji hvězd, procesech v jejich nitru, ale třeba i k určování vzdáleností galaxií.“\n\nMezinárodní vědeckou konferenci \"Keplerův odkaz v kosmickém věku (400 let od vydání Keplerova díla Astronomia Nova)\" uspořádalo u příležitosti 400 let od publikace Keplerovy stěžejní práce Astronomia nova Národní technické muzeum ve spolupráci s Astronomickým ústavem Akademie věd 24.–27. srpna 2009 v Praze.\nV rámci Mezinárodního roku astronomie bylo v Praze otevřeno Keplerovo muzeum, jelikož Praha byla posledním městem, kde tento významný astronom trávil část svého života a které neměla muzeum věnované jeho osobnosti a práci.\n\nMuzeum bylo otevřeno 25. srpna 2009 v Karlově ulici 4 na Starém Městě blízko Karlova mostu. Jde o dům, kde Kepler během svého pražského pobytu, kdy objevil svoje první dva zákony o pohybu nebeských těles, žil a pracoval.\n\nDne 4. listopadu 2009 byla v rámci Mezinárodního roku astronomie vyhlášena česko-polská Jizerská oblast tmavé oblohy. Jde o první mezinárodní oblast tohoto typu na světě. Nachází se v Jizerských horách podél horního toku Jizery na ploše o rozloze asi 75 km². Její česká část se rozkládá na území obce Kořenov v širším okolí osady Jizerka.\n\nVznikla z potřeby poskytovat veřejnosti informace o světelném znečištění. Za českou stranu se na jejím vzniku podílel Astronomický ústav Akademie věd, Správa CHKO Jizerské hory a Lesy České republiky.\n\nČeskou specialitou bylo vydávání komiksů zvaných Ko(s)miksy, které kreslí Ladislav Šmelcer. Ty byly týdně publikovány na webu Českého organizačního výboru a reagují na aktuální nejen astronomické události.\n\nK roku astronomie byly vydány dvě pamětní medaile:\n\nČeská pošta vydala poštovní známku v hodnotě 17 Kč s vyobrazením Johannesa Keplera a připomenutím jeho práce \"Astronomia Nova\".\n\nTato velká mezinárodní akce začala hned 1. ledna celosvětovou „štafetou“ v pozorování Slunce. V Česku se akce zúčastnilo 5 hvězdáren, ale pro špatné počasí mohla Slunce jen jedna z nich – Hvězdárna Kleť – skutečně pozorovat, protože leží ve nejvyšší nadmořské výšce.\n\nOficiálně a slavnostně zahájil Mezinárodní rok astronomie generální sekretář UNESCO Koichiro Matsuura na konferenci 15.–16. ledna 2009 v Paříži. Jako druhý hlavní řečník vystoupil na zahájení instrumentalista Jean-Michel Jarre, který mluvil o svém vztahu k astronomii.\n\nNejzajímavějšími body tohoto úvodu bylo vystoupení několika světově uznávaných astronomů. Např. objevitelka pulsarů Jocelyn Bellová Burnellová demonstrovala chování pulsarů obíhajících kolem jiné hvězdy tak, že na provázku roztočila pípající kuchyňské minutky, přičemž bylo slyšet nejen změny výšky tónu, ale i změny intervalu mezí pípnutími během jednotlivých fází oběhu „pulsaru“.\n\nProtože Česká republika předsedala Evropské unii, dostalo se ji cti uspořádat \"Slavnostní zahájení Mezinárodního roku astronomie 2009 v Evropské unii\". Konalo se v Praze na Staroměstském náměstí 7. ledna 2009. Promluvil na něm eurokomisař pro vědu a výzkum Janez Potočnik, prezidentka Mezinárodní astronomické unie Catherine Cesarsky, náměstek ministra školství, mládeže a tělovýchovy Vlastimil Růžička a předseda Akademie věd Václav Pačes.\n\nVlastní zahájení Mezinárodního roku astronomie pak provedl předseda Českého národního komitétu astronomického Jan Palouš. Slavnostní zahájení doprovodila výstava astronomických fotografií a pozorování Slunce dalekohledy.\n\nMezinárodní rok astronomie 2009 byl slavnostně ukončen 9. – 10. ledna 2010 v Padově.\nToto italské město bylo vybráno proto, že na zdejší Padovské univerzitě Galileo Galilei vyučoval experimentální fyziku a astronomii.\n\nV Česku byl Mezinárodní rok astronomie 2009 slavnostně ukončen v Zrcadlové kapli Národní knihovny ČR v Praze. Rozloučením provedli posluchače předseda Českého organizačního výboru Mezinárodní rok astronomie Jiří Grygar a jeho místopředseda Pavel Suchan. Spolu s dalšími hosty, kterými byli např. ředitel Národní knihovny Pavel Hazuka nebo předseda Akademie věd ČR Jiří Drahoš, připomněli hlavní akce, kterými pořadatelé přispěli k jeho úspěšnému průběhu.\n\nBěhem večera vystoupili např. kytaristé Štěpán Rak a jeho syn Jan-Matěj Rak. Na závěr se konalo vyhodnocení literární soutěže \"Vesmír mého mládí\". Oceněná básnická díla přednesl Alfred Strejček.\n\nMezinárodní rok astronomie organizuovala Mezinárodní astronomická unie ve spolupráci s UNESCO a mnoha dalšími nadnárodními a národními institucemi (mj. Evropská jižní observatoř nebo NASA). Hlavním koordinátorem byl portugalský astronom Pedro Russo (* 1977).\n\nV České republice se na přípravě podílel především Český organizační výbor, který připravoval některé české akce. Jeho hlavním posláním však byla koordinace všech českých projektů a koordinace české účasti na této mezinárodní akci.\n\nPředsedou organizační výboru, který byl jmenován Českým národním komitétem astronomickým, byl známý astrofyzik Jiří Grygar. Místopředsedy byli pracovníci Astronomického ústavu AV ČR Pavel Suchan (pro koordinaci národních aktivit) a Bruno Jungwiert (pro mezinárodní agendu).\n\n\n\n"}
{"id": "386073", "url": "https://cs.wikipedia.org/wiki?curid=386073", "title": "Jiří Rychnovský", "text": "Jiří Rychnovský\n\nJiří Rychnovský, také \"Georgius Rychnovius\", (asi 1540 Rychnov nad Kněžnou – 1615 nebo 1616 Chrudim) byl český renesanční skladatel vokální polyfonie.\n\nByl chrudimským měšťanem a rychtářem, a z pramenů je znám pod latinskou podobou svého jména jako Georgius Rychnovius.\n\nJiří Rychnovský byl představitel měšťanské kultury rudolfinské doby (spolu s dalšími skladateli, jako byli Ondřej Chrysoponus Jevíčský, Jan Trojan Turnovský, Jan Simonides Montanus, Jan Stephanides Pelhřimovský a další). Skládal na latinské i české texty pro potřeby české utrakvistické církve. Dochováno několik mší (např. \"Missa super Et valde mane\") a motet (např. \"Znamenej křesťan věrný\"), zčásti kompletně, většinou se však zachovaly pouze některé hlasy. Jeho vyspělá polyfonie prozrazuje znalost evropských vzorů i snahu o vlastní projev.\n\n\nOstatní díla jsou dochována jen v některých hlasových knihách. U některých skladeb je těžké určit autorství a lze vycházet pouze z podrobných rozborů děl. Jsou mu připisována i další díla, u kterých je však Rychnovského autorství nepravděpodobné (např. je mu omylem v některých kancionálech připisováno Jevíčského moteto \"Et valde mane\").\n\n"}
{"id": "386076", "url": "https://cs.wikipedia.org/wiki?curid=386076", "title": "Moussa Dadis Camara", "text": "Moussa Dadis Camara\n\nMoussa Dadis Camara (narozen 1964) je bývalý kapitán armády a bývalý prezident Guineje z titulu úřadu prezidenta \"Národní rady pro demokracii a rozvoj\" (\"Conseil National de la Démocratie et du Developement, CNDD\"), kterým se stal 23. prosince 2008, tedy den po smrti prezidenta země Lansana Contého. Z úřadu odstoupil 23. Prosince 2009.\n\nNa základě guinejské ústavy by se prozatímním prezidentem země měl stát předseda Národního shromáždění (zákonodárného sboru) Aboubacar Somparé. Ovšem armádní rebelové v čele s Camarou se chopili moci a platnost ústavy a institucí pozastavili.\nDne 3. prosince 2009 byl postřelen do hlavy. Z těžkých zranění se zotavuje v marockém Rabatu.\n\nMoussa Camara dosud zastával v armádě pozici referenta útvaru zásobování pohonnými látkami.\n"}
{"id": "386078", "url": "https://cs.wikipedia.org/wiki?curid=386078", "title": "Helena (Montana)", "text": "Helena (Montana)\n\nHelena je hlavní město amerického státu Montana a současně sídelní město kraje \"Lewis and Clark\". V roce 2010 mělo samotné město 28 190 obyvatel, s metropolitní aglomerací kraje Lewis and Clark a Jefferson pak 67 636 obyvatel.\n\nMěsto bylo založeno 30. října 1864, nedlouho po objevení zlata v potoku \"Last Chance Creek\".\n\nHelena se nalézá na jižní hranici Montany na 46,59 severní rovnoběžce; podnebí je kontinentální, ovlivněné Skalistými horami, s průměrnými teplotami v rozmezí 0° až -10 °C v zimě a +11° až 28 °C v létě.\n\nPodle sčítání lidu z roku 2010 zde žilo 28 190 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,8% populace.\n\n\n\n\n"}
{"id": "386081", "url": "https://cs.wikipedia.org/wiki?curid=386081", "title": "Ejhle", "text": "Ejhle\n\nEjhle je hudební skupina, která působila v letech 1982 až 1985. Ve složení Irena Škeříková, Pavel Kočnar, Jaromír Plíšek a Jiří Schneider vystupovala po evangelických sborech a folkových festivalech.\n\nPáteří repertoáru byl cyklus zhudebněných básní Bohuslava Reynka, druhou osu tvořily spirituály a převzaté skladby s českými texty. Některé z těchto písní jsou součástí evangelického zpěvníku \"Svítá\". Skupina \"Ejhle\" navázala i personálně na skupinu Pahoj, v niž dříve hráli Pavel Kočnar a Jaromír Plíšek.\n\nKolem roku 2000 se skupina \"Ejhle\" opět dala dohromady a příležitostně vystupuje (například na festivalech v Ondřejově a Jimramově). U příležitosti souborné výstavy grafických a básnických prací Bohuslava Reynka v pražském Letohrádku Hvězda v říjnu 2002 přednesla skupina \"Ejhle\" výběr z Reynkových básní ze sbírky \"Odlet vlaštovek\" zhudebněných Jiřím Schneiderem na přelomu sedmdesátých a osmdesátých let 20. století.\n\n\n"}
{"id": "386087", "url": "https://cs.wikipedia.org/wiki?curid=386087", "title": "Michelinův průvodce", "text": "Michelinův průvodce\n\nPrůvodce Michelin () je série knižních průvodců vydávaných každoročně francouzskou společností Michelin ve více než 12 zemích. Tento průvodce volně navazuje na Michelin Red Guide, nejstarší a nejznámější průvodce, který uděloval hvězdičky hotelům a restauracím. Společnost Michelin vydává také Zeleného Průvodce Michelin (Michelin Green Guide) pro cestování a turistický ruch, stejně jako několik novějších publikací jako Guide Voyageur Pratique (samostatné cestování), Guide Gourmand (dobře hodnocené restaurace), Guide Escapade (rychlá občerstvení) a Guide Coup de Cœur (popis hotelů).\n\nAndré Michelin vydal první edici průvodce po Francii v roce 1888. Jejím cílem bylo pomoci řidičům při hledání příjemného ubytování a možností dobrého stravování při cestování. Průvodce obsahoval adresy benzinových pump, garáží, autoopraven a informace o cenách paliva a otevíracích dobách. Kniha byla v letech 1900–1920 rozdávána zdarma. Bratři Michelinové zavedli poplatek poté, co bylo mnoho brožur nalezeno bez užitku. Průvodce zdarma nebyl brán „vážně“.\n\nKniha poprvé představila hodnocení hvězdou v roce 1926, aby upozornila na dobrou kuchyni. Dvě a tři hvězdičky byly přidány poprvé na počátku 30. let. Obal průvodce byl původně modrý, ale od roku 1931 byl změněn na červený. Protože se cestování stále více rozšiřovalo, systém hvězdiček se rozvíjel a průvodce se dostal i do dalších zemí. V dnešní době série obsahuje 12 průvodců s více než 45 000 hotely a restauracemi napříč Evropou a jen ve Francii bylo prodáno 30 miliónů kopií od doby prvního vydání. Nyní je znám Červený průvodce Michelin pokrývající Francii, Rakousko, Nizozemí, Belgii, Lucembursko, Itálii, Německo, Španělsko, Portugalsko, Švýcarsko a Velkou Británii a Irsko. Průvodce zabývající se Francií je stále považován za značně dokonalý. Existuje pak rovněž průvodce Zelený Michelin, který se zabývá hlavními městy Evropy. První průvodce po městech mimo Evropu byl vydán až v roce 2005 pro New York a v roce 2006 pro San Francisco. Průvodci Tokiem, Los Angeles a Las Vegas byly poprvé vydány až v listopadu 2007. V průvodci Tokiem vydaném v listopadu 2008 bylo uděleno celkem 227 hvězd – 9 restaurací dostalo 3 hvězdy, 36 restaurací 2 hvězdy a 128 restaurací 1 hvězdu. Je to větší množství než v případě 3 hvězdičkových restaurací v New Yorku a 2 hvězdičkových restaurací v Paříži. Ale příčinou byl zřejmě počet restaurací, které má Tokio (160 000 – oproti NY s 25 000 a Paříži s 13 000 restauracemi). Průvodce pro Hong Kong a Macao byl vydán v prosinci 2008, kdy byla jmenována do funkce šéfredaktora pro francouzskou sérii průvodce Němka Juliane Caspar. Je to první žena a zároveň první člověk jiné národnosti, který převzal kontrolu nad francouzskou verzí.\n\nČervený průvodce Michelin je podrobnější než ostatní Michelin průvodci. Rozsáhlý systém symbolů popisuje každý recenzovaný podnik jak v jedné, tak ve dvou rovinách. Pro restaurace ohodnocené hvězdou také jsou uvedeny navíc 3 speciality. V poslední době je přidána hvězdička mnoha podnikům, např. ve Francii je nyní 9 000 restaurací, které se mohou pyšnit 1-3 hvězdami Michelin. Toto shrnutí je zapisováno do průvodce v jazyce země, pro kterou je vydáván, ale symboly jsou zachovány. Červený průvodce používá anonymní inspekci a neohlašuje předem svou návštěvu. Michelin požaduje znovu navštívit podniky průměrně jednou za 18 měsíců k udržení svého hodnocení do budoucna. Zelený průvodce Michelin se zaměřuje na konkrétní oblasti Francie a na mnoho zemí, oblastí a měst mimo Francii. Většina Zelených průvodců pro Francii je dostupná v několika jazycích. Obsahují základní informace a abecední seznam popisující hlavní zajímavosti podniků. Stejně jako Červený průvodce Michelin používá 3-hvězdičkový systém doporučující speciality v podnicích.\n\nPrůvodce hodnotí 1-3 hvězdami malý počet restaurací výjimečné kvality. Hvězdy jsou udělovány šetrně, například ve Velké Británii a Irsku bylo v roce 2004 ohodnoceno pouze 5 500 účastníků – nově 98 restaurací 1 hvězdou, 11 dvěma hvězdami a pouze 3 restaurace třemi hvězdami. Od roku 1955 průvodce zvýrazňuje restaurace nabízející dobré jídlo za dobrou cenu, dnes nazvaný jako \"Bib Gourmand\". Podniky musí mít v nabídce menu, které nepřesáhne částku £28. Název pochází ze slova Bibendum, což je název maskota společnosti Michelin. Průvodce také obsahuje restaurace, které nemají žádnou hvězdu. Tyto restaurace jsou obvykle hodnoceny stupnicí „příborů“. Toto hodnocení je dáváno všem restauracím, uznanými v průvodci, v rozsahu 1-5 příborů. Jeden „příbor“ znamená „docela příjemná restaurace“ a pět „příborů“ znamená „luxusní restaurace“. Jestliže je příbor zbarven do červena, označuje to restaurace, které jsou „velmi příjemné“. Příborová stupnice je určena pro označení celkově příjemného prostředí a kvalitu restaurace, nicméně žádný seznam v průvodci nepožaduje vysoký standard kuchyně.\n\nRestaurace, nezávisle na jejich dalším hodnocení v průvodci, mohou také dostat další symboly z tohoto seznamu:\n\n\nKvůli jejich pověsti jsou Michelinovi průvodci předmětem vzrůstajícího množství kontrol a kritiky.\n\n24. února 2003 Bernard Loiseau, vynikající francouzský šéfkuchař, spáchal sebevraždu, když jeho restauraci hrozilo nebezpečí snížení hodnocení ze 3 na 2 hvězdičky. Loiseau byl velmi zoufalý, protože tím by jeho obchod upadl. Navíc už delší dobu trpěl depresemi a psychickými problémy, pravděpodobně následkem vystavení tomuto velkému stresu. Nicméně 4 dny po Louisově smrti byl vydán nový průvodce, ve kterém Louisově restauraci 3 hvězdičky zůstaly. Pozdější zprávy připsaly sebevraždu úpadku v průvodci Gault Millau. Michelinova francouzská verze Červeného průvodce prodala v roce 2004 415 000 kopií ve Francii, šestkrát více než nejbližší soupeř, průvodce Gault Millau.\n\nPascal Rémy, inspektor společnosti Michelin a zároveň zaměstnanec Gault Millau, napsal v roce 2004 knihu ve které prohlašuje, že společnost Michelin se stává nesmírně nedbalou při hodnocení. Podal svědectví, že ačkoli průvodce tvrdí, že navštěvuje každých 18 měsíců všech 4 000 ohodnocených restaurací k udržení standardu hodnocení, navštěvují je pouze každých 3,5 roku, jestliže nevznikne nějaká stížnost. Rémy byl následně ze společnosti Michelin propuštěn. Přinesl k soudu důkazy za nespravedlivé propuštění, které však nebyly úspěšné.\n\nNeboť je Michelin Guide vydávan francouzskou společností, angličtí kritici tvrdí, že je hodnocení zaujaté směrem k francouzské kuchyni. Když společnost vydala prvního průvodce pro NY, novinář z New York Times poznamenal, že místní vysoce hodnocená newyorská restaurace, která dostává různá ocenění od jiných průvodců, nedostala od Michelina žádnou hvězdičku. Novinář ale také podotkl, že restaurace byla zmíněna v průvodci kladně a že další dvě restaurace, které vlastnil stejný majitel, dostaly od Michelina hvězdičky. Podle novináře jsou však v NY další výtečné restaurace, které by zasloužily ocenění více než některé francouzské restaurace.\n\nRozsah působení průvodce se značně liší země od země. Ačkoli mezinárodní pokrytí průvodce stále roste, stále zahrnuje jen rozsáhlejší města a nejlepší restaurace dostupné v dané zemi. To vedlo průvodce k dosažení titulu „snobský“ v mnoha zemích, kde jsou na seznamu jen nejlepší a nejdražší restaurace.\n\nV roce 2008 získala jako první v Česku i ve střední a východní Evropě Michelinskou hvězdu pražská restaurace \"Allegro\". V současném vydání „Michelin Guide 2018 - Hlavní města Evropy“ jsou oceněné jednou hvězdou dvě pražské restaurace: \"Degustation Bohéme Bourgeoise\" a \"Field\" na Starém Městě v Praze. Hvězdu také dříve získala restaurace \"Alcron\" a \"Maze\" (která však zanikla ještě předtím, než bylo ocenění oznámeno).\n\nV kategorii Bib Gourmand („dobré jídlo za přijatelné ceny“) byly oceněné i další pražské restaurace: Aureole, Divinis, Eska, Maso a Kobliha, Na Kopci, Sansho, SaSaZu a Bistrot 104.\n\n"}
{"id": "386093", "url": "https://cs.wikipedia.org/wiki?curid=386093", "title": "Thajský záliv", "text": "Thajský záliv\n\nThajský záliv nebo Záliv Siam (thajsky อ่าวไทย \"Ao Thai\") je záliv v jihovýchodní Asii. Zabírá asi 320 000 km², největší hloubka okolo 80 metrů. Nižší slanost (3 - 3,25 %) a množství sedimentů zajišťuje mnoho řek, které se do něj vlévají.\n"}
{"id": "386099", "url": "https://cs.wikipedia.org/wiki?curid=386099", "title": "The Monkey Wrench Gang", "text": "The Monkey Wrench Gang\n\nThe Monkey Wrench Gang je nejslavnější román amerického spisovatele Edwarda Abbeyho. Zápletka knihy vydané v roce 1975 se točí okolo čtyřčlenné skupiny, která je znepokojena poškozováním životního prostředí na americkém jihozápadě a různými způsoby se snaží sabotovat činnost stavebních či těžebních společností, které dle nich životní prostředí ničí. Jako symboly ničení přírody jsou v knize chápány přehrada Glen Canyon, obrovská betonová konstrukce, která přehrazením řeky Colorado vytvořila obrovské jezero a zničila scenérii Glen Canyonu a nedaleko stojící uhelná elektrárna Navajo, která zásobuje elektřinou Kalifornii a Nevadu, ale sama stojí v relativně opuštěné oblasti Arizony, jejíž ovzduší svými emisemi znečišťuje.\n\nHrdinové knihy používají v boji proti společnostem ničícím životní prostředí různé formy sabotáží, od sypání písku do nádrží buldozerů až po bombový útok na vlak převážející uhlí. Mnoho radikálních ochránců přírody se těmito metodami inspirovalo a v současnosti se termínem \"monkeywrenching\" označují sabotáže prováděné ve jménu ochrany přírody. Kniha \"The Monkey Wrench Gang\" je někdy označována jako bible ekoteroristů.\n\nHrdinové Abbeyho knihy se ovšem v mnohém liší od současného stereotypního vnímání radikálních ochránců přírody, neboť jezdí velkými auty, jedí rádi maso, vlastní zbraně, popíjejí pivo a prázdné plechovky odhazují podél silnice. Stejně tak pohrdají etablovanými environmentalistickými organizacemi jako je například Sierra Club, které jsou dle nich těsně propojeny s establishementem a jsou ochotny činit mu výrazné ústupky, k čemuž došlo v případě stavby přehrady Glen Canyon.\n\nNa \"The Monkey Wrench Gang\" navazuje Abbeyho román \"Hayduke Lives\" z roku 1989. \"The Monkey Wrench Gang\" byl inspirací pro knihu \"\" Davida Foremana, jednoho ze zakladatelů organizace Earth First!, která je de facto návodem ke správnému provádění monkeywrenchingu. Catherine Hardwicke v současnosti připravuje filmovou adaptaci románu \"The Monkey Wrench Gang\". Do českého jazyka nebyla kniha přeložena.\n\n"}
{"id": "386104", "url": "https://cs.wikipedia.org/wiki?curid=386104", "title": "Aboubacar Somparé", "text": "Aboubacar Somparé\n\nEl Hajj Aboubacar Somparé (31. srpna 1944, Dakonta, Francouzská západní Afrika, dnes Guinea – 2. listopadu 2017) byl guinejský politik a předseda zákonodárného sboru Národního shromáždění. Je členem Strany sjednocení a pokroku (\"Parti de l'Unité et du Progrès, PUP\").\n\nSomparé pracoval převážně ve školství, kde zastával několik funkcí. Mimo jiné byl rektorem Univerzity v Konakry (1987-1989). V červnu 1995 byl zvolen jako poslanec do Národního shromáždění. Stal se generálním tajemníkem Strany sjednocení a pokroku (PUP) a předsedou parlamentní frakce PUP/PCN. V roce 2002 po znovuzvolení byl nominován prezidentem Contém na předsedu Národního shromáždění. Somparého podpora v komoře však byla malá a ustavující schůze tak byla odložena. Až na následné schůzi 23. září 2002 byl zvolen za předsedu shromáždění (87 hlasy ze 106 přítomných).\n\nV ranních hodinách 23. prosince 2008 Somparé oznámil v televizním projevu smrt prezidenta Lansana Contého. Na základě guinejské ústavy by se prozatímním prezidentem země měl stát předseda Národního shromáždění (zákonodárného sboru), tedy Aboubacar Somparé. Volby nového prezidenta by měly být v takovém případu vypsány do šedesáti dnů. Ovšem armádní rebelové v čele s jejich vůdcem Camarou se chopili moci a platnost ústavy, stejně jako všech státních institucí pozastavili. Oficiální vláda byla rozpuštěna. Prohlášení o coup d'état bylo v televizi čteno šest hodin po Somparého oznámení smrti prezidenta.\n"}
{"id": "386108", "url": "https://cs.wikipedia.org/wiki?curid=386108", "title": "Transkripční faktor", "text": "Transkripční faktor\n\nTranskripční faktor je termín užívaný pro jakýkoliv protein, který má schopnost spouštět či jinak regulovat transkripci DNA. Zahrnuje proto jak specializované proteiny spouštějící transkripci u konkrétních genů, tak i obecné faktory nutné pro správný průběh procesu transkripce.\n\nK obecným transkripčním faktorům při transkripci pomocí RNA polymerázy II patří zejména proteiny TFIIA, TFIIB, TFIIE, TFIIF a TFIIH. Tyto se mnohdy účastní přímo na tvorbě preiniciačního komplexu (tzn. více či méně interagují s RNA polymerázou). Významným proteinem (který je součástí jednoho z těchto faktorů) je TBP, tedy protein vážící se na TATA box sekvenci DNA, přítomnou na počátku každého přepisovaného genu (v oblasti promotoru).\n"}
{"id": "386110", "url": "https://cs.wikipedia.org/wiki?curid=386110", "title": "Helotidae", "text": "Helotidae\n\nHelotidae je čeleď brouků z nadčeledi Cucujoidea. Brouci mají širokou předohruď, krátké nohy a lesklé krovky s mnoha různými typy skvrnek. Nejstarší známý zástupce, \"Palaeohelota parva\", pochází ze spodní křídy.\n\nVyskytují se zejména v tropech Starého světa – v Africe a v Jihovýchodní Asii, mimo to byli hlášeni i z Venezuely. Nejseverněji jejich areál rozšíření dosahuje na japonských ostrovech a v ruském Přímořském kraji. Lze je nalézt pod kůrou stromů, některé druhy (zejména rodu \"Neohelota\") pak i v květinách.\n\n\n"}
{"id": "386114", "url": "https://cs.wikipedia.org/wiki?curid=386114", "title": "Nefeš be-nefeš", "text": "Nefeš be-nefeš\n\nNefeš be-nefeš ( נפש בנפש, \"Nefesh B'Nefesh\") je organizace, která podporuje aliju Židů ze severní Ameriky a Spojeného království do Izraele. Organizace však dodnes nepomáhá imigrantům z jiných anglicky mluvících zemí, jako je Austrálie, Nový Zéland či Jihoafrická republika. Byla založena rabbi Jehošuou Fassem a Tony Gelbartem v roce 2002 a spolupracuje s Židovskou agenturou.\n\nV lednu 2007 Nefeš be-nefeš oznámila svého v pořadí 16 000. olim (tj. člověka, který absolvuje aliju). Organizace využívá charterové lety společnosti El Al. V roce 2010 hodlá Nefeš be-nefeš ve spolupráci s Židovskou agenturou uspořádat osm velkých veletrhů ve Spojených státech a Kanadě, které by měly poskytnout potenciálním zájemcům o aliju veškeré informace, které by mohli potřebovat. Veletrhy by se měly konat ve velkých městech (New York, Baltimore, Los Angeles, Montreal, Toronto, San Francisco, Chicago a Miami) a prvního z nich by se měl zúčastnit izraelský vicepremiér Silvan Šalom.\n\n"}
{"id": "386117", "url": "https://cs.wikipedia.org/wiki?curid=386117", "title": "Johann Peter Gustav Lejeune Dirichlet", "text": "Johann Peter Gustav Lejeune Dirichlet\n\nJohann Peter Gustav Lejeune Dirichlet (13. únor 1805 – 5. květen 1859) byl německý matematik. Zasahoval aktivně do teorie čísel, matematické analýzy i matematické statistiky. Jeho jménem je nazváno Dirichletovo rozdělení, Dirichletova funkce, Dirichletův princip apod.\n\nDirichletovi předkové pocházejí z belgického města Richelet, odtud také pochází jeho nezvyklé jméno (le jeune de Richelet = mladík z Richelet). Sám Dirichlet se narodil v Düren, kde byl jeho otec poštmistrem. Studoval v Kolíně nad Rýnem, jedním z jeho učitelů byl Georg Simon Ohm. Střední školu ukončil v 16 letech, německé univerzity však tehdy nenabízely špičkové vzdělání a Dirichlet se rozhodl studovat v Paříži. Zde se setkal s řadou vynikajících matematiků té doby (Legendre, Poisson, Fourier, Laplace,…). Až do roku 1825 byl zaměstnán u generála Foye, který patřil k vynikajícím velitelům za Napoleona. Po smrti Foye se odstěhoval do Německa, kde v roce 1827 ukončil studium na univerzitě v Bonnu. V roce 1831 se Dirichlet oženil, vzal si sestru slavného skladatele Felixe Mendelssohna-Bartholdyho. Po krátkém působení ve Vratislavi (Breslau) začal Dirichlet vyučovat na univerzitě v Berlíně, kde zůstal až do roku 1855. Pak přesídlil do Göttingenu, kde zaujal místo zemřelého C. F. Gausse. V roce 1858 byl stižen srdečním záchvatem a umírá začátkem léta v roce 1859.\n\nDirichlet je známý z teorie čísel (Dirichletova věta o prvočíslech v aritmetických posloupnostech, Dirichletova věta o aproximaci), z matematické analýzy (např. Dirichletova funkce – první přijatá „netradiční“ funkce, dále věta o konvergenci Fourierovy řady atd.), Dirichletův integrál atd.). Zasáhl i do teorie pravděpodobnosti (Dirichletovo rozdělení), do geometrie, matematické statistiky a dalších oborů.\n\n"}
{"id": "386122", "url": "https://cs.wikipedia.org/wiki?curid=386122", "title": "Holubovská Bašta", "text": "Holubovská Bašta\n\nHolubovská Bašta () je osada ležící v okrese České Budějovice, zhruba 13 km zsz. od Českých Budějovic, na úzké šíji mezi rybníky Dehtář a Posměch. Víska představuje jednu ze tří částí obce Čakov. V roce 2011 zde trvale žilo 35 obyvatel.\n\nZákladem sídla byla bašta (domek rybničního hlídače) při rybníce Posměch, založeném na rožmberském panství Český Krumlov roku 1485. Bašta snad vznikla v této době, ale první písemná zmínka o ní pochází až z roku 1527, kdy byla svěřena do užívání jistému Vojtěchu Holubovi, po němž také nese jméno až do dnešních dnů. Někdy koncem 16. století k baště přibyly dvě selské usedlosti, které zaznamenává rožmberský urbář z roku 1600. Zvolna narůstající osada náležela až do zrušení poddanství ke krumlovskému panství, jehož posledními držiteli byli od roku 1719 Schwarzenbergové. Od roku 1850 tvoří Holubovská Bašta součást obce Čakov vyjma období od 14. června 1964 do 23. listopadu 1990, kdy byla spolu s ní začleněna pod obec Jankov.\n\n\n"}
{"id": "386123", "url": "https://cs.wikipedia.org/wiki?curid=386123", "title": "Esko Keinänen", "text": "Esko Keinänen\n\nEsko Keinänen (3. listopadu 1935 − 4. ledna 1975) byl finský automobilový závodník. V roce 1959 získal s vozem Peugeot 403 titul finského národního šampiona v rally. V letech 1961–63 závodil s vozy Škoda Octavia za tovární tým Škoda Motorsport, se kterými dvakrát vyhrál svou třídu na slavné Rallye Monte Carlo 1961 a Rallye Monte Carlo 1962.\n\nZemřel v roce 1975 po srdeční příhodě ve věku 40 let.\n"}
{"id": "386128", "url": "https://cs.wikipedia.org/wiki?curid=386128", "title": "Chlupáčovo muzeum historie Země", "text": "Chlupáčovo muzeum historie Země\n\nChlupáčovo muzeum historie Země je malé akademické muzeum obsahující především sbírku fosílií a obdobných exponátů dokládajících vývoj života na Zemi. Vzniklo z exponátů, které byly v Přírodovědecké fakultě UK shromažďovány už od 19. století.\nJe pojmenováno po prof. Ivo Chlupáčovi, významnému geologovi a pedagogovi Přírodovědecké fakulty.\n\nV muzeu jsou vystaveny především fosílie z celého historického období vývoje života na Zemi od prvohor do čtvrtohor. Některé ukázky fosílií jsou doplněny modely těchto organizmů. Nechybí fosílie z našeho území (především z Barrandienu a z období křídy).\nNejstarší zkameněliny pocházejí z doby před 570 miliony let.\nVelmi cennými exponáty je čengjangská fauna, kde jsou zachovány i měkké části těla, takže jsou zde vidět např. i obsahy žaludků či střeva.\n\nÚstředním bodem expozice je 8 metrů dlouhá kostra karnotaura (\"Carnotaurus sastrei\") – velkého masožravého dinosaura, žijícího v období svrchní křídy na území dnešní Argentiny. Jde o vůbec první trvale vystavenou dinosauří kostru na našem území.\nExpozice je dlouhodobě doplněna také obrazy Petra Modlitby s tematikou pravěku. Od dubna 2011 je součástí expozice také druhá oficiálně popsaná stopa dinosaura z našeho území (ichnorod \"Anomoepus\", lokalita \"U Devíti Křížů\").\n\nMuzeum je umístěno v jedné místnosti v suterénu budovy Přírodovědecké fakulty UK v Praze na Albertově, Alberotv 6. Je součástí \"Ústavu geologie a paleontologie\" této fakulty. Bylo slavnostně otevřeno 3. prosince 2008.\n\nChlupáčovo muzeum je určeno především k výuce vysokoškolských studentů a další vědecké práci. Je přístupno veřejnosti každou středu od 10 do 17 hodin (mimo vysokoškolské prázdniny a svátky).\n\nV budově ve Viničné 7 je umístěno i Hrdličkovo muzeum člověka téže fakulty.\n\n"}
{"id": "386129", "url": "https://cs.wikipedia.org/wiki?curid=386129", "title": "Battle Metal", "text": "Battle Metal\n\nBattle Metal je debutové studiové album finské metalové skupiny Turisas, jež bylo vydáno bylo 26. července 2004.\n\n\n\n\n"}
{"id": "386131", "url": "https://cs.wikipedia.org/wiki?curid=386131", "title": "Glaresidae", "text": "Glaresidae\n\nGlaresidae je čeleď brouků příbuzných čeledi scarabaeidae . Členové této čeledi jsou nalézáni ve vyprahlých a písčitých oblastech celého světa (kromě Austrálie) a sbíráni byli zatím pouze dospělí jedinci (většinou na světlo v noci) a život ve stadiu larev zůstává nepoznán.\n\nBrouci jsou malí, 2½–6 mm dlouzí a mají zavalitý vzhled typický pro scarabaeidy. Barvu mají od tříslové po tmavě hnědou a zadeček pokrytý krátkými chlupy.\n\nPokusy vypěstovat glaresidy v laboratorních podmínkách, prováděné v 80. letech C. H. Scholtzem a dalšími, byly neúspěšné.\n\nRod \"Glaresis\" byl původně začleněn do čeledi Trogidae a má hodně znaků \"primitivních\" scarabaeoidů, avšak žádný vztah k ostatním primitivním skupinám; současné práce dokazují, že ve skutečnosti patří spíše k mezi trogidy. Scholtz argumentoval, že rod \"Glaresis\" je nejprimitivnějším typem ze scarabaeoidů, ale současné výzkumy ukazují, že jsou to Pleocomidae, kteří převzali tuto pozici.\n\n\n"}
{"id": "386132", "url": "https://cs.wikipedia.org/wiki?curid=386132", "title": "Moni Tsambika", "text": "Moni Tsambika\n\nMoni Tsambika ( ) je klášter na ostrově Rhodos. Je částí obecní jednotky Archangelos, od jejíhož centra se nachází 2 km severovýchodně.\n\nPodle sčítání lidu v roce 2011 zde žilo 35 obyvatel.\n\nNa cca 300 m vysoké hoře je kostelíček, kam se chodí modlit mladé ženy, aby počaly. Ke kostelu vedou upravené schody. Z vrcholu je nádherný výhled na okolní krajinu a pláže. Klášter je velmi navštěvovaný a není výjimkou, že k vrcholu putují zástupy turistů. Na úpatí hory je možné navštívit malé místní muzeum.\n"}
{"id": "386134", "url": "https://cs.wikipedia.org/wiki?curid=386134", "title": "Dark Age of Camelot", "text": "Dark Age of Camelot\n\nDark Age of Camelot je MMORPG z roku 2001 od společnosti Mythic Entertainment (v současnosti EA Mythic), která jako první v žánru masivních multiplayer online RPG zavedla pojem RVR (realm vs realm) combat.\n\nHra je zasazena do středověku, kde proti sobě bojují v nikdy nekončícím boji 3 království (realmy):\n\n\nVe hře jsou k dispozici tyto rasy:\n\nAlbion: Avalonian, Briton, Half-Ogre (Trials of Atlantis), Highlander, Inconnu (Shrouded Isles), Saracen, Korazh (Labyrinth of the Minotaur).\n\nHibernia: Celt, Elf, Firbolg, Lurikeen, Shar (Trials of Atlantis), Sylvan (Shrouded Isles), Graoch (Labyrinth of the Minotaur).\n\nMidgard: Dwarf, Frostalf (Trials of Atlantis), Kobold, Norseman, Troll, Valkyn (Shrouded Isles), Deifrang (Labyrinth of the Minotaur)\n\nPovolání dostupná ve hře jsou:\n\nAlbion: Armsman, Cabalist, Cleric, Friar, Heretic (Catacombs), Infiltrator, Mauler (Labyrinth of the Minotaur), Mercenary, Minstrel, Necromancer (Shrouded Isles), Paladin, Reaver (Shrouded Isles), Scout, Sorcerer, Theurgist, Wizard.\n\nHibernia: Animist (Shrouded Isles), Bainshee (Catacombs), Bard, Blademaster, Champion, Druid, Eldritch, Enchanter, Hero, Mauler (Labyrinth of the Minotaur), Mentalist, Nightshade, Ranger, Warden, Valewalker (Shrouded Isles), Vampiir (Catacombs).\n\nMidgard: Berserker, Bonedancer (Shrouded Isles), Healer, Hunter, Mauler (Labyrinth of the Minotaur), Runemaster, Savage (Shrouded Isles), Shadowblade, Shaman, Skald, Spiritmaster, Thane, Valkyrie (Catacombs), Warlock (Catacombs), Warrior.\n\nVšeobecně se dají tato povolání rozdělit do 5 herních archetypů: tanci a lehcí tanci (tank je hráč, jehož úkolem je zaměstnat nepřítele a zabránit mu, aby útočil na ostatní), kouzelníci, plíživá povolání, léčitelé a hybridi\n\nDatadisk Shrouded Isles byl vydán 12. listopadu 2002. Bylo přidáno 6 nových herních tříd (Necromancer, Reaver; Savage, Bonedancer; Valewalker, Animist), 3 nové rasy (Inconnu, Valkyn, Sylvan) a každý realm byl rozšířen o nová rozsáhlá území. Toto rozšíření je nyní zdarma ke stažení.\n\nToto rozšíření vydané zdarma 18. června 2003 přineslo hráčům možnost bydlení a tzv. Consignment Merchants (možnost pořídit si obchod, kde hráč může prodávat jak získané věci z monster, tak věci vyrobené).\n\nVydáno 28. října 2003, přidány 3 nové rasz (Half-Ogre, Frostalf, Shar) a herní obsah pro hráče s vysokým levelem. V současnosti je zdarma je stažení\n\nV expanzi se objevily předměty známé jako artefakty, a další schopnosti, známé jako \"Master Levels\".\n\nRozšíření vydané 22. června 2004 přineslo předěláni designu RvR. Změny zahrnují spojení všech hranic do jedné zóny (předtím se hranice každého realmu nacházela v oddělené zóně), předělání pevností, přidání věží a mnoha různých typů obléhacích strojů.\n\nKatakomby byly vydané 7. prosince 2004, přinesly 5 nových tříd (Heretic; Vampiir, Bainshee; Warlock, Valkyrie), instancované dungeony, nové oblasti a úkoly vytvořené s důrazem na rychlejší a snazší získávání levelů. Grafika herních postav a všech dungeonů (kromě \"Darkness Falls\") byla přepracována. Od 6. února 2007 je zdarma ke stažení na oficiálních stránkách.\n\nRozšíření \"DR\" bylo vydáno 11. října 2005 a 1. února 2006 v Evropě. Představilo tzv. Champion weapons, koně pro rychlejší pohyb dopravu hráčů, Champion levely a tzv. subclassy (malá část znalostí z jiné třídy), nové dungeony a instancované zóny pro Champion questy, přepracována byla grafika objektů a lokací z celého světa, včetně hlavních měst a Darkness Falls. Mythic také zavedl nový ostrov zvaný Agramon, který funguje jako centrální ostrov, který spojuje hranice všech tří říší. Na rozdíl od zbytku pásma hranic se zde nenachází pevnosti a každý hráč z jakéhokoli království může otevřít brány hraničící ostrov.\n\nRozšíření vydané 5. listopadu 2006 přínáší novou rasu (The Minotaur), novou hybridní třídu (The Mauler), nový RvR dungeon, a další Champion úrovně (6-10). Až do této expanze nedal nikdy Mythic stejnou třídu či rasu pro všechny strany.\n\nVydáno 5. září 2007. Ačkoli oficiálně jde pouze o patch a ne expanzi, došlo k výrazným změnám v uspořádání pevností a věží, přidání nových obléhacích prostředků a vybavení (obléhací věže a stany). V herní komunitě je tento patch nazýván \"New, New Frontiers\".\n\nOficiální stránka\nDark Age of Camelot na České databázi her\n"}
{"id": "386135", "url": "https://cs.wikipedia.org/wiki?curid=386135", "title": "Pianistka", "text": "Pianistka\n\nPianistka může být:\n\n"}
{"id": "386136", "url": "https://cs.wikipedia.org/wiki?curid=386136", "title": "Ivo Chlupáč", "text": "Ivo Chlupáč\n\nIvo Chlupáč (6. prosince 1931 Benešov – 7. listopadu 2002 Praha) byl významný český geolog a paleontolog. Věnoval se především výzkumu devonu v oblasti Barrandienu.\n\nZasloužil se zejména o výzkum devonských usazenin v okolí Prahy, v nichž nalezl graptolity. Tím změnil dosavadní názory na jejich chronologické umístění, předtím byli nalezeni pouze ve starších usazeninách (silurského a ordovického stáří). Otevřel znovu otázku stratigrafie siluru a devonu. Později byl na základě jeho prací vytyčen mezinárodní stratotyp hranice silur-devon a devon byl rozdělen na standardní globální stupně lochkov a prag.\n\nV 50. letech 20. století objevil v okolí Prahy v silurských usazeninách fosílie graptolitů (drobných polostrunatců), kteří byli do té doby známí pouze ze starších období – především z ordoviku.\nNa základě jeho detailních geologických a paleontologických prací a díky jeho dlouholetému úsilí byl ve středních Čechách vyhlášen uznávaný stratotyp (zjednodušeně standardní hranice) silur–devon (lokalita Klonk u Suchomast jižně od Berouna). Jde o první vyhlášený stratotyp na světě.\n\nPřispěl taky k rozdělení spodního devonu na standardní stupně \"lochkov\" a \"prag\". V paleontologii se věnoval trilobitům a dalším členovcům (kyjonožci, korýši z podtřídy Phyllocarida aj.).\n\nByl světově uznávaným odborníkem především na období devonu – dlouhou dobu pracoval v Mezinárodní subkomisi pro devonskou stratigrafii Mezinárodního svazu geologických věd (\"International Subcommission on Devonian Stratigraphy\" v rámci \"International Union of Geological Sciences\").\nUčil na Přírodovědecké fakultě Univerzity Karlovy v Praze. Ovlivnil tak dvě generace českých geologů. Navzdory své odborné činnosti nikdy nezapomínal na amatérské zájemce o geologii. V posledních deseti letech života shrnul své poznatky do několika popularizačních publikací. Jsou to např. Vycházky za geologickou minulostí Prahy a okolí (1999) nebo Geologická minulost České republiky (2002, doplněné vydání 2011). Z úcty k jeho celoživotnímu dílu bylo v prostorách Přírodovědecké fakulty UK na Albertově 6 otevřeno Chlupáčovo muzeum historie Země.\n\nZa více než 50 let (v rozmezí 1951–2002) napsal Ivo Chlupáč přes 300 vědeckých článků a děl.\nKe konci života napsal několik knížek vhodných i pro amatérské geology a paleontology, především:\nZa poslední z nich obdržel v roce 2002 Literární cenu Josefa Hlávky in memoriam.\n\n"}
{"id": "386145", "url": "https://cs.wikipedia.org/wiki?curid=386145", "title": "Libušino údolí (Třebíč)", "text": "Libušino údolí (Třebíč)\n\nLibušino údolí je ulice a lesní park v Třebíči, jímž procházejí vzájemné hranice částí města Boroviny a Domků. V podstatě jde o část údolí Stařečského potoka. Překlenuje je železniční most trati Brno–Jihlava.\n\nLesopark Libušino údolí zaujímá plochu asi 20 ha. Parkově je upravena takřka výhradě jeho domecká část (asi 13 ha). Jeho historie sahá do poloviny 19. století. V ulici Libušině údolí je evidována jediná adresa, a to neobývaného Hluchého mlýna.\n\nPro Třebíč je Libušino údolí významné především z těchto důvodů:\nStráně pod Kostelíčkem byly osázeny borovicemi kolem roku 1835. V následujících desetiletích byly položeny základy parku budováním sítě stezek a cest. Třebíčský okrašlovací spolek na tuto práci navázal, když počátkem 20. století upravoval cesty nad Janovým mlýnem (letopočet 1907 na kamenné lavičce nedaleko srubu). Kamenná vyhlídka tamtéž byla vybudována roku 1935.\n\nV době kolem začátku 20. století trpěl Stařečský potok a jeho prostřednictvím i obyvatelé bydlící při něm, zejména na Horce a Stařečce značným znečištěním. Toto znečištění měla za vinu borovinská továrna, když při vyluhování začala užívat chemikálie a výkaly z luháren odcházely do potoka. Zamořené vody zahnívaly v mlýnských strouhách. Dotčení obyvatelé si městu stěžovali. O řešení město s továrnou Budišovského jednalo několik let. Roku 1916 prodalo továrně pozemky, aby posílila filtrace, a samo vykoupilo mlýn č. 79 na Horce, zrušilo jeho provoz, zasypalo jeho náhony. Odpadní vody z Budišovského továrny měly být svedeny do kanalizačního sběrače.\n\nTěžké časy stihly mladý lesopark v Libušině údolí za silného sucha v roce 1921. Veškeré stromy uschly, lépe se dařilo jen borovicím.\n\nDnešní podoby se lesoparku dostalo v 50. letech 20. století. Tehdy bylo podle návrhu architekta Josefa Kumpána zbudováno Máchovo jezírko. Pravděpodobně v té době byly též vysazeny některé cizokrajné dřeviny.\n\nV 70. letech 20. století byl zbudován srub u Janova mlýna a v Borovině pod Bartuškovou ulicí dětské hřiště. Odstraněny byly též zbytky střelnice. V 80. letech 20. století park zasáhlo budování kanalizačního sběrače z budovaného sídliště Za Rybníkem táhnoucí se podle potoka po pravé straně; podobně bylo stiženo i postranní Terovské údolí od Janova mlýna, Další velkou akcí byla výměna železničního mostu. Avšak nejničivějším zásahem do Libušina údolí byla rekonstrukce silnice č. II/410. Při ní došlo k odtěžení části skály u Janova mlýna, zvednutí tělesa silnice a vybudování betonových opěrných zdí. Tím bylo údolí rozděleno, dosavadní stezky místy přerušeny.\n\nOd 90. let 20. století vyvolávala veřejnou diskusi varianta přeložky silnice č. I/23 od Červené Hospody přes Koželužskou ulici k poliklinice na Vltavínské ulici a k silnici č. II/360. Tato plánovaná přeložka má zasáhnout Terovské údolí a jižní část Libušina údolí.\n\nV roce 2017 došlo ke stavbě podchodu pod silnicí I/23 resp. pod Sucheniovou ulicí směrem z křižovatky ulic Vítězslava Nezvala a Hadlíz do Libušina údolí. Slouží cyklistům jedoucím po stezce Jihlava-Třebíč-Raabs a chodcům. V roce 2019 po vykácení velké části dřevin byla uspořádána brigáda k vysázení nových stromů.\n\nObjekt Střelnice v severní části Libušina údolí byl zbudován zednickým mistrem Janem Česnekem v roce 1852. Svůj název má od toho, že sloužil sportovní střelecké společnosti: střílelo se proti svahu směrem k Hluchému mlýnu.\n\nVe 20. století sloužil zejména k taneční zábavě, především dělnické mládeže. Během druhé světové války v budově bydleli němečtí vojáci střežící borovinský most. Roku 1953 převzaly správu Střelnice Restaurace a jídelny, o tři roky později Západomoravské strojírny pro závodní klub ROH, poté jednotný klub pracujících. V únoru 1969 Střelnice vyhořela a už nebyla obnovena. V 70. letech 20. století byla celkově odstraněna. Jedinou upomínkou na ni zůstává taneční parket.\n\nHistorie Hluchého mlýna snad sahá až do 16. století. Mlýn byl pojmenován po někdejším mlynáři Matěji Hluchém. První zmínky o mlýně pochází z doby prvního vojenského mapování, které proběhlo mezi lety 1764 a 1768, později pak již byl mlýn označován jako Hlucher Mühle nebo Hluchy M. Později mlýn zanikl z důvodu rozmachu kožedělné výroby v Borovině, voda u mlýna přestala být kvalitní a byla znečištěna chemikáliemi z borovinské továrny. Od roku 1916 mlýn sloužil jako činžovní dům a následně dům pro sociálně slabé.\n\nZačátkem 90. letech 20. století se započalo s realizací záměru přeměny Hluchého mlýna na hotel a letní restauraci. Byly zbourány vedlejší hospodářské objekty a zahájeny bourací práce uvnitř mlýna.\n\nBudovu mlýna se snažila přeměnit v podnikatelský objekt od roku 1992 podnikatelka Jana Odstrčilová z Litomyšle, v roce 1995 objekt koupila od města Třebíče. V budově byla plánována restaurace se zázezím pro sportovce, turistické centrum, jež mělo být postaveno v roce 2009, to však bylo zamítnuto třebíčskými zastupiteli. Roku 2005 hodlali majitelé mlýna vybudovat v něm hospic. Ten měl být součástí víceúčelového komplexu pro zdravé i potřebné seniory s kapacitou až 120 míst. V říjnu 2016 bylo oznámeno, že Hluchý mlýn je nebezpečný svému okolí, zamřížované vstupy jsou prolamovány. V témže roce byla budova zakoupena společností IFRE, která jej brala jako investici a původně neprozradila, jaké jsou další plány s budovou, jen to, že ji chce zabezpečit. Prokurista společnosti uvedl, že budovu mlýna se společnost IFRE chystá zbourat. Další využití zatím není zřejmé.\n\nSpolečnost IFRE v roce 2018 oznámila, že získala povolení k demolici mlýna. Společnost prohlásila, že v budově mlýna chtěla vybudovat kavárnu, ale investice by byla téměř nenávratná.\n\nJanův mlýn stojí poblíž kapličky kolem sochy svatého Jana Nepomuckého s nápisem: „Swatimu Jánu oddal Janu mlejn Tomáš Stejskal 1812.“\n\nJanův mlýn náležel Stejskalově rodině až do 20. let 20. století. Roku 1929 byl zrušen, po dvou letech jej koupila borovinská továrna a zřídila v něm svobodárnu. Pro potřeby mlýna jeho majitelé zbudovali náhonní rybníček. Ten přetrval do 50. let 20. století, kdy byl zasypán.\n\nBorovinský železniční most byl vybudován v letech 1885–1886. Od roku 1989 je původně servisní lávka na boku mostu přístupná i veřejnosti.\n\nSilnice č. II/410, označovaná jako \"nová\", byla vybudována roku 1879. Zkrátila cestu ke Starči a tehdejšímu tamějšímu třebíčskému nádraží. Označení \"nová\" souvisí s tím, že \"starou\" silnicí se rozuměla cesta přes ulici Sucheniovu a Pražskou. Zásadní a vzhledem k lesoparku v Libušině údolí necitlivé rekonstrukce se silnice dočkala současně s budováním průtahu městem v 80. letech 20. století. V roce 2016 proběhla rekonstrukce opěrné zdi a silnice, měla původně skončit 30. října, nakonec však bude rekonstruována až do 12. prosince.\n\n"}
{"id": "386147", "url": "https://cs.wikipedia.org/wiki?curid=386147", "title": "Stephen Law", "text": "Stephen Law\n\nStephen Law je filozof, který učí na Heythrop College Londýnské univerzity. Je také vedoucím redaktorem deníku \"THINK\" , který se zabývá filozofickou tematikou a je určen pro širší veřejnost. Je vydáván Královským filozofickým institutem. Law momentálně žije v Oxfordu v Anglii se ženou a dvěma dětmi.\n\nStephen Law navštěvoval Long Road Sixth Form College (šestiletá střední škola) v Cambridgi v Anglii. Poté co byl \"požádán, aby odešel\", začal svoji kariéru jako pošťák. Ve 24 letech úspěšně přesvědčil Městskou univerzitu v Londýně, aby ho přijala do bakalářského studijního programu filozofie a to přestože neměl závěrečné zkoušky A level. Zde si dodělal závěrečné zkoušky, což mu umožnilo přestěhovat se na Trinity College v Oxfordu a zde studoval také bakálařský obor filozofii. Na oxfordské Queen's College získal postgraduální stipendium a také dokončil doktorát.\n\n\n"}
{"id": "386149", "url": "https://cs.wikipedia.org/wiki?curid=386149", "title": "Adolfovice", "text": "Adolfovice\n\nAdolfovice (německy \"Adelsdorf\") jsou vesnice, která jsou částí obce Bělá pod Pradědem na Jesenicku. Ve starých kronikách, se dříve též užíval název Adolfov od kterého se později upustilo. Rozkládají se v údolí řeky Bělé, na severu navazují na Bukovice u Jeseníka a na jihu na Domašov.\n\nAdolfovice jsou poprvé zmiňovány roku 1284 jako součást majetku vratislavských biskupů patřícího k obvodu hradu Otmuchova. Vznikly jako lánová ves vrcholně středověkou kolonizací a jejich jméno (1284 \"Adolcovici\", 1305 \"Adolphi villa\", 1417 \"Adolphsdorf\") pochází pravděpodobně ze jména lokátora. Patrně na počátku 14. století získali vesnici příslušníci loupeživého rodu Haugwitzů, kteří v místě vybudovali tvrz (zaniklou patrně ve 2. čtvrtině 15. století a novodobě zvanou \"Adelsburg\" - její pozůstatky jsou na Zámeckém kopci). Písemně jsou Adolfovice v majetku rodu doloženy k roku 1370, kdy je rytíř Albrecht Haugwitz prodal svému bratru Merhotovi; v držení nejmenovaných biskupských leníků se připomínají i roku 1420. V Adolfovicích se již roku 1305 připomíná zákupní fojtství a farní kostel, který však v 15. století zanikl (podle tradice byl zničen husity roku 1428).\n\nRoku 1506 se ves nachází opět v majetku biskupa, který toho roku celé frývaldovské panství zastavil augšpurským podnikatelům Fuggerům, ale již roku 1547 byla včleněna zpět do biskupských statků. I v Adolfovicích, jako v celém širším okolí Jeseníku, se od středověku do třicetileté války těžila a nahrubo zpracovávala železná ruda. Obce se významně dotkly čarodějnické procesy 17. století, zejména za jejich vyvrcholení roku 1651, kdy přišlo o život 14 zdejších obyvatel; upáleny byly i roční a osmiletá dívka.\n\nKoncem 18. století začala vrchnost rozprodávat půdu zájemcům. Nový kostel, farnost a škola byly zřízeny roku 1730 sice v Domašově, avšak těsně na hranicích Adolfovic a s jejich přispěním. Od 17. do poloviny 19. století mnoho obyvatel též domácky zpracovávalo lněnou přízi a pletlo punčochy.\n\nMístní obyvatele nemohla uživit pole ani lesy, proto byly zakládány různé malé, zejména dřevozpracující závody (1881 továrna na nástroje a pily, 1916 závod na výrobu dřevité vlny). Po opětovném osídlení po roce 1945 navázala obec na tradici dřevozpracujícího průmyslu, který byl ovšem znárodněn. Místní jednotné zemědělské družstvo bylo po nezdaru prvního pokusu založeno roku 1955, roku 1962 se spojilo s družstvem v Domašově a roku 1973 bylo přičleněno k družstvu v Jeseníku.\n\nV roce 1964 byly Adolfovice spojeny se sousední obcí Domašov, čímž vznikla nová obec - Bělá pod Pradědem.\n\nPočet obyvatel Adolfovic podle sčítání nebo jiných úředních záznamů:\nV Adolfovicích je evidováno 253 adres : 244 čísla popisná (trvalé objekty) a 9 čísel evidenčních (dočasné či rekreační objekty). Při sčítání lidu roku 2001 zde bylo napočteno 214 domů, z toho 198 trvale obydlených.\n\n\nNa území Adolfovic zasahují i:\n\n"}
{"id": "386150", "url": "https://cs.wikipedia.org/wiki?curid=386150", "title": "Grantová agentura České republiky", "text": "Grantová agentura České republiky\n\nGrantová agentura České republiky (GA ČR) je státní instituce podporující základní výzkum napříč všemi vědními obory, a to výhradně z veřejných prostředků. Svoji činnost zahájila v roce 1993. Každoročně podporuje v rámci vyhlášených programů na základě výsledků veřejné soutěže ve výzkumu a vývoji finanční podporu na vědecké projekty jak pro erudované vědce a týmy, tak pro mladé a začínající vědecké pracovníky. Financuje rovněž mezinárodní vědecké projekty. Jde o jedinou organizaci tohoto typu s tímto posláním v České republice.\n\nGA ČR je organizační složka státu, jejímž posláním je účelovou formou podporovat základní výzkum, a to výhradně z veřejných prostředků. Při své činnosti se řídí zákonem č. 130/2002 Sb., o podpoře výzkumu, experimentálního vývoje a inovací z veřejných prostředků a o změně některých souvisejících zákonů (zákon o podpoře výzkumu, experimentálního vývoje a inovací). Samostatně hospodaří s účelovými a institucionálními prostředky přidělenými přímo ze státního rozpočtu.\n\n\nOrgány GA ČR tvoří předseda, předsednictvo, vědecká rada a kontrolní rada. Poradními orgány předsednictva jsou oborové komise a expertními orgány oborových komisí jsou hodnoticí panely. Činnost GA ČR po organizační a administrativní stránce zajišťuje Kancelář GA ČR.\n\nPředsednictvo je výkonným orgánem GA ČR, má pět členů včetně předsedy. Je jmenováno vládou ČR na návrh Rady pro výzkum, vývoj a inovace. Je složeno z pěti členů, kteří zastupují pět základních vědních oborů – technické vědy, vědy o neživé přírodě, lékařské a biologické vědy, společenské a humanitní vědy a zemědělské a biologicko-environmentální vědy. Funkční období členů předsednictva je čtyřleté s možností jmenování nejvýše na dvě funkční období po sobě následující. Statutárním orgánem GA ČR je její předseda.\n\nPředsednictvo schvaluje vyhlášení veřejných soutěží ve výzkumu a vývoji a rozhoduje o uzavření smluv o poskytnutí podpory, tedy o udělení grantů vědeckým projektům na základě hodnocení oborových komisí a panelů GA ČR. Předsednictvo dále koordinuje činnost těchto poradních orgánů, jmenuje a odvolává jejich členy.\n\nVědecká rada GA ČR je koncepčním orgánem GA ČR. Má dvanáct členů, které z řad odborníků jmenuje a odvolává vláda na návrh Rady pro výzkum, vývoj a inovace. Funkční období jejích členů je čtyřleté s možností jmenování nejvýše na dvě období po sobě následující.\n\nVědecká rada navrhuje předsednictvu ustavení a zaměření oborových komisí, skupiny projektů a jejich zaměření, vyhodnocuje vědeckou úroveň GA ČR a navrhuje potřebná opatření.\n\nKontrolní rada GA ČR je kontrolním orgánem GA ČR. Má deset členů, které z řad odborníků jmenuje Poslanecká sněmovna na návrh právnických osob zabývajících se výzkumem a vývojem. Funkční období členů kontrolní rady je čtyřleté s možností jmenování nejvýše na dvě období po sobě následující.\n\nKontrolní rada kontroluje rozdělování finančních prostředků GA ČR, projednává stížnosti na postup poskytovatele při hodnocení návrhu grantového projektu a předkládá stanoviska předsednictvu, pro které jsou závazná.\n\nOborové komise jsou stálými odbornými poradními orgány předsednictva. Jejich hlavním úkolem je hodnocení návrhů grantových projektů a hodnocení řešení udělených projektů. Mají 10–20 členů, odborníků v dané vědní oblasti.\n\nHodnoticí panely jsou expertními orgány oborových komisí. Vypracovávají interní posudky návrhů projektů, připravují podklady a doporučení pro jednání oborových komisí. Celkový počet panelů je 39.\n\nKancelář v souladu se Statutem GA ČR zajišťuje podle pokynů předsedy odborné, ekonomické, kontrolní, organizační a správní úkony vyplývající z činností realizovaných GA ČR. Zejména pak připravuje podklady pro jednání hodnoticích panelů, oborových a případně dalších komisí GA ČR, vědecké rady GA ČR, kontrolní rady GA ČR a předsednictva GA ČR; sestavuje návrh rozpočtu GA ČR a schválený rozpočet podle pokynů předsedy spravuje; sestavuje závěrečný účet kapitoly GA ČR; shromažďuje návrhy grantových projektů, vytváří a spravuje databázi projektů a oponentů; organizačně zajišťuje spolupráci GA ČR s partnerskými organizacemi v ČR působícími v oblasti výzkumu, vývoje a inovací; o činnosti GA ČR informuje veřejnost. Kancelář řídí ředitel Kanceláře jmenovaný a odvolávaný předsedou GA ČR.\n\nGA ČR poskytuje účelovou podporu na řešení těchto typů grantových projektů:\nNávrhy uvedených typů projektů mohou být podávány ze všech oblastí základního výzkumu. Délka trvání projektů je 2–3 roky.Téma projektu volí navrhovatel.\n\nJednou z dlouhodobých priorit GA ČR je udržování a další rozvoj aktivit na poli mezinárodní spolupráce. Na globální úrovni je mezinárodní spolupráce realizována v rámci členství GA ČR v Global Research Council (GRC), na celoevropské úrovni potom zejména na základě členství v nadnárodních organizacích European Science Foundation (ESF) a Science Europe (SE). Na základě bilaterálních dohod GA ČR úzce spolupracuje s Jižní Koreou, Tchaj-wanem, Německem a Rakouskem.\n\n\n"}
{"id": "386151", "url": "https://cs.wikipedia.org/wiki?curid=386151", "title": "Operace Chorev", "text": "Operace Chorev\n\nOperace Chorev (hebrejsky: מבצע חורב, \"Mivca Chorev\", anglicky: \"Operation Horev\") byla velká ofenziva proti egyptské armádě v západní části Negevské pouště během izraelské Války za nezávislost v říjnu 1948. Operace začala 22. prosince 1948 a skončila 7. ledna 1949 vstupem Izraelských obranných sil na Sinajský poloostrov.\n\nPředcházela ji série menších vojenských operací, ve kterých Izrael upevňoval svou kontrolu nad Negevem (Operace Lot, Operace Asaf). Svůj název získala podle biblického označení hory Sinaj (\"Choreb\"), v současnosti nazývané \"Džebel Musa\" (arabsky: Mojžíšova hora), kde se Židé na rok utábořili při cestě z egyptského otroctví.\n\nOperace byla úspěšná a izraelské nájezdy hluboko do Nicany a Sinaje donutily egyptskou armádu, aby se stáhla a přijala příměří. Ze Sinaje a Pásma Gazy se Izrael později stáhl pod mezinárodním tlakem. Naopak neúspěšná byla paralelně probíhající Operace Chisul, při které se Izraelci v noci z 27. na 28. prosince 1948 pokusili zlikvidovat egyptskou enklávu okolo obce al-Faludža na severu Negevské pouště (dnes město Kirjat Gat). Prohra si vyžádala na izraelské straně 88 obětí na životech a tato enkláva pak byla Egyptem vyklizena až v rámci dohod o příměří roku 1949.\n"}
{"id": "386154", "url": "https://cs.wikipedia.org/wiki?curid=386154", "title": "Bartoňov", "text": "Bartoňov\n\nBartoňov (německy Bartelsdorf) je součástí obce Ruda nad Moravou v okrese Šumperk. Nejstarší zmínka o obci pochází z roku 1371. Původ jména je spojen s osobním jménem Bartoň, což je krátká forma jména Bartoloměj. Bartoňovské panství bylo drženo rodem Žerotínů do roku 1622, rodem Odkolků z Oujezdce do roku 1622 a rodem Lichtensteinů do pádu feduálního systému v roce 1848. V roce 1871 bylo otevřena škola, které fungovala do roku 1976. Populace byla 130 lidí v roce 2001. Oblast je obsluhována železniční trasou č. 292, zastávka Bartoňov. \n\nVe vsi jsou registrovány tyto památkově chráněné objekty:\n\n"}
{"id": "386156", "url": "https://cs.wikipedia.org/wiki?curid=386156", "title": "Ladislav Smoček", "text": "Ladislav Smoček\n\nLadislav Smoček (* 24. srpna 1932 v Praze) je český spisovatel, dramatik a divadelní režisér.\n\nPochází z vojenské rodiny, jeho otec byl důstojníkem Československé armády. Po maturitě na plzeňském gymnáziu (1951) vystudoval divadelní režii na pražské DAMU v roce 1956. K jeho spolužákům na DAMU patřil např. Václav Hudeček, k profesorům např. František Salzer. Svou uměleckou dráhu zahájil v Městském divadle v Benešově (1956–1957), poté působil v brněnském Divadle Julia Fučíka (1957–1960), v letech 1960–1963 byl režisérem Laterny magiky. Později přešel do Státního divadelního studia, v jehož struktuře pomáhal spoluzaložit v roce 1965 legendární pražský Činoherní klub, jehož se natrvalo stal kmenovým dramatikem a režisérem. V letech 1992–1993 byl režisérem Vinohradského divadla a i později zde režíroval jako host. Pohostinsky také pravidelně režíruje v plzeňském Divadle Josefa Kajetána Tyla, příležitostně i na dalších divadelních scénách (Národní divadlo, Divadlo Ungelt, Divadlo Bez zábradlí), od 60. let 20. století spolupracuje s filmem a televizí jako herec epizodních rolí, scenárista a režisér.\n\nVelmi často hostuje v zahraničí, jeho hry jsou často uváděny i na zahraničních divadelních scénách.\n\n\n\n\n\n"}
{"id": "386157", "url": "https://cs.wikipedia.org/wiki?curid=386157", "title": "Bedřichov (Oskava)", "text": "Bedřichov (Oskava)\n\nBedřichov (německy ) je součástí obce Oskava v okrese Šumperk.\n\nPrvní písemná zmínka o obci pochází z roku 1620.\n\nV katastru obce jsou evidovány tyto kulturní památky:\n\nPamátky nechráněné zákonem:\n\n"}
{"id": "386158", "url": "https://cs.wikipedia.org/wiki?curid=386158", "title": "Benkov (Dlouhomilov)", "text": "Benkov (Dlouhomilov)\n\nBenkov (německy \"Benke\") je od roku 1960 součástí obce Dlouhomilov v okrese Šumperk. První zmínka o obci pochází z roku 1385.\n\nV katastru obce jsou evidovány tyto kulturní památky:\n\n"}
{"id": "386159", "url": "https://cs.wikipedia.org/wiki?curid=386159", "title": "Max Hussarek von Heinlein", "text": "Max Hussarek von Heinlein\n\nMaximilian Hussarek svobodný pán von Heinlein (8. května 1865 v Prešpurku – 6. března 1935 ve Vídni) byl rakouský politik a předposlední předseda vlády předlitavské části Rakousko-Uherska (vláda Maxe Hussarka).\n\nV letech 1883-1889 vystudoval na Vídeňské univerzitě církevní právo, které následně vyučoval na Tereziánské akademii. Zároveň byl vychovatelem prince Abbase Hilmiho, budoucího egyptského chediva. Od roku 1892 pracoval na ministerstvu kultu a školství, od roku 1895 byl profesorem církevního práva na Vídeňské univerzitě a jeho přednášky stály u počátku Vídeňské školy církevního práva. Mezi lety 1911 a 1917 byl za křesťanské sociály ministrem školství a kultu ve třech vládách. Mezi jeho priority patřilo uznání profesorů evangelické teologické fakulty za univerzitní profesory, reforma právních studií a státovědy a uznání islámu jako náboženské společnosti v Rakousku-Uhersku.\n\n25. července 1918 byl jmenován předsedou vlády Předlitavska (vláda Maxe Hussarka). Uvědomoval si, že bude nutné alespoň částečně akceptovat takzvaných Čtrnáct bodů prezidenta Wilsona. Neměl obavy z referenda v jižním Tyrolsku, kde předpokládal zachování současné situace, ale obával se situace v českých zemích. Uplatnění všech Wilsonových bodů by ale znamenalo úplnou ztrátu Haliče. Pomocí významných ústupků Polákům a Jihoslovanům se snažil pacifikovat odpor Čechů proti svým reformním návrhům. 1. října předstoupil před Říšskou radu se státní reformou, která v sobě měla obsahovat Wilsonovy požadavky na národní sebeurčení. Návrh však nebyl založen na klasické politicko-územní autonomii či federalizaci státu, ale zaváděl autonomii v současných korunních zemích v druhé instanci, což mělo řešit zejména situaci v Čechách. V následných jednáních se stalo cílem Hussarkových snah v dohodě s císařem dosáhnout rozdělení Předlitavska na čtyři království - české, ilyrské, haličské a Vnitřní Rakousy. Situace však byla neřešitelná - Češi odmítali rozdělení Čech, na kterém Němci trvali. Především však byly Hussarkovy snahy o sjednocení Jihoslovanů formulované v císařském manifestu z 16. října odmítnuty uherskou stranou, což 27. října 1918 vyústilo v jeho demisi.\n\nPo skončení první světové války se vrátil jako řádný profesor církevního práva na univerzitu, byl také funkcionářem rakouského Červeného kříže.\n\n"}
{"id": "386160", "url": "https://cs.wikipedia.org/wiki?curid=386160", "title": "Operace Uvda", "text": "Operace Uvda\n\nOperace Uvda (hebrejsky מבצע עובדה, \"Mivca Uvda\") byla operace Izraelských obranných sil (IOS) během Války za nezávislost, která se odehrála mezi 5. až 10. březnem 1949. Byla poslední operací IOS během války a jejím cílem bylo získat jižní část Negevské pouště, kterou si během rozhovorů o příměří nárokovalo Zajordánsko.\n\nJižní Negev se měl stát součástí židovského státu podle plánu OSN na rozdělení Palestiny. Název operace je odvozen z hebrejského slova fakt (עובדה, \"uvda\"), což odkazuje na skutečnost, že cílem operace bylo vytvořit izraelskou suverenitu nad daným územím než jej dobýt. Během cesty k Rudému moři se izraelské jednotky nesetkaly z výrazným odporem. Zmíněná oblast jižního Negevu se od té doby nazývá Ovda.\n\nOperace se zúčastnily brigády Negev, Golani, Alexandroni a množství menších jednotek.\n\n"}
{"id": "386163", "url": "https://cs.wikipedia.org/wiki?curid=386163", "title": "Analýza požadavků", "text": "Analýza požadavků\n\nAnalýza požadavků v systémovém a softwarovém inženýrství, pojímá ty úkoly, které vstupují do rozhodování o potřebách a podmínkách, které jsou kladeny na nový, nebo změněný produkt. Také musí brát v úvahu různé protichůdné požadavky účastnících se stran tzv. stakeholderů jako uživatelů, nebo jiných účastníků využívajíc výsledných efektů. \nSystematická analýza požadavků, také známa jako \"requirements engineering\". Někdy je také (špatně) pojmenovaná jako sběr požadavků, nebo specifikace požadavků. Pojem analýza požadavků může být také pokládána za analýzu v právem slova smyslu (jako příklad opaku k sběru nebo dokumentaci požadavku).\n\nAnalýza požadavků je podmínkou úspěšného dokončení projektu vývoje. Požadavek musí být proveditelný, měřitelný, testovatelný, musí se vztahovat ke konkrétnímu byznys požadavku, nebo příležitosti a také musí byt definovaný dostatečné detailně pro účely návrhu systému. \n\nAnalýza požadavků obsahuje tři typy aktivit:\n\nAnalýza požadavků systému může být dlouhý a svízelný proces, během kterého jsou využívány mnohé psychologické dovednosti. Nový systém mění prostředí a vztahy mezi lidmi, takže je důležité identifikovat všechny zainteresované strany (stakeholders), vzít v úvahu všechny jejich potřeby a zajistit, že rozumějí důsledkům těchto nových navrhovaných systémů. Analytici mohou využít několik postupů k získaní požadavků od zákazníka. Historicky, to bylo interview, nebo vedeni rozhovoru s vybranou skupinou (focus group) (více příhodné pojmenovaní v tomto kontextu je 'požadavkový workshop') a vytváření seznamů požadavků. Více moderní techniky jako prototyping, a případy použití. Pokud to bude nutné, analytici použijí kombinaci těchto metod ke získání přesných požadavků od zúčastněných stran, aby vyvíjený systém zodpovídal byznys potřebám podniku.\n\nV devadesátých letech hlavní roli hrála identifikace \"zúčastněných stran (stakeholderů)\". Má se za to, že zúčastněné strany se neomezují pouze na organizaci, která zaměstnává analytika. Dalšími zúčastněnými stranami mohou být: \n\nRozhovory se Stakeholdery jsou běžné metody používané v analýze požadavků. Tyto rozhovory můžou odhalit požadavky, které nebyly původně zamýšlené jako ještě v rámci rozsahu tohoto projektu a můžou odhalit požadavky, které jsou protichůdné. Nicméně, každý se zúčastněnými stranami bude mít představu o jejich očekáváních, nebo budou muset své požadavky objasnit.\n\nJedním z tradičního způsobu dokumentování požadavků byl seznam požadavků. Ve složitém systému mohou takovéto seznamy mít až stovky stránek.\n\nOsvědčenými postupy při vytvoření seznamu požadavků je opakovaně se ptát otázku: \"Proč?\" až se odhalí skutečný byznys účel/y. Zainteresované strany a také vývojáři pak můžou navrhnout testy tak, aby bylo možné zjistit, nakolik bylo zatím dosaženo cíle. Tyto cíle se mění mnohem pomaleji, než dlouhý seznam konkrétních, ale neměřitelných požadavků. Jakmile je malý soubor kritických a měřitelných cílů stanoven,softwarové prototypování může v krátké interaktivní fázi započat vývoje. Tato krátká vývojová fáze může přinést stakeholderům hodnotu ještě předtím, než bude polovina projektu hotová.\n\nV polovině 80. let bylo prototypování vnímáno jako řešení problému analýzy požadavků. Prototypy jsou reálné modely (mock-ups) aplikací, které uživatelům umožňují vizualizovat aplikace, které dosud nebyly vyrobeny. Pomáhají uživatelům získat představu o tom, jak bude systém vypadat, aby si uživatelé mohli lépe zvolit vzhled/rozložení, aniž by čekali na systém, který má být teprve vytvořen. Použití prototypů významně zlepšilo komunikaci mezi uživateli a vývojáři.\n\nVytvoření prototypové aplikace vedlo k menším následným změnám v aplikaci, a tedy nižším celkovým nákladům. Nicméně se v následujících deseti letech i přes užitečnost prototypování nepodařilo vyřešit související problémy:\n\nPrototypy můžou být 'flat diagrams' (dále jen 'wireframes') nebo funkční aplikace využívající syntetizovaných funkčností. Wireframes jsou vyráběny v různých grafických designech a často bez jakýchkoli barev v softwarovém designu (tj. používat paletu barev šedé). Finální software bude mít grafický design obdobného charakteru. To pomáhá zabránit nejasnostem ohledně konečné vizuálního vzhledu aplikace.\n\nUse case (\"případy (po)užití\") modelování je technika pro nalezení a zdokumentování veškerých použití (funkcionalit) systému. Využívá se jak pro systémy zcela nové, tak při změnách systémů provozovaných. Každý use case poskytuje jeden nebo více \"scénářů\", které zaznamenávají, jak by systém měl interagovat s koncovým uživatelem, případně i jiným systémem (obecně je systém nebo uživatel označován termínem aktér), k dosažení konkrétních cílů (\"užitek\" plynoucí z použití systému). Use case modely zpravidla vytváří business analytik ve spolupráci se zadavatelem, resp. klíčovými uživateli systému. \n\nPro vytvoření Use case modelu postačí i jednoduché nástroje (textový editor) na popsaní chování softwaru nebo systému. Use case modely obsahují ve formě scénářů užití textový popis všech možný způsobů, jak uživatel (aktér) může pracovat se softwarem nebo systémem. Tyto scénáře blíže rozvádějí jednotlivé kroky aktérů a reakce modelovaného systému. Může jít o scénáře jednoduché i složitěji větvené, nebo alternativní. Vždy by však měly být stručně psané, jasné a měly by poskytovat přesnou informaci o popisované akci. Při psaní scénářů se užití obvykle nepoužívá technický jazyk, ale je preferován jazyk koncového uživatele nebo \"doménového experta\".\n\nsoftwarová specifikace požadavků (SRS) je úplný popis chování systému, který má být vyvinut. Obsahuje soubor use casů, které popisují všechny interakce uživatele s tímto softwarem. Use casy jsou součástí funkčních požadavků. Kromě use casů, RS obsahuje také nefunkční (nebo doplňkové) požadavky. Nefunkční požadavky softwarové architektury jsou požadavky, které kladou omezení na design a provedení (například požadavky na výkonnost, standardy kvality, nebo designové omezení). \n\nDoporučené postupy pro specifikaci požadavků na software, jsou popsány v IEEE 830-1998. Tato norma popisuje možnou struktur, žádoucí obsah a kvality softwarové specifikace požadavkům.\n\nPožadavky jsou kategorizované několika způsoby. Následující kategorizace požadavků je z technického pohledu (technical managment): ;Požadavky zákazníků : Specifikace požadavků a předpokladů, které určují očekávání od systému vzhledem na sledované cíle, prostředí, omezení a metriky efektivnosti a vhodnosti (MOE / MOS). Zákazníci jsou ti, kteří vykonávají osm primárních funkcí systémového inženýrství, se zvláštním důrazem na operátora jako na klíčového zákazníka. Provozní požadavky budou definovat základní potřeby a minimálně odpovědi na otázky položené v následujícím výčtu: \n\n\n\n\n\n\nJiné členění např. metoda FURPS\n\nSteve McConnell ve své knize \"Rapid Development\", popisuje řadu způsobů, jak mohou uživatelé brzdí sběr požadavků: \nTo může vést k situaci, kdy uživatelé průběžně mění své požadavky, i když systém nebo vývoj produktu byl zahájen.\n\nMožné problémy způsobené inženýři a vývojáři za běhu analýzy požadavků jsou: \n\nJeden pokus o řešení problémů komunikace by mohlo být zaměstnávat specialisty v byznysu nebo systémové analýze. \n\nTechniky, které přinesl rok 1990 jako Unified Modeling Language (UML), use case, Agilní softwarové metody vývoje jsou určeny také jako řešení problémů, s nimiž se potkali u předchozí metody. Také nové třídy simulace aplikací, nebo použití nástroje pro definici aplikací, které vstoupilo na trh. Tyto nástroje jsou navrženy tak, aby překlenuly propast mezi byznys uživateli a IT organizací – a také, aby aplikace, mohly být otestovány na trhu (test marketed) předtím než je vůbec nějaký kód vytvořen. Nejlepší z těchto nástrojů nabízí: \n\n\n"}
{"id": "386165", "url": "https://cs.wikipedia.org/wiki?curid=386165", "title": "Dragoun (rozcestník)", "text": "Dragoun (rozcestník)\n\nDragoun může být:\n\n\n"}
{"id": "386170", "url": "https://cs.wikipedia.org/wiki?curid=386170", "title": "Grantová agentura", "text": "Grantová agentura\n\nGrantová agentura je instituce, která prostřednictvím soutěže o granty podporuje různé vědecké, technické, kulturní, vzdělávací nebo jiné obecně prospěšné projekty. Grantové agentury mohou být státní, které rozdělují veřejné prostředky státního rozpočtu, mohou být součástí nadací a jiných veřejných i soukromých institucí. \n\nGrantová agentura vypisuje podmínky soutěže, které stanoví zejména:\nZájemce se o podporu hlásí vyplněním grantové přihlášky s popisem projektu. Přihlášky vyhodnocují odborníci, ustanovení agenturou, kteří obvykle stanoví pořadí a vedení agentury pak rozhodne o přidělení prostředků. \n\nHodnocení přihlášek používá tyto způsoby a jejich kombinace:\nHlavními problémy hodnocení bývá \nAby se zajistila transparentnost rozhodování, bývají členové agentury ze soutěže vyloučeni, oponenti musí prohlásit, že nemají žádné vazby na žadatele a na celý proces dohlížejí vnitřní i vnější kontrolní orgány. \n\nKromě toho zde funguje řada resortních grantových agentur Ministerstva zdravotnictví (IGA), zemědělství, životního prostředí, vnitra a dalších, grantové agentury krajské a místní samosprávy (kultura, sociální péče) a (zejména zahraničních) nadací. Pdobně fungují i fondy některých ministerstev.\n\n\na desetitisíce větších i menších, veřejných i soukromých nadací, které poskytují granty. \n\n\n"}
{"id": "386172", "url": "https://cs.wikipedia.org/wiki?curid=386172", "title": "Bukovice (Písařov)", "text": "Bukovice (Písařov)\n\nBukovice () jsou součástí obce Písařov v okrese Šumperk.\n\nPrvní písemná zmínka o obci pochází z roku 1521.\n\nV katastru obce jsou evidovány tyto kulturní památky:\n\n"}
{"id": "386174", "url": "https://cs.wikipedia.org/wiki?curid=386174", "title": "František Jungwirth", "text": "František Jungwirth\n\nFrantišek Jungwirth (27. července 1920 Ruská – 17. ledna 1997 Praha) byl český překladatel a redaktor, spolupracoval také s rozhlasem a televizí. Překládal zejména z angličtiny, byl velkým znalcem detektivního žánru, jemuž se věnoval prakticky celý život.\n\nFrantišek Jungwirth se narodil 27. července 1920 v Ruské na Slovensku. Od roku 1946 studoval na Vysoké škole politické a sociální v Praze. V roce 1949 byl ze školy donucen odejít. V letech 1950–1955 pracoval v ČKD Praha, 1956–1961 byl zaměstnán v podniku zahraničního obchodu Motokov a poté přešel do svobodného povolání.\n\nOd roku 1963 se věnoval redakční práci: v letech 1963–1967 pracoval ve vydavatelství Panton, 1967–1977 byl redaktorem nakladatelství Orbis a 1977–1980 vedoucím redaktorem nakladatelství Panorama v Praze.\n\nTěžištěm jeho překladatelské práce byly převody anglické a americké beletrie (William Faulkner, Mario Puzo). Postupně se začal věnovat detektivnímu žánru, kde překládal jak knihy a povídky (Rex Stout, Erle Stanley Gardner, Raymond Chandler) a sci-fi (Howard Phillips Lovecraft). Z polštiny překládal především dílo Stanislawa Lema a několik knih přeložil i z němčiny.\n\nOd vzniku revue \"Světová literatura\" v roce 1956 zde otiskoval své překlady i odborné články.\nVěnoval se také časopiseckým útvarům, překládal například z Ellery Queen’s Mystery Magazine či Alfred Hitchcock’s Mystery Magazine.Tyto pak zveřejňoval v například v časopise \"My\", nebo ve víkendových přílohách \"Mladé Fronty\" nebo \"Práce\". Své časopiské překlady zveřejňoval pod vlastním jménem, pod pseudonymem J. F. Pícha-Stockinger nebo pod značkou -th.\n\n\n"}
{"id": "386175", "url": "https://cs.wikipedia.org/wiki?curid=386175", "title": "Dlouhá Ves (Hynčina)", "text": "Dlouhá Ves (Hynčina)\n\nDlouhá Ves (německy \"Grunddorf\") je součástí obce Hynčina v okrese Šumperk.\n\nPrvní písemná zmínka o obci pochází z roku 1779.\n\nV katastru obce jsou evidovány tyto kulturní památky:\n\n"}
{"id": "386179", "url": "https://cs.wikipedia.org/wiki?curid=386179", "title": "Grant (účelový dar)", "text": "Grant (účelový dar)\n\nGrant (z angl.) je účelový příspěvek (dotace) na veřejně prospěšný účel, který se obvykle získává ve více méně veřejné soutěži s anonymním posouzením na základě předloženého projektu. Zatímco v USA a ve Velké Británii je význam slova grant (cena) širší a zahrnuje i soukromou dobročinnost, v ostatní Evropě se jím obvykle míní podpora vědeckých, výzkumných, případně i kulturních projektů, poskytovaná institucemi.\n\nGrantová přihláška se podává poskytovateli na předepsaném formuláři a ve stanovené lhůtě. Je-li projekt přijat, stává se žadatel řešitelem grantu a pokud jej podával prostřednictvím nějaké instituce, stává se tato instituce jeho nositelem; pokud jej podával jako fyzická osoba, je sám také jeho nositelem.\n\nGrantová soutěž má určitá pravidla, nositel odpovídá za účetní správnost a řešitel za to, že projekt úspěšně uskuteční. O průběhu a výsledku projektu se podávají pravidelné zprávy, které poskytovatel grantu vyhodnocuje. Obvykle si vyhrazuje také právo průběh projektu sledovat a kontrolovat.\n\nPřidělování grantů často vykazuje předpojatost. Například úspěch přidělení vědeckých grantů v USA je stále více ve prospěch starších žadatelů.\n\n\n"}
{"id": "386182", "url": "https://cs.wikipedia.org/wiki?curid=386182", "title": "Dolní Olešná", "text": "Dolní Olešná\n\nDolní Olešná (německy \"Nieder-Ullischen\") je součástí obce Hrabišín v okrese Šumperk.\n\nPočet obyvatel podle úředních nebo jiných záznamů:\nPočet domů podle úředních nebo jiných záznamů:\nV katastru obce jsou evidovány tyto kulturní památky:\n"}
{"id": "386184", "url": "https://cs.wikipedia.org/wiki?curid=386184", "title": "Doubravice (Moravičany)", "text": "Doubravice (Moravičany)\n\nDoubravice (/\"Daubrawitz/Doubrawicz\", hanácky \"Dóbravice\") je součástí obce Moravičany v okrese Šumperk.\n\nSymbolem vsi Doubravice jsou dvě ryby, z čehož je zřejmé, že významnou obživou dávných obyvatel této obce byl rybolov a rybníkářství. Symbol vsi je v současnosti vyobrazen ve znaku obce Moravičany, ke které patří.\n\nPrvní písemná zmínka o obci pochází z roku 1349.\n\n1000 př. Kr. Na pravém břehu řeky Moravy, těsně pod jejím soutokem s řekou Třebůvkou, v nadmořské výšce 250 m. n. m. na rozloze 350 ha, je již od dávných dob usazena obec, později zvaná Doubravice. Název pravděpodobně vznikl od blízkého lesa - Doubrava. Ke vzniku obce se pojí také pověst O Doubravákovi z Doubravy, který tuto ves založil. Archeologické nálezy dokazují, že tato oblast byla osídlena již v mladší době kamenné a to kočovným obyvatelstvem považovaným za první Indoevropany.\n\n4. st. př. Kr. Mezi Doubravicí a Lošticemi dokazují archeologické výzkumy existenci keltského osídlení.\n\n3. st. po Kr. Archeologické nálezy dokazují krátkodobé osídlení germánských kmenů. Existovala zde osada.\n\n6. - 8. st. po Kr. Z této doby jsou dochovány zbytky staroslovanské osady z doby před Velkomoravskou říší. Zdejší kraj osídloval lid popelnicových polí. Výzkumy prováděl ve 20. století dr. Nekvasil.\n\n1131 Ves údajně založena kolonisty.\n\n1235 Holač z Doubravice je jako majitel vsi. \n\n1299 - 1301 Poprvé zmiňován majitel zdejší tvrze Protiva ze Zábřeha, Vildenberka a Doubravice.\n\n1349 První oficiální písemná zmínka o vsi Doubravice. \n\n1382 První oficiální písemná zmínka o zdejší tvrzi. Tehdejší tvrz stávala ve východní části obce zvané Prchov. Držitelem je Hynek ze Žeranovic.\n\n1464 Doubravici vlastní Jan Bítovský ze Slavíkovic. V letech 1464 - 1624 ves vlastnil rod Bítovských. Náhrobky tohoto rodu se dochovaly v interiéru kostela sv. Jiří v blízkých Moravičanech.\n\n1642 Celá ves zničena nájezdy švédských vojsk.\n\n1669 Držiteli Doubravice jsou od tohoto roku olomoučtí kartuziáni. V roce 1782 císař Josef II. kartuziánský řád zrušil.\n\n1773 Postavena barokní socha sv. Jana Nepomuckého sochařem Janem Michaelem Scherhaufem.\n\n1807 Zmiňována barokní přestavba zámku v Doubravici ve zdejší částí Zámčí.\n\n1869 - 1876 V Doubravici zřízen vyšší hospodářský vyučovací ústav. Studovali zde žáci z Čech, Moravy, Slezska, Polska a Německa. Tou dobou bývalo v Doubravici veselo. Studenti se bavili v obci i blízkém okolí a došlo nakonec ke zrušení školy - prý pro neplechy, opilství a nemravnosti, které zde studenti páchali. \n\n1881 Vyhořelo 34 stavení v obci včetně mlýna.\n\n1894 Byla založena jednotřídní obecná škola v Doubravici.\n\n1901 - 1945 V těchto letech zámek využíval poslední hraběcí rod Dubští z Třebomyslnic.\n\n1902 Založen Odbor Národní jednoty (kulturní organizace).\n\n1905 Byl založen hasičský sbor a od roku 1913 již měl vlastní zděnou zbrojnici. Dnešní SDH Doubravice.\n\n1921 Na návsi odhalen památník obětí 1. světové války. Jsou zde uvedena jména 13 mužů pocházejících z Doubravice a Mitrovic.\n\n1938 Došlo nejprve k záboru obce německými vojsky, ovšem později se ves společně s dalšími připojila k Protektorátu. Konaly se bouřlivé oslavy za podařené vymanění vsi z německého záboru a návratu zpět do republiky.\n\nduben 1945 Na poli u hřbitova nouzově přistál německý pilot. Místní partyzáni letadlo zničili, přičemž riskovali německou pomstu, neboť za pár dní bylo nacisty vypáleno nedaleké Javoříčko.\n\n8. 5. 1945 Doprostřed obce dopadl dělostřelecký granát, který usmrtil 5 mužů: Oldřich Jarolím, Vladimír Král st., Vladimír Král ml., Bohumil Blažek a Ondřej Sedlák. Na místě stojí dodnes pomník této tragédii.\n\n1947 Celkem 39 rodin z Doubravice a Mitrovic odešlo do Mohelnice a okolí osídlit vylidněný kraj po odsunutých německých občanech.\n\n1952 V Doubravici založeno JZD.\n\n1975 Byla zrušeno zdejší škola. \n\n1976 Obce Doubravice a Mitrovice byly připojeny k obci Moravičany.\n\nV minulosti byla historie obce Doubravice spjata s historií doubravické tvrze a později doubravického zámku.\n\nV katastru obce jsou evidovány tyto kulturní památky:\nDalší pamětihodnosti obce:\n\nJedná se o osoby, které se v obci narodily, zemřely anebo zde nějakou dobu pobývaly. Osobnosti jsou řazeny podle roku narození.\n\n\nEvžénie Petříková, Ladislav Seifert, bratři Tauberové - hostince, Richard Vytřísal - kolář, Ladislav Skřebský - kovář, Rudolf Seifert - mlynář, Josef Kulíšek - obuvník, Bohuslav Havlíček - smíšené zboží, František Ramert - trafika.\n\nJihozápadně obce se nachází dvoudílný Doubravický rybník s ostrůvkem.\n\nDoubravice (tvrz, okres Šumperk)\n\nDoubravice (zámek, okres Šumperk)\n\nDoubrava (přírodní rezervace)\n\nMitrovice (Moravičany)\n\nMoravičany\n\nKostel svatého Jiří (Moravičany)\n\n"}
{"id": "386187", "url": "https://cs.wikipedia.org/wiki?curid=386187", "title": "Ecodefense: A Field Guide To Monkeywrenching", "text": "Ecodefense: A Field Guide To Monkeywrenching\n\nEcodefense: A Field Guide To Monkeywrenching je kniha Davida Foremana a Billa Haywooda s předmluvou Edwarda Abbeyho vydaná poprvé v roce 1985 v nakladatelství Earth First! Books.\n\nKniha je manuálem ke správnému provádění tzv. \"monkeywrenchingu\", tj. provádění sabotážních akcí ve jménu ochrany přírody a životního prostředí. Detailně je v ní popisován například správný postup vrážení železných hřebů do kmenů stromů, aby se zkomplikovala jejich těžba. Mezi další popsané monkeywrenchingové techniky patří například sabotáže elektrického vedení, prorážení pneumatik automobilů, ničení billboardů, poškozování těžkých těžebních a stavebních strojů či vrtulníků a letadel. Ecodefense neobsahuje ovšem jen návody k provádění sabotáží, ale obsáhle se věnuje i bezpečnosti sabotérů, správnému používání kamufláže, způsobům překonávání bezpečnostních opatření a správnému vybavení, které by měli sabotéři při akcích používat.\n\n\"Ecodefense\" je inspirována románem Edwarda Abbeyho \"The Monkey Wrench Gang\", jehož hrdinové bojovali proti ničení životního prostředí různými sabotážními akcemi, pro které se následně vžilo označení \"monkeywrenching\". Ecodefense se inspiruje také knihou \"Ecotage!\" z roku 1972, která se rovněž zabývá sabotážemi za účelem ochrany přírody.\n\n"}
{"id": "386190", "url": "https://cs.wikipedia.org/wiki?curid=386190", "title": "Heroltice (Štíty)", "text": "Heroltice (Štíty)\n\nHeroltice (německy \"Herautz\") jsou vesnice v okrese Šumperk, součást města Štíty. Nachází se zhruba 3,5 km ssz. od Štítů. Sídlo je uličního typu, roztažené podél Heroltického potoka, drobného toku, který stéká z východního okraje Orlických hor do Kladské kotliny a pod Herolticemi zprava ústí do řeky Březná. Vesnička Heroltice se rozkládá v severním cípu Olomouckého kraje nedaleko česko-polských hranic. Malebné údolí, které je přirozenou hranicí mezi Jeseníky a Orlickými horami se nachází v nadmořské výšce 450–750 m n. m. Vesnička správně spadá pod město Štíty.\n\nObec má jméno zřejmě podle zakladatele Heralta či Heralda, čemuž napovídá německý název Herautz a dřívější české jméno Heraltice. Heroltice se připomínají již roku 1278 u tehdejšího Šilperka a byly někdy označovány jako Velké nebo též Dolní Heroltice, na rozdíl od Malých či Horních Heroltic, tj. pozdější Červené Vody.\n\nV roce 1623 se Heroltice dostaly se šilperským panstvím pod patrimoniální správu v Rudě. Patřily k největším vsím tohoto panství, protože podle lánového rejstříku z roku 1677 měly 49 usedlých a v roce 1834 dokonce již 156 domů a 1026 obyvatel. Škola zde existovala již v roce 1828 a roku 1854 tu byla zřízena kuracie při zdejším kostele, původně kapli sv. Jana Křtitele z roku 1718. Po roce 1848 připadly Heroltice k soudnímu okresu Šilperk a politickému okresu Zábřeh. Na rozdíl od sousedních obcí Červená a Bílá Voda, které zaznamenaly velký rozmach v souvislosti s rozvojem textilního průmyslu, zůstaly téměř beze zbytku.\n\nPo roce 1945 vesnice soustavně upadala, což platilo o zástavbě i zemědělství. Pozemky heroltického katastru převzal nakonec k obhospodařování Státní statek ve Štítech. V roce 1976 byla obec Heroltice připojena ke Štítům.\n\nV katastru obce jsou evidovány tyto kulturní památky:\nMimo chráněné památky je zde např.:\n\nRekreační a sportovní areál Heroltická s. r. o. na rozhraní Orlických hor a Kralického Sněžníku umožňuje ubytování v pokojích i v chatkách a maringotkách v klidné části zahrady. Dále je možnost postavení karavanů na zahradě areálu. Karavany lze napojit na elektrickou energii. V každém období mohou lidé čerpat z mnoha doprovodných služeb, využít stravování a vyrazit do malebného okolí, s příležitostmi k zimním i letním sportům.\n\n\n\n"}
{"id": "386191", "url": "https://cs.wikipedia.org/wiki?curid=386191", "title": "Hněvkov (Zábřeh)", "text": "Hněvkov (Zábřeh)\n\nHněvkov je součástí obce Zábřeh v okrese Šumperk.\n\nV katastru obce jsou evidovány tyto kulturní památky:\n\n"}
{"id": "386192", "url": "https://cs.wikipedia.org/wiki?curid=386192", "title": "Meprobamát", "text": "Meprobamát\n\nMeprobámat (též meprobamat, prodáván také pod obchodními názvy Miltown, Equanil a Meprospan) je karbamátový derivát používaný jako anxiolytikum. Určitou dobu byl nejprodávanějším trankvilizérem, byl však z podstatné části nahrazen benzodiazepiny.\n\nAčkoli byl prodáván jako bezpečnější, má meprobamát většinu farmakologických účinků a rizik jako barbituráty (i když je při účinných dávkách méně sedativní). Byl hlášena přítomnost určitých antikonvulzivních vlastností proti komplexnímu parciálnímu záchvatu, ale meprobamát může vyprovokovat generalizované tonicko-klonické záchvaty.\n\nMechanismus účinku meprobamátu není znám. Ve studiích prováděných na zvířatech se projevovaly účinky na více místech centrálního nervového systému, včetně thalamu a limbického systému. Meprobamát se váže na GABA receptory, které přerušují neuronovou komunikaci v retikulární formaci a spinálním vlákně, což vede k sedaci a změněnému vnímání bolesti.\n\nMezi příbuzné látky patří karisoprodol (proléčivo meprobamatu) a tybamát.\n\nMeprobamát je schválen pro krátkodobé potlačení úzkosti, není ovšem známo, zda jsou údajné anxiolytické účinky oddělitelné od účinků sedativních. Účinnost meprobamátu jako selektivního prostředku pro léčbu úzkosti nebyla u lidí prokázána a meprobámat není pro tento účel používán tak často jako benzodiazepiny.\n\nMeprobamát je dostupný k orálnímu podávání jako tablety s obsahem 200 a 400 mg. Je též součástí kombinovaného přípravku Equagesic (ve Velké Británii bylo používání ukončeno v roce 2002), používaného jako myorelaxans.\n\nMezi příznaky předávkování meprobamátem patří ospalost, otupělost, netečnost až bezvědomí, ztráta svalové kontroly, poruchy až zástava dechu, šok. Smrt byla hlášena již po požití 12 g meprobamátu, přežití při až 40 g. Při předávkování mohou tablety meprobamátu tvořit v žaludku bezoáry, které vyžadují fyzické odstranění této nerozpuštěné hmoty endoskopem. Proto lze uvažovat o indikaci aktivního uhlí i po 4 a více hodinách, anebo pokud úroveň látky stoupá.\n\nMeprobamát je podle Úmluvy o psychotropních látkách zařazen do Seznamu IV.\n\n"}
{"id": "386195", "url": "https://cs.wikipedia.org/wiki?curid=386195", "title": "Daviscupový tým Argentiny", "text": "Daviscupový tým Argentiny\n\nDaviscupový tým Argentiny reprezentuje Argentinu v Davisově poháru od roku 1923 pod vedením národní tenisové federace Asociación Argentina de Tenis.\n\nV dosavadní historii soutěže získalo družstvo jednu trofej, jakožto první vítěz z Jižní Ameriky a celkově patnáctý, když v roce 2016 vyhrálo finále proti Chorvatsku, v němž Jihoameričany dělil od porážky za stavu 1:2 na zápasy jediný prohraný set. Po triumfu vystoupala Argentina poprvé na 1. místo žebříčku ITF, jakožto osmý tým od jeho zavedení v roce 2001.\n\nČtyřikrát, v letech 1981, 2006 a 2008 a 2011, odešlo družstvo z boje o titul jako poražený finalista.\n\nArgentina debutovala v Davis Cupu v roce 1923 proti Švýcarsku, jemuž podlehla 1:4 na zápasy. Na své první finále dosáhla v roce 1981, při premiéře světové skupiny. Prohrála v něm se Spojenými státy 1:3. O dvacet púět let později, roku 2006 se střetla v moskevském Olympijském stadionu s Ruskem, s nímž prohrála po velké bitvě 2:3.\n\nVe finálovém duelu ročníku 2008 konaném v argentinském Mar del Plata narazila na Španělsko, jež získalo trofej po výhře 4:1. Také počtvrté odešla z boje o salátovou mísu poražena, když v závěrečném duelu Davis Cupu 2011 podlehla na sevillské halové antuce Španělsku 1:3. Jihoamercký tým si odvezl pouze jeden bod za deblové vítězství. Obě dvouhry vyhrála španělská jednička Rafael Nadal.\n\nV roce 2012 se Argentina probojovala do semifinále, kde narazila na Českou repbliku. Na antuce v Buenos Aires podlehla pozdějším vítězům 2:3. Následující sezónu 2013 postoupila přes Německo a Francii opět do semifinálové fáze, v němž se zopakoval rok starý scénář. Opět ji vyřadil český výběr poměrem 3:2, který následně celou soutěž vyhrál.\n\nV úvodním březnovém kole roku 2016 Argentinci porazili debutanta ve světové skupině, tým Polska. V gdaňské hale zvítězili 3:2 na zápasy, když dvěma body přispěl Leonardo Mayer. V červencovém čtvrtfinále si poradili na pesarské antuce s Itálií poměrem 3:1. Hlavním strůjcem postupu se stal Federico Delbonis, jenž vyhrál obě dvouhry. Deblové vítězství v pětisetovém dramatu zaznamenali Guido Pella s Juanem Martínem del Potrem, vracejícím se na okruh po dlouhodobém zranění. Také třetí mezistátní duel odehrála Argenina na půdě hostů, když je během září v glasgowském semifinále přivítali obhájci trofeje z Velké Británie v čele s bratry Murrayovými. Del Potrovi se na úvod podařilo zdolat světovou dvojku Andyho Murrayho po pětisetovém průběhu, když otočil vývoj utkání. Do dvoubodového náskoku se Jihoameričané dostali po výhře Guida Pelly nad Kylem Edmundem. Britové však vyrovnali skóre na 2:2. Rozhodující třetí bod ze závěrečné dvouhry připadl Leonardu Mayerovi po čtyřsetovém vítězství nad Danielem Evansem.\n\nV závěru listopadu Argentinu hostilo Chorvatsko v záhřebské hale Arena Zagreb. Jihoameričané vyhrali všechna tři předchozí mezistátní utkání. V pátečním programu splnili roli favoritů jedničky týmů, když ve svých duelech triumfovali hráč elitní světové desítky Marin Čilić i Juan Martín del Potro. Chorvaté se po sobotní čtyřhře ujali vedení 2:1 na zápasy. V otevíracím nedělním singlu vedl Chorvat Čilić již 2–0 na sety nad del Potrem. Zbylou sadu, znamenající zisk salátové mísy, se mu však vyhrát nepodařilo a po téměř pětihodiném dramatu odešel poražen 2–3 na sety. V závěrečné dvouhře již dominovala argentinská dvojka Federico Delbonis, který proti Ivu Karlovićovi neztratil ani jednu sadu. Argentina tak poprvé vybojovala titul. Teprve potřetí od zavedení světové skupiny v roce 1981 dokázalo družstvo ve finále otočit nepříznivý stav 1:2 na zápasy. V hale pro 15 tisíc diváků, kde byl přítomen i fotbalista Diego Maradona, pak nehrající kapitán vítězů Daniel Orsanic komentoval triumf slovy: „\"Musím tomu věřit, snili jsme o tom tolikrát, ale teď jsme to dokázali. Tenis je u nás tradiční sport a zasloužili jsme si to. Je to nejkrásnější okamžik mého života a je ctí být součástí tohoto týmu.\"“\nDo roku 1996 odehrála Argentina všechny své domácí zápasy v areálu Buenos Aires Lawn Tennis Club na otevřeném antukovém dvorci. Následně začala využívat i další dějiště, nejen v metropoli Buenos Aires. Některá střetnutí tak odehrála v Córdobě, Mendoze a Mar del Plata, jíž si vybrala pro finálový duel v roce 2008. V Buenos Aires využívá od roku 2006 antukový kurt areálu Estadio Mary Terán de Weiss.\n\nŽebříček ATP je uveden k týdnu listopadového finále 2019.\n\n\n"}
{"id": "386200", "url": "https://cs.wikipedia.org/wiki?curid=386200", "title": "Hrabenov", "text": "Hrabenov\n\nVesnice Hrabenov (německy Rabenau) je místní částí obce Ruda nad Moravou, poblíž Šumperka. Rozloha činí 621 hektarů. \n\nVesnice má střední nadmořskou výšku 362 m n. m. a stoupá proti toku potoka směřujícího do Moravy a podél silnice z Rudy do Temenice a Šumperka. Na východ je rozhledna Háj (631,5 m n. m.), pod Hájem je Kostelíček Božího Těla. Na sever se rozprostírá les Klapuše – Sklený vrch (608 m n. m.) a Lovák (606 m n. m.). Na jih je to kopec Blýskač, na kterém je televizní zesilovač, malý lesík Skalka za ní pramen čisté a pitné vody – tento úsek u studánky se nazývá Olšinka, les Hora a dále vesnice Radomilov, která je kousek za Horou. Na západ leží Ruda nad Moravou, na východ město Šumperk. Vedle vesnice protéká řeka Morava, na které je vybudován splav a pod splavem je vodní elektrárna. \n\nHrabenov je jednou z osad na Šumpersku, jež byly pojmenovány po Hrabišovi ze Švábenic a Úsova. Obecní pečeť měla ve znaku koš s uchem. Vesnice se v pramenech poprvé připomíná v roce 1480 jako majetek Jiřího st. Tunkla. V 16. století tvořila spolu s Českým Bohdíkovem malý statek, který byl v držení Tobiáše Prokopa z Velenic a od roku 1578 Odkolků z Oujezdce. Těm byl pro účast na stavovském povstání zkonfiskován a v roce 1622 připojen k rudskému panství, které získal Karel z Lichtenšteina. \n\nKoncem 18. století byla postavena kaple a v té době začíná vyučování v soukromých domech. Budova školy byla postavena v roce 1820. Po roce 1848 byl Hrabenov připojen k politickému i soudnímu okresu Šumperk. Příznivá poloha v blízkosti průmyslového Šumperka, papíren v Aloisově a Olšanech a průmyslových podniků v Rudě se pozitivně projevila v dynamice rozvoje obce. Bohatství okolních lesů využívala zdejší výroba dřevoviny, kterou v roce 1864 odkoupila papírna v Olšanech a v roce 1874 byla nahrazena brusírnou dřeva firmy Karger, provozovanou ještě po roce 1945. V roce 1877 zahájila výrobu octárna a konzervárna a cihelna.\n\nHrabenovská škola byla postupně rozšířena na pětitřídní. V meziválečném období byl v provozu kamenolom a cihelna. Obec prošla příznivým demografickým vývojem zvláště v 19. století. Již v roce 1850 žilo v Hrabenově 1322 obyvatel a jejich počet kulminoval v roce 1910, kdy ve 183 domech žilo 1508 obyvatel, z nichž se jen 15 hlásilo k německé obcovací řeči. K poklesu počtu obyvatel došlo po roce 1945. Část zdejších usedlíků odešla do okolních dříve německých obcí a v roce 1950 bydlelo ve 264 domech 842 osob.\n\nV roce 1991 bylo v Hrabenově zjištěno jen 640 obyvatel a 199 domů. Nejsilnější politickou silou v obci byla lidová strana, ale početní zastoupení dělnictva mezi zdejším obyvatelstvem se projevovalo výraznými pozicemi sociálních demokratů a komunistů. Po roce 1945 ještě vzrostla orientace Hrabenova na sousední Rudu a blízké okresní město. Až po delším úsilí bylo v Hrabenově v roce 1957 založeno JZD a v roce 1971 bylo připojeno k zemědělskému družstvu v Rudě nad Moravou. Od roku 1980 je Hrabenov součástí obce Ruda nad Moravou.\n\nV obci je kaple, zasvěcená sv. Josefu. Funguje tu mateřská škola i základní škola. Dále se tu nachází obchod se smíšeným zbožím a hospoda Na Mlýně. V roce 2006 bylo napočítáno 704 obyvatel. Průměrný věk činí 39,48 let. Dopravní spojení do obce je zajištěno autobusem. Nejbližší železniční stanice je 0,5 km vzdálená Ruda nad Moravou.\n\n"}
{"id": "386210", "url": "https://cs.wikipedia.org/wiki?curid=386210", "title": "Thiopental sodný", "text": "Thiopental sodný\n\nThiopental sodný, známý též jako thiopental, thiopentone sodium, trapanal či Sodium Pentothal (ochranná známka Abbott Laboratories), je barbiturátové celkové anestetikum s rychlým nástupem a krátkým působením. Jedná se o nitrožilní barbiturát s ultrakrátkým účinkem. Thiopenthal sodný funguje jako depresivum a někdy se používá při nelegálních výsleších - ne ke způsobení bolesti (ve skutečnosti má přesně opačný efekt), ale k oslabení vůle osoby a k jejímu snazšímu podlehnutí tlaku. Thiopenthal je základním lékem ze seznamu Světové zdravotnické organizace, což je seznam minimálních lékařských požadavků pro systém základní zdravotní péče.\n\nBarbituráty jsou třídou látek, která působí na GABA receptor v mozku a spinálních vláknech. GABA receptor je inhibiční kanál, který snižuje neuronovou aktivitu. Barbituráty zesilují inhibiční účinek GABA receptoru. Barbituráty, benzodiazepiny a ethanol se všechny váží na GABA receptor, ale barbituráty mají největší afinitu a nejdelší poločas vazby. To vysvětluje, proč předávkování barbituráty může být smrtelné, kdežto předávkování benzodiazepiny samo o sobě typicky smrtelné nebývá. Jiné vysvětlení je, že barbituráty mohou aktivovat GABA receptory i v nepřítomnosti molekuly GABA, kdežto benzodiazepiny k projevení účinku potřebují přítomnost GABA: takto lze vysvětlit širší účinky barbiturátů na centrální nervový systém. Barbituráty mají anestetické, sedativní a hypnotické vlastnosti, nemají analgetické účinky.\n\nThiopental je barbiturát s ultrakrátkým účinkem a nejčastěji se používá pro úvodní fázi celkové anestezie. Po aplikaci pomocí nitrožilní injekce látka rychle proniká do mozku a během 30 až 45 sekund způsobuje ztrátu vědomí. Během jedné minuty látka dosahuje špičkové koncentrace okolo 60 % celkové dávky v mozku. Následně se šíří do zbytku těla a za 5 až 10 minut klesne koncentrace v mozku natolik, že se navrátí vědomí.\n\nNormální dávka thiopentalu (obvykle 4–6 mg/kg) podaná těhotné ženě pro chirurgicky vedený porod (císařský řez) jí rychle způsobí bezvědomí, kdežto dítě v její děloze zůstává při vědomí. Ovšem větší nebo opakovaná dávka může způsobit poruchy vědomí i u dítěte.\n\nThiopental se nepoužívá pro udržování anestezie během operace, protože při podávání infuzí vykazuje kinetiku eliminace nultého řádu, což vede k dlouhému času do návratu vědomí. Místo toho se anestezie obvykle udržuje plynným inhalačním anestetikem. Inhalované anestetikum je eliminováno poměrně rychle, takže ukončení inhalační anestezie vede k rychlému návratu vědomí. Thiopental by k udržování anestezie musel být podáván ve velkých dávkách, a vzhledem k jeho biologickému poločasu 11,5 - 26 hodin by návrat k vědomí trval velmi dlouho.\n\nThiopental se používá i ve veterinární medicíně k vyvolání anestezie u zvířat. Protože je thiopental redistribuován do tuku, některá plemena psů, zejména sighthound, se mohou po jeho podání zotavovat pomaleji, vzhledem k nízkému množství tělesného tuku. Thiopental se vždy podává nitrožilně, protože může být značně dráždivý. Při špatně provedené injekci (do tkáně vedle žíly) může dojít k nekróze tkáně.\n\nKromě vyvolání anestezie se thiopental historicky používal také k lékařsky vyvolanému kómatu. Nyní se místo něj používají látky jako propofol.\n\nThiopental má dlouhý kontextově citlivý poločas (CSHT), což znamená, že infuze nasytí periferní tkáně (tuk, svaly apod.). Když se podávání zastaví, látka se z periferních tkání redistribuuje zpět do krve a prodlužuje účinek.\n\nThiopental též při větším dávkování vykazuje kinetiku nultého řádu. Míra odbourávání se stává konstantní, což zpomaluje eliminaci z těla.\n\nPacientům s otokem mozku, který způsobuje nárůst nitrolebního tlaku, ať už sekundárně po úrazu nebo po následném chirurgickém zákroku, může thiopental pomoci. Thiopental a barbituráty obecně snižují neuronovou aktivitu a proto snižují produkci osmoticky aktivních metabolitů, což pomůže zmenšovat otok mozku. U pacientů s významným otokem jsou při uvedení do kómatu lepší výsledky. Thiopental se při snižování nitrolebního tlaku ukázal být lepší než pentobarbital.\n\nThiopenthal se používá nitrožilně pro účely euthanazie. V Belgii a Nizozemsku byl vytvořen protokol, který doporučuje thiopental sodný jako ideální prostředek pro uvedení do kómatu, kdy se následně podává pankuroniumbromid.\n\nSpolečně s pankuroniumbromidem a chloridem draselným se thiopental používá ve 35 státech USA k popravám smrtící injekcí. Podává se megadávka, která osobu rychle přivede do kómatu. Popravy pomocí kombinace tří látek jsou obvykle účinné během 10 minut, ale jsou známy případy, kdy to trvalo několikrát déle (např. John Wayne Gacy). Použití samotného thiopentalu by hypoteticky způsobilo smrt přibližně za 45 minut.\n\nPoužívání thiopentalu sodného bylo příčinou toho, že se Nejvyšší soud USA zabýval protokolem smrtící injekce, po studii publikované v lékařském časopisu Lancet, kde pitvy popravených osob ukázaly, že koncentrace thiopentalu v jejich krvi nebyla dost vysoká, aby způsobila ztrátu vědomí. Vyloučení lékařů z účasti na popravách je částečně způsobeno tím, že byli viněni z nešikovného podávání látek.\n\nV současné době některé státy USA nahrazují tuto třísložkovou injekci anestetiky propofolem, fenobarbitalem či midazolamem.\n\nThiopental se na některých místech světa stále používá jako „sérum pravdy“. Barbituráty obecně snižují vyšší korové funkce mozku. Někteří psychiatři proto předpokládají, že lhaní je složitější než sdělování pravdy a potlačení vyšších korových funkcí tak může vést k odkrytí „pravdy“. Ovšem spolehlivost výpovědi pod thiopentalem je sporná; látka má tendenci činit osobu upovídanou a spolupracující s vyslýchateli, ale zkušený lhář, nebo někdo, kdo nepravdivý příběh pevně přijal, bude i pod vlivem thiopentalu stále schopen lhát.\n\nPsychiatři používali thiopental při desenzibilizace pacientů s fobiemi a k \"vybavení potlačených bolestných vzpomínek\". Jedním z psychiatrů, kteří pracovali s thiopentalem, je professor Jan Bastiaans, který tuto proceduru používal jako pomoc k uvolnění traumatu u obětí nacistů.\n\nJako všechna rozpustná lipidová anestetika, krátká doba účinku thiopentalu je z většiny zapříčiněna jeho redistribucí z centrálního oběhového systému do svalových a tukových tkání. Po redistribuci se volný zbytek v krvi metabolizuje v játrech. Thiopental sodný se metabolizuje především na pentobarbital, kyselinu 5-ethyl-5-(1'-methyl-3'-hydroxybutyl)-2-thiobarbiturovou a kyselinu 5-ethyl-5-(1'-methyl-3'-karboxypropyl)-2-thiobarbiturovou.\n\nObvyklá dávka thiopentalu pro vyvolání anestezie je 3 až 7 mg/kg; mnoho faktorů to však může změnit. Premedikace sedativy, například benzodiazepiny nebo klonidinem snižuje požadavky, podobně jako některé specifické chorobné stavy a jiné faktory.\n\nStejně jako skoro všechny anestetické látky, thiopental způsobuje kardiovaskulární a respirační depresi, vedoucí na hypotenzi, apnoeu a obstrukce dýchacích cest. Z těchto důvodů by měli thiopental podávat jen patřičně vyškolení odborníci, a to jen v prostředí dostatečně vybaveném pro řešení těchto problémů. Mezi vedlejší účinky patří bolest hlavy, delirium, prodloužená ospalost a nausea. Těsně po nitrožilním podání thiopentalu následují pachové pocity, někdy popisované jako hnijící cibule. Efekty kocoviny mohou přetrvávat až 36 hodin.\n\nI když molekula thiopentalu obsahuje jeden atom síry, nejde o sulfonamid a neprojevují se alergické reakce na sirná léčiva.\n\nPodání thiopentalu společně s pentoxifylinem způsobuje u potkanů smrt akutním edémem plic. Tento edém není způsobován selháním srdce ani plicní hypertenzí, nýbrž zvýšenou permeabilitou plicních cév.\n\nThiopental sodný objevili na začátku 30. let 20 .století Ernest H. Volwiler a Donalee L. Tabern, pracující v Abbott Laboratories. Na člověku byl poprvé použit 8. března 1934 Dr. Ralph M. Watersem při zkoumání jeho vlastností, které byly krátkodobě anestetické a překvapivě málo analgetické. O tři měsíce později zahájil Dr. John S. Lundy na žádost společnosti Abbott klinické zkoušky thiopentalu na Mayo Clinic.\n\nThiopental je s oblibou spojován s množstvím anestetických úmrtí obětí útoku na Pearl Harbor. Tato úmrtí, poměrně krátce po objevení látky, byla způsobena velkými dávkami podávanými pacientům s traumatickým šokem. Důkazy vyšly najevo díky uzákonění svobody informací a byly revidovány časopisem \"British Journal of Anaesthesia\". Anestezie thiopentalem byla na svém počátku, nicméně jen 13 z 344 zraněných, kteří byli přijati do Tripler Army Hospital, nepřežilo.\n\nThiopental je stále zřídka užíván jako rekreační droga, obvykle odcizená u veterinářů nebo jiných legitimních uživatelů. Ovšem obvykle bývají preferována sedativa, například benzodiazepiny, zneužívání thiopentalu se stává neobvyklým a výjimečným.\n\nV roce 1993 vydala skupina Anthrax v rámci alba Sound of White Noise píseň nazvanou C11H17N2O2SNA (Sodium Pentothal).\n\nHenry Winkler, který v televizní show Happy Days hrával Arthura \"The Fonz\" Fonzerelliho, se přiznal ke zneužívání „séra pravdy“ v 70. a 80. letech.\n\n"}
{"id": "386215", "url": "https://cs.wikipedia.org/wiki?curid=386215", "title": "Barrandien", "text": "Barrandien\n\nBarrandien je oblast mezi Prahou a Plzní, na jejímž území se nachází velké množství geologicky a paleontologicky významných lokalit období starších prvohor. Jeho nejvýznamnější součástí je Český kras, ovšem i ostatní lokality jsou velmi významné (např. naleziště trilobitů u Skryjí na Rakovnicku).\n\nOblast probádal francouzský paleontolog Joachim Barrande, který se dlouhou dobu věnoval jejímu paleontologickému výzkumu a po němž byla později pojmenována.\n\nZ geologického hlediska jde o izolovaný pozůstatek starého horstva, jehož spodní vrstvy pocházejí z mladších starohor. Na nich jsou usazeny mladší vrstvy, které již v některých místech vystupují na povrch. Zdejší nálezy tedy zahrnují převážné období starších prvohor – geologické útvary kambrium, ordovik, silur a devon. Horniny v Barrandienu tedy vznikaly v časovém rozmezí přibližně před 1 000 až 370 miliony let.\n\nNa mnoha místech jsou tyto starší horniny překryty novějšími, které vznikly v druhohorách až čtvrtohorách. Ty se již za Barrandien nepovažují. \n\nSeznámit se s geologickou stavbou Barrandienu je možné v Geoparku Barrandien. Ten je venkovní expozicí Muzea Českého krasu na náměstí v Berouně. Jsou zde vystaveny velkoformátové exponáty – bloky hornin – které reprezentují typické ukázky ze zdejších lokalit.\n\nGeopark byl otevřen v roce 2003.\n\n\n"}
{"id": "386221", "url": "https://cs.wikipedia.org/wiki?curid=386221", "title": "Srdeční ozvy", "text": "Srdeční ozvy\n\nSrdeční ozvy jsou projevem srdeční činnosti, způsobené vibrací částic krve, chlopní a stěn komor. Mají velký diagnostický význam. Rozlišují se celkem čtyři ozvy, z toho první dvě je možné poslouchat fonendoskopem při auskultaci, zbylé dvě pouze v rámci fonokardiografie. \n\nSrdeční ozvy se píší římskými číslicemi. První dvě jsou slyšitelné při běžné srdeční činnosti, poslední dvě jsou mnohem vzácnější a obvykle znamenají nefyziologický stav.\n\nI. srdeční ozva je časově nejdelší ze všech. Trvá až 150 milisekund, začíná asi 50-70 ms po začátku komplexu QRS na elektrokardiogramu, její zvukové vlny mají frekvenci 25-45 Hz. Souvisí s uzavíráním cípatých chlopní na začátku fáze izovolumické kontrakce a s následnými ději v této fázi. Je složena ze tří fází. První fáze se projevuje nízkou amplitudou způsobenou vibracemi krve, stěn komor a cípatými chlopněmi souvisejícími se zavíráním těchto chlopné na začátku fáze izovolumické kontrakce. Následují vyšší amplitudy způsobené vibracemi krve a stěn komor při zvýšení nitrokomorového tlaku v průběhu kontrakce v téže fázi. Následují nižší amplitudy, které vznikají na začátku ejekční fáze.\n\nII. srdeční ozva vzniká vibracemi aortální a pulmonální chlopně při jejich zavírání na konci ejekční fáze a změnou hemodynamických parametrů krve v jejich bezprostředním okolí (náhlé zpomalení krve). Je kratší než předešlá ozva, začíná na konci či po skončení vlny T. Skládá se ze dvou fází, které u dospělých obvykle splývají, u dětí druhá fáze následuje po první fázi přibližně po 30 milisekundách. První fáze značí uzávěr aortální chlopně, druhá pulmonální chlopně. Časový odstup těchto fází se projevuje především při nádechu (inspiriu). Snížený nitrohrudní tlak při nádechu znamená vyšší žilní návrat krve do pravé předsíně. Vyšší náplň pravé předsíně znamená zvýšené plnění pravé komory, tj. vyšší preload (předtížení). Vyšší předtížení vyžaduje delší čas na ejekci. U dětí je nižší odpor v řečišti arteria pulmonalis. To se mění s věkem: V dospělosti je odpor plicního řečiště větší, obě fáze tedy časově splývají.\n\nIII. ozva je způsobena kmitáním stěn komor po rychlém přítoku krve na začátku fáze plnění diastoly. Vzniká asi 100-120 milisekund po skončení repolarizace komor (vlna T). Fyziologicky je slyšitelná jen u dětí, výskyt u dospělých je patologický. \n\nIV. srdeční ozva vzniká díky vibracím komorových stěn po rychlé ejekci krve z předsíní v závěru fáze plnění diastoly, a to na konci vlny P. Jelikož kontrakce (systola) síní je obvykle za fyziologických podmínek nedůležitá (tak slabá, že se neprojeví existencí ozvy), zvýšená kontrakce síní projevená existencí IV. ozvy značí selhávající komoru. Zvýšená kontrakce síní je umožněna zvýšenou elasticitou plic (fibróza myokardu) či chronickým přepracováním svaloviny komor.\n\nPrvní ozva je nejlépe slyšitelná přímo nad srdečními komorami: \n\nI. ozva je nejlépe zachytitelná přímo nad srdečními komorami: \n\nJejí zvukové vlny jsou přenášeny krví. Poslechová místa jednotlivých chlopní jsou proto odlišná od jejich anatomických poloh: \n\nDiagnostická metoda zaznamenávající srdeční ozvy se nazývá fonokardiologie. Její grafický záznam je fonokardiogram. Používají se velmi citlivé mikrofony a filtry „propouštějící“ jen žádané frekvence. Srdeční ozvy pomohou odhalit vrozené i získané choroby jako stenózy (zúžení) a insuficience (nedomykavosti) chlopní, patologické změny na cévách a jiné stavy. Metoda se také používá při operacích a v pooperační péči. Fonokardiografie je spolu s EKG a sfygmografií součástí polygrafie.\n\nKromě ozev se vyskytují i přídavné (akcesorní) zvuky jako \"openning snap\", \"systolický click\", \"pozdní systolické klapnutí\", \"gallop\" a abnormální zvuky – šelesty – kterých je mnoho druhů. Nejzákladnější dělení šelestů je na systolické a diastolické. Všechny tyto další srdeční zvuky mají velký diagnostický význam.\n\n\n\n"}
{"id": "386225", "url": "https://cs.wikipedia.org/wiki?curid=386225", "title": "Daviscupový tým České republiky", "text": "Daviscupový tým České republiky\n\nDaviscupový tým České republiky je od roku 1993 nástupnické družstvo Československa, které v Davis Cupu debutovalo v roce 1921. Jeho řídící organizací je Český tenisový svaz.\n\nČeský tým vyhrál soutěž třikrát, v roce 1980 pod hlavičkou Československa a v letech 2012 a 2013 jako Česká republika. Mezinárodní tenisová federace mu připsala všechny výsledky, které dosáhl v rámci Československa. \n\nDo roku 2017 bylo české družstvo se Spojenými státy jedním ze dvou týmů, které vyjma jednoho ročníku (2006) odehrály všechny sezóny světové skupiny zavedené v roce 1981. Po druhém pádu z nejvyšší úrovně v Davis Cupu 2017 Češi sestoupili do euroafrické kontinentální zóny.\n\nPo vítězném čtvrtfinále Světové skupiny 2013 se Česká republika stala šestou zemí od zavedení žebříčku ITF v roce 2001, která dosáhla na 1. místo. Po Francii a Rusku pak byla třetím státem historie, jenž souběžně vedl mužský i ženský žebříček ITF, když čelo ženské klasifikace patřilo české fedcupové reprezentaci.\nTýmovým statistikám vévodí wimbledonský vítěz Jan Kodeš, jenž zaznamenal nejvyšší počet 60 vyhraných zápasů, 21 vítězných čtyřher (jako Berdych) a odehrál 39 mezistátních utkání v 15 sezónách. Nejvyšší počet 40 vyhraných dvouher dosáhl Roderich Menzel. Jiří Lehečka se v kvalifikačním kole Davis Cupu 2019 stal v 17 letech a 85 dnech nejmladším hráčem, jenž zasáhl do zápasu. Naopak jako nejstarší nastoupil Ladislav Žemla do semifinále evropského pásma v roce 1927, kdy mu bylo 39 let a 244 dní.\n\nČeskoslovensko vyhrálo Davisův pohár v roce 1980, když ve finále zdolalo Itálii 4–1 na zápasy. Jednalo se o poslední ročník před zavedením Světové skupiny. Družstvo tvořili Ivan Lendl, Tomáš Šmíd (nastoupili spolu i ve čtyřhře), Pavel Složil a Jan Kodeš. Nehrajícím kapitánem byl Antonín Bolardt. O pět let dříve, v Davis Cupu 1975, odešel tým z finále poražen od domácího Švédska 2–3 na zápasy.\n\nDo roku 2005 byla Česká republika jediným státem v soutěži, který nikdy nesestoupil ze Světové skupiny Davisova poháru od jejího zavedení v roce 1981. V roce 2009 celek postoupil poprvé do finále Světové skupiny v rámci samostatné České republiky. Na barcelonské halové antuce však prohrál se Španělskem 0–5. Za tento výkon byl vyhlášen nejlepším kolektivem České republiky pro rok 2009 v anketě Sportovec roku a vyhrál i anketu Zlatý kanár.\n\nV roce 2012 se tým probojoval do stého finále v Praze, kde oplatil tři roky starou porážku Španělsku 3–2. Úvodní hrací den porazil Tomáš Berdych španělskou dvojku Nicoláse Almagra a vybojoval první bod. V sobotu zvládl s Radkem Štěpánkem čtyřhru. V neděli nejdříve Berdych podlehl Davidu Ferrerovi. O šampionech tak rozhodl až poslední singl, v němž Štěpánek přehrál Almagra. Český tým získal druhý titul ve složení Tomáš Berdych, Radek Štěpánek, Lukáš Rosol a Ivo Minář. Nehrajícím kapitánem byl Jaroslav Navrátil. Česko se v sezóně 2012 stalo první zemí v historii tenisu, která v jediném roce vyhrála Davis Cup, Fed Cup a Hopman Cup. Po třech letech se stal daviscupový tým opět nejlepším kolektivem České republiky pro rok 2012 v anketě Sportovec roku a vyhrál prvenství v tenisové anketě Zlatý kanár.\n\nV utkání prvního kola Světové skupiny 2013 proti Švýcarsku padl během čtyřhry daviscupový rekord v délce trvání zápasu. Vítězství si připsal český pár Tomáš Berdych a Lukáš Rosol, který po setech 6–4, 5–7, 6–4, 6–7 a 24–22 zdolal dvojici Marco Chiudinelli a Stanislas Wawrinka, když proměnil třináctý mečbol. Utkání se délkou trvání 7 hodin 2 minuty stalo vůbec nejdelším zápasem v historii Davisova poháru. Stejně tak byl odehrán rekordní počet 46 gamů v páté sadě daviscupového utkání (od zavedení Světové skupiny). Pátá sada se zároveň stala nejdelší v této soutěži, když trvala 3 hodiny 35 minut. V dubnovém čtvrtfinále přehráli bez Berdycha v sestavě Kazachstán poměrem 3–1, když roli jedničky na astanské antuce zvládl Lukáš Rosol přispěním dvou bodů. V repríze zářijového semifinále z roku 2012 pak český tým vybojoval vítězný duel v pražské O areně, kde si poradil s Argentinou, a vítězstvím 3–2 na zápasy postoupil po roce opět do finále. V bělehradském boji o „salátovou mísu“ zajistil dva body srbskému týmu Novak Djoković. Berdych se Štěpánkem vyhráli čtyřhru a oba zdolali srbskou dvojku Dušana Lajoviće, čímž jako páté družstvo od zavedení Světové skupiny obhájili titul.\n\nPo zavedení kvalifikačního kola v Davis Cupu 2019 čeští reprezentanti prohráli s Nizozemskem 1–3 na zápasy. V zářijové I. skupině euroafrické zóny 2019 pak zvítězili na půdě Bosny a Hercegoviny 3–2. \n\n\n"}
{"id": "386226", "url": "https://cs.wikipedia.org/wiki?curid=386226", "title": "Hiroaki Abe", "text": "Hiroaki Abe\n\nHiroaki Abe (: 阿部弘毅, \"Abe Hiroaki\"; 15. března 1889 Jonezawa – 6. února 1949) byl kontradmirál a později viceadmirál japonského císařského námořnictva v průběhu druhé světové války.\n\nAbe se narodil v Jonezawě v prefektuře Jamagata v severním Japonsku. Byl absolventem japonské císařské námořní akademie (海軍兵学校, \"Kaigun Heigakkó\"), kterou ukončil v roce 1911 jako 26. nejlepší ze 148 kadetů. Jako plavčík sloužil na chráněném křižníku \"Soja\" a bitevní lodi \"Mikasa\". Po povýšení na podporučíka 1. prosince 1912 byl postupně přiřazen na křižníky \"Nišin\", \"Čikuma\" a bitevní loď \"Kongó\".\n\nPo absolvování torpédového a dělostřeleckého výcviku byl povýšen na podporučíka a sloužil za první světové války na torpédoborci \"Akebono\" a poté na chráněném křižníku \"Čitose\". Nicméně bojů se pravděpodobně nezúčastnil.\n\nPo skončení války sloužil většinou ve štábech a to až do 20. července 1922, kdy mu bylo svěřeno první velení na torpédoborci \"Ušio\". Dne 1. prosince 1923 byl povýšen na poručíka. V roce 1925 velel torpédoborci \"Kaki\".\n\nV roce 1926 nastoupil do Námořní vojenské akademie (海軍大学校, \"Kaigun Daigakkó\"). Dne 10. prosince 1928 byl povýšen na fregatního kapitána a 1. prosince 1932 na kapitána. 1. prosince 1936 převzal velení na lehkém křižníku \"Džincú\" a od 1. prosince 1937 na čtyři měsíce velel bitevní lodi \"Fusó\".\n\nDne 15. listopadu 1938 byl Abe povýšen na kontradmirála. V této hodnosti se – jako velitel 8. křižníkové divize složené z těžkých křižníků \"Tone\" a \"Čikuma\" – zúčastnil útoku na Pearl Harbor a poté podpory druhého pokusu o obsazení atolu Wake.\n\nOd 14. července 1942 byl velitelem 11. divize bitevních lodí (\"Hiei\" a \"Kirišima\") Nagumova 3. loďstva. Během bojů o Guadalcanal vedl 11. divizi jako předsunutý svaz bitevních lodí před Nagumovými letadlovými loděmi v bitvách u východních Šalomounů a u ostrovů Santa Cruz. 1. listopadu 1942 byl povýšen na viceadmirála.\n\nBěhem první námořní bitvy u Guadalcanalu, když byl pověřen úkolem odstřelovat a vyřadit z provozu Hendersonovo letiště na Guadalcanalu, se střetl s americkou Task Group 67.4 pod velením kontradmirála Callaghana. Callaghan sice padl a ztratil v bitvě lehký křižník a tři torpédoborce (a další lodě byly více či méně poškozeny), ale Abe nedokázal splnit úkol a přišel o dva torpédoborce a bitevní loď \"Hiei\" (vlajková loď a první japonská bitevní loď ztracená ve válce). To, že se Abe nedokázal prosadit vůči papírově slabšímu nepříteli způsobilo ostrou debatu v japonském štábu a admirál Isoroku Jamamoto Abeho odvolal z funkce.\n\nV březnu 1943 odešel Abe do důchodu a umřel v roce 1949.\n\nAbeho mladší bratr, Tošio Abe, byl rovněž námořním důstojníkem a koncem války se stal velitelem na letadlové lodi \"Šinano\".\n"}
{"id": "386227", "url": "https://cs.wikipedia.org/wiki?curid=386227", "title": "Truhlářka (Libeň)", "text": "Truhlářka (Libeň)\n\nTruhlářka je dnes již zaniklá usedlost číslo popisné 740 v Libni (dnes součást Prahy) pocházející z 18. století. Nacházela se jižně od dnešní ulice Na Truhlářce.\n\nUsedlost patřila uměleckému truhláři Václavu Unmuthovi. Ten byl autorem například oltářů v Loretě na Hradčanech.\n\nDalšími majiteli (kolem roku 1850) byli také bratři Mojžíš a Leopold Porgesovi z Portheimu, kteří vlastnili také letohrádek Portheimka na pražském Smíchově.\n\nObytná budova i hospodářské objekty usedlosti Truhlářka byly však v 50. letech 20. století zbourány.\n\n"}
{"id": "386240", "url": "https://cs.wikipedia.org/wiki?curid=386240", "title": "Ramat ha-Šaron", "text": "Ramat ha-Šaron\n\nRamat ha-Šaron (hebrejsky רָמַת הַשָּׁרוֹן, doslova „\"Šaronská výšina\"“, v oficiálním přepisu do angličtiny Ramat HaSharon) je město v Izraeli v Telavivském distriktu. Starostou je Jicchak Rochberger.\n\nLeží v jižní části Šaronské planiny v nadmořské výšce 25 metrů, severovýchodně od Tel Avivu v metropolitní oblasti Guš Dan, nedaleko od pobřeží Středozemního moře. Na severu s ním sousedí město Herzlija a kibuc Glil Jam. Nachází se v hustě osídlené oblasti, která je etnicky zcela židovská. Jižně od města je souvisle zastavěná plocha aglomerace Tel Avivu předělena údolím řeky Jarkon.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 20,dálnice číslo 4 a dálnice číslo 5.\n\nRamat ha-Šaron byl založen roku 1923. Podle jiného zdroje došlo k založení již roku 1922. Původně se obec nazývala Ir Šalom (\"Město míru\"). Následně bylo v roce 1932 přejmenováno na Kfar Ramat ha-Šaron (\"Vesnice Šaronská výšina\"). Později bylo vypuštěno slovo Kfar s tím, jak obec získávala městský charakter.\n\nRoku 1949 byla obec povýšena na místní radu (malé město) v roce 2003 na město.\n\nPodle údajů z roku 2009 tvořili naprostou většinu obyvatel Židé - cca 40 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 40 500 osob).\n\nJde o středně velkou obec městského typu s dlouhodobě mírně rostoucí populací. K 31. prosinci 2014 zde žilo 44 000 lidí. Většina budov ve městě je rezidenčního typu samostatně stojících pro rodiny se středními až vysokými příjmy, ačkoliv vyrůstá zde i množství nových řadových domků. Nachází se zde i jedno předměstí pro rodiny z nižšími příjmy, které je pozůstatkem imigračních vln z 50. let.\n\nMéně než 50 % rozlohy města je zastavěno. Rozvoj obce je limitován ze dvou stran největším izraelským naftařským centrem a hlavním strojním skladištěm izraelské armády.\n\n\"* údaje za rok 2001 a od roku 2010 zaokrouhleny na stovky\"\n\nVe městě sídlí Izraelské tenisové centrum založené v roce 1976, které hostí a organizuje mezinárodní, národní a oblastní tenisové turnaje. Kromě sportovního zázemí pro tenis, které zahrnuje 24 osvětlených kurtů a sportovišť, které dohromady pojmou na 4500 diváků, sídlí ve města také ústřední výbor této organizace, která spravuje 13 dalších tenisových center po celé zemi.\n\nZdejší ženský basketballový tým Electra Ramat ha-Šaron je jedním z předních týmů izraelské ligy a bývalý evropský šampion.\n\nZdejší fotbalový tým Ironi Nir Ramat ha-Šaron hraje v lize Leumit.\n\n\n"}
{"id": "386243", "url": "https://cs.wikipedia.org/wiki?curid=386243", "title": "Hloubkaři", "text": "Hloubkaři\n\nHloubkaři je označení pro stíhací piloty, jejichž úkolem za druhé světové války bylo operovat v nízkých letových hladinách a útočit především na malé pozemní cíle (automobily, lokomotivy, trafostanice apod.) a narušovat tak týl nepřítele, jeho infrastrukturu, zásobování či znesnadňovat mu komunikaci.\n\nMezi nejslavnější akce těchto pilotů patřily útoky na vlaky. Při zásahu parního kotle parní lokomotivy (odtud též lidový název „kotláři“) docházelo k těžkému poškození a tím ke znehybnění lokomotivy a jejímu dlouhodobému vyřazení z provozu. Tím způsobovali nepříteli problémy v železniční dopravě. Protože exploze parního kotle či unikající horká pára mohla zabít osádku lokomotivy, stříleli mnohdy hloubkaři první dávku před vlak a dávali tak posádce čas na zastavení a únik do bezpečné vzdálenosti. Hloubkové nálety skýtaly mnohá nebezpečí i pro samotné letce – snadno přehlédnutelné telegrafní či telefonní vedení, stromy nebo terénní vyvýšeniny, za které mohl letoun při rychlém letu v minimální výšce zachytit, a v neposlední řadě také „flak“ – protiletadlové dělostřelectvo. Obzvláště vojenské transporty (zejména muniční vlaky) bývaly silně bráněny a do vlakových souprav se zařazovaly vagóny s rychlopalnými protiletadlovými kanóny.\n\nHloubkaři jsou v Česku ponejvíce spojováni s americkými letci na strojích P-51 Mustang, P-47 Thunderbolt a P-38 Lightning. Britská RAF používala k těmto účelům převážně letouny typu Hawker Typhoon (které svou robustností a nosností byly k podobné úloze více než vhodné), Hawker Tempest, de Havilland Mosquito nebo Supermarine Spitfire. U sovětského letectva hloubkové útoky prováděly ponejvíce letouny Iljušin Il-2 (Šturmovik).\n\nČeskoslovenští piloti se hloubkových letů příliš neúčastnili. Mimo dobu působení u 2 TAF a zejména červen 1944 se za hloubkové lety dají považovat nepříliš oblíbené operace označované jako \"Rhubarb\", při nichž plnili i úkoly taktického průzkumu. Snad jediným českým „hloubkařem“ byl Jiří Maňák, ten však nepůsobil v některé z československých perutí, ale létal jako velitel britské 198. perutě., byl tak jedním z mála cizinců (a tří Čechoslováků), kterým Britové svěřili velení své perutě. Dne 28. srpna 1943 byl při letu nad Holandskem poblíž Knokke sestřelen a donucen k nouzovému přistání na hladinu moře (stal se tak jedním z pouhých tří lidí na světě, kteří přežili nouzové přistání s Typhoonem na mořskou hladinu).\n\n\n"}
{"id": "386244", "url": "https://cs.wikipedia.org/wiki?curid=386244", "title": "Kent (rozcestník)", "text": "Kent (rozcestník)\n\nKent může být :\n\n\n\n\n"}
{"id": "386245", "url": "https://cs.wikipedia.org/wiki?curid=386245", "title": "Bad Muskau", "text": "Bad Muskau\n\nBad Muskau ( , \"Mužakov\"), je město v Horní Lužici, v Sasku, v okrese Zhořelec, 10 kilometrů východně od Weißwasseru. Leží na levém břehu řeky Nisy, která zde tvoří současnou hranici mezi Německem a Polskem, na polské straně leží město Łęknica. Zároveň Bad Muskau leží i u hranice Saska s Braniborskem. Je členem Euroregionu Nisa a má obyvatel.\n\n\"Mužakow\" byl založen někdy ve 13. století na místě, kde stávalo pravěké slovanské útočištné hradiště. První zmínka pak pochází z roku 1249. V roce 1447 koupil Václav II. z Biberštejna Mužakowské stavovské panství, jenž bylo největším stavovským panstvím Svaté říše římské od Gerštorfů a roku 1452 místu propůjčil městská práva. V rukou Biberštejnů město zůstalo až do roku 1551. Když 15. prosince 1551 zemřel Kryštof z Biberštejna a jeho rodová větev vymřela po meči, panství získal český král a říšskoněmecký císař Ferdinand I.. Po Biberštejnech ale zůstaly erbovní červené jelení parohy ve znaku města.\n\nMuskau patřilo k hornolužickému markrabství, jenž bylo součástí zemí Koruny české do roku 1635, kdy bylo spolu s Horní i Dolní Lužicí předáno saskému kurfiřtovi Janu Jiřímu I. a stalo se součástí Saského kurfiřtství. 2. dubna 1766 téměř celé město vyhořelo.\n\nV roce 1945 připadlo osídlení na pravém břehu Nisy Polsku.\n\nV roce 1962 bylo jméno \"Muskau\" po založení lázní změněno na \"Bad Muskau\".\n\nNejvýznamnější pamětihodností je Fürst-Pückler-Park Bad Muskau ( ), který je největším středoevropským parkem v anglickém stylu a figuruje na seznamu světového kulturního dědictví UNESCO. Dvoutřetinová pravobřežní část připadla v roce 1945 Polsku, ale obě části jsou spojené mostem a lze je nadále považovat za park jediný. Samostatnými významnými objekty v parku jsou zrekonstruovaný zámek a arboretum.\n\nMěstem prochází silnice 115 z Forstu do Zhořelce. Od hraničního přechodu vede do nitra Polska a následně až k ukrajinské hranici polská silnice 12. Vede sem též historická lesní železnice. A podél Nisy je zprovozněna dálková cyklotrasa Odra–Nisa.\n\n"}
{"id": "386248", "url": "https://cs.wikipedia.org/wiki?curid=386248", "title": "Hynčice nad Moravou", "text": "Hynčice nad Moravou\n\nHynčice nad Moravou (německy \"Heinzendorf an der March\") jsou součástí obce Hanušovice v okrese Šumperk.\n\nHynčický katastr o rozloze 486 hektarů je vyplněn Hanušovickou vrchovinou a kopcem Pršná dosahuje výšky 642 metrů nad mořem. Na západě je lemován tokem řeky Moravy, na severu jejím přítokem Brannou. Vesnice má střední nadmořskou výšku 527 metrů. Prochází jí červená turistická trasa, která v daném úseku propojuje Hanušovice s Loučnou nad Desnou.\n\nPočet obyvatel se v obci od poloviny 19. století neustále snižoval. Maxima 395 osob bylo dosaženo v roce 1880. V roce 1900 žilo ve 45 domech 353 obyvatel vesměs německé národnosti, v roce 1930 bylo mezi 342 obyvateli jen pět Čechů. Odsunem německého obyvatelstva po druhé světové válce byl do roku 1950 způsoben pokles na 176 osob ve 40 domech a sčítáním v roce 1991 bylo v Hynčicích nad Moravou zjištěno již jen 115 osob a 24 domů. Novější statistické údaje nejsou k dispozici, vzhledem k tomu, že Hynčice jsou statisticky sloučeny s Hanušovicemi. \n\nV písemných pramenech se vesnice poprvé připomíná k roku 1417. Původně byla poplatná do Šumperka, ale zřejmě od sedmdesátých let 16. století náležela k velkolosinskému panství. Podle lánového rejstříku měla v roce 1677 12 usedlíků, v roce 1834 již 41 domů a 270 obyvatel.\nPo roce 1848 připadly Hynčice ke staroměstskému soudnímu okresu v šumperském hejtmanství. Obyvatelé se živili zemědělstvím a prací v lese, ve vesnici byla jen pila a mlýn. Mnozí nacházeli obživu v továrnách v sousedních Hanušovicích. Přítomnost průmyslového dělnictva byla rozhodující pro dominantní postavení německé sociální demokracie v politickém životě vesnice, a to i před rokem 1938. Již počátkem 19. století docházel do Hynčic učitel z Kopřivné, vyučování v samostatné škole začalo až v roce 1860. Po druhé světové válce ještě zesílila vazba na sousední Hanušovice. Na hynčických pozemcích začal v roce 1949 hospodařit Státní statek Hanušovice a v sousedním městě Hynčičtí postupně nacházeli veškerou občanskou vybavenost. V roce 1990 zde zůstala pouze prodejna se smíšeným zbožím, která i ta později ukončila svou činnost. Po zániku státního statku se v Hynčicích rozvinul chov koní a bývalý statek přešel do soukromých rukou. Nyní jsou zde dvě restaurační zařízení, přičemž jen jedno má pravidelný provoz. \n\nV katastru obce jsou evidovány tyto kulturní památky:\n\n"}
{"id": "386250", "url": "https://cs.wikipedia.org/wiki?curid=386250", "title": "Kouty nad Desnou", "text": "Kouty nad Desnou\n\nKouty nad Desnou (německy \"Winkelsdorf\") jsou součást obce Loučná nad Desnou v okrese Šumperk. Nachází se zde konečná stanice regionální železniční tratě známé jako Železnice Desná.\n\nPrvní písemná zmínka o obci pochází z roku 1718.\n\nV katastru obce jsou evidovány tyto kulturní památky:\n\nV Koutech se nachází největší lyžařský areál na Moravě s jedinou šestisedačkovou lanovkou v České republice (celková plocha sjezdovek 25 ha). Obec je díky dostupnosti vlakem častým východiskem pro turistické výlety na vrchol Dlouhých strání, v jehož úpatí leží, a k prohlídkám přilehlé přečerpávací elektrárny. Od roku 2009 probíhá v Koutech nad Desnou každoročně v květnu soutěž posádek zdravotnických záchranných služeb Rallye Rejvíz.\n\n"}
{"id": "386251", "url": "https://cs.wikipedia.org/wiki?curid=386251", "title": "Holčička, která měla ráda Toma Gordona", "text": "Holčička, která měla ráda Toma Gordona\n\nHolčička, která měla ráda Toma Gordona (anglicky \"The Girl Who Loved Tom Gordon\") je psychologický horor amerického spisovatele Stephena Kinga z roku 1999. Do češtiny přeložila Linda Bartošková.\n\nZačátek příběhu se odehrává na rodinném výletu sourozenců Peta (13 let), Trishy (9 let) a jejich matky. Jde o pěší výlet a hned na jeho počátku se matka s Petem pustí do hádky kvůli svému rozvodu s otcem a Trisha se za nimi opožďuje, aby nemusela hádku poslouchat. Po chvíli sejde z cesty, aby mohla vykonat malou potřebu, ale sklouzne po dlouhém příkrém srázu a skončí daleko od cesty. Sice bez zranění, ale zcela dezorientovaná si to namíří na zcela opačnou stranu – do hlubokých lesů Apalačských hor ve státu Maine.\n\nV batůžku jí zůstala lahev vody, dvě čokoládové oplatky, bramborové lupínky, vařené vejce, sendvič, láhev limonády, pláštěnka, Gameboy a walkman s rádiem. Občas si pustí rádio, aby se dozvěděla zprávy o pátrání po své osobě nebo si poslechla reportáž z baseballového utkání, kde hraje její oblíbený nadhazovač z týmu Red Sox – Tom Gordon. Usilovně se snaží hospodařit s trochou jídla a pití, které našla ve svém batohu, a také sbírá různé oříšky a bobule. Matka s bratrem se zatím vrátí do nejbližšího města a vyhlásí po ní pátrání. Ale Trisha už se zatím svým usilovným pochodem dostala mimo prohledávanou oblast. Rozhodne se jít po proudu potoka, který ji má dovést k civilizaci, ale zatím ji dovede pouze do bažin.\n\nJako následek hladovění, žízně, vyčerpání a několika lehkých poranění při pádech se u Trishy začínají objevovat halucinace. Představuje si různé lidi a mezi nimi hovoří i se s svým hrdinou Tomem Gordonem. Z lesa ji pozoruje jakási bytost a tady není úplně jasné, zda jde o halucinaci nebo nadpřirozený prvek přidaný autorem. Trisha postupuje dále do hlubin lesa, halucinace se stupňují, začíná se jí zjevovat “Bůh ztracených” v podobě vosy a zachovat si zdravý rozum se pro ni stává otázkou života a smrti. Po několika dnech se objevuje zápal plic jako následek pádu do ledové vody a prochladnutí. Dívka se pomalu dostává zpět do blízkosti civilizace, ale po devíti dnech narazí na medvěda. Inspirována svým hrdinou baseballovým nadhazovačem Tomem Gordonem vezme walkman a trefí medvěda do hlavy. Svědkem této události se stane lovec, který na medvěda vzápětí vystřelí. Medvěd uteče, ale není jasné, zda ho zahnala sama Trisha nebo lovcův výstřel.\n\nPříběh končí v nemocnici, kde se Trisha setkává se svými rozvedenými rodiči a bratrem Petem. Trisha která se zotavuje z oboustranného zápalu plic, zůstává v pokoji pouze s otcem, se kterým chodívala na baseball, a předvede vítězné gesto Toma Gordona – to, kterým Tom vždy ukončuje vítězný zápas.\n"}
{"id": "386255", "url": "https://cs.wikipedia.org/wiki?curid=386255", "title": "Garry Marshall", "text": "Garry Marshall\n\nGarry Kent Marshall [ˈgæri kent ˈmaːšəl] (13. listopadu 1934, Bronx, New York, USA – 19. července 2016, Burbank, USA) byl americký herec, scenárista, režisér a producent.\n\nMezi jeho nejznámější režijní práce patří dnes již legendární film \"Pretty Woman\" z roku 1990 nebo \"Deník princezny\" z roku 2001.\n\nPocházel z umělecky založené rodiny, jeho maminka byla učitelkou tance a otec televizní producent, jeho sestra Penny Marshallová byla též herečkou, režisérkou a producentkou, režisérem se stal i jeho syn Scott Marshall, herectví a divadlu se věnuje i dcera Kathleen Marshallová. Jeho otec pocházel z Itálie a původně se jmenoval Masciarelli, otec si své italské příjmení nechal změnit krátce před Garryho narozením, matka pocházela ze Skotska.\n\nSvoji uměleckou dráhu začal jako televizní scenárista, od roku 1961 působil v Hollywoodu. Od roku 1966 působil také jako producent. Celkem se spolupodílel na výrobě 14 velkých televizních seriálů, jako vedoucí výroby se podílel zhruba na pěti stovkách seriálových epizod.\n\nKromě televizní a filmové režie se věnoval i klasické divadelní režii, a to včetně příležitostné režie operních děl. Má svoji hvězdu na Hollywoodském chodníku slávy.\n\nV roce 1997 se v kalifornském Burbanku společně s dcerou Kathleen spolupodílel na vybudování divadla Falcon .\n\n\n\n\n\n\n"}
{"id": "386256", "url": "https://cs.wikipedia.org/wiki?curid=386256", "title": "Křižanov (Hynčina)", "text": "Křižanov (Hynčina)\n\nKřižanov (německy \"Chrises\") je součástí obce Hynčina v okrese Šumperk. V roce 2009 zde bylo evidováno 40 adres. V roce 2001 zde trvale žilo 56 obyvatel.\n\nKřižanov leží v katastrálním území Křižanov u Zábřeha o rozloze 2,5 km. V katastrálním území Křižanov u Zábřeha leží i Dlouhá Ves.\n\nPrvní písemná zmínka o obci pochází z roku 1317.\n\nV katastru obce jsou evidovány tyto kulturní památky:\n\n\n"}
{"id": "386257", "url": "https://cs.wikipedia.org/wiki?curid=386257", "title": "Kunčice (Staré Město)", "text": "Kunčice (Staré Město)\n\nKunčice (německy Kunzendorf) jsou součástí obce Staré Město v okrese Šumperk.\n\nV katastru obce jsou evidovány tyto kulturní památky:\n\n"}
{"id": "386258", "url": "https://cs.wikipedia.org/wiki?curid=386258", "title": "Květín", "text": "Květín\n\nKvětín (německy \"Kwittein\") je součástí města Mohelnice v okrese Šumperk.\n\nV katastru obce jsou evidovány tyto kulturní památky:\n\n"}
{"id": "386259", "url": "https://cs.wikipedia.org/wiki?curid=386259", "title": "Evropský hokejový pohár 1996/1997", "text": "Evropský hokejový pohár 1996/1997\n\n32. ročník hokejového turnaje European Cupu. Vítězem turnaje se stala HC Lada Togliatti.\n\n\n\n\n\n\n\n\n\n\n\n\n\n\n"}
{"id": "386260", "url": "https://cs.wikipedia.org/wiki?curid=386260", "title": "Anne Hathaway", "text": "Anne Hathaway\n\nAnne Jacqueline Hathaway (přechýleně Anne Hathawayová; * 12. listopadu 1982 v Brooklynu, New York, USA) je americká herečka.\n\nPochází z New Yorku z Brooklynu z rodiny právníka Geralda Hathawaye, její matka Kate McCauley-Hathawayová je herečka a zpěvačka, její dědeček Joe McCauley patřil mezi výrazné osobnosti rozhlasového vysílání ve Filadelfii. Rodiče ji úmyslně pojmenovali Anne, to proto, aby se jmenovala stejně jako manželka britského dramatika Williama Shakespeara. Už v dětství zpívala i tančila.\nNejprve studovala na vysoké škole angličtinu, ale brzy svůj zájem obrátila k divadlu. V roce 1999 poprvé úspěšně účinkovala v jinak dost neúspěšném televizním seriálu \"Get Real\", za který byla poprvé nominována na cenu Teen Choice Awards. Hned svým filmovým hollywoodským debutem zaznamenala velký úspěch v rodinném pohádkovém snímku \"Deník princezny\" z roku 2001 režiséra Garryho Marshalla, kde si zahrála ústřední postavu princezny Mii Thermopolisové. Za tuto roli byla podruhé nominována na cenu Teen Choice Awards. Její vůbec první nízkorozpočtový snímek \"Odvrácená strana nebe\" se natáčel dříve než \"Deník princezny\", ale do kin byl uveden úmyslně z komerčních důvodů až později.\nPozději si zahrála v dalších známých filmech. Moderní Popelku ztvárnila v koprodukční filmové pohádce \"Zakletá Ella\", známou se stala i díky postavě z Oscarem ověnčeného snímku \"Zkrocená hora\". S Meryl Streepovou si zahrála hlavní roli ve filmu \"Ďábel nosí Pradu\". Britskou spisovatelku Jane Austenovou ztvárnila ve filmu \"Vášeň a cit\". V roce 2010 pak vytvořila, postavu zimní královny ve snímku \"Alenka v říši divů\". V přípravě je životopisný snímek \"\", kde má hrát americkou zpěvačku a herečku Judy Garlandovou. Dále ještě hrála ve filmech Zakletá Ella, Deník princezny, Stážista, Alenka v říši divů a .\n\n\n\n"}
{"id": "386261", "url": "https://cs.wikipedia.org/wiki?curid=386261", "title": "Národní park Poloniny", "text": "Národní park Poloniny\n\nNárodní park Poloniny ( ) se nachází na severovýchodním Slovensku na hranicích s Polskem a Ukrajinou. Park leží v horském pásmu Bukovské vrchy, které náleží k Východním Karpatům. Národný park Poloniny byl vyhlášen 1. října 1997 na ploše 298,05 km² s ochranným pásmem 109.73 km². Vybrané oblasti parku jsou spolu s dalšími lokalitami na Slovensku, Ukrajině a v Německu zapsány na Seznamu světového dědictví UNESCO pod názvem Původní bukové lesy Karpat a staré bukové lesy Německa.\n\nPark leží v okrese Snina v Prešovském kraji. Sousedí s národním parkem Bieszczady v Polsku a s Užanským národním parkem na ukrajinské straně. Tyto tři národní parky tvoří společně s dalšími přilehlými lokalitami biosférickou rezervaci Východní Karpaty. Nejvyšší bod parku má 1208 m n. m. a leží v místě, kde se setkávají hranice Slovenska, Polska a Ukrajiny. Je to blízko hřebene hory Kremenec. Park je nejvýchodnější a zároveň nejméně obydlenou částí Slovenska. Turistické stezky vedou z několika vesnic: z Nové Sedlice, ale také z Runiny, Topoľu a Uličské Krivé.\n\n80 % území parku pokrývají lesy; převažují přitom bukové a jedlo-bukové porosty. V Národním parku Poloniny je nejvyšší koncentrace pralesů na Slovensku. Pralesy jsou vyhlášeny národními přírodními rezervacemi. Časté jsou také louky, na Slovensku nazývané \"poloniny\", umístěné na hlavním hřebeni Bukovských vrchů.\n\nMnohé druhy organismů, jež žijí v parku, jsou endemiti. V Poloninách se vyskytuje dohromady 800 druhů plísní a 100 druhů lišejníků. V Národním parku Poloniny žije okolo 5981 známých druhů bezobratlých (například 91 druhů měkkýšů, 1472 druhů stejnokřídlých, 819 druhů motýlů, 403 druhů pavouků) a 294 obratlovců. Z obratlovců to je 13 druhů obojživelníků, 8 druhů plazů, 198 druhů ptáků a 55 druhů savců včetně rysa ostrovida, medvěda, vlka a dalších. V parku roste okolo 1000 druhů cévnatých rostlin. Mnoho z nich je ohrožených a chráněných. V roce 2004 bylo do parku reintrodukováno malé stádo zubra.\n\nPrvní stopy osídlení sahají do konce mladší doby kamenné (eneolitu). V dalších obdobích bylo osídlení velmi řídké, takže další zprávy jsou až z období středověku. Na vývoj osídlení měla velký vliv i valašská kolonizace v 15. a 16. století pasteveckým a zemědělským etnikem označovaným jako Ruthéni či Rusíni. Nejstarší písemně doloženou obcí je Ulič z roku 1450, další vznikaly převážně v 16.-18. století. Svědectvím originálního mistrovství a umu místních obyvatel jsou světově proslulé starodávné dřevěné kostelíky pravoslavného nebo řeckokatolického vyznání, z nichž čtyři jsou dnes považované za národní kulturní památky.\n\nCelé území Polonin a Podkarpatska bylo od 11. století až do 1. světové války součástí Uherského království. Během války zde probíhaly boje mezi rakouskouherskou a ruskou armádou, které připomínají vojenské hřbitovy v několika místních vesnicích.\nNárodní park je otevřen celoročně. V zimě láká běžkaře, v létě turisty. Kromě několika horských stezek je zde také jedna spojující výše zmíněné dřevěné kostely z osmnáctého století ve vesnicích Topoľa, Uličské Krivé a Ruský Potok.\n\nPůvodní bukové lesy Havešová, Stužica a Rožok (všechny tři jsou v Bukovských vrších) byly díky svému nenarušenému ekosystému prohlášeny 28. června 2007 UNESCEM za Světové kulturní dědictví. Spolu s jedním místem na Slovensku v pohoří Vihorlat a dalšími šesti na Ukrajině a pěti v Německu jsou na seznamu zapsány pod názvem Původní bukové lesy Karpat a staré bukové lesy Německa. Kvůli nutnosti chránit neobyčejnou hodnotu těchto lesů je veřejnosti přístupný pouze jeden z nich, Stužica.\n\nPoloniny leží v okrese Humenné v Prešovském kraji. Rychlíky jezdí jen do Humenného, poté se musí sednout na lokálku, která jede přes Sninu (poslední větší město) do Stakčína, odkud už jezdí jen autobus, který má dlouhé intervaly. Autobusem se dá dostat až do poslední vesnice severovýchodního Slovenska Nové Sedlice. \n\n"}
{"id": "386262", "url": "https://cs.wikipedia.org/wiki?curid=386262", "title": "Databázová integrita", "text": "Databázová integrita\n\nIntegrita databáze znamená, že databáze vyhovuje zadaným pravidlům – integritním omezením. Tato integritní omezení jsou součástí definice databáze, a za jejich splnění zodpovídá systém řízení báze dat.\n\nIntegritní omezení se mohou týkat jednotlivých hodnot vkládaných do polí databáze (například známka z předmětu musí být v rozsahu 1 až 5), či může jít o podmínku na kombinaci hodnot v některých polích jednoho záznamu (například datum narození nesmí být pozdější než datum úmrtí). Integritní omezení se může týkat i celé množiny záznamů daného typu – může jít o požadavek na unikátnost hodnot daného pole či kombinace polí v rámci celé množiny záznamů daného typu, které se v databázi vyskytují (například číslo průkazu v záznamech o osobách).\n\nVelmi často používaným integritním omezením v relačních databázích je tzv. referenční integrita. Jedná se o požadavek, aby pro pole záznamu, jež má obsahovat odkaz na jiný záznam někde v databázi, takový odkazovaný záznam skutečně existoval, tedy aby takový odkaz nevedl „do prázdna“ a nejednalo se o tzv. databázového sirotka.\n\nDalší integritní omezení lze definovat za pomocí tzv. triggerů. Jde o komplexnější definice kontrol, jež se budou provádět při každém pokusu o zápis záznamu do databáze.\n\n"}
{"id": "386264", "url": "https://cs.wikipedia.org/wiki?curid=386264", "title": "Forsand", "text": "Forsand\n\nForsand je obec v jihozápadním Norsku v kraji Rogaland. Je tvořena několika vesnicemi rozkládajícími se na březích Lysefjordu a Høgsfjordu. Do rozlohy je jednou z největších v kraji, ale současně jednou z nejmenších obcí, co se týče populace. Vznikla 1. ledna 1871 oddělením od dnes již bývalé obce Høle. Před rokem 1918 se nazývala \"Fossan\".\n\nZnak obce je novodobý a byl jí udělen 11. března 1988. Je tvořen stříbrnou volavkou na zeleném pozadí a jeho autorem je John Digernes.\n\nObec je oblíbeným turistickým cílem, zejména pro svou polohu kolem Lysefjordu. Vyplouvají odsud trajekty ke skále Preikestolen a hoře Kjerag. Na jejím okraji se nachází archeologický skanzen Landa představující život Vikingů v době před 2000 lety.\n\n\n"}
{"id": "386268", "url": "https://cs.wikipedia.org/wiki?curid=386268", "title": "Grey", "text": "Grey\n\nGrey (anglicky \"šedý\") může být :\n\n\n\n"}
{"id": "386275", "url": "https://cs.wikipedia.org/wiki?curid=386275", "title": "Daviscupový tým Francie", "text": "Daviscupový tým Francie\n\nDaviscupový tým Francie reprezentuje Francii v Davisově poháru již od roku 1904 pod vedením národní tenisové federace Fédération Française de tennis. Přezdívka \"Les Mousquetaires\" je odvozena od pojmenování čtyř francouzských tenisových legend z 20. a 30. let dvacátého století za „čtyři mušketýry“. \n\nFrancie vyhrála deset titulů, což ji v pořadí národů řadí na sdílené třetí místo s Velkou Británií. První salátovou mísu vybojovala v roce 1927 a naposledy soutěž ovládla roku 2017. Devětkrát odešli francouzští tenisté jako poražení finalisté. Od sezóny 2019 plní roli kapitána Sébastien Grosjean.\n\nV roce 2008, po vítězství nad Rumunskem, hrála Francie své sedmé čtvrtfinále v řadě, což byla nejdelší série ze všech zúčastněných týmů.\n\nV roce 2009 prohrála Francie v 1. kole s týmem České republiky; to se jí naposledy stalo v roce 2000. Výhrou v baráži nad týmem Nizozemska se ve Světové skupině pro rok 2010 udržela. V daném ročníku pak prohrála až ve finále s družstvem Srbska.\n\nV roce 2011 postoupili do semifinále, kde prohráli se Španělskem v čele s Rafaelem Nadalem a Davidem Ferrerem.\n\nV roce 2012 a 2013 vypadli ve čtvrtfinále. V roce 2014 prohráli ve finále se Švýcarskem, v roce 2015 podlehli ve čtvrtfinále Velké Británii, v roce 2016 v semifinále Chorvatsku.\n\nJubilejní desátou trofej Francie vybojovala v Davis Cupu 2017, když do finále prošla přes Japonsko, Velkou Británii a Srbsko. V lillském finále pak přehrála Belgii 3:2 na zápasy. Duel rozhodla až závěrečná dvouhra, v níž Lucas Pouille hladce přehrál belgického hráče Steva Darcise, jenž ve třech setech získal jen čtyři gamy. Po šestnácti letech se tak na triumfu podíleli Jo-Wilfried Tsonga, Lucas Pouille, Richard Gasquet a Pierre-Hugues Herbert pod vedením nehrajícího kapitána Yannicka Noaha, který Francouze dovedl k zisku salátové mísy již v letech 1991 a 1996.\n\nV roce 2018 postoupilo družstvo opět do finále, v němž podlehlo Chorvatsku 1:3 na zápasy. Finálový duel se druhý rok v řadě odehrál v Lille, tentokrát na halové antuce. Francouzi prohráli všechny tři dvouhry. V pátek nestačil Jérémy Chardy na chorvatskou dvojku Bornu Ćoriće ani Jo-Wilfried Tsonga na Marina Čiliće. Deblisté Pierre-Hugues Herbert a Nicolas Mahut pak snížili v sobotní čtyřhře stav na 1:2. V neděli však rozhodující třetí bod vybojoval Čilić proti Lucasi Pouillemu. Zástupci „země galského kohouta“ nevyhráli v singlech ani jeden set proti žebříčkově favorizovaným soupeřům. Čilić byl součástí první světové desítky a Ćorić figuroval na dvanácté příčce. Podeváté v historii tak francouzští hráči skončili jako poražení finalisté.\n\nV Davis Cupu 2019 se tým účastnil nově vytvořeného finálového turnaje v Madridu, kde po výhře nad Japonskem a prohře se Srbskem nepostoupil ze základní skupiny. \n\nŽebříček ATP je uveden k datu konání listopadového finálového turnaje 2019.\n\n\n\n\n"}
{"id": "386277", "url": "https://cs.wikipedia.org/wiki?curid=386277", "title": "Blahoslav Hruška", "text": "Blahoslav Hruška\n\nBlahoslav Hruška (5. května 1945, Český Brod – 26. června 2008, Trnava) byl český sumerolog, asyriolog a religionista.\n\nPůsobil v Orientálním ústavu Akademie věd, na Husitské teologické fakultě Univerzity Karlovy, v Centru blízkovýchodních studií Fakulty filozofické na Západočeské univerzitě aj.\n\nNarodil se v rodině českobrodského lékaře. Dětství prožil v Újezdě nad Lesy, tehdy vesnici na okraji Prahy (dnes městská část Praha 21). V letech 1962–1967 vystudoval Filozofickou fakultu UK v Praze, obor klínopisné bádání a archeologie starého Předního východu, stal se kandidátem věd o umění, doktorem historických věd, docentem religionistiky a teorie náboženství a profesorem historie.\n\nV letech 1967–1970 působil jako interní vědecký aspirant v Semináři klínopisu na Katedře věd o zemích Asie a Afriky FF UK a současně absolvoval dvouleté postgraduální studium sumerologie na univerzitě v Mnichově (stipendium DAAD). Od roku 1971 do roku 2007 pracoval v Orientálním ústavu AV ČR(dříve ČSAV).\n\nOd roku 1973 byl výkonným redaktorem a 1990–1997 šéfredaktorem časopisu Archív orientální. V letech 1983–85 pracoval v Semináři starého Orientu na Svobodné univerzitě v Západním Berlíně (stipendium nadace Alexandra von Humboldta), kde byl hostujícím profesorem. V letech 1974–1975 a 1978–1979 pobýval v Istituto per gli Studi del Vicino Oriente na univerzitě v Římě v rámci mezinárodního projektu Vocabulario neosumerico, 1981 se účastnil archeologické výpravy v Iráku. Od roku 1995 byl hostujícím profesorem na Ústavu Maxe Plancka pro dějiny vědy v Berlíně. Roku 1995 se habilitoval na Husitské teologické fakultě Univerzity Karlovy v Praze, kde vedl katedru religionistiky.\n\nVášnivý zahradník a kuřák dýmky zemřel na selhání srdce.\n\n\n"}
{"id": "386278", "url": "https://cs.wikipedia.org/wiki?curid=386278", "title": "Blokus", "text": "Blokus\n\nBlokus je abstraktní desková hra pro 2 až 4 hráče, založená na pokládání hracích dílků na hrací plochu tak, aby se dílky stejné barvy dotýkaly pouze rohem. Jejím autorem je Bernard Tavitian a poprvé ji v roce 2000 vydala francouzská firma Sekkoia. Blokus získal řadu ocenění a v současnosti je to jedna z nejčastěji oceňovaných her.\n\nBlokus se hraje na čtvercové desce rozdělené na 20×20 polí. Ve hře čtyř hráčů má každý hráč k dispozici 21 hracích dílů své barvy (červená, modrá, žlutá, zelená), které jsou tvořeny jedním až pěti čtverečky o velikosti jednoho pole (tzv. polyomina, podobné např. dílům z počítačové hry \"Tetris\"). V každé barvě jsou všechny díly, které lze z tohoto počtu čtverečků vytvořit.\n\nHráči v pořadí modrý, žlutý, červený a zelený střídavě pokládají vždy jeden díl na hrací plochu podle následujících pravidel:\n\nNemůže-li hráč položit žádný svůj díl, odstupuje ze hry (protože se položené díly během hry nepřemisťují ani neodstraňují, nebude již v této hře moci žádný svůj díl položit). Hra pokračuje, dokud aspoň jeden hráč může pokládat díly. Po skončení hry každý hráč ztrácí tolik bodů, kolik mu zbylo čtverečků v jeho nepoložených dílech. Jestliže některý hráč položil všechny své díly, dostává bonus 20 bodů, pokud jako poslední svůj díl položil díl tvořený jediným čtverečkem, jinak dostává 15 bodů.\n\nVítězem je hráč s nejvíce body (resp. nejméně ztracenými body). Vítězem tedy nemusí být hráč, který zůstal ve hře jako poslední.\n\nVe hře dvou hráčů má každý hráč dvě barvy a začíná ve dvou rozích (obvykle protilehlých). Díly těchto dvou barev spolu mohou sousedit libovolně, i když patří stejnému hráči.\n\nVe hře tří hráčů hrají za čtvrtou barvu střídavě všichni hráči. Její závěrečné skóre se ignoruje. Tato varianta je však někdy pokládána za nespravedlivou, protože v ní má výhodu hráč, který začínal v rohu ležícím proti rohu, v němž začínala čtvrtá barva.\n\nČtyři hráči mohou hrát ve dvou dvojicích proti sobě. Jedna dvojice má modrou a červenou, druhá žlutou a zelenou. Pořadí barev zůstává stejné, takže hráči obou dvojic se v tazích střídají. Hráči stejné dvojice začínají v protilehlých rozích.\n\nBlokus Duo je verze určená pro dva hráče. Obsahuje jen dvě barvy (oranžovou a fialovou, začíná oranžová, díly jsou v obou barvách stejné jako v základní verzi) a hraje se na desce o velikosti 14×14 polí. První díl nemusí překrývat rohové pole, ale pole ležící na diagonále jako páté od rohového. Pravidlo pro dotýkání dílů stejné barvy se nemění.\n\nBlokus Trigon se hraje na šestiúhelníkové desce rozdělené na 486 trojúhelníčků. Každý hráč má 22 dílů tvořených jedním až šesti trojúhelníčky. Opět platí, že nově položený díl se musí dotýkat jiného dílu stejné barvy rohem a žádného hranou. Varianta pro pokročilejší hráče zakazuje, aby se díl dotýkal svým rohem hrany jiného dílu stejné barvy (oba se musejí dotýkat pouze rohy).\n\nTuto variantu mohou hrát 2 až 4 hráči a považuje se za vhodnější pro 3 hráče než klasický Blokus.\n\nBlokus Giant je základní Blokus ve větším provedení (deska má rozměry 57×57 cm). Pravidla jsou stejná jako v základní verzi.\n\nBlokus 3D je nové vydání hry Rumis, jejímž autorem je Stefan Kögl. Přináší do hry třetí rozměr a s ním významnou změnu pravidla pro dotýkání dílů stejné barvy.\n\nKaždý hráč má 11 dílů, tvořených dvěma až čtyřmi krychličkami. Hráči si před zahájením hry vyberou jednu ze čtyř šablon, na níž je zobrazena hrací plocha. Každý hráč musí položit svůj díl tak, aby se dotýkal aspoň jednoho dílu stejné barvy \"stěnou\". Výjimkou je první kolo, v němž první hráč položí svůj díl na šablonu libovolně a ostatní hráči tak, aby se dotýkal stěnou aspoň jednoho již položeného dílu. Položené díly navíc nesmějí překročit půdorys šablony ani povolenou výšku a nikde nesmí vzniknout prázdné místo pod krychličkou.\n\nNemůže-li hráč položit svůj díl, odstupuje ze hry (v této variantě by se teoreticky mohlo stát, že by v některém dalším tahu mohl některý díl položit, pravidla to však neumožňují).\n\nNa konci hry každý hráč získá tolik bodů, kolik stěn jeho barvy je vidět při pohledu na plochu seshora, minus tolik bodů, kolik neumístěných dílů (tentokrát bez ohledu na počet jejich krychliček) mu zbylo. Hráč s největším počtem bodů vítězí.\n\nSamotný hráč může využít Blokus jako hlavolam. Úkolem je položit všech 84 dílů ve všech barvách na hrací desku při dodržení všech pravidel hry. Obtížnější varianta vyžaduje, aby byly díly pokládány v sestupném pořadí podle počtu čtverečků (napřed se musejí položit všechny díly složené z 5 čtverečků, pak ze 4, 3 atd.).\n\nDalší možností je pokusit se položit všech 20 dílů složených ze 4 čtverečků do obdélníku o rozměrech 8×10 nebo všech 48 dílů složených z 5 čtverečků do obdélníku o rozměrech 15×16 (v obtížnějších variantách tak, aby se žádné dva díly stejné barvy nedotýkaly hranou).\n\n"}
{"id": "386281", "url": "https://cs.wikipedia.org/wiki?curid=386281", "title": "Śródmieście (Katovice)", "text": "Śródmieście (Katovice)\n\nKatowice-Śródmieście představuje centrální část slezského velkoměsta. Na ploše o rozloze pouhých 3,8 km tu žije 39 800 obyvatel.\n\nJedná se o nejvíce urbanizovanou část města Katowic. Ve Středu města se nachází budova slezského Sejmu, muzeum Slezska a slezská knihovna. Dále tu sídlí i mezinárodní společnosti, mezi které ptří například ING či Citibank. Nachází se tu také konzuláty Velké Británie, České republiky, Litvy, Peru a Belgie.\n\nUrbanistický plán, který pochází z 19. století, kdy se město díky těžbě uhlí a průmyslu bouřlivě rozvíjelo, navrhl Němec Wilhelm Grundman. V letech meziválečných pak nastal vzestup modernistické jižní části středu města. Naopak sever se začal rozvíjet v dobách po válce. Zničeno bylo mnoho původních budov, a to i na hlavním náměstí, Rynku. Naopak vznikly výškové stavby, moderní silniční komunikace a kruhové objezdy. Hlavními budovami z této doby, které symbolizují Katowice jsou víceúčelová hala Spodek a Superjednostka.\n\nČást objektů v obvodu Śródmieście je památkově chráněná. I přesto je však stav mnohých budov neutěšený; investic na obnovu se nedostává. Uvažuje se také o zapsání budovy zdejšího nádraží mezi památky.\n"}
{"id": "386282", "url": "https://cs.wikipedia.org/wiki?curid=386282", "title": "Jan Stallich", "text": "Jan Stallich\n\nJan Stallich (19. března 1907 v Praze – 14. června 1973 v Praze) byl český kameraman.\n\nPocházel z filmařského prostředí, už jeho otec Julius Stallich byl kameraman, který je považován za průkopnickou osobnost českého filmu, jež pomáhala točit filmy Janu Kříženeckému. Již roce 1924 ve svých 14 letech natočil svůj první dokumentární film. Později pracoval jakožto vedoucí filmových laboratoří, kde spolupracoval s Karlem Lamačem. Působil ve funkci hlavního kamaramana firmy Elektrajournal.\n\nHrané filmy začal točit v roce 1927 a postupně se vypracoval ve světově uznávaného kameramana. Ve známost vešel jako kameraman skandálního snímku \"Extase\", následně získal několik nabídek na práci v zahraničí. V letech 1935/36 pracoval v Londýně.\n\nPo okupaci Československa odešel znovu do Londýna, ale po vypuknutí války se usadil v Itálii a jako kameraman tam natočil několik filmů s historickou tématikou. V roce 1941 ho rakouský herec, režisér a producent Willi Forst pozval do Vídně, kde pro něj Stallich pracoval až do konce války. \n\nOd roku 1945 byl Stallich opět činný jako kameraman v Československu. V roce 1955 byl jmenován zasloužilým umělcem. V jeho velmi rozsáhlé filmografii lze nalézt celou řadu pozoruhodných snímků, z nich mnohé dnes patří do zlatého fondu české kinematografie.\n\n\n\n"}
{"id": "386288", "url": "https://cs.wikipedia.org/wiki?curid=386288", "title": "Pudink", "text": "Pudink\n\nPudink (též puding, z anglického \"\") je sladký zákusek, který se připravuje z mléka, cukru a pudinkového prášku (který se skládá hlavně ze škrobu). Škrob se používá buď bramborový nebo kukuřičný. Nejkvalitnější pudingy jsou ty, které obsahují pouze kukuřičný škrob. Jelikož puding neobsahuje lepek, je vhodný pro bezlepkovou dietu. Existuje také tzv. puding bez vaření, který se nevaří, ale pudingový prášek se pouze vyšlehá s mlékem a může se konzumovat.\nNejčastějšími příchutěmi pudinku jsou vanilkový a kakaový, existuje ale také jahodový, banánový, třešňový, mandlový nebo karamelový.\nTeplý pudink se ihned lije na talíře nebo do formiček. Pudink se může servírovat samostatně – vyklopený na talířek a pokrytý třeba šlehačkou a ovocem. Často se také kombinuje s piškoty, likérem, sirupem nebo se z něj dělá krém do dortů. Dokonce existuje i vánoční cukroví, do kterého se přidává pudinkový prášek.\n\nV Anglii má slovo \"puding\" stejný význam jako v Česku dezert. Může být sladký či slaný a může být v podobě koláče, dortu či krému.\n\nNejtypičtější anglickou vánoční pochoutkou je typický anglický Vánoční puding. Ten se od českého výrazně liší, je nejčastěji vyrobený z oříšků, hrozinek, rumu, vajec, strouhanky, cukru, citronů a švestek. Podává se s koňakem nebo punčem. Puding se polévá vanilkovou polevou (anglicky Custard). Puding se vyrábí dlouho před Vánocemi a je velmi trvanlivý.\n\nNázev pudink pochází z francouzského slova \"boudin\", což znamená jelito nebo párek a je odvozeno z latinského \"botullus\", tedy jelito či klobása. Původně byl jako pudink označován masný výrobek polotuhé konzistence naditý ve střívku, dosud je součástí tradiční anglické, irské i skotské snídaně (full breakfast) \"white pudding\" (klobása podobná jitrnici, bez krve) a \"black pudding\" (obdoba jelita s krví). \"Black pudding\" byl oblíbeným jídlem anglického krále Jindřicha VIII. Z této tradice také vychází skotský pokrm haggis nebo \"steak and kidney pudding\" z ledvinek a mletého hovězího masa. Odlišným, ale také slaným pokrmem je yorkshirský pudink, druh svítku z vajec, mouky, mléka a hovězího loje, který se peče v troubě a podává jako tradiční příloha k rostbífu. Podobá se mu židovský kugel: těstoviny nebo brambory zapečené s vejcem a upravené na slano i na sladko.\n\nMimo britské ostrovy však pudink představuje zpravidla sladké jídlo. K jeho rozšíření po světě přispěl vynález instantního pudinkového prášku, který ušetřil dlouhé a pracné míchání surovin ve vodní lázni. Podle místních podmínek se může vyrábět také z rýže, manioku nebo kokosového mléka. Pudink zahuštěný krupicí se nazývá flameri. Slaný pudink je mimo britské ostrovy pokrm z vajec, mletého masa, ryby či zeleniny a sněhu z bílků, vařený v páře. Pro lehkou stravitelnost se někdy uplatňuje v léčebných dietách.\n\n\n"}
{"id": "386289", "url": "https://cs.wikipedia.org/wiki?curid=386289", "title": "Lupěné", "text": "Lupěné\n\nLupěné (německy Lupelle) je součástí obce Nemile v okrese Šumperk.\n\nPrvní písemná zmínka o obci pochází z roku 1317.\n\nV katastru obce jsou evidovány tyto kulturní památky:\n\n"}
{"id": "386291", "url": "https://cs.wikipedia.org/wiki?curid=386291", "title": "Karel Josef Habsbursko-Lotrinský", "text": "Karel Josef Habsbursko-Lotrinský\n\nKarel Josef Habsbursko-Lotrinský (1. února 1745 Vídeň – 18. ledna 1761 Vídeň) byl sedmým potomkem a v pořadí druhým mužským potomkem rakouské arcivévodkyně Marie Terezie a Františka Štěpána I. Lotrinského.\n\nJako druhý následník trůnu byl malý Karel pokřtěn na \"Karla Josefa Emanuela Johanna Nepomuka Antona Prokopa\". Otec jej na rozdíl od jeho staršího bratra a pozdějšího císaře Josefa ihned pasoval na rytíře. Malý arcivévoda byl velmi bystrý, měl otevřenou povahu a svým šarmem si dokázal získat jak rodiče, tak i sourozence. Marie Terezie mu dávala otevřeně přednost před tvrdohlavým Josefem, jehož cynismus a pesimismus nesnášela. Již jako šestiletý se prý Karel zúčastnil po matčině boku v maďarském kroji zasedání zemského sněmu v Prešpurku a na uvítání odpověděl maďarsky. Spolu s o dva roky mladším Leopoldem jej vychovávali vybraní učitelé. Svou roli budoucího panovníka některé z provincií bral Karel velmi vážně.\n\nMarie Terezie předurčila svého druhorozeného syna za vládce Toskánského velkovévodství (po jeho předčasné smrti se jím však stal jeho mladší bratr Leopold II.). Vzhledem k budoucímu postavení velkovévody bylo třeba uzavřít i odpovídající sňatek. Marie Terezie pro Karla vybrala španělskou infantku Marii Ludoviku z rodu španělských Bourbonů. Byla dcerou španělského krále Karla III. (1716 – 1788) a saské princezny Marie Amálie, což se císařovně hodilo do jejích dynastických kalkulací. Ludovika byla navíc stejně stará jako Karel Josef. Nebyla to sice žádná krasavice, měla dokonce padoucnici, ale to u královských sňatků nehrálo žádnou roli.\n\nPočátkem ledna 1761 se u arcivévody Karla začaly projevovat příznaky neštovic, jež se zhoršovaly tak rychle, že mu bylo 13. ledna uděleno za přítomnosti sourozenců Josefa, Leopolda, Marie Anny, Marie Kristiny a Marie Amálie poslední pomazání a 18. ledna 1761 arcivévoda v 15 letech zemřel. Nedlouho poté se konal pohřeb. Neštovice, na něž v té době neexistoval žádný lék, postihly řadu příslušníků císařské rodiny, včetně Marie Terezie a Josefa II., ale oba je dokázali přestát, stejně jako Leopold, Marie Karolína a Marie Alžběta. Karel Josef, Marie Josefa, Johana Gabriela a obě manželky Josefa II., Isabela Parmská a Marie Josefa Bavorská, jim však podlehli.\n\nVzhledem ke Karlovu úmrtí přešly jeho veškeré povinnosti na mladšího bratra Leopolda. Nepodědil však pouze bratrovy povinnosti a titul, nýbrž i jeho snoubenku Marii Ludoviku Španělskou.\n\nJako historická zajímavost by se mohla jevit skutečnost, že kdykoli došlo k zasnoubení potomků Marie Terezie s dětmi Karla III., zasáhla pokaždé smrt a snoubenka či snoubenec byli nuceni si počkat až na mladší sestru nebo bratra zesnulé či zesnulého.\nV případě Karla Josefa, se po jeho smrti stal toskánským velkovévodou Leopold, vládl jako velkovévoda Pietro Leopold a jeho snoubenku Marii Ludoviku také převzal on. V případě Ferdinand I. Neapolsko-Sicilský, kdy si tento neotesanec měl vzít stejně starou Marii Josefu také zasáhly neštovice a nakonec se manželkou Ferdinanda stala Marie Karolína.\n"}
{"id": "386292", "url": "https://cs.wikipedia.org/wiki?curid=386292", "title": "Chris Brown", "text": "Chris Brown\n\nChristopher Maurice Brown (* 5. května 1989, Tappahannock, Virginie, USA) je americký RnB zpěvák, rapper, tanečník a herec. Své debutové album z konce roku 2005 s názvem „Chris Brown“ vydal ve věku šestnácti let. Album se proslavilo hitem „Run It!“, který dosáhl až na vrchol Billboard Hot 100 a Brown se díky tomu stal prvním mužským umělcem, který se svým debutovým singlem dostal na první místo tohoto hudebního žebříčku od Montella Jordana v roce 1995.  (ft. Juelz Santana). Tato deska dosáhla dvou milionů prodaných kopií ve Spojených státech a následně dostala certifikát multiplatinové desky.\nBrownovo druhé album, \"Exclusive\" bylo vydáno v listopadu 2007. Byl na něm jeho druhý úspěšný singl, „Kiss Kiss“ (ft. T-Pain) a hit „With You“. Brown později vydal re-edici alba s názvem „The Forever Edition“. Které obsahovalo jeho další hit „Forever“, vydaný v květnu 2008, ten dosáhl druhé pozice v Billboard Hot 100. Album \"Exclusive\" se stalo platinovým a prodalo se ho více než jeden milion kusů.\n\nKromě svého sólové komerčního úspěchu, figuroval Brown v několika hitech, jako je „No Air“, duet se zpěvačkou Jordin Sparks, „Shorty Like Mine“ s rapperem Bow Wow a „Shawty Get Loose“ spolu s Lil Mama a T -Painem. Písně se usadily na pozicích číslo tři, devět a deset v Billboard Hot 100 resp. Vzhledem k jeho zpěvu a tanci bývá Brown porovnáván s R&B umělci jako jsou Usher a Michael Jackson, kterého ve své hudbě často zmiňuje.\n\nChristopher Maurice Brown se narodil dne 5. května 1989, v malém městečku Tappahannock, ve Virginii, Joyce Hawkinsnové, bývalé ředitelce školky, a Clintonu Brownovi, důstojníkovi v místní věznici. Má starší sestru, která pracuje v bance. Od dětství pro něho byla hudba něčím významným, vždy byla přítomna v Brownově životě, i když nikdo z jeho rodiny nebyl hudebníkem. Ze začátku poslouchal soulová alba, které vlastnili jeho rodiče, ale nakonec začal projevovat zájem o R&B a Hip-hop.\n\nBrown se naučil zpívat a tančit v raném věku, často používal Michaela Jacksona jako svoji inspiraci. Poté začal vystupovat v kostelním sboru a na několika místních talentových přehlídkách. Zatímco napodoboval výkon Ushera, jeho matka rozpoznala jeho vokální talent a začala hledat nahrávací smlouvu. Ve stejné době, měl Brown osobní problémy. Jeho rodiče už byli rozvedení a matčin nový přítel ho po celou dobu děsil domácím násilím.\n\nVe věku 13 let, byl Brown objeven místním produkčním týmem, který navštívil jeho otce na čerpací stanice za účelem hledání nových talentů. Brown se poté přestěhoval do New Yorku. V roce 2004 ho Tina Davis z Def Jam Recordings kontaktovala, zatímco on pracoval s některými místními labely. Okamžitě ho představila bývalému prezidentovi Island Def Jam Music Group Antoniu „LA“ Reidovi, který mu ještě ten den nabídl k podpisu smlouvu o zastupování. „Věděl jsem, že Chris měl obrovský talent,“ říká Davis. „Také jsem věděl, že chci být jeho součástí.“\n\nJednání s Def Jam trvalo dva měsíce, než Davis přišla o práci v důsledku fúze společnosti. Brown ji pak požádal, aby se stala jeho manažerkou. Davis jeho nabídku přijala, poté ho začala představovat nahrávacím studiím jako Jive Records, J-Records a Warner Bros.. Brown se nakonec rozhodnul pro Jive, díky jejich úspěšné práci s mladými zpěváky, jako byli Britney Spears a Justin Timberlake. Brown tvrdí: „Vybral jsem si Jive, protože oni měli největší úspěch s mladými umělci na popovém trhu…“\n\nBrown začal nahrávat v únoru 2005. Do května téhož roku bylo zaznamenáno přes 50 písní, z toho nakonec bylo vybráno 14 skladeb na album. Na svém debutu spolupracoval s několika producenty jako jsou Scott Storch, Cool & Dre nebo Jazze Pha. Sám se podílel na napsání pěti skladeb. Celé album trvalo vydat osm týdnů, bylo vydáno 29. listopadu 2005. Album debutovalo na druhém místě v Billboard 200, v prvním týdnu se ho prodalo 154 000 kusů. Celkem se prodaly přes dva miliony kopií ve Spojených státech, kde bylo dvakrát vyhlášeno RIAA jako platinové a tři miliony kopií se prodaly po celém světě. Hlavní singl byla píseň „Run It!“ (ft. Juelz Santana), která dosáhla na vrchol v Billboard Hot 100, kde se udržela další čtyři týdny. Tři další singly – „Yo (Excuse Me Miss)“, „Gimme That“ a „Say Goodbye “, se dostaly do první dvacítky.\n\n13. června 2006, vydal DVD s názvem \"Chris Brown\", které ukazuje záběry z jeho cestování v Anglii a v Japonsku, dále záběry, jak se chystá na svoji první návštěvu na Grammy Awards, záběry ze zákulisí nahrávání a hudební videa.\n\nDne 17. srpna 2006, aby zpropagoval album, začalo jeho turné „The Up Close and Personal Tour“. Vzhledem k tomu, že se vydal na turné, se nahrávání jeho dalšího alba posunulo o dva měsíce. Dětská výzkumná nemocnice v St. Jude obdržela 50.000 dolarů z výnosů z Brownova „Up Close & Personal tour“. Brown byl také předskokanem R&B zpěvačce Beyoncé Knowles, na jejím australském turné „Beyoncé Experience tour“.\n\nV lednu 2007 dostal malou roli ve čtvrté řadě seriálu \"The O.C.\". Na to ještě v témž měsíci debutoval i ve filmu \"Stomp The Yard\" (Divoký Stomp), kde hrál také Ne-Yo, Meagan Good nebo Columbus Short. Dále se objevil v hlavní roli rodinného dramatu Regina Kinga \"This Christmas\"(Společné Vánoce), film byl vydán 21. listopadu 2007. Dne 9. července 2007, vystoupil v epizodě pořadu \"My Super Sweet 16\" na stanici MTV (pro tentokrát, byl pořad přejmenován na: \"Chris Brown: My Super 18\"), kde oslavil své osmnácté narozeniny v New Yorku. Brown také byl v Disneyeho seriálu \"Suite Life of Zack & Cody\" (Sladký život Zacka a Codyho), kde hrál sám sebe. Roku 2010 přišel do kin film \"Takers\" (Chmatáci), kde hraje jednoho z lupičů. Jeho kolegy ve filmu jsou Paul Walker, Matt Dillon, Hayden Christensen nebo T.I.. Jeho prozatím poslední účinkování je ve filmu \"Phenom\", kde hraje basketbalovou hvězdu NBA, film vyjde v roce 2012.\n\nKrátce po ukončení svého letního turné s Ne-Yoem, začal pracovat na svém druhém albu \"Exclusive\", které bylo vydáno v listopadu roku 2007. Album debutovalo na 4. místě v Billboard 200, s prodejem 294.000 kopií ve svém prvním týdnu prodeje. Celkem se alba prodalo 1,9 milionu kopií jen ve Spojených státech.\n\nPrvní singl „Wall to Wall“ debutoval v hitparádě Billboard Hot 100 na 96. místě a vyšplhal se až na 79. místo, a na 22. místo v hitparádě Billboard R&B a Hip-Hop Chart. Píseň „Kiss Kiss“, kterou produkoval T-Pain, se stala úspěšnější, než píseň „Wall to Wall“ a dosáhla na 1. místo v Billboard Hot 100. Pro Browna se stala písní číslo dvě, protože jeho zatím největším hitem byla píseň „Run It!“ v roce 2005. Z alba pochází také další hity \"With You\" a \"Forever\".\n\nV roce 2009 se objevily zprávy, že fyzicky napadl svou přítelkyni zpěvačku Rihannu. Poté, co fotky oteklé Rihanny obletěly svět, se stal terčem kritiky. Následný rozchod ho na čas znatelně poznamenal.\n\nV prosinci 2009 vydal album \"Graffiti\". To debutovalo na 7. místě žebříčku Billboard 200 se 102 000 prodanými kusy v prvním týdnu prodeje. Celkem se alba prodalo 306 000 kusů v USA. Za zmínku stojí singly \"I Can Transform Ya (ft. Lil Wayne a Swizz Beatz)\" a \"Crawl\", v druhé zmíněné písni obsáhl svou zkušenost s Rihannou. Roku 2010 vydal společně se zpěvákem \"Tyga\" mixtape \"Fan of a Fan\", z něhož pochází úspěšná píseň \"Deuces\".\n\nRoku 2011 vydal své čtvrté studiové album pojmenováno \"F.A.M.E.\", z něhož pochází velmi úspěšné singly „Yeah 3x“ a „Look At Me Now“ (ft. Busta Rhymes a Lil Wayne). Dalšími úspěšnými singly jsou písně „She Ain't You“ a „Next 2 You“ (ft. Justin Bieber). Album, jako jeho první, debutovalo na prvním místě amerického žebříčku Billboard 200. V první týden se ho v USA prodalo 270 000 kusů, celkem poté okolo 700 000 kusů. Obdrželo certifikaci zlatá deska od společnosti RIAA. Také vydal rapový mixtape \"Boy in Detention\". Celkem se alba v USA prodalo okolo 870 000 ks. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Jen díky tomu album získalo certifikaci 2x platinová deska.\n\n3. července 2012 vyjde již páté studiové album s názvem \"Fortune\". Na internet se také už dostala první promo fotografie z tohoto alba, na které je Brown oblečen do velkého kožichu. Prvním singlem alba Fortune je píseň „Strip“, která byla k digitálnímu stahování uvolněna 18. listopadu 2011. Dalším singlem je „Turn Up The Music“, jenž měl premiéru online 26. ledna 2012. Digitální premiéru měl 14. února 2012.\n\n12. února 2012 se po třech letech velkolepě vrátil na udílení cen Grammy, kde vyhrál s deskou „F.A.M.E.“ svoji vůbec první cenu Grammy a to v kategorii „Nejlepší R&B Album“. Během večera vystoupil nejdříve se svým novým singlem „Turn Up The Music“ a poté ještě spolu s Davidem Guettou a Lil Waynem s písní „I Can Only Imagine“. Celkem se alba v USA prodalo okolo 437 000 kusů. I toto album obdrželo díky změně pravidel RIAA v březnu 2016 certifikaci platinová deska.\n\nDne 1. března 2013 byla vydána první píseň „Fine China“ z chystaného šestého studiového alba, které je nazváno \"X\". Ani ne o měsíc později Brown sdílel další novou píseň, která se jmenuje „I Can't Win“. Album mělo být původně vydáno 16. července, poté 20. října, 16. listopadu, 3. prosince 2013 a poté 5. května 2014. Nakonec bylo vydáno 16. září 2014. Z alba pochází i singly \"Love More\" (ft. Nicki Minaj a \"Loyal\" (ft. Lil Wayne a Tyga). Album debutovalo na druhé příčce amerického žebříčku se 145 000 prodanými kusy v první týden prodeje v USA. Celkem se v USA prodalo 404 000 kusů. I toto album obdrželo díky změně pravidel RIAA v březnu 2016 certifikaci platinová deska.\n\nV této době také Chris Brown byl odsouzen na jeden rok ve vězení, bez možnosti kauce za údajné porušení podmínky a svévolného opuštění léčebny, kterou mu soud nařídil po porušení podmínky z roku 2009 za napadení tehdejší přítelkyně Rihanny. 2.Června byl po třech měsících předčasně propuštěn kvůli dobrému chování a přeplnění amerických věznic. Po propuštění napsal na svůj twitter \"Pokorný a požehnaný\". Pár dní na to byl také souzen za již starší případ, kdy se svým bodyguardem Christopherem Hollosym napadl ve Washingtonu D.C. Adama Parkera. To hudebníkovi hrozilo dalších 6 měsíců a vysoký peněžitý trest.\n\nV říjnu 2015 oznámil záměr vydat své sedmé studiové album. To nese název \"Royalty\" a původní datum vydání bylo stanoveno na 27. listopadu 2015. Později bylo odloženo na 18. prosince 2015. Z alba byly vydány singly \"Liquor\" (60. příčka), \"Zero\", \"Back to Sleep\" a \"Fine by Me\". Celkem se v USA prodalo 370 000 kusů, ale i toto album obdrželo díky změně pravidel RIAA v březnu 2016 certifikaci zlatá deska.\n\nAlbum bylo věnováno pro Chris Brownovu dceru Royalty Brown. Kdy Chris Brown také napsal \"Album se jmenuje \"Royalty\" protože to říká kde momentálně v mém životě jsem a moje dcera je největší součástí mého života\" Na albu Royalty je minimum spolupráci, objevují se tam pouze dvě spolupráce a to na písni Wrist (ft. Solo Lucci) a písni \"Anyway\" (ft. Tayla Parx)\n\nVe Velké Británii se prodalo přes 60 000 kusů.\n\n20. Února téhož roku také vydali albume společně s Tyga nesoucí název Fan of a Fan: The Album, je to tedy pokračování z roku 2010. Na kterém pracovali od roku 2013. Z tohoto mixtapu pochází hit \"Ayo\" nebo song \"Bitches N Marijuana\" (ft. Schoolboy Q). Prodali celkem 72,000 kopií, to z něho dělá pro Tyga druhé nejprodávanější album a pro Chris Browna nejslaběji prodávané album. Na spolupracích na albu se objevují jména jako 50 Cent v písničce \"I Bet\" nebo Pusha-T v písničce \"D.G.I.F.U.\" také se na albu objevují jména jako Ty Dolla $ign či Boosie Badazz)\n\nV listopadu téhož roku také vypustil Chris Brown mixtape nesoucí název \"Before the Party\" kde se celkem nachází 34 songů s velkým množstvím spoluprací jako například Rihanna, Wiz Khalifa, Kelly Rowland na písničce \"Counterfeit\" a dále jména jako French Montana, Tyga, Fetty Wap, Wale a také zmiňovaný Pusha-T který s Chris Brownem již spolupracuje řadu let. Za zmínku také stojí píseň \"Beat it Up\" kterou produkoval Kanye West.\n\nDne 1. května 2016 oznámil jméno již osmého studiového alba, s předpokládaným datem vydání v roce 2017, bude se jmenovat \"Heartbreak on a Full Moon\". 5. května stejného roku vydal první propagační píseň s názvem „Grass Ain't Greener“. 16. prosince 2016 vydal vedoucí singl nového alba s názvem „Party“, na němž vystupují také Usher a Gucci Mane.\n\nV roce 2016 také vydal ve spolupráci s OHB (Original Hood Bosses), mixtape nesoucí název Before The Trap: Nights In Tarzana který obsahoval 19 tracků, krom členů OHB, se také na mixtape objevují jména jako Kevin Gates či Young Thug.\n\nTéhož roku také vyedal mixtape opět ve spolupráci s OHB & Section Boyz nesoucí název  Attack The Block který obsahoval 16 tracků, na mixtape také figurují jména jako Ray J či French Montana.\n\nJiž před dvěma roky avizoval vydání biografického dokumentu nesoucí název \"Welcome To My Life\" kde se mimo jeho hudby bude vyjadřovat ke kauze Rihanna z roku 2009. Tento dokument půjde oficiálně do kin 6. června 2017 a dočkáme se osobních zpovědí, přešlapů, skandálů. Na dokumentu se objeví mimo jiné i Jennifer Lopez, DJ Khaled, Usher, Mike Tyson a další. Téhož měsíce také vydává jeho osmé studiové albu nesoucí název \"Heartbreak on Full Moon\" na které avizoval již před rokem. Chris Brown zveřejnil v květnu 2017 také tracklist od alba a tím odhalil že se jedná o \"double-album\" první tracklist obsahuje 20 tracků a druhý track list rovněž 20 tracků. Stále se neví jestli oba tyto tracklisty vyjdou v jedno období jako \"double-album\" nebo s nějakým časovým odstupem. S zmiňovaného alba jsme již mohli slyšet vypuštěné singly jako je \"Party\" ft. Usher, Gucci Mane nebo song \"Privacy\". Chris Brown také prozradil o albu informaci že se ve velké části alba zmiňuje o ženách.\n\nTéhož roku někdy v únoru také odstartoval tour nesoucí název \"The Party Tour\" na které mu dopomáhali Fabolous, Kap G a O.T. Genasis známý hitem \"Coco\". S tour navštívil většinu velkých amerických měst.\nDne 31. Října vydal své již 9. studiové album nesoucí název 'Heartbreak on Full Moon's kterého se prodalo přes 500,000 kopii v prvním týdnu prodeje, což z něj udělalo zlatou desku. Album má 45 tracků, vyskytují se na ně m jména jako Usher, Gucci Mane, Lil Yachty, Jhene Aiko, Future či Young Thug. Kritici tohle album označují za \"umělecky kontroverzní\". Cover alba zveřejnil pouze týden před vydáním alba, Chris Brown tohle album také skoro vůbec nepromoval, i přes to se tohle album označuje za jedno z jeho nejlepších vůbec. Většinu textů si psal sám. Albu se drželo dlouhé týdny na prvních příčkách bilboards jako nejlepší hip hop, r'n'b album.\n\n12. 12. 2017 vydal Deluxe verzi k tomuto album jako vánoční dárek svým fanouškům, tahle Deluxe verze obsahuje 12 tracků.\n\nHerec a moderátor Nick Cannon napsal na svém instagramu že Chris Brown je spojení Michael Jacksona a Tupaca.\n\nTetování které má Chris Brown na prsou \"Symphonic Love\" je spojené se stejnojmennou organizaci která pomáhá umění a umělcům jako samotným.\n\nChris daroval charitě 1$ z každé prodané kopie jeho alba \"Royalty\" kterého se prodalo přes 560,000 v USA a Velké Británii.\n\nAktivně se zúčastňuje charitativních basketbalových, baseballových či fotbalých zápasů kde výtěžek putuje pochopitelně na charitu.\n\nNa svém těle má přes 40 tetování, jedno z nich také patří jeho dceři (Royalty) kterou má vytetovanou na zádech.\n\nBreezy na instagramu napsal pod fotku jeho fanouškovi, který se ptal jak je možné že se takové nevydané tracky \"objevují\" když on sám je nezveřejňuje (v reakci na to že 30.5.2017 vyšlo asi 20 písní tj. unreleased) na to Chris Brown zareagoval že dané písně nejsou z jeho nového alba (Heartbreak on Full Moon) a napsal že některé texty píše a skládá pro rappery, zpěvačky či zpěváky, dodal že má přes 6,000 písní tak proto takové oficiálně nevydané tracky se mohou někdy na internetu objevit.\n\nChris Brown daroval 100,000 $ na pomoc obětem hurikánu Irma v Houstonu.\n\n14.12. 2017 daroval Chris 50,000 $ soukromé základní škole v Atlantě.\n\n\n\n"}
{"id": "386294", "url": "https://cs.wikipedia.org/wiki?curid=386294", "title": "RNA polymeráza", "text": "RNA polymeráza\n\nRNA polymeráza (RNAP) je enzym, který katalyzuje syntézu RNA podle vzoru - příslušné části řetězce DNA (či vzácně podle jiné RNA). Díky tomuto enzymu vznikají mezi danými nukleosidtrifosfáty (ATP, CTP, GTP, UTP) fosfodiesterové vazby, čímž se spojují do řetězce několika tisíc nukleotidů. RNA polymeráza hraje klíčovou roli v procesu transkripce.\n\nRNA polymeráza udělá chybu jednou za 10 nukleotidů, tedy asi 1 000× častěji, než DNA polymeráza (po proofreadingu). Regulaci transkripce zajišťují zejména tzv. transkripční faktory, které se mnohdy vážou na RNA polymerázu.\n\nRozlišují se:\n\nBakterie mají zřejmě jedinou RNA polymerázu, ta je však složená z několika podjednotek:\n\nU eukaryot jsou tři základní typy RNA-polymeráz, všechny jsou složené z mnoha podjednotek (například RNAP jich má kolem 12):\n\nU rostlin se vyskytuje navíc i tzv. RNA polymeráza IV (přepisuje siRNA).\n\nArchea mají zřejmě jen jedinou RNA polymerázu, nápadně podobnou těm eukaryotickým.\n\n"}
{"id": "386295", "url": "https://cs.wikipedia.org/wiki?curid=386295", "title": "Kostel Nanebevzetí Panny Marie (Malá Morava)", "text": "Kostel Nanebevzetí Panny Marie (Malá Morava)\n\nKostel Nanebevzetí Panny Marie v Malé Moravě je jednolodní, raně barokní stavbou z roku 1689, upravovanou v 18. století. Jako hodnotná stavba raně barokní architektury byl areál kostela se hřbitovem a ohradní zdí zapsán do seznamu chráněných kulturních památek ČR. \n\nJeden z prvních katolických kostelů, které byly postaveny po třicetileté válce. Vystavěn byl v letech 1688-89 společným přispěním obcí Malá a Velká Morava a Vojtíškov. Malá Morava měla již v polovině 14. století kostel s farou, která až do r. 1421 patřila k biskupství v Litomyšli. Od roku 1563 stál v Malé Moravě dřevěný kostelík, který dal postavit Václav ze Zvole místo zchátralé modlitebny. Až do roku 1621 zde působili protestantští pastoři. V 18. století byla přistavěna předsíň bočního vchodu a v 19. století předsíň hlavního vchodu.\n\nV areálu hřbitova stojící podélná jednolodní stavba s trojboce ukončeným kněžištěm, k jehož severní straně přiléhá čtyřboká sakristie. V ose západního průčelí lodi je čtyřpodlažní hranolová věž zakončená bání s vetknutým křížem. Hladké fasády lodi jsou prolomeny okny rozmístěnými do dvou etáží: v přízemí jsou okna půlkruhová, nad nimi obdélná se segmentem a záklenkem. Hlavní vstup do kostela, chráněný čtyřbokou zaklenutou předsíní, vede podvěžím. Portál s půlkruhovým záklenkem v podvěží má na klenáku reliéfní letopočet 1688. Na západní stěně předsíně je zazděn figurální náhrobník Jana, syna místního sklenářského mistra Martina Petra Hansela z roku 1629. Další předsíň je přistavěna ze severní strany lodi a má kamenný portál s obloukem, k němuž vede kamenné schodiště s balustrádovým zábradlím.\n\nZařízení kostela je převážně z 50.-60. let 18. století. Hlavní oltář má portálové retabulum, jehož střed tvoří monumentální oválný rám s novodobým obrazem Panny Marie. Nad bočními portály oltáře jsou velké figury andělů a světlonošů. Mistr hlavního oltáře zhotovil také kazatelnu. K jednotnému vybavení náleží také křtitelnice kalichového tvaru a dvoudílné varhany. Jejich autorem je Karl Welzel z Králík. Pozitiv v zábradlí zdobí polychromované postavy dvou andělů se zlacenými křídly. Varhany jsou umístěny na dřevěné kruchtě s kuželkovým parapetem, na kterou navazují tribuny při bočních zdech.\n\n\n"}
{"id": "386301", "url": "https://cs.wikipedia.org/wiki?curid=386301", "title": "Anxiolytikum", "text": "Anxiolytikum\n\nAnxiolytikum je lék předepisovaný k léčbě příznaků při stavech úzkosti. Některá anxiolytika se ukázala jako užitečná při léčbě úzkostných poruch, jako antidepresiva třídy selektivních inhibitorů reabsorpce serotoninu (SSRI).\n\nBlokátory beta-receptorů, například propranolol a oxprenolol, mohou být také používány pro potlačování somatických příznaků úzkosti, i když se nejedná o anxiolytika.\n\n"}
{"id": "386302", "url": "https://cs.wikipedia.org/wiki?curid=386302", "title": "Symfonie č. 9 (Beethoven)", "text": "Symfonie č. 9 (Beethoven)\n\nSymfonie č. 9 d moll, Op. 125 „S Ódou na radost“, je poslední dokončená symfonie německého hudebního skladatele Ludwiga van Beethovena (1824). Autor zde v poslední, čtvrté větě použil sborový zpěv jakožto nový prvek, který je v symfoniích zcela neobvyklý. Jako text této části využil báseň svého přítele Friedricha Schillera Óda na radost z roku 1785 (přepracováno 1803). Zpívaná část a současně nejznámější motiv této skladby se stala roku 1985 hymnou Evropského společenství (dnes Evropská unie), viz hymna Evropské unie.\n\n\nSlova, která napsal Beethoven (nikoli Schiller) jsou psána \"kurzívou\".\n\n"}
{"id": "386303", "url": "https://cs.wikipedia.org/wiki?curid=386303", "title": "Püttlingen", "text": "Püttlingen\n\nPüttlingen je město v jižním Sársku, ležící severozápadně od města Saarbrücken a severně od města Völklingen.\n\n\n\n"}
{"id": "386304", "url": "https://cs.wikipedia.org/wiki?curid=386304", "title": "Koruna planety", "text": "Koruna planety\n\nKoruna planety (v anglickém originále , tj. \"Sedm vrcholů\") je tvořena nejvyššími horami všech sedmi kontinentů. Jde o horolezecký projekt, který byl poprvé definován v 80. letech 20. století amatérským horolezcem a podnikatelem Richardem Bassem.\n\nVzhledem k rozdílně definovaným hranicím kontinentů a diskusím, kolik kontinentů existuje, byl projekt Koruna planety založen na modelu kontinentů používaném v západní Evropě, USA a Austrálii.\n\nNejvyšší horou na australské pevnině je Mount Kosciuszko (2228 m). Nicméně nejvyšší horou jak australského kontinentu, tak i šířeji definovaného kontinentu Oceánie, je Puncak Jaya (Carstensz Pyramid, 4884 m), která leží v indonéské provincii Papua na ostrově Nová Guinea. Tento ostrov se nachází na australském kontinentálním šelfu.\n\nNěkteré zdroje uvádějí jako nejvyšší horu Oceánie Mount Wilhelm (4509 m), protože řadí Indonésii k asijskému kontinentu. Tato hora je součástí Bismarckova pohoří na ostrově Papua Nová Guinea.\n\nNa evropském kontinentu je za nejvyšší horu považován Mont Blanc (4810 m). Jiné zdroje uvádějí Elbrus (5642 m) na Kavkaze, přičemž je sporné, zda tento vrchol patří do prostoru evropských hranic.\n\nPoprvé vytvořil seznam Koruny planety Bass. Uvedl v něm nejvyšší horu pevninské Austrálie Mount Kosciuszko (2228 m). Reinhold Messner vytvořil modifikovaný seznam, v němž Mount Kosciuszko nahradil vrcholem Puncak Jaya (4884 m). Žádný z obou seznamů neobsahoval Mont Blanc.\n\nPodnikatel a amatérský horolezec Richard Bass si uložil za cíl vylézt na všechny nejvyšší vrcholy sedmi kontinentů, což také splnil. Nejtěžším výstupem byla expedice na Mount Everest, který zdolal 30. dubna 1985.\n\nPrvním, kdo přijal výzvu Messnerova seznamu, byl Pat Morrow, který cíl splnil 7. května 1986. Stal se také prvním horolezcem, který slezl všech osm hor obsažených v obou seznamech.\n\nDo března 2007 splnilo cíl \"Koruny planety\" na 198 horolezců. Zhruba 30 % z nich vylezlo na všech osm vrcholů.\n\nPrvní ženou, která dokázala úspěšně splnit tento projekt, byla Džunko Tabei (28. červenec 1992).\n\nPrvním horolezcem, který vylezl na všechny hory bez pomoci umělého kyslíku byl Reinhold Messner.\n\nČech Miroslav Caban dokázal úspěšně ukončit tento projekt v 27. srpna 2005. Navíc je teprve druhým člověkem v historii po Messnerovi, kterému se podařilo zdolat všechny vrcholy bez pomoci přídavného kyslíku.\n\nNedlouho po něm, v prosinci roku 2005, projekt dokončil další Čech, Vladimír Nosek. Projekt zakončil výstupem na Mt.Vinson, nejvyšší horu Antarktidy. Na všechny vrcholy vystoupil bez pomocného kyslíku.\nDalší Čech, kterému se podařilo do tohoto seznamu zařadit je Pavel Bém, který tento projekt dokončil na přelomu roku 2009/2010.\n\nČtvrtým Čechem a první ženou je Renata Chlumská, horolezkyně žijící ve Švédsku, která má kromě švédského i české občanství, vystoupila v prosinci 2014 na nejvyšší horu Antarktidy Mount Vinson. Na Mt. Everest vystoupila v roce 1999 jako první Švédka, zbývajících šest vrcholů zvládla během šesti měsíců.\n\nV říjnu 2019 dokončil tento projekt po dvou desetiletích také Radek Jaroš, který byl spolu s výše uvedeným Vladimírem Noskem na Everestu již v roce 1998, mezi tím však do roku 2014 vystoupil jako jediný Čech na všech čtrnáct osmitisícovek a další kontinenty zkompletoval až poté.\n\nTento projekt dokončil v roku 2003 horolezec Peter Hámor s kyslíkem.\n\n"}
{"id": "386312", "url": "https://cs.wikipedia.org/wiki?curid=386312", "title": "Women's Social and Political Union", "text": "Women's Social and Political Union\n\nWomen's Social and Political Union (\"Sociální a politický svaz žen\", \"WSPU\") byla britská organizace sufražetek, která bojovala za volební právo žen. Organizace byla založena v říjnu 1903 v Manchesteru. V čele organizace stály Emmeline Pankhurst, její dcera Christabel a později Emmeline Pethick-Lawrence, která byla pokladníkem organizace. Roku 1906 se vedení organizace přestěhovalo do Londýna. V té době se také změnila členská základna organizace, která byla do té doby tvořena především socialistkami. Mezi členky organizace patřily například Teresa Billington-Greig, Kitty Marion a Lilian Lenton. Roku 1907 se z WSPU oddělila část členek, které založily WFL. WSPU se postupně radikalizovala a bojovala proti policejnímu násilí pomocí umění bartitsu, které je vyučovala Edith Garrud. Vznikl třicetičlenný tým \"Bodyguards\", který chránil před násilím policie a mužů nejvyšší představitelky hnutí. Od roku 1912 se organizace proměnila v zásadě v teroristickou organizaci. Její členky ničily zásilky v poštovních schránkách, zapalovaly domy a ne příliš úspěšně odpalovaly bomby. Část členek s touto proměnou nesouhlasila a přešla do jiných organizací jako například nově založené US. Na jaře roku 1914 byla z organizace vyloučena mladší dcera Emmeliny Pankhurst, Sylvia, která založila vlastní organizaci. Když vypukla první světová válka, WSPU vyhlásila příměří. Členky, které s vyhlášením příměří nesouhlasily založily SWSPU a IWSPU. Organizace zanikla po první světové válce.\n"}
{"id": "386315", "url": "https://cs.wikipedia.org/wiki?curid=386315", "title": "Otto Heller", "text": "Otto Heller\n\nOtto Heller (3. září 1896 Praha, Rakousko-Uhersko – 17. února 1970, Londýn, Velká Británie) byl český kameraman.\n\nCoby asistent kameramana působil již v roce 1916 při pohřbu císaře Františka Josefa I. Po první světové válce začal pracoval jako profesionální kameraman v Pragafilmu. Zde se seznámil s Karlem Lamačem a postupně se stal jedním z jeho nejbližších spolupracovníků. Jeho česká předválečná filmografie obsahuje zhruba 70 různých němých filmů a 40 filmů zvukových. Společně s Karlem Lamačem pak v roce 1939 kvůli svému židovskému původu musel emigrovat před Hitlerem do Velké Británie, kde už zakotvil natrvalo a do své původní vlasti se již nikdy nevrátil. Ve Velké Británii pracoval s předními britskými herci a filmaři a podílel se zde na vzniku zhruba 80 hraných filmů.\n\n"}
{"id": "386321", "url": "https://cs.wikipedia.org/wiki?curid=386321", "title": "Arcangela Tarabotti", "text": "Arcangela Tarabotti\n\nArcangela Tarabotti (24. února 1604 – 1652) byla italská spisovatelka, která byla pokládána za nejučenější Italku 17. století.\nElena Cassandra Tarabotti se narodila jako nejstarší z devíti dětí v rodině Stefana Tarabotti a jeho manželky Marie, rozené Cadena. Když jí bylo jedenáct let, poslala jí rodina na výchovu do benediktýnského kláštera sv. Anny v Benátkách, kam také později pod nátlakem své rodiny vstoupila. Její nejslavnější práce je spis \"Otcovská tyranie\", ve kterém kritizuje to, že dívky jsou nuceny vstupovat do kláštera proti své vůli. Spis vyšel v Nizozemí a téměř okamžitě se dostal na seznam zakázaných knih.\n\n"}
{"id": "386325", "url": "https://cs.wikipedia.org/wiki?curid=386325", "title": "Jaroslav Průšek", "text": "Jaroslav Průšek\n\nJaroslav Průšek, tradiční čínština: 普實克, zjednodušená čínština:普实克,(* 14. září 1906 v Praze – 7. dubna 1980 tamtéž) byl český sinolog s mezinárodní pověstí.\n\nJeho otec–strojvůdce předčasně zemřel a Jaroslav Průšek byl vychováván prarodiči. Vystudoval gymnázium v Praze a po maturitě v roce 1917 studoval dějiny antických národů a Byzance na Filozofické fakultě Univerzity Karlovy. Studiu čínštiny se věnoval soukromě od roku 1927. Ve studiu sinologie a japanologie pokračoval v Göteborgu a v Halle, studia ukončil doktorátem na Filozofické fakultě v roce 1930. Čínštině a japonštině se dále věnoval během studií v Lipsku.\n\nV roce 1932 jej Orientální ústav vyslal na studijní pobyt do Číny. Na Národní univerzitě v Pekingu studoval dějiny hospodářství a navazoval osobní kontakty s předními osobnostmi čínské literatury a literárního dějepisectví. V letech 1934-37 pokračoval ve studiu čínské literatury na císařské univerzitě v Tokiu, 1937 vedl letní dvouměsíční kurs dějin čínské literatury v Berkeley (USA). Po návratu do vlasti pracoval v Exportním ústavu (1938-39), učil čínštinu na Vyšší lidové škole ve Zlíně (1937-38), katalogizoval čínské knihy v Univerzitní knihovně (1938-40), a především působil jako lektor čínštiny a japonštiny ve Škole živých orientálních jazyků při Orientálním ústavu v Praze (1938-46). Za války odmítal nabídky na působení v Německu.\n\nV roce 1945 byl jmenován docentem FF UK (habilitační práce Research into the Beginnings of the Chinese Popular Novel). V témže roce založil katedru filologie a dějin Dálného východu a inicioval založení časopisu Nový Orient. 1947 byl jmenován mimořádným, 1948 řádným profesorem čínské a japonské řeči a literatury na FF UK v Praze. Zároveň přednášel na Univerzitě Palackého v Olomouci. V roce 1948 se stal úřadujícím místopředsedou Orientálního ústavu, 1952 zvolen proděkanem FF UK v Praze. V listopadu 1954 rezignoval na vedení katedry filologie a dějin Dálného východu FF UK. V roce 1955 byl zvolen členem ČSAV; v Orientálním ústavu pracoval až do svého vynuceného odchodu roku 1971, od 1952 jako jeho ředitel\n\nV letech 1952–1971 byl ředitelem Orientálního ústavu, který se pod jeho vedením stal světově uznávaným orientalistickým pracovištěm. S nastupující normalizací byl (28. února 1971) z místa ředitele odvolán; nahradil jej Václav Opluštil, stranický kádr bez orientalistického vzdělání.\n\nVe svém díle se zabýval především dějinami čínské středověké i moderní literatury a tradičními vypravěčskými žánry, dále vznikem a vývojem čínské civilizace a kultury.\n\nV letech 1935–1940 byl Jaroslav Průška ženat s japanistkou Vlastou Hilskou (rozenou Novotnou). Oženil se během pobytu v Japonsku, manželé se později rozvedli. Jeho druhou manželkou byla též orientalistka Berta Krebsová (1909–1973). Se třetí manželkou Olgou Chrtkovou měl dceru Kateřinu.\n\n\n\n\n"}
{"id": "386328", "url": "https://cs.wikipedia.org/wiki?curid=386328", "title": "Balmenhorn", "text": "Balmenhorn\n\nBalmenhorn (4176 m) je jedním z vedlejších vrcholů masivu Monte Rosa nacházející se v jeho jižní části. Vzhledem k malé výšce Balmehnornu nad okolním povrchem existují spory o to, zda jde o samostatný vrchol nebo ne.\n\nInformace o prvovýstupu nejsou ve většině zdrojů uváděny, pravděpodobně jej 18. srpna 1873 provedli Marc Maglioni a Albert de Rothschild se třemi průvodci Peterem a Niklausem Knubelovými a Edouardem Cupelinem, kteří ve stejný den provedli i prvovýstup na Schwarzhorn.\n\nNa vrcholu Balmenhornu se nachází velká bronzová socha Ježíše Krista vysoká 360 cm (390 cm včetně podstavce). Byla odhalena 4. září 1955 a jejím autorem je italský sochař Alfredo Bai. V roce 1985 byl na vrcholu Balmenhornu vybudován bivak Giordano – malá kabina s místem pro 6 lidí.\n\n"}
{"id": "386330", "url": "https://cs.wikipedia.org/wiki?curid=386330", "title": "Franz Planer", "text": "Franz Planer\n\nFranz Planer, A.S.C., rodným jménem František Plánička (29. března 1894, Karlovy Vary, Rakousko-Uhersko – 10. ledna, 1963) byl americký filmový kameraman českého původu, trojnásobný držitel ocenění Zlatý glóbus pětkrát nominovaný na cenu Americké filmové akademie Oscar.\n\nS řemeslem kameramana začínal nejprve ve Vídni a Paříži, v letech 1920 až 1930 točil v Německu a později i v dalších místech Evropy. Od roku 1937 pak natrvalo pracoval pouze v americkém Hollywoodu. Během svého života natočil zhruba 130 filmů, mezi jinými například snímky \"Velká země\", \"Prázdniny v Římě\" nebo \"Snídaně u Tiffanyho\" a další.\n\n\nV kategorii černobílý film.\n\n\n\n\n\n\n"}
{"id": "386333", "url": "https://cs.wikipedia.org/wiki?curid=386333", "title": "Stratotyp", "text": "Stratotyp\n\nStratotyp je geologická lokalita, která definuje standard (typický sled vrstev) které odpovídají konkrétním historickým geologickým obdobím. V Českém krasu je známý např. Klonk u Suchomast, který definuje celosvětový standard pro hranici siluru a devonu.\n\nStratotypy jsou určovány a schvalovány Mezinárodní komisí pro stratigrafii (\"International Commission on Stratigraphy\"), která je součástí Mezinárodní unie geologických věd (\"International Union of Geological Sciences\").\n\nZ přibližně sedmi desítek doposud (2012) schválených mezinárodních stratotypů se na území Česka nalézají tři:\n\n\nJako pomocný mezinárodní stratotyp (parastratotyp) hranice silur-devon, doplňující mezinárodní stratotyp Klonk, byla v roce 1972 schválena Budňanská skála v Karlštejně. \n\n"}
{"id": "386337", "url": "https://cs.wikipedia.org/wiki?curid=386337", "title": "Ledovka", "text": "Ledovka\n\nLedovka je hladká, průhledná a homogenní vrstva ledu, vznikající, když mrznoucí déšť nebo mrholení dopadá na zem nebo jiný povrch. Dochází k tomu tehdy, když se ve výšce nachází teplý vzduch a z něj dopadá déšť na povrch s teplotou pod 0 °C.\n\n\n"}
{"id": "386340", "url": "https://cs.wikipedia.org/wiki?curid=386340", "title": "Mitrovice (Moravičany)", "text": "Mitrovice (Moravičany)\n\nMitrovice () jsou součástí obce Moravičany v okrese Šumperk. Leží v katastrálním území Doubravice nad Moravou.\n\nSymbolem osady Mitrovice je svislý bílý pruh uprostřed červeného pole. Původ má nejspíš v rodu Mitrovských z Mitrovic a Nemyšle. Symbol je nyní součástí znaku obce Moravičany, pod kterou ves spadá.\n\nPrvní písemná zmínka o obci pochází z roku 1786.\n\nOsada Mitrovice vznikla na místě vysušeného panského rybníka. Dodnes je patrné, že se ves oproti okolním obcím nachází v mírné prohlubni.\n\n1786 Vznikla ves Mitrovice z doubravického dvora. Název dostala podle žádlovického hraběte Jana Křtitele Mitrovského. Hrabě do vsi nechal z Olomouce převést sochu svého patrona sv. Jana Křtitele. Sochu z roku 1733 vytvořil přední český barokní sochař Ondřej Zahner. Jiné prameny tvrdí, že sochu vsi daroval řád Kartuziánů.\n\n1842 – 1845 V těchto letech se stavěla kolem Moravičan železnice, což dalo i Mitrovickým velké pracovní příležitosti.\n\n1892 Mitrovice připojeny pod poštovní úřad v Moravičanech.\n\n1935 Byla postavena silnice do Mitrovic.\n\n24. 11. 1938 Z mnichovského záboru vypuštěny obce Moravičany, Doubravice, Mitrovice, Loštice a další.\n\nduben 1942 Po atentátu na Heydricha byla celá ves prohledávána příslušníky SS.\n\n1976 Byla osada společně s Doubravicí administrativně připojena k obci Moravičany. Do té doby spadala pod obec Doubravice.\n\n1997 Osadu Mitrovice postihla katastrofální povodeň, kvůli které se z celkových 23 stavení zřítilo 8 domů.\n\n2012 V tomto roce byla dokončena protipovodňová ochrana obce.\n\nDne 7. července 1997 zasáhla osadu Mitrovice doposud největší přírodní katastrofa v dějinách. Společně s obcemi Troubky a Leština se stala ves symbolem této ničivé katastrofy na řece Moravě. Zaplavení obce předcházely vydatné deště.\n\nMitrovice ležící 200 metrů od břehů řeky Moravy byly zaplaveny okolo půl jedenácté dopoledne dne 7. července. Přes noc ze 7. do 8. července probíhala evakuace všech obyvatel Mitrovic. Lidem bylo nabídnuto provizorní bydlení v kulturním domě v Doubravici, ale toho nakonec nikdo nevyužil, neboť evakuovaní našli ubytování u příbuzných v sousedních obcích. Od 8. července voda pomalu klesala. V některých místech dosahovala přes 1 m. Z celkových 23 obytných domů se jich 8 zřítilo, také několik stodol a hospodářských staveních. Škody na majetku se pohybovaly v řádech sta tisíců. Opravy a rekonstrukce obce započali po 9. červenci, kdy z obce odtekla voda zpět do říčního koryta. \n\nV letech 2011 – 2012 byly vybudovány ochranné hráze před \"stoletou vodou\" kolem obcí Mitrovice a Moravičany. V roce 2014 byla dokončena komunikace v obci a proběhly generální úpravy veřejného prostranství. Povodně v roce 1997 připomíná pamětní kámen, který se nachází na dolním konci obce (na točně). \n\nPovodně v roce 1997 zasáhly 1/3 území Moravy a Slezska.\n\nPůvodní obyvatelstvo obce bylo ještě v 18. století německé, ale brzy se počeštilo.\nV katastru obce jsou evidovány tyto kulturní památky:\n\nDalší pamětihodnosti obce:\n\n\n"}
{"id": "386354", "url": "https://cs.wikipedia.org/wiki?curid=386354", "title": "Chronologie dějin Maďarů", "text": "Chronologie dějin Maďarů\n\nTento článek je stručný chronologický přehled dějin Maďarů.\n\n896\n\n902 nebo 903\n\nkolem 948\n\n955\n\n972\n\n974\n\n995\n\n997\n\n1000\n\n1038\n\n1044\n\n1045\n\n1046\n\n1051–1052\n\n1053\n\n1058\n\n1060\n\n1063\n\n1064\n\n1074\n\n1076\n\n1077\n\n1083\n\n1091\n\n1095\n\n1096\n\n1102\n\n1113\n\n1278\n\n1301\n\n1308\n\n1387\n\n1458\n\n1490\n\n1526\n\n1527\n\n1541\n\n1691\n\n1718\n\n1848\n\n1849\n\n1867\n\n1896\n\n1914\n\n1916\n\n1918\n\n1919\n\n1920\n\n1921\n\n1927\n\n1929\n1930\n\n1932\n\n1938\n\n1939\n\n1941\n\n1942\n\n1944\n\n1945\n\n1946\n\n1948\n\n1949\n\n1953\n\n1955\n1956\n\n1957\n\n1958\n\n1966\n\n1968\n\n1987\n\n1988\n\n1989\n\n1990\n\n1991\n\n1993\n\n1994\n\n1998\n\n1999\n\n2000\n\n2001\n\n2002\n\n2003\n\n2004\n\n\n2005\n\n2006\n\n2007\n\n2008\n\n2009\n\n2010\n\n\n\n"}
{"id": "386356", "url": "https://cs.wikipedia.org/wiki?curid=386356", "title": "Map of the Problematique", "text": "Map of the Problematique\n\nMap Of The Problematique je píseň anglické alternativní rock skupiny Muse, nahraná v roce 2006 na jejich čtvrté studiové album \"Black Holes And Revelations\". Jako jediná byla vydána pouze jako digitální download (dne 18. června 2007). Píseň byla srovnávána s \"Enjoy the Silence\" od Depeche Mode. Matt Bellamy ale v interview popírá, že by ji použil jako inspiraci k složení Map Of The Problematique.\n\nDigital single\n\n\nUK iTunes\n\n\nMuse.mu\n\n"}
{"id": "386357", "url": "https://cs.wikipedia.org/wiki?curid=386357", "title": "Kinofa", "text": "Kinofa\n\nKinofa byla první profesionální filmová společnost na území dnešní České republiky zabývající se výrobou filmů. Jejím zakladatelem, režisérem, kameramanem a prvním ředitelem se stal Antonín Pech. \n\nUplynulo víc než deset let od prvních nesmělých filmových pokusů fotografa Jana Kříženeckého na Výstavě architektury a inženýrství, než se v českých zemích rozběhla první profesionální filmová výroba. Stalo se tak 1. května 1911, kdy světlo světa spatřila první filmová výrobna \"Kinofa\". Jejím zakladatelem, režisérem, kameramanem a zároveň technickým a obchodním ředitelem byl českobudějovický fotograf a filmový nadšenec Antonín Pech, který již od roku 1908 provozoval v domě U čtrnácti pomocníků v pražské Ječné ulici kino \"Grand Biograph de Paris\". Dva roky předtím, v roce 1906, stál za kamerou a na smíchovském nádraží nafilmoval záběry satanovy jízdy železnicí pro divadelní představení \"Satanův poslední výlet\" režiséra Antonína Vaverky. A v roce 1910 si nechal v novinách otisknout inzerát následujícího znění: \n\nPechovy filmové aktivity se nakonec staly základem pro novou filmovou společnost \"Kinofa\", jejíž vznik finančně podpořila celá řada význačných pražských obchodníků a průmyslníků (kavárník Josef Kejř; majitelé železářství bratři Vladimír a Ladislav Rottové; profesor české techniky Karel Novák a řada majitelů pražských kin). Ambice nově vzniklé společnosti byly vysoké. Vedle natáčení dokumentárních snímků – aktualit, přírodních snímků, reklamních a průmyslových filmů – bylo záměrem společnosti natáčet i hrané filmy. Pro svůj záměr přenést na filmové plátno historické události z českých dějin vstoupila společnost dokonce do jednání s ředitelstvím Národního divadla o možnosti zapůjčení kostýmů a rekvizit a uvolnění předních herců naší první scény pro jejich realizaci. Z těchto plánů nakonec sešlo. I přesto se v katalogu nové společnosti objevilo několik hraných snímků. Mezi jinými i komedie \"Jarní sen starého mládence\" (1910), \"Pět smyslů člověka\" (1913) nebo \"Zub za zub\" (1913), první český western s názvem \"Sokové\" (1911), filmové drama \"Pro peníze\" (1912) či primitivní pokus o „zvukový“ film \"Faust\" (1913). Po vzoru oblíbených francouzských grotesek Maxe Lindera natočil Antonín Pech jako režisér a kameraman sérii krátkých filmových veseloher, jejichž hlavním hrdinou byl mládenec Rudi v podání populárního herce, kabaretiéra a spisovatele Emila Artura Longena.\n\nAvšak hlavním polem působnosti \"Kinofy\" a těžištěm jejích úspěchů se staly filmové aktuality a přírodní snímky, které zaznamenaly i první mezinárodní ohlasy a úspěchy pro českou kinematografii. Historicky prvním mezinárodně úspěšným českým filmem se stal přírodní snímek \"Svatojanské proudy\" (1910), který byl na I. mezinárodní fotografické a filmové výstavě ve Vídni oceněn Velkou výstavní zlatou medailí. Výrazného komerčního úspěchu doma i v zahraničí dosáhla společnost třídílnou filmovou reportáží zachycující VI. všesokolský slet v Praze roku 1912. Snímek byl prodán do šestadvaceti zemí světa, včetně Ameriky. K dalším výrazným úspěchům společnosti patří snímek \"Chov husí v Libuši u Prahy\" (1911) seznamující filmového diváka podrobně s problematikou chovu hus nebo první populárně-naučný snímek \"Život zabité žáby\" (1911) zachycující pokusy s nervovými vlákny mrtvé žáby. \n\nSpolečnost \"Kinofa\" svou filmovou činnost ukončila finančním krachem na počátku roku 1914. Důvodem krachu byly vysoké náklady na filmovou výrobu, obchodní neúspěch hraných snímků a nedostatek financí. Ještě téhož roku, ale již na pozadí válečných událostí, vznikla nová filmová společnost Lucernafilm, jejímž základem se stal inventář, provozovny a část filmového katalogu zkrachovalé \"Kinofy\". Jejím zakladatelem byl pražský stavitel Václav Havel.\n\nZa dobu své krátké existence natočila \"Kinofa\" přes dvě stě filmů – dokumentárních i hraných – z nichž valná část se do dnešních dnů nedochovala.\n\n\n\n\n\n"}
{"id": "386361", "url": "https://cs.wikipedia.org/wiki?curid=386361", "title": "Château Mouton-Rothschild", "text": "Château Mouton-Rothschild\n\nChâteau Mouton Rothschild je jedinou z dnešních pěti vinařských usedlostí kategorie \"premier grand cru classé\" z oblasti Bordeaux, které nebyla při legendární Bordeauxské klasifikaci vín v roce 1855 tato kategorie přiznána. Château Mouton Rothschild je tedy jedinou vinařskou usedlostí v rámci prvních čtyř kategorií \"grand cru classé\", jíž se podařilo změnit rozhodnutí bordeauxské obchodní komory, která v roce 1855 oficiální klasifikaci udělovala. Château se nachází v obci Pauillac v Médoku asi 50 km severozápadně od města Bordeaux.\n\nUsedlost se původně jmenovala \"Château Brane-Mouton\", ale když ji roku 1853 zakoupil baron Nathaniel de Rothschild, přejmenoval ji na \"Château Mouton Rothschild\". \nVýraz \"mouton\", který dnes označuje berana či skopce, znamenal ve starofrancouzštině zdrobnělinu slova \"motte\", tedy mírný kopeček nebo pahorek, což je právě onen 25 m vysoký pahorek, jenž vystupuje nad médockou krajinu, který baron získal.\nV roce 1855, tedy jen dva roky poté, co usedlost změnila majitele, nepřiznala bordeauxská obchodní komora při oficiální klasifikaci vínu Château Mouton-Rothschild status \"premier cru\" a zařadila je na první místo v kategorii \"deuxième cru\". Své rozhodnutí odůvodnila údajným špatným stavem usedlosti, přestože kvalita i prodejní ceny zdejšího vína byly stejné, ne-li vyšší než u vín \"premier cru\". Baron Nathaniel zemřel roku 1870 a zanechal usedlost svému synovi a ten pak svému synovi. Ani jeden z nich však nejevil o vinařství velký zájem.\n\nV roce 1922 nastala pro Château Mouton Rothschild nová kapitola. Tehdy totiž usedlost zdědil teprve 20letý baron Philippe de Rothschild (1902 – 1988), pravnuk barona Nathaniela, vytrvalý a všestranně nadaný muž s téměř nevyčerpatelnou energií. Mladý baron (mimochodem narozený ve znamení Berana) se nechal inspirovat hrdým mottem starého francouzského šlechtického rodu de Rohanů a vymyslel vlastní, z něhož učinil motto usedlosti: \"Premier ne suis, second ne daigne, Mouton suis\" (Prvním nejsem, druhým být nechci, jsem Mouton/beran). Rozhodl se, že zvrátí nespravedlivé rozhodnutí z roku 1855, a tomuto předsevzetí zasvětil příštích 51 let svého života. Nebylo to snadné, bylo k tomu zapotřebí ohromného množství energie, předvídavosti, houževnatosti, a zejména nesmírného nadšení. Toto rozhodnutí mělo značné následky nejen pro Château Mouton, ale i pro celý vinařský průmysl.\n\nV roce 1924 se baron Philippe rozhodl plnit nadále veškeré víno vyrobené na Château Mouton Rothschild do láhví přímo na usedlosti. Způsobil tím ve vinařském světě doslova revoluci. Do té doby se totiž veškeré bordeauxské víno lahvovalo vždy u místních obchodníků s vínem, kteří tak díky tomu měli nad vinaři vždy navrch. Pro výrobce to sice znamenalo náklady navíc a zcela novou odpovědnost – zvýšila se tím však jeho prestiž a poprvé tak získal převahu nad obchodníkem. Lahvování na usedlosti s sebou přineslo i změnu vinných etiket. Baron Philippe nechal navrhnout první viněty s kubistickou kompozicí, jež kombinovala symbolickou beraní hlavu s pěti heraldickými šípy Rothschildovy rodiny.\nA další změny na sebe nenechaly dlouho čekat. Jako první přišly na řadu hospodářské budovy usedlosti, jež byly příliš malé, aby mohly pojmout několikaletou produkci.\nV roce 1926 byly do provozu uvedeny nové prostory, především dlouhý sklep pro barrikové sudy, první svého druhu v regionu, jehož návrh je dílem pařížského architekta Charlese Siclise. \nVěren obchodnickému duchu své rodiny zahájil baron Philippe v roce 1933 jako první z producentů médockých \"grand cru\" prodej druhého ročníkového vína usedlosti. Víno nazvané \"Mouton-Cadet\" se nakonec stalo nejprodávanějším bordeauxským vínem na světě.\nHned po válce, v roce 1945, přišel baron Philippe s další inovací. Od toho roku je v horní části viněty Château Mouton Rothschild vyobrazeno dílo některého známého umělce, přičemž každý rok jde o jinou osobnost.\n1962 Otevření Muzea barona Philippe de Rothschilda na usedlosti. \nKonečně roku 1973, po 51 letech nesmírného úsilí, obětavosti a nadšení, se baron Philippe de Rothschild dočkal. Zrušením původního verdiktu bylo Château Mouton Rothschild přeřazeno z kategorie \"deuxième cru classé\" do „superligy“ \"premier cru classé\". Baron Philippe pak změnil své motto na: \"Premier je suis, second je fus, Mouton ne change\" (První jsem, druhý jsem byl, Mouton/beran navždy zůstanu).\nV roce 1979 projevil baron Philippe opět svoji předvídavost, když jako první z bordeauxských vinařů začal spolupracovat s legendou kalifornského vinařství Robertem Mondavim z Napa Valley. Jejich společný podnik nazvaný Opus One měl za cíl vyrobit víno, jež by v sobě spojovalo klady médockých a kalifornských vín.\n20. ledna 1988 zemřel baron Philippe de Rothschild ve věku 86 let a vedení usedlosti převzala jeho dcera baronka Philippine.\nRok 1997 přinesl další americkou spolupráci, tentokrát s chilským vinařstvím Concha y Toro z údolí Maipo, jejímž výsledkem bylo chilsko-francouzské víno \"Almaviva\", jehož hlavní odrůdou je Cabernet sauvignon a které spatřilo světlo světa následujícího roku.\n\nKdyž baron Nathaniel de Rothschild zakoupil v roce 1853 severozápadně od Pauillaku usedlost Mouton, získal tím 25 m vysoký pahorek vystupující nad médockou krajinu, jehož vynikající štěrkovitá půda skýtá skvělý \"terroir\" pro odrůdu Cabernet sauvignon. Na jeho svazích pozvolna klesajících k ústí řeky Garonny se pěstuje zejména hlavní bordeauxská odrůda Cabernet sauvignon. Rozloha zdejších vinic činí 203 akrů (0,8 km) a složení odrůd vinné révy je následující: Cabernet Sauvignon (78 %), Merlot (10 %), Cabernet Franc (10 %) a Petit verdot (2 %).\nVíno kvasí v dubových sudech a poté zraje v nových baricích z francouzského dubu. Celková roční produkce vinařství činí 33 000 kartonů. \nPodnik dnes řídí dcera barona Philippa baronka Philippine de Rothschildová. Je to energická žena, která opustila pařížský divadelní svět, aby se stejným zápalem pokračovala v otcově díle.\n\nVíno Mouton Rothschild je bohaté, hutné a opulentní a na jazyku nesrovnatelně hedvábné. Jeho výrazný odrůdový charakter podtrhují jemné třísloviny. Díky vysokému procentu odrůdy Cabernet sauvignon je značně dlouhověké.\n\nOd roku 1924 zdobila etikety vína Château Mouton Rothschild kubistická kompozice francouzského grafika Jeana Carluho, jež byla kombinací symbolické beraní hlavy s pěti heraldickými šípy rodiny Rothschildových. \nNa oslavu ukončení 2. světové války vyzval baron Philippe v roce 1945 mladého francouzského umělce Philippe Juliana, aby navrhl vinětu s motivem churchillovského vítězného V. Od toho roku je v horní části etikety vína Château Mouton Rothschild vyobrazeno dílo některého známého umělce, přičemž každý rok jde o jinou osobnost. Tak se na zdejších vinětách ocitla mimo jiné díla takových velikánů, jako byli Jean Cocteau, Georges Braque, Salvador Dalí, Joan Miró, Marc Chagall, Vasilij Kandinskij, Pablo Picasso, Andy Warhol a řada dalších. Existuje jen několik výjimek z této praxe. Poprvé se tak stalo roku 1953, kdy se slavilo sto let od doby, kdy baron Nathaniel de Rothschild zakoupil Château Brane-Mouton a přejmenoval je na Château Mouton Rothschild. Tehdy ozdobil vinětu baronův dobový portrét. Podruhé to bylo v roce 1977, kdy se jako upomínka na soukromou návštěvu britské Královny matky objevilo na vinětě osobní věnování barona Philippa Její Výsosti. Další výjimkou byla viněta z roku 2000, kdy byl na oslavu milénia vybrán zlacený stříbrný pohár ve tvaru berana z 16. století, jehož vyobrazení ozdobilo láhev. V roce 2003 uplynulo 150 let od doby, kdy rodina Rothschildů získala Château Mouton, a tak se na vinětě objevil dobový snímek barona Nathaniela. Roku 2004 uplynulo sto let od uzavření historické koloniální Srdečné dohody mezi Británií a Francií, a proto vinětu ozdobil obraz, jehož autorem je princ Charles. \nV historii uměleckých vinět se také dvakrát stalo, že byly v jednom roce použity dvě různé etikety. V roce 1978 dodal montrealský výtvarník Jean-Paul Riopelle dva návrhy. Jelikož se baronu Philippovi líbily oba stejně, rozhodl se poprvé v historii použít oba. Polovina vinět tedy vyšla s jedním a druhá polovina s druhým dílem. Roku 1993 zakázaly americké úřady vinětu s kresbou ležící nahé dívky od polsko-francouzského výtvarníka Balthasara Kłossowského de Roly zvaného Balthus, proto měly v tom roce viněty na americkém trhu na místě obrázku prázdné místo. Obě verze, celosvětová i americká, se tak staly předmětem zvýšeného zájmu sběratelů.\n\nSpojení Château Mouton Rothschild s uměním se ještě prohloubilo, když baron Philippe de Rothschild otevřel na usedlosti v roce 1962 muzeum, kde jsou vystaveny obrazy, tapiserie, vázy a umělecké předměty, jež mají nějaký vztah k vínu a vinařství. Tato unikátní sbírka se stala klenotem kulturního dědictví kraje Bordeaux a každoročně přiláká na usedlost řadu návštěvníků.\n\n\n\n\n"}
{"id": "386362", "url": "https://cs.wikipedia.org/wiki?curid=386362", "title": "Ubiquity", "text": "Ubiquity\n\nUbiquity je experimentální plug-in pro webový prohlížeč Mozilla Firefox vyvíjený Mozilla Labs, který umožňuje vytvářet „mash-up“ webových aplikací. Uživatelé mohou v JavaScriptu vytvářet své vlastní příkazy, kterými propojují obsah jednotlivých webových aplikací a zefektivňují tak svoji práci s Internetem. Jednotlivé příkazy se píší do příkazové řádky, která se vyvolá speciální klávesovou zkratkou.\n\n"}
{"id": "386364", "url": "https://cs.wikipedia.org/wiki?curid=386364", "title": "Ahmed Tidiane Souaré", "text": "Ahmed Tidiane Souaré\n\nAhmed Tidiane Souaré (* 1951) je guinejský politik a bývalý předseda vlády Guineje.\n\n\"Souaré zastával v minulosti řadu pozic ve státní správě:\"\nVe výsledku auditu vypracovaného vládou premiéra Kouyatého, který hodnotil uplynulých deset let, se jméno Souarého objevilo na seznamu osob spojených s korupcí.\n\nV dekretu z 20. května 2008 prezident Lansana Conté odvolal předsedu vlády Kouyatého a jmenoval do jejího čela Ahmeda Tidiane Souarého (v úřadu od 23. května 2008).\n\nV ranních hodinách 23. prosince 2008 Somparé oznámil v televizním projevu smrt prezidenta Lansana Contého. Na základě guinejské ústavy by se prozatímním prezidentem země měl stát předseda Národního shromáždění (zákonodárného sboru), tedy Aboubacar Somparé. Volby nového prezidenta by měly být v takovém případu vypsány do šedesáti dnů. Ovšem armádní rebelové v čele s jejich vůdcem Camarou se chopili moci a platnost ústavy, stejně jako všech státních institucí pozastavili. Oficiální vláda byla rozpuštěna. Prohlášení o coup d'état bylo v televizi čteno šest hodin po Somparého oznámení smrti prezidenta.\n\nPřesto se nový prezident Camara sešel na jednáních s premiérem Souarém a prohlásil, že se jeho vláda může \"vrátit do práce\". Během rozhovoru premiér projevil ochotu pracovat pod vedením Národní rady pro demokracii a rozvoj vedenou Camarou a sdělil, že jeho vláda je složena z technokratů, nikoli politiků. Také nazval Camaru \"prezidentem\".\n\n30. prosince 2008 prezident Camara odvolal premiéra Ahmed Tidiane Souarého a jmenoval do této funkce dosavadního ředitele African Export-Import Bank v Káhiře Kabiné Komaru.\n"}
{"id": "386366", "url": "https://cs.wikipedia.org/wiki?curid=386366", "title": "Kulturní památky města Mohelnice", "text": "Kulturní památky města Mohelnice\n\nNa území města Mohelnice se nachází řada kulturních památek z období od pravěku po současnost. Zákonem chráněny jsou následující kulturní památky.\n\n\n\n\nV Zámečnické ulici se dochovala jednotná empírová zástavba z počátku 19. století\n\n"}
{"id": "386369", "url": "https://cs.wikipedia.org/wiki?curid=386369", "title": "Josef Heyduk", "text": "Josef Heyduk\n\nJosef Heyduk, vlastním jménem Josef Hejduk, (30. března 1904, Netušil (dnes část obce Rašovice) - 29. ledna 1994, Praha) byl český spisovatel a překladatel z francouzštiny, italštiny a ruštiny. Od roku 1928 používal umělecké jméno Heyduk.\n\n\nV roce 1923 absolvoval učitelský ústav v Kutné Hoře. Pak učil na obecných školách na Kolínsku. V roce 1929 absolvoval kurs francouzštiny na univerzitě v Nancy (Francie). Od roku 1929 do roku 1964 působil na obecních školách v Praze. Výjimkou bylo období v letech 1944-1945, kdy byl totálně nasazen. Po odchodu do důchodu v roce 1964 se věnoval literatuře a překládání. Dále psal pod různými šiframi kritiky a medailony do celé řady novin a časopisů.\n\n\n\n\n\n\n\n\n"}
{"id": "386380", "url": "https://cs.wikipedia.org/wiki?curid=386380", "title": "Navajo Generating Station", "text": "Navajo Generating Station\n\nNavajo Generating Station je uhelná elektrárna nacházející se poblíž Page v Arizoně. Elektrárna má tři bloky, každý s instalovaným výkonem 750 MW, její celkový instalovaný výkon je tudíž 2250 MW. Její tři komíny jsou vysoké 236 metrů a patří mezi nejvyšší stavby v Arizoně. Navajo Generating Station zásobuje elektřinou odběratele v Arizoně, Kalifornii a Nevadě. Elektrárna byla vybudována v 70. letech a elektřinu začala vyrábět v roce 1974. Náklady na její výstavbu dosáhly 650 milionů USD a dalších 420 milionů si vyžádaly environmentální úpravy.\n\nElektrárna ročně vyprodukuje 19,9 milionů tun CO. V roce 2004 byla Navajo Generating Station mezi americkými elektrárnami pátým největším producentem CO a devátým největším producentem oxidů dusíku.\n\nElektrárna je prostřednictvím železniční trati Black Mesa and Lake Powell zásobována uhlím z dolu poblíž města Kayenta v Arizoně. Elektrárna ročně spotřebuje asi osm milionů tun uhlí, tj. pětadvacet tisíc tun uhlí denně. Za účelem chlazení spotřebuje Navajo Generating Station ročně asi třicet bilionů litrů vody z nedalekého Lake Powell.\n\n"}
{"id": "386389", "url": "https://cs.wikipedia.org/wiki?curid=386389", "title": "Institut celoživotního vzdělávání Mendelovy univerzity v Brně", "text": "Institut celoživotního vzdělávání Mendelovy univerzity v Brně\n\nInstitut celoživotního vzdělávání Mendelovy univerzity v Brně je vědecký ústav pod MENDELU a zajišťuje rozšiřování vzdělání absolventům středních, ale i vysokých škol. Zaměřuje se i na vzdělání seniorů, na tzv. \"Univerzitu třetího věku\". Jeho součástí je Poradenské centrum se zaměřením na profesní, studijní a psychologické poradenství.\n"}
{"id": "386393", "url": "https://cs.wikipedia.org/wiki?curid=386393", "title": "Hobartiidae", "text": "Hobartiidae\n\nHobartiidae je malá čeleď brouků vyskytujících se v Austrálii, Chile a Argentině. Brouci této čeledi byli v období mezozoika rozšířeni na území dnešních kontinentů - Austrálie, Antarktidy a Jižní Ameriky. Čeleď byla pojmenována podle města Hobart v Tasmánii.\n\n"}
{"id": "386395", "url": "https://cs.wikipedia.org/wiki?curid=386395", "title": "Hélène Grimaudová", "text": "Hélène Grimaudová\n\nHélène Grimaudová, nepřechýleně Hélène Grimaud (* 7. listopadu 1969 Aix-en-Provence) je francouzská klavíristka.\n\nPůvodní příjmení rodičů umělkyně, kteří byli převážně židovského původu (otec však byl katolík), znělo Grimaldi. Rodina se ještě před jejím narozením přestěhovala spolu s mnoha dalšími tzv. černými nohami (\"pieds noirs\") z Alžírska do Francie.\n\nHélène Grimaudová studovala od roku 1982 na pařížské konzervatoři u profesora Jacquese Rouviera. V roce 1985 obdržela první cenu konzervatoře a také cenu \"Grand Prix du Disque\" od Akademie Charles Cros za nahrávku \"Klavírní sonáty č. 2\" Sergeje Rachmaninova. V roce 1987 zahájila svou koncertní kariéru sólovým recitálem v Paříži a vystoupením s \"Orchestre de Paris\" pod taktovkou Daniela Barenboima.\n\nV pražském Rudolfinu vystoupila Hélène Grimaudová v roce 1999 na Pražském podzimu.\n\nJejí druhé pražské angažmá, opět na festivalu Pražský podzim dne 15. září 2007, bylo těsně před generální zkouškou zrušeno. Podle organizátorů festivalu došlo k neshodě ohledně ladění klavíru, kdy Grimaudová odmítla pro podobné koncerty běžně používaný kvalitní nástroj a měla požadavky na časově i smluvně nerealizovatelné úpravy. Naproti tomu podle Grimaudové i podle orchestru Sächsische Staatskapelle, který s ní měl vystoupit, bylo skutečným důvodem zrušení koncertu agresivní chování podnapilého ředitele festivalu Pavla Špirocha, který se do sporu o ladění neurvale vložil, byl vůči Grimaudové slovně hrubý a koncert zrušil dříve, než stačila Česká filharmonie nabídnout jako možné řešení jiný ze svých klavírů.\n\nZnovu měla v Praze Grimaudová vystoupit s klavírním recitálem 20. dubna 2013 ve Španělském sále při předávání ceny Antonína Dvořáka. Koncert ovšem pořadatelé zrušili z „organizačních důvodů“ bez upřesnění podrobností.\n\n"}
{"id": "386402", "url": "https://cs.wikipedia.org/wiki?curid=386402", "title": "Obědné", "text": "Obědné\n\nObědné (německy Liebesdorf) je součástí obce Libina v okrese Šumperk.\n\nPrvní písemná zmínka o obci pochází z roku 1348.\n\nV katastru obce jsou evidovány tyto kulturní památky:\n\n"}
{"id": "386403", "url": "https://cs.wikipedia.org/wiki?curid=386403", "title": "Škrkavice", "text": "Škrkavice\n\nŠkrkavice (Ascaridida) je řád hlístic z třídy Secernentea. Patří do něj množství významných parazitů v trávicím traktu obratlovců, jako je \"Ascaris\" (např. škrkavka dětská), \"Toxocara\" (např. \"škrkavka psí\"), \"Toxascaris\", \"Parascaris\" a mnohé další.\n\nKolem ústního otvoru jsou obvykle tři výrazné výběžky, tzv. pysky. Z přední části střeva vybíhají často výběžky. Samci mají v zadní části těla tzv. kaudální kutikulární křidélka.\n\nŠkrkavice prodělávají širokou škálu různých vývojových cyklů, a to jak jednohostitelských, tak i složitějších, které zahrnují více hostitelů. Leckdy dochází u škrkavic k tkáňové migraci, a to i přes stěnu placenty či mateřským mlékem.\n\nŘád se dělí na několik nadčeledí:\n"}
{"id": "386405", "url": "https://cs.wikipedia.org/wiki?curid=386405", "title": "Sukovo trio", "text": "Sukovo trio\n\nSukovo trio je české klavírní trio, pojmenované po skladateli Josefu Sukovi, dědečkovi houslisty Josefa Suka, který trio roku 1951 založil.\n\nTrio debutovalo 5. dubna 1951 v Rudolfinu v Praze s Josefem Sukem (housle), Alexandrem Večtomovem (violoncello) a Jiřím Hubičkou (klavír). Po počátečních změnách se ustálilo obsazení: Josef Suk (housle), Josef Chuchro (violoncello), Jan Panenka (klavír). V tomto obsazení si trio vydobylo světové renomé. Roku 1980 převzal klavírní part Josef Hála.\n\nNahrávka klavírního tria \"Dumky\" Antonína Dvořáka pro společnost Deutsche Grammophon byla první stereofonní nahrávkou v historii společnosti. Sukovo trio mělo v repertoáru většinu velkých klavírních trií a dalších skladeb pro toto obsazení (jako např. Beethovenův \"Trojkoncert pro klavírní trio a orchestr\"), absolvovalo koncerty na všech kontinentech a vytvořilo velké množství nahrávek. Získalo mnoho cen včetně Grand Prix du Disque.\n\nJedno z posledních vystoupení mělo Sukovo trio v Praze 20. května 1990, kde provedlo mj. skladbu Rafaela Kubelíka po jeho návratu z exilu.\n"}
{"id": "386406", "url": "https://cs.wikipedia.org/wiki?curid=386406", "title": "Panathinaiko", "text": "Panathinaiko\n\nPanathinaiko někdy též Panathénský stadion (řecky \"Παναθηναϊκό Στάδιο\") je řecký stadion stojící v Athénách. Je postaven celý z mramoru. Ve starověku byl využíván k tzv. panathénajím, podle kterých byl také pojmenován. Původně byly sedačky na stadionu dřevěné, avšak zásluhou Lykúrga, athénského archonta, byl roku 329 př. n. l. přestavěn do bílého mramoru. Roku 1896 byl dějištěm I. letních olympijských her a v době Letních olympijských her 2004 hostil stadion lukostřelbu. Obrázek stadionu je vyobrazen i na řecké pamětní minci eura.\n"}
{"id": "386407", "url": "https://cs.wikipedia.org/wiki?curid=386407", "title": "Organizace amerických států", "text": "Organizace amerických států\n\nOrganizace amerických států (OAS, v angl. Organization of American States, v sp. Organización de los Estados americanos) je mezinárodní organizace se sídlem ve Washingtonu v USA.\n\nJejí počátky se datují od roku 1890, kdy byla založena jako Mezinárodní konference amerických států. V roce 1910 byla přejmenována na Unii amerických republik. Po druhé světové válce se stal její součástí systém kolektivní bezpečnosti známý jako Meziamerická dohoda o vzájemné pomoci neboli Dohoda z Ria, podepsaná v roce 1947 v Rio de Janeiru.\n\nDnešní podobu organizace obdržela v roce 1948. Založilo ji 21 států. Dnes jsou jejími členy všechny nezávislé státy Ameriky. Později se přidaly:\n\n\nKuba má pozastavené členství od roku 1962. Znamená to, že Kuba nepřestala být členem, ale její současná vláda nemá právo působit na půdě OAS. Jako členský stát je však Kuba sledována ve všech oblastech a země vždy figuruje také v pravidelné zprávě OAS o lidských právech.\n\nOAS řídí její generální tajemník, kterým je nyní bývalý chilský ministr zahraničních věcí José Miguel Insulza.\n\nPůvodně založena pro boj proti šíření komunismu, OAS se po skončení studené války rychle přizpůsobila na řešení nových výzev. Mezi její stěžejní činnosti dnes patří:\n\n\n"}
{"id": "386408", "url": "https://cs.wikipedia.org/wiki?curid=386408", "title": "Foo fighter", "text": "Foo fighter\n\nFoo fighter je označení neidentifikovaných létajících objektů (UFO) pozorovaných spojeneckými piloty během druhé světové války. Byly hlášeny především nad Evropou (Německo) a Tichým oceánem (Japonsko).\n\n\nFoo fighters byly popisovány nejčastěji jako malé zářící a rychle se pohybující koule. Jejich barva byla bílá, oranžová nebo červená. Tyto objekty pronásledovaly nebo doprovázely stíhačky spojeneckých pilotů, nikdy neprojevily nepřátelské chování, ale díky jejich vysoké manévrovatelnosti je nebylo možné sestřelit ani jim uletět. Hlášení pilotů popisují jejich pohyb jako kontrolovaný nějakou inteligencí. \n\nPozorování foo fighters se začala objevovat během druhé světové války.\n\nArmáda Spojených států i armáda Velké Británie obecně popírají jejich vědomost o existenci foo fighters. Jsou ovšem často zmiňovány ve vojenských hlášeních z let 1944 a 1945 (především americké eskardy \"415th Night Fighter Squadron\").\n\nV dokumentu nazvaném \"„An Evaluation Of German Capabilities In 1945“\" (\"Vyhodnocení německých schopností v roce 1945\") vytvořeném americkou armádou 19. ledna 1945 se zmiňují vedle jiných německých zbraní i tzv. „\"Phoo Bombs\"“. Podle tohoto dokumentu jsou to německé bezhlučné radiově ovládané zbraně s raketovým pohonem sloužící k narážení do letadel. Jejich rychlost byla odhadnuta na 525 mil za hodinu a výdrž na 25 minut. Ve zprávě nejsou považovány za reálnou hrozbu.\n\n"}
{"id": "386409", "url": "https://cs.wikipedia.org/wiki?curid=386409", "title": "Jiří Štoček", "text": "Jiří Štoček\n\nvelmistr od roku 1998 (mezinárodní mistr 1994)\n\ndo 1993 člen klubu TJ Ostrov, 1993-2006 Ingem Plzeň, 2006-2009 opět TJ Ostrov, od 2009 Novoborský ŠK, od 2011 Lysá nad Labem\n\n2,5:1,5 (1:0=3) přátelský zápas se S. Movsesianem, Plzeň 2001\n\n1.-6. Pardubice 1998\n\n1.-3. Sautron 2003\n\n2.-10. Philadelphia (World Open) 2004\n\n2.-10. Pardubice 2008\n\n3.-7. Philadelphia (World Open) 2009\n\n2.-5.\" \"Wheeling (Chicago Open) 2010\n\n1.-2. Las Vegas (NorthAmerican Open) 2010\n\n3.-8. Philadelphia (Philadelphia Open) 2011\n\n2.-3. Canberra (Doeberl Cup) 2013\n\n3.-4. Parramatta (Sydney International Open) 2013\n\n1. Czech Open 2019\n\n1.-2. Prešov 2000\n\n1. Přerov 2001\n\n2. Karlovy Vary 2004, mistrovství ČR\n\n1.-2. Karlovy Vary 2005, mistrovství ČR\n\n1. Pardubice 2011, mistrovství ČR\n\n1. Pardubice 2005, otevřené mistrovství ČR\n\n2001-2010 několikrát nejlepší výsledek na 1.šachovnici ve slovenské extralize (Košice), v sezóně 2006/7 se 100% ziskem bodů.\n\n2.-4. Hania 1994, mistrovství Evropy do 18 let.\n\nČeskou republiku reprezentoval na Šachových olympiádách v letech 2004, 2008 a 2012, na Mistrovstvích Evropy družstev v letech 2003, 2005, 2011 a 2013.\n\nOd roku 1994 do 2006 hrál extraligu za team Ingem Plzeň, poté v sezóně 2006-2007 v Pardubicích, dále v letech 2007-2011 v Novoborském ŠK a od roku 2011 hraje za družstvo Výstaviště Lysá nad Labem.\n\nJiří Štoček se řadí svým stylem mezi aktivní poziční šachisty. Pokud se dostane k iniciativě a útoku, stává se soupeří nebezpečným. Rád obětuje pěšce za kompenzaci nebo útok. Jeho další silnou zbraní je přesný propočet a taktický postřeh. V zahájení rád zkoumá starší zapomenuté varianty, které oživuje svými novinkami.\n\nPravidelně v časopisech ŠachInfo (1998-2014), Mat (1998-2003) a k teorii zahájení v časopise Chess Informant. Některé statě, například na téma šachové historie, jsou přístupné volně na webu TJ Ostrov.\n\n"}
{"id": "386410", "url": "https://cs.wikipedia.org/wiki?curid=386410", "title": "Kronštadtské povstání", "text": "Kronštadtské povstání\n\nKronštadtské povstání představovalo neúspěšnou vzpouru značné části sovětské Baltské flotily proti vládě bolševiků v březnu 1921. Centrem povstání se stala námořní základna a pevnost Kronštadt (30 kilometrů vzdálena od Petrohradu) ležící na ostrově Kotlin při břehu Finského zálivu, jejíž posádka předtím v mnoha případech podpořila revoluční snahy, včetně Říjnové revoluce, která v důsledku vynesla k moci bolševický režim.\n\nRebelie byla výsledkem katastrofální hospodářské a politické situace Sovětského Ruska, které se ocitlo v krizi. V Petrohradu stoupala významně nespokojenost již v únoru 1921, poté co zde bylo uzavřeno několik továren a došlo k prodlení v zásobování obyvatelstva. Napětí se šířilo do okolí a nevyhnulo se ani Kronštadtu, kde mělo základnu na osmnáct tisíc vojáků a námořníků.\n\nSamotné povstání de facto začalo 28. února 1921 poté, co na setkání námořníků a vojáků na palubě bitevní lodi Petropavlovsk došlo po návratu kronštadtské delegace ze stávkujícího Petrohradu k odhlasování Petropavlovské rezoluce, zahrnující řadu politických a ekonomických požadavků, které odmítaly legitimitu a autoritu bolševické vlády.\n\n„Poté, co jsme vyslechli zprávu představitelů, vyslaných všeobecným setkáním lodních posádek do Petrohradu, aby prověřili tamější situaci, požadujeme:\n\n\"1) Vzhledem ke skutečnosti, že současné sověty nevyjadřují vůli dělníků a rolníků, okamžitě uspořádat nové tajné volby se svobodou předvolební agitace pro všechny dělníky a rolníky.\"\n\n\"2) Poskytnout svobodu slova a tisku dělníkům a rolníkům, anarchistům a levým socialistickým stranám.\"\n\n\"3) Zajistit svobodu shromažďování pro odborové svazy a rolnické organizace.\"\n\n\"4) Na datum ne pozdější než 10. března 1921 svolat nestranickou konferenci dělníků, rudoarmějců a námořníků Kronštadtu a petrohradské oblasti.\"\n\n\"5) Osvobodit všechny socialistické politické vězně a stejně tak všechny dělníky, rolníky, vojáky a námořníky, uvězněné v souvislosti s dělnickými a rolnickými hnutími.\"\n\n\"6) Zvolit komisi na přezkoumání případů těch, kteří jsou drženi ve vězeních a koncentračních táborech.\"\n\n\"7) Zrušit všechna politická oddělení, neboť žádná strana by neměla mít zvláštní privilegia propagovat své myšlenky nebo dostávat za tímto účelem finanční podporu od státu. Místo nich by měly být ustaveny kulturně - vzdělávací komise, volené místně a financované státem.\"\n\n\"8) Okamžitě odvolat všechny hlídkové oddíly.\"\n\n\"9) Zrovnoprávnit potravinové příděly pro všechny pracující s výjimkou těch, kteří jsou zaměstnáni ve zdraví škodlivých provozech.\"\n\n\"10) Zrušit komunistické bojové oddíly ve všech součástech armády stejně jako komunistické stráže, umístěné v továrnách a mlýnech. Pokud jsou podobné stráže nebo oddíly potřebné, vytvořit je v armádě z řadových vojáků a v továrnách a mlýnech se souhlasem pracujících.\"\n\n\"11) Poskytnout rolníkům plnou svobodu jednání vzhledem k jejich půdě a rovněž právo chovat dobytek za podmínky, že rolník vystačí svými prostředky, tj. nebude využívat námezdní práci.\"\n\n\"12) Přijmout naši rezoluci ve všech součástech armády stejně jako mezi našimi soudruhy vojenskými kadety.\"\n\n\"13) Zveřejnit naše rezoluce v tisku.\"\n\n\"14) Vytvořit nestranický kontrolní úřad.\"\n\n\"15) Povolit svobodnou řemeslnou produkci za použití pouze vlastní práce.\"\n\n\"PETRIČENKO, předseda setkání (bitevní) eskadry\"\n\n\"PEREPELKIN, sekretář\"\".\n\nPovstání bylo následně vedeno Prozatímním revolučním výborem vytvořeným krátce poté. Vladimír Iljič Lenin toto povstání dehonestoval a označil ho za \"bílé spiknutí\". Ke krvavému potlačení povstání byly nasazeny elitní oddíly Rudé armády vedené Michailem Tuchačevským a celá operace uskutečněna mezi 16. až 18. březnem 1921.\n\nPodle dobových sovětských dokumentů bylo za účast v povstání tvrdě perzekvováno mnoho účastníků. „\"Mimořádná trojka kronštadtského zvláštního oddělení a revoluční tribunál petrohradského vojenského okruhu odsoudily do léta roku 1921 k zastřelení 2103 osob, k různým trestům pak dalších 6459 osob.\"\"\n\nPřes svůj neúspěch Kronštadtské povstání přispělo k přechodu od válečného komunismu k Nové ekonomické politice (NEP). Vládnoucí bolševické straně pak sloužila rebelie za záminku k potlačení zbytků politických stran a rozmetání tzv. dělnické opozice na X. sjezdu komunistické strany, který se konal paralelně s povstáním.\n\n\n\n"}
{"id": "386413", "url": "https://cs.wikipedia.org/wiki?curid=386413", "title": "Pivonín", "text": "Pivonín\n\nPivonín je součástí obce Zábřeh v okrese Šumperk.\n\nV katastru obce jsou evidovány tyto kulturní památky:\n\n"}
{"id": "386415", "url": "https://cs.wikipedia.org/wiki?curid=386415", "title": "Operace Lité olovo", "text": "Operace Lité olovo\n\nVálka v Gaze, kódovým označením Operace Lité olovo (hebrejsky: מבצע עופרת יצוקה, \"Mivca Oferet Jecuka\"), známá i jako Masakr v Gaze, byla třítýdenní vojenskou invazí, která byla zahájena 27. prosince 2008 v 11:30 izraelského času (10:30 SEČ) proti cílům organizace Hamas v Pásmu Gazy. Izraelské obranné síly (IOS) bombardovaly nepřátelské pozice. Masivní ofenziva byla reakcí na neustálé raketové a minometné útoky palestinských bojovníků na jihoizraelská města a vesnice, které po vypršení příměří mezi Hamasem a Izraelem 19. prosince 2008 zintenzivněly.\n\nV první den izraelské operace bylo zabito nejméně 225 lidí. Během prvního dne útoku svrhlo izraelské letectvo 100 bomb na 50 cílů s odhadovanou úspěšností zásahů 95 % a zničilo většinu základen Hamasu během 4 minut. Mezi cíle útoků patřily vojenské základny Hamasu, jeho výcvikové tábory, velitelství a kanceláře. Izrael zaútočil na budovy a základnu Hamasu ve všech velkých městech Gazy, včetně měst Gazy, Bajt Hanúnu, Chán Júnisu na severu a Rafy na jihu. Útoky byly provedeny i na civilní infrastrukturu, včetně mešit, islámské univerzity v Gaze, kde bojovníci z Hamasu údajně skladovali rakety a zbraně.\n\nHamas během útoku zintenzivnil raketové a minometné ostřelování Izraele a zvýšil rovněž dostřel svých střel až na 40 kilometrů od pásma Gazy, čímž dokázal zasáhnout i vzdálená města Beerševu a Ašdod. Tyto útoky si vyžádaly mrtvé, zraněné a ztráty na majetku. Všechny školy v dostřelu raket byly uzavřeny.\n\nIOS u hranic s Gazou shromáždily pěchotní a obrněné jednotky a Pásmo dělostřelecky ostřelovaly. 3. ledna 2009 začala pozemní invaze a mechanizovaná pěchota a tanky podpořené bojovými vrtulníky vstoupily do Gazy.\n\nHamas i Izrael byly pod tlakem mezinárodního společenství kvůli humanitární krizi. Izrael souhlasil, že každý den na tři hodiny přeruší boje, aby mohla do Gazy proudit humanitárních pomoc. Mezinárodní reakce na tento konflikt odsoudily buď izraelskou operaci nebo útoky Hamasu, či obojí. Mnohé země a organizace vyzvaly k okamžitému příměří a vyjádřily obavu o humanitární situaci v pásmu Gazy.\n\nIzrael zahájil svoji vojenskou operaci v 11:30 izraelského času útokem více než 50 bojových letounů a útočných vrtulníků na vybrané cíle organizace Hamas v Pásmu Gazy. Při útocích zahynulo 225–292 palestinských Arabů a více než tisíc jich bylo zraněno. Operace byla reakcí na soustavné ostřelování jihoizraelských měst ze strany islámských bojovníků, kdy pouze za středu 24. prosince dopadlo na Izrael více než 60 raket a min. Během prvního dne útoku svrhlo izraelské letectvo 100 bomb na 50 cílů s odhadovanou úspěšností zásahů 95 % a zničilo většinu základen Hamasu během 4 minut. Mezi cíle útoků patřily vojenské základny Hamasu, jeho výcvikové tábory a místa z nichž jsou odpalovány rakety Kassám. Dále pak velitelství Hamasu, vládní budovy a policejní stanice. Při počátečních leteckých útocích bylo zabito na 140 ozbrojenců Hamasu, včetně policejního ředitele Tawfiqa Jabbera.\n\nPo prvním dni leteckých útoků Izraelské vojenské letectvo pokračovalo po celý týden v systematickém ničení infrastruktury Hamasu. Mezi cíle útoků patřily vládní budovy, výcvikové tábory Hamasu, domy velitelů Hamasu a kanceláře dalších organizací. Při útocích bylo zabito množství vysoce postavených velitelů Hamasu, včetně Nizara Rajana, Abu Zakaria al-Džamala, Džamal Mamducha a dalších. K 3. lednu 2009 se počet obětí na palestinské straně vyšplhal na 400.\n\nVečer 3. ledna překročily jednotky izraelské armády hranice pásma Gazy poprvé od začátku operace. Záměrem invaze pozemních sil, označované izraelskou armádou jako druhá fáze, bylo zajistit oblast v pásmu Gazy, odkud byly i navzdory předcházejícím leteckým útokům stále odpalovány rakety na Izrael.\n\nIzraelské pozemní jednotky vstoupily do severní části pásma Gazy u Bajt Lahíje a Bajt Hanúnu. Pásmo Gazy následně rozdělily na dvě části a obklíčily město Gazu. Následně se jednotky zaměřily na skladiště zbraní a odpalovací místa raket. Armáda zaútočila i na několik mešit, které Hamas používá jako skladiště zbraní.\n\n4. ledna byli zabiti další tři velitelé Hamasu: Hussam Hamdan, Muhammad Hilou a Mohammed Šalpoch.\n\n6. ledna bombardoval Izrael školu v uprchlickém táboře Džabalíja, zahynulo 42 lidí.\n\nV reakci na získání kontroly izraelských tanků a jednotek nad velkou částí pásma Gazy, opustily desítky tisíc Gazanů své domovy a odešly do centra Gazy. V ulicích města se následně rozhořely přestřelky mezi izraelskými vojáky a bojovníky z Hamasu. K 6. lednu zahynulo po zahájení pozemních operací nejméně 125 Arabů a 5 izraelských vojáků.\n\nNavzdory pozemní operaci IOS stále pokračovaly raketové útoky Hamasu na jižní Izrael.\n\nIzrael oznámil 7. ledna po mezinárodním tlaku, kterému předcházel mylný zásah školy OSN v pásmu Gazy, tří hodinový „humanitární mír“ a otevřel humanitární koridor, kterým do pásma Gazy proudí humanitární pomoc. Izraelská armáda přislíbila, že mezi 13 a 16 hodinou izraelského času (UTC+2) zastaví útoky, aby mohla být Gazanům dovezena humanitární pomoc, načež Hamas ohlásil, že i on bude respektovat toto každodenní tříhodinové příměří. V první den příměří do Gazy dorazilo 80 kamionů a Izrael dodal do elektráren v Gaze palivo. Po vypršení příměří se boje rozhořely nanovo.\n\n8. ledna byly na severoizraelské město Naharija z Libanonu odpáleny rakety typu Kaťuša, které zranily dva civilisty v domově důchodců. IOS útok opětovala a zničila odpalovací stanoviště, mezitím se však nikdo k útoku nepřihlásil. Nepředpokládá se, že by za útok byl odpovědný Hizballáh, jelikož odpálené rakety byly staršího data výroby, které Hizballáh nepoužívá a pravděpodobnější je, že byly odpáleny některou z palestinských organizací v Libanonu.\n\nBouřlivé reakce vyvolaly zprávy o užití granátů s bílým fosforem izraelskou armádou. Izrael použití bílého fosforu nejprve popíral, ale pod rostoucím nátlakem přiznal jeho nasazení v rozporu s mezinárodními konvencemi. Nejvíce byla bílým fosforem zasažena budova OSN v Gaze, ale stejná munice byla použita při útoku na nemocnici al-Kuds. Podle izraelského armádního zdroje brigáda vystřelila 20 nábojů s bílým fosforem při útoku na hustě obydlenou oblast města Bejt Lahíja.\n\nMezinárodní organizace pro lidská práva Human Rights Watch zdokumentovala indicie o nasazení fosforové munice, zjištěné poznatky zpracovala do podoby zprávy, kterou zveřejnila 25. března 2009.\n\nVětšina členů Ligy arabských států, včetně Egypta, Iráku, Jemenu, Jordánska, Libanonu, Maroka, Kataru, Spojených arabských emirátů, Súdánu, Sýrie a Tuniska volá po ukončení izraelského „útoku“ a/nebo „agrese.“ Izrael rovněž kritizovala Kuba, Írán, Pákistán, Rusko, Jihoafrická republika, Španělsko, Turecko a Venezuela. Írán obvinil státy, které podporují Izrael z přehlížení „sionistického terorismu.“ Austrálie, Česká republika, Kanada, Maďarsko, Německo a Spojené státy americké brání izraelské útoky a zároveň odsoudily Hamas. Mauritánie, která jako jeden ze tří států Arabské ligy udržuje s Izraelem diplomatické styky, odvolala po zahájení pozemní invaze svého velvyslance z Tel Avivu kvůli „konzultacím.“\n\nVenezuela 6. ledna vyhostila izraelského velvyslance a venezuelský prezident Hugo Chávez žádal, aby byl Ehud Olmert souzen za válečné zločiny.\n\nRada bezpečnosti OSN vydala 28. prosince prohlášení, které volá po „okamžitém zastavení všeho násilí.“ Podobné prohlášení vydala Arabská liga, Evropská unie, Argentina, Brazílie, Čína, Maďarsko, Japonsko, Malajsie, Mexiko, Peru, Filipíny, Jižní Korea a Vietnam.\n\nHlavní protesty proti Izraeli se konaly v Istanbulu, Londýně, Paříži, Berlíně, Moskvě, Aténách, Maltě, Amsterdamu, Dublinu, Madridu, Spojených státech, Íránu, Sýrii, Indii, Pákistánu, Afghánistánu, Bangladéši, Indonésii, Filipínách a v Africe. V Izraeli se konaly jak demonstrace podporující operaci, tak proti ní. V Egyptě vyústily protesty ve znovuotevření hraničního přechodu Rafa, kterým nyní do Gazy proudí jídlo a léky. Menší proizraelské demonstrace se konaly v několika severoamerických městech a dalších městech po celém světě.\n\nProtestující v Londýně, Paříži, Oslu a dalších městech se dostali do střetů s policií. Jeden palestinský Arab byl zastřelen během střetu izraelské armády a mladými Araby na Západním břehu. Po celém světě došlo k výskytu individuálních izolovaných útoků proti Židům a Izraelcům, které jsou označovány jako odpověď na konflikt. V první dny po vypuknutí operace Lité olovo bylo více než 300 izraelských internetových stránek hacknuto a byly na ně následně vloženy protiizraelské a protiamerické vzkazy.\n\n8. ledna se konal v Damašku dosud největší protest od začátku vypuknutí operace.\n\nV České republice se konaly menší demonstrace na podporu Palestinců i Izraele. Spory se v ní vedou obvykle prostřednictvím mediálních výměn názorů.\n\nV egyptském Šarm aš-Šajchu začala 2. března 2009 mezinárodní dárcovská konference pro rekonstrukci palestinského pásma Gazy, které bylo zničeno bombardováním a následnou izraelskou invazí. Zástupci 75 účastnických států přislíbili poskytnout Palestincům čtyři a půl miliardy dolarů (v přepočtu přes 100 miliard korun). Své příspěvky dárci podmínili tím, že se prostředky nedostanou do rukou hnutí Hamas, který je označován USA a Evropskou unií za teroristickou organizaci. Hamas ani Izrael na konferenci nebyl pozván.\n\nV lednu 2009 zakázal izraelsky vojenský cenzor novinářů působícím v Izraeli zveřejňovat identitu velitelů, kteří se podíleli na válce v Gaze. Jména velitelů by podle izraelské armády mohla pomoci žalující straně, neboť někteří důstojníci veřejně popisovali určité útoky na palestinském území.\n\nVyšetřovatelé OSN ve zprávě zveřejněné 15. září 2009 obvinili Izrael a palestinské ozbrojené skupiny, že se v průběhu konfliktu dopustili válečných zločinů. Vyšetřování vedl bývalý jihoafrický soudce Richard Goldstone, jehož zpráva konstatovala, že Izrael vojenskými operacemi v Gaze mezi 27. prosincem 2008 a 18. lednem 2009 „spáchal činy rovnající se válečným zločinům a možná zločinům proti lidskosti“. Ale zpráva uvádí, že i „palestinské ozbrojené skupiny páchaly válečné zločiny stejně tak jako možné zločiny proti lidskosti“, a to odpalováním raket na jižní Izrael, kde nebyly vojenské cíle.\n\nPřestože Izrael odmítl zprávu uznat a izraelský prezident Šimon Peres ji označil jako „výsměch historii“ a prohlásil o ní, že „nedokáže rozlišovat mezi agresorem a státem, uplatňujícím své právo na sebeobranu“, Valné shromáždění OSN po dvoudenní debatě závěry vyšetřovací zprávy o válečných zločinech podpořilo v rezoluci, pro kterou hlasovalo 114 zemí (proti 18 států a 44 se zdrželo hlasování).\n\nV dubnu 2011 bývalý vrchní vyšetřovatel Richard Goldstone odvolal původní tvrzení, že Izrael záměrně útočil na civilisty, a prohlásil, že „kdyby věděl to, co ví nyní, byla by Goldstoneova zpráva odlišným dokumentem.“ Zároveň prohlásil, že ačkoli zpráva našla důkazy o potenciálních válečných zločinech u obou stran, „v případě Hamásu je jasné, že jeho útoky byly záměrně cílené na civilisty ... ale vyšetřování a důkazy naznačují, že Izrael na civilisty záměrně neútočil.“\n\nPro podezření ze spáchání válečných zločinů během izraelské vojenské invaze do Gazy vydal v prosinci 2009 britský soud zatykač na Cipi Livniovou, která byla izraelskou ministryni zahraničních věcí v době přípravy a vedení operace Lité olovo.\n\n\n\n"}
{"id": "386421", "url": "https://cs.wikipedia.org/wiki?curid=386421", "title": "Pobučí", "text": "Pobučí\n\nPobučí (německy \"Pobutsch\") je součástí obce Jestřebí v okrese Šumperk.\n\nPrvní písemná zmínka o obci pochází z roku 1275.\n\nV katastru obce jsou evidovány tyto kulturní památky:\n\nVe vsi také stojí kostel svatého Jana a Pavla z roku 1832.\n\n"}
{"id": "386423", "url": "https://cs.wikipedia.org/wiki?curid=386423", "title": "Podlesí (Malá Morava)", "text": "Podlesí (Malá Morava)\n\nPodlesí (do roku 1948 Krumperky, německy \"Grumberg\") je součástí obce Malá Morava v okrese Šumperk.\n\nStejnojmenná zastávka na železniční trati Dolní Lipka - Hanušovice leží 2 km severně od vesnice.\n\nPrvní písemná zmínka o obci pochází z roku 1598.\n\nV katastru obce jsou evidovány tyto kulturní památky:\n\n"}
{"id": "386425", "url": "https://cs.wikipedia.org/wiki?curid=386425", "title": "Škoda 440", "text": "Škoda 440\n\nŠkoda 440 (lidově nazývaná Spartak, jak se nazýval původní prototyp) se začala vyrábět v roce 1955, kdy navázala na vůz Škoda 1200. V roce 1957 se začaly vyrábět také vozy se silnějším motorem a označením Škoda 445. Roku 1958 přibyla nová karosářská verze, kabriolet Škoda 450. V roce 1959 došlo k modernizaci přední nápravy a drobným úpravám karoserie a vůz od té doby nesl označení Škoda Octavia, silnější verze Škoda Octavia Super a otevřená verze se vyráběla pod označením Škoda Felicia.\n\nModel Škoda 440 doplnil ve výrobě větší vůz Škoda 1200. Na rozdíl od něj byl určen především pro individuální motoristy. Jako základ konstruktéři mladoboleslavské Škody použili osvědčenou techniku z předchozích modelů, takže i Škoda 440 dostala do vínku páteřový rám, čtyřválcový maloobjemový motor a pohon zadních kol.\n\nMotor, s třikrát uloženým klikovým hřídelem, vycházel z litinového typu montovaného již do Škody 1101 o objemu 1 089 cm. Na rozdíl od něj však měl již blok vyrobený z hliníkových slitin, přepracované sání a zcela nový karburátor. Výkon motoru byl na tehdejší dobu solidních 40 k (29,4 kW).\n\nPodvozek byl konstruován plně podle soudobých trendů. Obě nápravy byly odpruženy příčnými listovými pery a měly nezávisle zavěšená kola. Řízení přední nápravy bylo zajištěno pomocí šnekové převodky.\n\nV průběhu výroby byla Škoda 440 několikrát modernizována po vizuální i po technické stránce.\nOd roku 1956 měla čtyřstupňová převodovka všechny rychlostní stupně mimo prvního synchronizované. Změny byly provedeny také na hlavě motoru, což mělo za následek lepší plnění a vyplachování motoru. Došlo také ke změně systému větrání a vytápění vozu, upevnění předních sedadel, a na vozidla se také začaly montovat vylepšené stěrače a na podlahy umisťovat pryžové koberce s nalisovaným okrajem, namísto střihaných.\n\nOd roku 1957 souběžně se Škodou 440 probíhala výroba vozu Škoda 445, který byl vzhledově stejný, ale poháněl ho silnější motor o objemu 1 221 cm. Změnil se také motor o objemu 1 089 cm, který se začal montovat do otevřené karoserie Škody 450.\n\nVozy byly velice oblíbené a to nejen v Československu, ale i v zahraničí. Mnoho vozů bylo vyvezeno na Nový Zéland, do Jižní Ameriky, ale i do západní Evropy. Přednostmi vozu byla nízká cena, spolehlivost a úsporný provoz.\n\nVýroba vozidel skončila v roce 1959 s 75 417 vyrobenými kusy Škoda 440, 9 375 kusy Škoda 445 a 1 010 kusy Škoda 450. Nástupci se staly Škoda Octavia a Škoda Felicia.\n\nV roce 1956 byl vyroben také prototyp Škoda 440 Karosa.\n\n\n"}
{"id": "386426", "url": "https://cs.wikipedia.org/wiki?curid=386426", "title": "Clearance", "text": "Clearance\n\nLedvinná clearance je veličina sloužící k nepřímému zjištění míry glomerulární filtrace. Definuje se jako objem krevní plazmy očištěné ledvinami od indikátorové látky za jednotku času. Průměrná hodnota clearance je 120 ml/min.\n\nJako indikátor se volí taková látka, která není ledvinami ani resorbována, ani secernována. Pokud ano, tak jen v minimálním množství. Toto zadání nejlépe splňuje inulin, který není ani resorbován, ani secernován. \n\nClearance inulinu (120 ml/min) se používá také k třídění látek podle jejich sekrece či zpětné resorpce. Ty, které jsou secernovány v tubulech, mají clearance vyšší než 120 ml/min. Ty, které jsou zpětně resorbovány, mají clearance nižší než 120 ml/min (např. fibrinogen má clearance blízkou 0 ml/min). \n\nZ finančních i jiných důvodů se klinicky také využívá méně výhodný svalový metabolit kreatinin, jenž je přibližně z 10% vylučován tubulární sekrecí. Jeho množství v plazmě je stálé, je však závislé na svalové činnosti a o něco méně na příjmu potravou. Referenční interval kreatininu v plazmě je 70-125 μmol/l pro muže a 50-105 μmol/l pro ženy. Koncentrace nad 140 μmol/l značí sníženou funkci ledvin. Výrazně zvýšené hladiny jsou též při traumatech kosterních svalů a svalové dystrofii.\n\nVzorec clearance vychází z předpokladu, že látkové množství indikátorové látky odstraněné z plazmy (index \"pl\") se rovná látkovému množství vyloučenému močí (index \"u\" dle latinského výrazu pro moč):\n\nDosazením za obě látková množství podle vzorce pro látkovou koncentraci obdržíme\n\nNyní osamostatníme objem plazmy a po vydělení rovnice časem získáme vzorec clearance\n\nkde\n\nGlomerulární filtrace se rovná clearanci látky, která není ledvinami resorbována ani secernována, tedy například zmíněného inulinu nebo kreatinu.\n\nPři vyšetření se dává přednost kreatininu, protože vyšetření inulinu je složitější a finančně nákladnější. Koncentrace v plazmě a moči se získají spektrofotometricky, hodnota V jako tzv. diuréza (množství moče vytvořené za 24 hodin a sbírané do odměrného válce). Před klinickým vyšetřením je nutné tři dny držet bezmasou dietu včetně masových bujónů. \n\nV klinice se výsledná hodnota přepočítává na tělesný povrch, protože plocha pro glomerulární filtraci v ledvinách je úměrná tělesnému povrchu.\n\nVzorec pro tělesný povrch:\nformula_4, kde 0,167 je empirický faktor, hmotnost (kg) a výška (m).\n\nVýsledný vzorec pro korigovanou glomerulární filtraci má podobu:\nformula_5\n\nFyziologické hodnoty pro dospělého ve věku 20-60 let jsou v intervalu 1,3-2,6 ml/s/1,73 m. Závisí na věku a pohlaví. Interval 0,15-0,5 ml/s/1,73 m značí nedostatečnou funkci ledvin, výsledek pod 0,15 ml/s/1,73 m je při renálních selháních.\n\n"}
{"id": "386427", "url": "https://cs.wikipedia.org/wiki?curid=386427", "title": "Podolí (Mohelnice)", "text": "Podolí (Mohelnice)\n\nPodolí (německy \"Gross Poidl\") je součástí města Mohelnice v okrese Šumperk.\n\nV katastru obce jsou evidovány tyto kulturní památky:\n\n"}
{"id": "386429", "url": "https://cs.wikipedia.org/wiki?curid=386429", "title": "Počítačová bezpečnost", "text": "Počítačová bezpečnost\n\nPočítačová bezpečnost je obor informatiky, který se zabývá zabezpečením informací v počítačích (odhalení a zmenšení rizik spojených s používáním počítače). Počítačová bezpečnost zahrnuje tyto úkoly:\n\nPočítačová ochrana je často více zaměřena na techniku a matematiku, než některé jiné oblasti kybernetiky a informatiky. Spočívá ve třech krocích:\n\nZlepšení počítačové bezpečnosti může zahrnovat následující kroky:\n\nPokud budeme mluvit o počítačové bezpečnosti, nesmíme zapomenout na bezpečnost operačního systému, bezpečnostní projekt a bezpečné šifrování (kryptografie).\n\nZranitelností chápeme citlivá místa či nedostatky systému, a mnoho chyb zabezpečení je popsáno v databázi Common Vulnerabilities and Exposures, správa slabých míst je opakující se praxe identifikace, třídění, nápravy a zmírnění zranitelností, když jsou objeveny. Využitelnou zranitelností chápeme takovou zranitelnost, pro kterou existuje alespoň jeden fungující útok nebo \"Exploit\".\nAbychom zajistili počítačový systém, je důležité znát útoky, které mohou být proti němu prováděny. Tyto hrozby jsou klasifikovány podle následujících kategorií:\n\nV počítačovém systému znamenají „zadní vrátka“ kryptografický systém nebo algoritmus, je to metoda obcházení normální kontroly pro ověření a zabezpečení. Mohou existovat z několika důvodů, včetně původního návrhu nebo díky špatné konfiguraci. Zadní vrátka mohou být také úmyslně nainstalovány programátorem jako nástroj pro systémový debugging, nebo útočníkem za účelem škození. Avšak bez ohledu na motivy jejich existence vytváří zadní vrátka zranitelnost systému.\n\nDenial of service útoky jsou navrženy tak, aby zařízení nebo síťové zdroje byly nedostupné pro jeho plánované uživatele. Útočníci mohou upřít službu jednotlivým obětem, například záměrným zadáním chybného hesla tolikrát po sobě dokud způsobí uzamčení účtu oběti, nebo mohou přetížit kapacity zařízení nebo sítě a zablokovat tak všechny uživatele najednou. Zatímco síťový útok z jedné IP adresy může být blokován přidáním nového pravidla brány firewall, mnoho forem distribuovaného odmítnutí služby (DDoS) útoků častěji pochází z velkého počtu bodů - a bránit se je mnohem obtížnější. Takové útoky mohou pocházet ze zombie počítačů botnetu, ale umožňuje to i řada dalších technik, včetně odrazu a zesílení útoků, kde jsou nevinné systémy zmateny tak, že posílají provoz na oběti.\n\nNeoprávněný uživatel, který získá fyzický přístup k počítači, je s největší pravděpodobností z něj schopen přímo kopírovat data. Mohou také ohrozit bezpečnost vytvářením modifikací operačního systému, instalací softwarových červů, keyloggerů, odposlouchávacích zařízení nebo pomocí bezdrátových myší. I když je systém chráněn standardními bezpečnostními opatřeními, mohou být schopni je obejít bootováním jiného operačního systému nebo nástroje z disku CD-ROM nebo jiného zaváděcího média. Šifrování disku a Trusted Platform Module jsou navrženy tak, aby zabránily těmto útokům.\n\nOdposlech znamená tajné poslouchání soukromých rozhovorů, typicky mezi hosty v síti. Například programy jako Carnivore a NarusInsight byly použity FBI a NSA pro odposlouchávání systémů poskytovatelů internetových služeb. Dokonce i zařízení, které fungují jako uzavřený systém (tj., bez kontaktu s okolním světem) lze odposlouchávat pomocí sledování slabých elektromagnetických přenosů generovaných hardwarem.\n\nPadělání (spoofing) je obecně podvodný nebo škodlivý postup, ve kterém je komunikace odeslána z neznámého zdroje, který se tváří jako zdroj známý přijímači. Spoofing nejvíce převládají v komunikačních mechanismech, které nemají vysoký stupeň bezpečnosti.\n\nTampering popisuje škodlivou modifikaci produktů. Příkladem jsou takzvané \"Evil Maid\" útoky a bezpečnostní služby, které vkládají do směrovačů schopnost dozoru.\n\nElevace oprávnění popisuje situaci, kdy útočník s určitou mírou omezeného přístupu je schopen bez povolení zvýšit své výsady nebo úroveň přístupu. Tak například běžný počítačový uživatel může být schopen oklamat systém vložení přístupu k omezeným datům; nebo dokonce \"stát se rootem\" a získat tak plný neomezený přístup k systému.\n\nPhishing je snaha získat citlivé informace, jako jsou uživatelská jména, hesla či informace o kreditní kartě, přímo od uživatelů. Phishing se obvykle provádí pomocí falešných e-mailových zpráv nebo zneužitím instant messagingu. Často se snaží uživatele přesvdčit k zadání podrobností na falešných webových stránkách, které se zdají (téměř) totožné s legitimními stránkami. „Lovením” důvěřivých obětí lze phishing klasifikovat jako nelegální využití sociálního inženýrství.\n\nClickjacking, také známý jako \"UI redressing nebo User Interface redressing\" (převléknutí uživatelského rozhraní), je škodlivá technika ve kterém útočník oklame uživatele, aby kliknul na tlačítko nebo odkaz na webovou stránku, zatímco uživatel měl v úmyslu kliknout na vrchní úroveň stránky. To se provádí pomocí více průhledné nebo neprůhledné vrstvy. Útočník v podstatě \"unese\" kliknutí určené pro horní stránku a přesměruje jej je na nějaké jiné irelevantní stránky, s největší pravděpodobností ve vlastnictví někoho jiného.\n\nZa sociální inženýrství je považována snaha přesvědčit uživatele, aby dobrovolně prozradil své citlivé údaje, například hesla pro přístup k soukromým službám (e-mail, sociální sítě, internetové bankovnictví, ...), čísla bankovních karet, PIN kód a podobně, například tím, že se vydává za existující instituci (banku, poskytovatele služeb, ...), ale i za kamaráda, příbuzného a podobně. Typické je naléhání na rychlé \"řešení\", aby oběť neměla čas zjistit si o útoku podrobnosti a tím ho odhalit.\n\nPopulární a ziskový cyber podvod zahrnuje falešné e-maily odeslané na účetní a finanční oddělení. Na začátku roku 2016 ohlásil Federální úřad pro vyšetřování (FBI), že podvod stála americké firmy více než 2 miliardy dolarů v průběhu dvou let.\n\nV květnu 2016 byl tým Milwaukee Bucks NBA obětí tohoto druhu kybernetického podvodu, pomocí zosobnění prezidenta týmu Petera Feigina, což mělo za následek předání daňových formulářů všech zaměstnanců týmu.\n\nAby byla ochrana počítačového systému efektivní, je potřebné vypracovat bezpečnostní projekt. Cílem tohoto projektu je docílení takového stavu, aby úsilí, riziko odhalení a finanční prostředky potřebné na narušení bezpečnostního systému byly adekvátní v porovnání s hodnotou, která je bezpečnostním systémem chráněna.\n\n\nZabezpečení počítačového systému spočívá v zabezpečení systému před útokem crackerů, škodlivých programů (viry, červy, trojské koně, spyware, adware, ...). do této části patří i zaškolení zaměstnanců, aby se chovali v souladu s počítačovou bezpečností a dodržovali zásady bezpečného chování na síti.\n\nZabezpečení informací spočívá v bezpečném zálohování dat. Záloha dat by měla být vytvořena tak, aby ji neohrozil útočník ani přírodní živelní pohroma (požár, záplavy, pád letadla, ...). Zálohovaná data je také potřeba chránit proti neoprávněné manipulaci použitím vhodného šifrovacího systému. Záloha dat má být aktuální.\n\nEkonomické a právní zabezpečení spočívá ve správné motivaci a postihu zaměstnanců.\n\n"}
{"id": "386436", "url": "https://cs.wikipedia.org/wiki?curid=386436", "title": "Sukův komorní orchestr", "text": "Sukův komorní orchestr\n\nSukův komorní orchestr je český komorní orchestr založený roku 1974 a pojmenovaný po skladateli Josefu Sukovi.\n\nTěleso založil houslista Josef Suk v roce stého výročí narození svého dědečka, skladatele Josefa Suka. Jeho uměleckým vedoucím byl do roku 2000. Orchestr hraje bez dirigenta a jeho repertoár zahrnuje díla všech stylových období od baroka až po soudobou hudbu. Od roku 2000 je rezidentním orchestrem festivalu W. A. Mozarta v německém Augsburgu. Absolvuje koncertní turné po celém světě od Severní a Jižní Ameriky až po východní Asii a nahrál jen v ČR přes 30 CD, mnohé další pak pro zahraniční nahrávací společnosti.\n\nV roce 2002 získal Sukův komorní orchestr za šíření tradice českého interpretačního umění, za nahrávky zvukových nosičů a dlouholetou reprezentaci České republiky v zahraničí Světovou cenu Antonína Dvořáka.\n"}
{"id": "386438", "url": "https://cs.wikipedia.org/wiki?curid=386438", "title": "Kilopond", "text": "Kilopond\n\n1 kilopond (kp) je starší jednotkou síly.\n\nJe definován jako tíha tělesa o hmotnosti 1 kilogram v místě s tíhovým zrychlením 9,80665 m/s, tj. při průměrné tíhové síle na zemském povrchu. Jeden kilopond je z definice roven 9,80665 newtonu. Kilopond není ani nebyl součástí soustavy SI, jednotkou síly v soustavě SI je newton.\n\nKilopond byl však v minulosti široce používán.\n"}
{"id": "386441", "url": "https://cs.wikipedia.org/wiki?curid=386441", "title": "Glaphyridae", "text": "Glaphyridae\n\nGlaphyridae je čeleď brouků z nadčeledi Scarabaeoidea. V Evropě je známo asi 100 druhů, zařazených v 8 rodech.\n\n\n"}
{"id": "386442", "url": "https://cs.wikipedia.org/wiki?curid=386442", "title": "Carola Biedermannová", "text": "Carola Biedermannová\n\nCarola Biedermannová, rozená Zeyerová (18. října 1947 Praha – 2. února 2008 Praha) byla česká právnička, spisovatelka, feministika.\n\nV roce 1970 ukončila s úspěchem studium na právnické fakultě Univerzity Karlovy a tři roky potom pracovala jako právnička Tesly Karlín. V soutěži krásy Miss Praha se umístila v roce 1966 na třetím místě. V roce 1973 nastoupila JUDr. Carola Biedermannová jako mzdový metodik na Generální prokuratuře a zůstala zde 20 let. V roce 1978 se vdala (Petr *1946) a narodili se jí dva synové – David a Richard. Zapojila se do pražského sci-fi Klubu Julese Vernea a jezdila po akcích Československého fandomu. I v přednáškách na Parconu se projevovala jako odhodlaná feministka. Netajila se svými zálibami v šití, ježdění na koni a chovala papoušky. Psát začala pro fanziny a časopisy (např. Ikarie ) po roce 1988 a brzy se stala i autorkou několika scifi a fantasy knih. Byla od roku 1994 redaktorkou scifi časopisu Nemesis..\n\n\n\n"}
{"id": "386444", "url": "https://cs.wikipedia.org/wiki?curid=386444", "title": "Dragonland", "text": "Dragonland\n\nDragonland je metalová skupina ze Švédska. Byla založena v roce 1999 a je stále aktivní. Skupina je známá především díky prvním dvěma albům (\"The Battle of the Ivory Plains\" a \"Holy War \") .\n\n"}
{"id": "386450", "url": "https://cs.wikipedia.org/wiki?curid=386450", "title": "Josef Ruda", "text": "Josef Ruda\n\nJosef Ruda je označení více osobností:\n\n"}
{"id": "386451", "url": "https://cs.wikipedia.org/wiki?curid=386451", "title": "Fazıl Say", "text": "Fazıl Say\n\nFazıl Say (* 14. ledna 1970 Ankara) je turecký klavírista a skladatel.\n\nStudoval klavír a kompozici Státní konzervatoři v Ankaře. V sedmnácti letech obdržel cenu od German Academic Exchange Service a studoval u Davida Levina v Düsseldorf v Německu. V letech 1992 až 1995 pokračoval ve studiu na berlínské konzervatoři. Jeho vítězství na Young Concert Artists International Auditions v roce 1994 mu zahájilo kariéru koncertního klavíristy. \nFazil Say vystupoval i v Praze mj. na festivalu Struny podzimu 2001 a na Pražském jaru 2002.\n\n"}
{"id": "386454", "url": "https://cs.wikipedia.org/wiki?curid=386454", "title": "Kostel svatého Martina (Rohle)", "text": "Kostel svatého Martina (Rohle)\n\nKostel svatého Martina v Rohli je raně empírovou stavbou z let 1802-1803. V roce 1964 byl zapsán na seznam kulturních památek. Ke kostelu patří sousoší Kalvárie z roku 1808 a socha sv. Floriána z první třetiny19. století.\n\nFarní kostel v Rohli se připomíná již v polovině 14. století. Kostel dal vystavět kníže Lichtenštejn místo již nevyhovujícího kostela, který stál opodál. Výstavba probíhala v letech 1802–1803.\n\nV letech 1797–1862 na rohelské farnosti působil páter František Letfus, který byl na svou vlastní žádost pohřben pod chodníkem u vstupu do kostela. \n\nStavba půdorysu kříže s pravoúhlým kněžištěm. Na jižní a severní straně kněžiště jsou nízké přístavky s pultovou střechou. Pod přístřeškem na severní straně se nachází socha anděla. V průčelí je vchod s kamenným ostěním a římsou s letopočtem 1803. Nad vchodem je kruhové okno a kamenný lichtenštejnský znak a nad ním štít ve tvaru trojúhelníku. Nad průčelím je přistavěna věž s hodinami, zakončená cibulí s makovicí a křížem. \n\nV blízkosti kostela se nacházejí dvě chráněné památky (byly restaurovány v roce 2004)\n\nLoď je čtvercového půdorysu, zaklenutá křížovou klenbou. Po stranách jsou dvě mělké kaple zaklenuté valeně. Okna jsou půlkruhového tvaru. Na západní straně lodi je vestavěna kruchta nesená dvěma pilíři. Z presbytáře vedou dva kamenné portály do sakristie. Ve středu lodi jsou proraženy vchody na jižní a severní straně. \n\nKostel má 3 zvony, nejstarší je z roku 1540. Varhany z dílny bratří Braunerů z Uničova byly pořízeny roku 1896 a dochovaly se v nezměněné podobě. Jejich poslední generální oprava byla provedena v roce 2012. Kostel je vymalován ornamentálně s figurami v medailonech z roku 1804. Zajímavá je klasicistní křtitelnice z počátku 19. století. Autorem obrazů křížové cesty z roku 1821 je Michal Jan z Rýmařova.\n"}
{"id": "386469", "url": "https://cs.wikipedia.org/wiki?curid=386469", "title": "Max Reger", "text": "Max Reger\n\nJohann Baptist Joseph Maximilian Reger (19. března 1873 – 11. května 1916) byl německý hudební skladatel, varhaník, klavírista, dirigent a pedagog.\n\nNarodil se roku 1873 v městečku Brand v Horní Falci a vyrůstal v blízkosti města Weiden. Již velmi brzo byl veden k hudbě. Jeho matka byla klavíristka a otec amatérský hobojista. Počátky svého hudebního vzdělání získal u varhaníka Adalberta Linderna, studoval v Mnichově a v roce 1890 začal studovat u jednoho z nejdůležitějších hudebních teoretiků 19. století Huga Riemanna ve Wiesbadenu. Jeho hudební řeč úzce vychází z kontrapunktické dokonalosti J. S. Bacha, kterou umně zceluje s bohatou novoromantickou harmonií. Zasáhl svou tvorbou do všech hudebních žánrů mimo opery. Jeho varhanní díla patří k základům varhanního repertoáru, neméně významné jsou jeho klavírní a orchestrální kompozice nebo například smyčcové kvartety. Ve své době byl nejpopulárnějším hraným autorem spolu s Richardem Straussem. V druhé polovině 20. století frekvence provádění jeho děl poklesla (zejména u nás), pravděpodobně díky odporu k předchozímu stylu a křesťanské tematice většiny jeho děl, nicméně zájem o něj stále stoupá. V zahraničí (např. Německo, USA) jsou na koncertních pódiích Regerovy skladby od jeho smrti prováděny kontinuálně.\n\nProslulost získal především díky svým skladbám pro varhany. Již v době, kdy pobýval ve Wiesbadenu, si vytvořil – ačkoliv sám sebe nazývá „katolíkem až do špiček prstů“ – výjimečný vztah k protestantskému chorálu, který je spojen s jeho velikým vzorem J. S. Bachem. Objevil znovu pozapomenuté hudební druhy – starou barokní chorální předehru, fantazie a fugy, stejně tak passacaglie, a pracoval na jejich dalším vývoji.\n\nPřestože formální zdroje jeho díla se nacházejí v baroku, zvukově je možné jej zařadit spíše k tradici Brahmse a Liszta. Pravděpodobně byl také obohacen Richardem Wagnerem, jehož \"Parsifal\" jej kdysi oslovil, aby se stal hudebníkem. Ve svých 16 letech měl prý říct, že mezi harmonií a kontrapunktem neexistuje „žádný podstatný rozdíl“.\n\nAčkoli byl během svého života oslavován jako málokterý jiný hudební skladatel, byl Reger nacionalisticko-tradicionalistickou hudební scénou – jím nazývanou filistři – kritizován, a to kvůli svým varhanním skladbám. „Moje varhanní díla jsou těžká“, píše roku 1900 svému příteli, varhaníkovi Gustavu Beckmannovi, „patří svou technikou suverénním temperamentním hráčům...“\n\n\n"}
{"id": "386475", "url": "https://cs.wikipedia.org/wiki?curid=386475", "title": "Skin efekt", "text": "Skin efekt\n\nSkin efekt (povrchový jev) je fyzikální děj, při kterém dochází k vytlačování elektrického proudu k povrchu vodiče. Elektrický střídavý proud procházející vodičem uzavírá kolem sebe siločáry magnetického (indukčního) toku (též toku magnetické indukce). Část tohoto toku prochází i tím samým vodičem a indukuje v něm uzavřené vířivé proudy. Tyto vířivé proudy mají blíže ke středu vodiče opačný směr než původní elektrický proud a odečítají se od něj, kdežto blíže k povrchu jsou směry souhlasné a proudy se sčítají.\n\nK povrchovému jevu nedochází při průchodu stejnosměrného proudu vodičem, při frekvenci 50 Hz používané v síťových rozvodech je obvykle zanedbatelný. V silnoproudé elektrotechnice využívají skin efekt pro rozběh asynchronní motory s Boucherotovou klecí.\n\nVýrazně se skin efekt projevuje například na vysokofrekvenčních rozvodech vysílačů a u běžných rozvodů televize. Aby byl efekt minimalizován, používají se vlnovody - technicky jde o trubku, u které je třeba maximalizovat povrch, jenž se často dále zušlechťuje pokovením (například stříbrem). Dochází tak k minimalizaci ztrát způsobených vedením proudu pouze v povrchové vrstvě materiálu. Stejný technický princip využívá koaxiální kabel.\n\nPři kmitočtu 50 Hz (průmyslový kmitočet) je zvýšení odporu hliníkových vodičů skin efektem malé - nepředstavuje více než 1,5 %. U měděných vodičů do průřezu 240 mm nepřesahuje hodnoty větší než 1 %.\n\nSkin efekt je tím větší, čím je větší:\n\nPoměr odporu při průchodu střídavého proudu a odporu při průchodu stejnosměrného proudu vodičem můžeme zohlednit součinitelem zvětšení odporu.\n\nKde formula_2 je odpor vodiče při průchodu střídavého proudu, formula_3 (Kappa) součinitel zvětšení odporu, a formula_4 odpor při průchodu stejnosměrného proudu.\n\nStřídavá proudová hustota \"J\" ve vodiči exponenciálně klesá od hodnoty \"J\"\nna povrchu vodiče až k hodnotě v hloubce \"d\":\n\nkde koeficient \"δ\" se nazývá \"hloubka vniku\". Hloubka vniku je tedy definována jako hloubka pod povrchem vodiče, kde proudová hustota klesne na 1/e (asi 0,37) \"J\". Obvykle se odhaduje jako:\n\nkde\nPermeabilitu μ lze určit z relativní permeability formula_8 vynásobením formula_9, tj. permeabilitou vakua: formula_10.\n\nTento výpočet hloubky vniku platí pouze pro dobré elektrické vodiče, u špatných vodičů se skin efekt téměř neuplatňuje.\n\nEfektivní odpor vodiče při skin efektu (když je výrazně tlustší než \"δ\") odpovídá tomu, jako by proud procházel pouze vrstvou s tloušťkou \"δ\". Můžeme tedy zhruba uvažovat průřez \"δ\" krát průměr vodiče.\nVálcový vodič s průměrem \"D\" velkým ve srovnání s \"δ\" má odpor \"přibližně\" rovný válcové trubce s tloušťkou stěny \"δ\". Při měrném odporu vodiče formula_11 platí pro odpor při průchodu střídavého proudu vodičem délky L:\n\nDruhá aproximace předpokládá formula_13.\n\nNěkdy se pro součinitel zvětšení odporu formula_3 uvádí také vztah\nKde d je průměr vodiče [mm], μ je relativní permeabilita, f frekvence [Hz] a ϱ měrný odpor daného materiálu vodiče [Ohm·mm/km]\n"}
{"id": "386478", "url": "https://cs.wikipedia.org/wiki?curid=386478", "title": "Johann Friedrich von Brandt", "text": "Johann Friedrich von Brandt\n\nJohann Friedrich von Brandt (25. května 1802 v Jüterbogu – 15. července 1879 v Merreküllu) byl německý přírodovědec.\n\nBrandt se narodil v braniborském Jüterbogu, navštěvoval nejprve gymnázium ve Wittenbergu a později Berlínskou univerzitu. V roce 1831 byl jmenován ředitelem zoologického oddělení na Petrohradské akademii věd, kde svá díla publikoval v ruštině jako Fjodor Fjodorovič Brandt (Фёдор Фёдорович Брандт).\n\nPopsal hned několik nových druhů ptáků na základě informacích získaných z ruských průzkumných výprav pořádaných při severoamerickém pobřeží Tichého oceánu. Působil také jako entomolog, specializoval se zejména na studium brouků.\n\nZemřel v roce 1879 v Merreküllu v Estonské gubernii Ruského impéria.\n"}
{"id": "386480", "url": "https://cs.wikipedia.org/wiki?curid=386480", "title": "Jan Bernášek", "text": "Jan Bernášek\n\nŠachy začal hrát Jan Bernášek v druhé třídě základní školy. K jednomu z prvním velkých mezinárodních turnajů, kterých se Jan zúčastnil patřil 13. Schwarzanach Open v roce 1998, kde sbíral místo úspěchů zatím jen potřebné zkušenosti. Jan Bernášek několikrát reprezentoval Českou republiku na světových šampionátech mládeže. Na 22. Evropském mistrovství klubů 2006 v Rakousku obsadil s družstvem Bauset Pardubice 9. místo. V březnu 2013 si uhrál 2. velmistrovskou normu v 1. české lize v barvách ŠK Era Poštovní spořitelna a vzápětí 3. velmistrovskou normu v rakouské bundeslize a byl mu udělen titul šachový velmistr.\n\nOd začátku působení v České extralize je věrný Pardubicím, kde hraje v klubu Rapid Pardubice. Podílel se tak na zisku 3 mistrovských titulů.\n\nJan Bernášek nepatří mezi šachové teoretiky, je spíše vyznavačem improvizace a momentu překvapení. Je výborným praktikem, taktikem a šachovým bojovníkem. Soupeři je hodnocen jako mistr protiútoku. V mnoha partiích to již vypadá, že je s Honzou konec, ten však bojuje a trpělivě čeká na svou příležitost a soupeřovo zakolísání.\n\n\n"}
{"id": "386482", "url": "https://cs.wikipedia.org/wiki?curid=386482", "title": "Ton Koopman", "text": "Ton Koopman\n\nTon Koopman (* 12. října 1944 Zwolle, Nizozemí) je dirigent, varhaník a cembalista.\n\nTon Koopman studoval varhany (prof. Simon C. Jansen), cembalo (Gustav Leonhardt) a muzikologii v Amsterdamu. Specializuje se na barokní hudbu. V roce 1979 založil Amsterdam Baroque Orchestra a v roce 1992 Amsterdam Baroque Choir (nyní nazývaný jako Amsterdam Baroque Orchestra & Choir). Natočil mimo jiné kompletní varhanní dílo J. S. Bacha.\n\n"}
{"id": "386484", "url": "https://cs.wikipedia.org/wiki?curid=386484", "title": "Pentobarbital", "text": "Pentobarbital\n\nPentobarbital je krátkodobě působící barbiturát, dostupný jak v podobě volné kyseliny, tak sodné soli. Jedním z obchodních názvů léčiva je Nembutal (ze strukturního vzorce sodné soli — Na (sodík) + ethyl + methyl + butyl + al; „al“ je běžná přípona používaná u barbiturátů), vytvořený Dr. Johnem S. Lundym, který ho začal používat v roce 1930.\n\nPentobarbital ve formě volné kyseliny má sumární vzorec CHNO. Má podobu bílého krystalického prášku až bezbarvých krystalů, je obtížně rozpustný ve vodě, snadno v ethanolu a etheru. Sodná sůl (\"pentobarbitalum natricum\") má vzorec CHNNaO a jde o bílý hygroskopický prášek snadno rozpustný ve vodě.\n\nPentobarbital je schválen FDA (v USA) pro použití v humánní medicíně k léčbě epileptických záchvatů a k předoperační (a jiné) sedaci. Lze používat i jako krátkodobé hypnotikum. Dále se používá při popravách, např. ve státě Ohio. Producenti tohoto léku ale z humánních důvodů čím dál častěji odmítají látku pro tento účel poskytnout. V USA ve státě Oregon je rovněž užíván k asistované sebevraždě.\n\nVe Francii a Nizozemsku se již nepoužívá pro léčbu nespavosti ani pro přípravu před anestezií\n\nV Česku není v současné době registrován žádný léčivý přípravek obsahující pentobarbital jako svou účinnou látku.\n\nMezi experimentální použití pentobarbitalu patří snižování nitrolebního tlaku při Reyově syndromu a při traumatickém poškození mozku, a vyvolání kómatu při mozkové ischemii.\n"}
{"id": "386485", "url": "https://cs.wikipedia.org/wiki?curid=386485", "title": "Skalička (Zábřeh)", "text": "Skalička (Zábřeh)\n\nSkalička je vesnice, součást města Zábřeh v okrese Šumperk.\n\nVe vsi jsou evidovány tyto kulturní památky:\n\n"}
{"id": "386486", "url": "https://cs.wikipedia.org/wiki?curid=386486", "title": "Slavoňov (Lukavice)", "text": "Slavoňov (Lukavice)\n\nSlavoňov (německy \"Schützendorf\") je součástí obce Lukavice v okrese Šumperk.\n\nV katastru obce jsou evidovány tyto kulturní památky:\n\n"}
{"id": "386487", "url": "https://cs.wikipedia.org/wiki?curid=386487", "title": "Karlovice (Podorlická pahorkatina)", "text": "Karlovice (Podorlická pahorkatina)\n\nKarlovice je kopec o nadmořské výšce 475 m nalézající se při jihovýchodním okraji města Žamberk v Pardubickém kraji v Podorlické pahorkatině. Katastrálně přísluší k obci Lukavice.\n\nKarlovice se nachází v Krkonošsko-jesenické subprovincii, v Orlické oblasti, v celku Podorlická pahorkatina, podcelku Žamberská pahorkatina a okrsku Rokytnická pahorkatina a podokrsku Žamberské kuesty.\n\nKarel IV. na tomto kopci tábořil se svým vojskem v roce 1355, kdy se vydal potrestat loupeživého rytíře Jana ze Smojna a Žampachu (jinak nazývaného Smanický, nebo Pancíř). Smanický byl za své zásluhy při cestě do Itálie Karlem IV. odměněn zlatým řetězem. Brzy po návratu na hrad Žampach začal Pancíř se svou družinou loupit a přepadat pocestné a obyvatele v okolí jeho hradu. Po stížnostech přepadených a příbuzných rukojmích, která Pancíř držel na hradě Žampach, rozhodl se Karel IV. uspořádat trestnou výpravu. Podle pověsti byla na kopci Karlovice tvrz, ze které dobývání hradu Žampach Karel IV. řídil. Když byl hrad dobyt, Pancíř byl zajat a oběšen na zlatém řetěze, který od císaře dostal za své zásluhy v Itálii.\n\n"}
{"id": "386489", "url": "https://cs.wikipedia.org/wiki?curid=386489", "title": "Kronštadt", "text": "Kronštadt\n\nKronštadt ( , z německého \"Krone\" (koruna) a \"Stadt\" (město)) je opevněné město na ostrově Kotlin v Baltském moři. Dnes tvoří coby Kronštadtský rajón (Кронштадтский район) jeden z rajónů Petrohradu, od něhož je vzdálen asi 30 km směrem na západ. Se severním břehem Finského zálivu je ostrov spojen hrází, po níž probíhá silnice; s jižním břehem (městem Lomonosov) jej do roku 2011 spojoval přívoz. V srpnu 2011 byl spolu s petrohradskou hrází dokončen petrohradský obchvat, takže i s jižním břehem je Kronštadt spojen dálnicí vedenou částečně po mostech a částečně podmořským tunelem. Žije zde obyvatel.\n\n\n"}
{"id": "386492", "url": "https://cs.wikipedia.org/wiki?curid=386492", "title": "Skleněná harmonika", "text": "Skleněná harmonika\n\nSkleněná harmonika je historický hudební nástroj. Jedná se o točící se skleněné misky různého průměru od nejmenšího až po největší, upevněné na společné ose. Zvuk zde vzniká třením navlhčených prstů o okraje točících se misek. U originálního nástroje otáčení misek zajišťoval hráč vlastní silou pomocí šlapání na zvláštní poháněcí pedál.\n\nTento hudební nástroj zkonstruoval v roce 1761 Benjamin Franklin. Pro skleněnou harmoniku komponoval i Wolfgang Amadeus Mozart (např. \"Adagio a Rondo pro skleněnou harmoniku, flétnu, hoboj, violu a violoncello\" KV 617 z roku 1791), Ludwig van Beethoven, Hasse, Carl Philipp Emmanuel Bach, Václav Jan Tomášek, Antonín Rejcha, Donizetti, Richard Strauss, Jan Erik Mikalsen, Regis Campo, Etienne Rolin, Philippe Sarde, Damon Albarn, Tom Waits, Michel Redolfi, Cyril Morin, Stefano Giannotti, Thomas Bloch, Guillaume Connesson nebo Vincenc Mašek.\n\n"}
{"id": "386493", "url": "https://cs.wikipedia.org/wiki?curid=386493", "title": "Kronstadt", "text": "Kronstadt\n\nKronstadt (ze slov \"Krone\" (koruna) a \"Stadt\" (město)) je německé toponymum pro několik míst v Evropě (dnes se jedná vesměs o exonyma):\n\n"}
{"id": "386496", "url": "https://cs.wikipedia.org/wiki?curid=386496", "title": "Jan Hejčl", "text": "Jan Hejčl\n\nJan Nepomuk Hejčl (15. května 1868 Žamberk – 5. února 1935 Olomouc) byl římskokatolický teolog, kněz, starozákonní biblista, spisovatel, cestovatel, překladatel Bible a vysokoškolský pedagog.\n\nHejčl vyrůstal v Žamberku v rodině Václava a Anny Hejčlových, společně se sestrami Marií Alžbětou (1871) a Annou Žofií (1874). Po studiu na gymnáziu v Hradci Králové vstoupil do kněžského semináře. Po vysvěcení na kněze působil jako kaplan v Čermné. Ve studiu pokračoval ve Vídni, kde získal doktorát teologie; orientalistiku studoval v Berlíně a Mnichově. Začátkem 20. století podnikl studijní cestu po Palestině, Sýrii a Egyptě. Po návratu se stal profesorem obecné pedagogiky a biblického studia Starého zákona v diecézním semináři v Hradci Králové. Od roku 1909 byl profesorem a v letech 1914–1916 pak děkanem Teologické fakulty v Olomouci. V letech 1917-1925 vydal ve třech svazcích svůj nový překlad Starého zákona z latinské Vulgáty, ale s ohledem na původní hebrejské texty. Upravil také překlad Nového zákona J. L. Sýkory a kromě toho publikoval studie a popularizační články v Časopise katolického duchovenstva. Předmětem jeho zájmu byla biblistika, liturgika, a orientalistika, spolupracoval také na přípravě Českého slovníku bohovědného (1912–1932).\n\n\n\n\n"}
{"id": "386497", "url": "https://cs.wikipedia.org/wiki?curid=386497", "title": "Mašek", "text": "Mašek\n\nPříjmení Mašek patří do kategorie jmen, jež byla odvozena ze jmen osobních. Vzniklo jako zdrobnělina jmen Matěj, Matúš a Mattiáš znamenající \"dar boží\". Toto příjmení nosí více osobností:\n\n\nženská varianta\n"}
{"id": "386498", "url": "https://cs.wikipedia.org/wiki?curid=386498", "title": "Vonná tyčinka", "text": "Vonná tyčinka\n\nVonná tyčinka je druh kadidla. Vonné tyčinky jsou tradičně zapalovány před asijskými náboženskými obrazy, modlami, soškami Buddhy či svatyněmi. Jsou náboženskou potřebou v Číně, Indii, Bangladéši, Vietnamu, Thajsku, Tchaj-wanu, Barmě, Kambodži, na Filipínách, v Jižní Koreji a Japonsku. Vyrábí se vonné tyčinky různých tvarů, velikostí, barev a vůní.\nCelosvětově nejznámější a nejprodávanější je Nag Champa, s jemnou vůní santalového dřeva.\nZ Tibetu jsou známé vonné provázky, zvané dhupaya, jedná se o specifický typ vonné tyčinky – prášek z bylin je zabalen do rýžového papíru, zamotán do spirály a poté se zapaluje a uvolňuje vůni.\n\n"}
{"id": "386500", "url": "https://cs.wikipedia.org/wiki?curid=386500", "title": "Kyselina skořicová", "text": "Kyselina skořicová\n\nKyselina skořicová je organická sloučenina se chemickým vzorcem CHCH=CHCOOH. Jedná se o bílé krystalky mírně rozpustné ve vodě.\n\nZískává se z oleje skořice nebo z balzámů, například storaxu. Nachází se také v bambuckém tuku a je nejlepší indikací historie prostředí a post-extrakčních podmínek. Lze vyrobit také synteticky.\n\nKyselina skořicová se používá v ochucovadlech, syntetickém indigu a v některých léčivech, jejím primárním použitím je ovšem výroba methyl-, ethyl- a benzylesterů pro parfumářský průmysl. Kyselina skořicová má \"medovou, květinovou vůni\" (Merck index). Kyselina sama a její těkavější ethylester (ethylcinnamát) jsou vonné a chuťové složky esenciálního oleje skořice, kde je podstatnou složkou příbuzná látka cinnamaldehyd. Kyselina skořicová je také součástí biosyntetických cest při výrobě šikimátu a fenylpropanoidu. Biosyntéza kyseliny z fenylalaninu probíhá za přítomnosti enzymu fenylalaninamoniaklyázy (PAL).\n\nKyselina skořicová je rozpustná v diethyletheru, nerozpustná v hexanu.\n\n\n"}
{"id": "386503", "url": "https://cs.wikipedia.org/wiki?curid=386503", "title": "Jo'av Galant", "text": "Jo'av Galant\n\nJo'av Galant ( , narozen 8. listopadu 1958 Jaffa, Izrael) je izraelský politik, generál a bývalý velitel Jižního velitelství. Od května 2015 zastává post ministra výstavby v izraelské vládě.\n\nByl zvažován jako budoucí náčelník Generálního štábu Izraelských obranných sil, čímž by se stal prvním náčelníkem GŠ, který vzešel z izraelského námořnictva. Dne 5. září 2010 jeho nominaci do funkce náčelníka Generálního štábu od ministra obrany Ehuda Baraka potvrdila vláda. Kvůli možným právním sporům však byla Galantova nominace stažena a do funkce náčelníka GŠ byl jmenován Benjamin Ganc.\n\nNarodil se v Jaffě v centrálním Izraeli a s vyznamenáním vystudoval ekonomii a management na Haifské univerzitě, kde získal titul bakalář. Vojenskou kariéru zahájil v roce 1977, kdy se stal příslušníkem elitního námořního komanda Šajetet 13. Po dokončení kurzu námořních důstojníků velel raketovému člunu. Po šesti letech působení v Šajetet 13 si vybral cestovní volno a počátkem 80. let odešel do Spojených států, kde pracoval jako dřevorubec na Aljašce. V roce 1986 se stal velitelem roty a byl povýšen do hodnosti podplukovníka. Počátkem 90. let se nakrátko přesunul do pozemních sil a v roce 1993 se stal velitelem Dženínské brigády. V roce 1994 se však opět vrátil k námořnictvu, kde tři roky velel Šajetet 13. V letech 1997 až 1999 působil jako velitel divize Gaza a posléze se stal velitelem obrněné divize Centrálního velitelství. V roce 2001 byl jmenován zástupcem velitele štábu pozemních sil. O rok později byl povýšen do hodnosti generálmajora a stal se vojenským poradcem premiéra Ariela Šarona, čímž se dostal do Generálního štábu. Když Šaron v roce 2005 prosadil jednostranné izraelské stažení z Pásma Gazy, byl Galant jmenován velitelem Jižního velitelství, kde působil do roku 2010. Z této pozice se mimo jiné zapojil do operace Lité olovo, kterou naplánoval a řídil. V říjnu jej na postu nahradil Tal Ruso.\n\nPo odchodu z aktivní služby se zapojil do politiky. Ve volbách v roce 2015 byl zvolen do Knesetu za novou stranu Kulanu. Od května 2015 zastává ve čtvrté Netanjahuově vládě post ministra výstavby.\n\nJe ženatý a společně se svou manželkou Claudine, která dokončila vojenskou službu v hodnosti podplukovnice, žije v mošavu Amikam. Mají dvě dcery a syna.\n\n\n"}
{"id": "386512", "url": "https://cs.wikipedia.org/wiki?curid=386512", "title": "MicroStation", "text": "MicroStation\n\nMicroStation je soubor software z rodiny CAD, který je určen pro návrh v 2D i v 3D a je vyvíjen firmou Bentley Systems od osmdesátých let 20. století, původně pod názvem IGDS. V 80. letech byl prodáván a vyvíjen firmou Intergraph. Poslední verze jsou určeny pouze pro operační systémy z rodiny Microsoft Windows, dřívější byly i pro UN*Xové systémy. Mezi oblasti jeho použití patří inženýrství, architektura a kartografie.\n\nJako základní formát používá DGN, ale je schopen využívat i jiné formáty běžné v odvětví, například DWG a DXF. Výsledné obrázky umí zapsat například ve formátech JPEG a BMP, animace v AVI a 3D scény ve VRML a PDF.\n\nPro Microstation je k dispozici několik oborových rozšíření, např. Bentley Architecture, Bentley InRoads nebo Bentley MXROAD.\n"}
{"id": "386518", "url": "https://cs.wikipedia.org/wiki?curid=386518", "title": "Kazimierz (Krakov)", "text": "Kazimierz (Krakov)\n\nKazimierz ( , ) je jedna ze čtvrtí Krakova, která dnes administrativně spadá pod Městskou část I Stare Miasto. Od 14. do začátku 19. století byla samostatným městem ležícím na jih od Krakova, v jeho bezprostřední blízkosti. Po mnoho staletí se zde prolínaly dvě významné kultury – židovská a křesťanská.\nObec zvaná Stará Visla byla založena na řece Visle asi v 11. století při rotundě sv. Michaela Na Skalce. Zde byl roku 1079 zavražděn krakovský biskup Stanislav I. ze Szczepanowa. Jako samostatná tržní osada byla vysazena kolonizátory za polského krále Kazimíra Velikého a po něm také pojmenována. Roku 1335 Kazimierz obdržela městská práva podle magdeburského vzoru. Král Kazimír Jagellonský zde usídlil jak augustiniány eremity, přišlé z Prahy, tak řád augustiniánů kanovníků (zde zvaných regulovaní kanovníci) s kostelem Božího Těla, proslulým procesími o svátku Božího těla. \n\nPo pogromu roku 1494 musely být křesťanská a židovská část města odděleny zdí. Roku 1800 bylo město přičleněno ke Krakovu jako jeho předměstí. Během 19. století se životní podmínky zdejších Židů zhoršily a z městské čtvrti se postupně stávalo izolované ghetto. V roce 1938 sem přesídlili také Židé vyhnaní z Německa a utvořili čtvrť zvanou Malý Berlín. V následujících letech bylo židovské ghetto striktně uzavřeno a postupně do roku 1944 odtud do koncentračních táborů v Plaszowě a v Osvětimi odvlečeno 64 tisíc Židů. Ze 6 tisíc Židů, kteří se na jaře roku 1945 vrátili domů, byla část již v srpnu 1945 opět postižena pogromem, tentokrát ze strany polských obyvatel Krakova.\n\nKazimierz je místem, kde se dodnes prolínají židovské a křesťanské tradice. Někdejší předměstí Krakova Kazimierz se stavebně dělilo na část křesťanskou a židovskou. Židovská část zahrnovala současné ulice Miodowa, Starowiślna, Św. Wawrzyńca, Wąska, Józefa a Nowa, které byly oddělené parkánem a kamennou zdí, jež stála až do roku 1800. Na křižovatce ulic Jakubovy a Jozefovy byla jedna ze tří vstupních bran. Centrem byla dnešní ulice Szeroka. Na ní a v sousedních uličkách vznikl hřbitov, četné židovské modlitebny a obytné domy.\n\nV ulici Szeroka se nachází pět synagog. Nejstarší z nich – středověká Stará synagoga byla během druhé světové války zničena, později obnovena a dnes jsou v ní umístěny sbírky Historického muzea města Krakova. Jediná dnes činná synagoga je synagoga Remuh (v ulici Szeroka č. 40). U ní je situován jeden z nejstarších evropských židovských hřbitovů, na němž byly židé pohřbíváni od poloviny 16. do poloviny 19. století. Avšak první a nejstarší židovský hřbitov se nacházel vedle již neexistujícího rybníku za městskými hradbami na severovýchodní straně města, poblíž dnešní ulice Dajwor. V roce 1800 byl založen nový hřbitov na ulici Miodowa 55.\n\n\n\n\nRežisér Steven Spielberg si roku 1993 židovskou čtvrť a někdejší továrnu v Kazimierzi vybral k natáčení exteriérů filmu Schindlerův seznam. \n\n"}
{"id": "386520", "url": "https://cs.wikipedia.org/wiki?curid=386520", "title": "Seznam fotografů", "text": "Seznam fotografů\n\nToto je seznam významných světových fotografů.\n\nZkratky:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "386521", "url": "https://cs.wikipedia.org/wiki?curid=386521", "title": "Raupenschlepper Ost", "text": "Raupenschlepper Ost\n\nRaupenschlepper Ost (RSO) byl německý dělostřelecký tahač užívaný ve druhé světové válce.\n\nNa počátku druhé světové války používala německá armáda k přepravě děl i materiálu stále velké množství koňských potahů. V podmínkách tažení do SSSR se ukázalo, že koně na tuto přepravu nestačí a ani stávající kolové a kolopásové tahače nebyly na tamní podmínky uzpůsobeny. Proto bylo rozhodnuto o výrobě speciálních pásových traktorů, z jejichž názvu již bylo zřejmé, kde je zejména jejich užití určeno.\n\nRSO se požíval nejen jako dělostřelecký tahač, ale sloužil jako nákladní vůz, tahač přívěsů, vůz s ambulantní nástavbou či jako samohybné dělo osazené kanónem 7,5 cm PaK 40/1.\n\nCelkem bylo vyrobeno zhruba 23 tisíc kusů všech verzí.\n\n"}
{"id": "386526", "url": "https://cs.wikipedia.org/wiki?curid=386526", "title": "Prašník", "text": "Prašník\n\nPrašník (lat. \"anthera\") je část tyčinky, do které proudí pyl.\n\nObvykle je prašník tvořen dvěma prašnými váčky, mezi nimiž je spojidlo tvořené parenchymem. V každém ze dvou prašných váčků jsou dvě prašná pouzdra, zvaná též obecněji mikrosporangia. Právě v prašných pouzdrech je pylotvorné pletivo, v němž probíhá meióza mateřských pylových buněk.\n\nPři dozrávání pylu prašníky ztrácejí vodu (vysychají) a vnější neztlustlá vrstva pokožky se vlivem koheze vody vtahuje dovnitř. Nato obvykle praská prašný váček, obvykle na hranici mezi prašnými pouzdry.\n\nPodle postavení prašných váčků rozlišujeme prašníky:\n"}
{"id": "386532", "url": "https://cs.wikipedia.org/wiki?curid=386532", "title": "Secí stroj", "text": "Secí stroj\n\nSecí stroj (neodborně \"sečka\") je mechanizmus sloužící primárně k setí osiva, avšak moderní secí stroje mají navíc i možnost aplikace hnojiv – granulovaných či kapalných, která se vysévají zároveň osivem. Secí stroj je využíván v zemědělství pro osévání polí, ale i luk. Vývoj secích strojů probíhá postupně s rozvojem zemědělské mechanizace.\nPodle druhu vysévané plodiny se secí stroje dělí na přesný secí stroj a secí stroj s plynulým výsevem.\n\nU přesných secích strojů je hlavním požadavkem především pravidelnost výsevu jednotlivých semen. Tento požadavek je potřeba splňovat například u plodin jako je kukuřice, slunečnice či řepa.\n\nPřípadné vysetí několika semen, popř. nevysetí žádného semene během cyklu pro výsev semenné jednotky má za následek značné agronomické ztráty ve výnosu plodiny. Při výsevu více semen si totiž vzcházející rostliny značně konkurují, což má za následek nevyvinutí ani jedné z nich. Trendem u posledních secích strojů jsou speciální výsevní kotouče, které mají v sobě buď otvory nebo lopatky o velikosti právě jednoho zrna. Kotouč se během setí otáčí a z jedné své strany vynáší semeno na druhou, kde ho \"upustí\" do semenovodu, kterým putuje přímo k secí botce. Semeno každé plodiny má určitou velikost, proto jsou kotouče výměnné a mění se pokaždé při změně vysévané plodiny.\n\nRozteč řádků u kukuřice bývá běžně 75 cm, u řepy 45 cm. Na jeden hektar se vysévá zhruba 100 000 jedinců kukuřice.\n\nZařízení, pomocí kterého se vysévají plodiny, u kterých není kladen důraz na přesnost vysévaných semen. Proto určujícím parametrem je tzv. výsevek. Je to hmotnost vysetého materiálu na jeden hektar. Tohoto typu secích strojů se používá např. pro výsev pšenice, ječmenu, řepky olejné nebo máku.\n\nPočet plodin, které je možno tímto strojem zasít, je poměrně vysoký, proto jsou někdy tyto stroje nazývány jako univerzální secí stroje. Musí být schopny i požadované množství\n\nmateriálu, které se může značně lišit.\n\nOdstředivé secí stroje jsou poměrně častým jevem v zemědělské výrobě. Jedná se často o nesené stroje, získávající energii pneumatickým pohonem z traktoru. Základním schématem na příčném průřezu odshora dolů je zásobník – výsevní mechanismus – semenovod – secí botka, součástí zásobníku bývá i čechrač, znamenák.\n\nVýsevní ústrojí je poháněno mechanickými převody od pojezdových kol stroje, evartovým řetězem nebo kloubovým hřídelem od zadních kol traktoru.\n\nJsou to stroje s pohonem ventilátoru od vývodové hřídele traktoru.\n\n"}
{"id": "386533", "url": "https://cs.wikipedia.org/wiki?curid=386533", "title": "Macrinus", "text": "Macrinus\n\nMarcus Opellius Macrinus (164 – červen/červenec 218) byl římský císař panující od 11. dubna 217 do 8. června 218. Jako císař užíval jména \"Marcus Opellius Severus Macrinus\".\n\nMacrinus byl původem Maur, narozený ve městě Caesarea v dnešním Alžírsku. O jeho rodičích chybí bližší údaje a je sporné, zda byli již příslušníky jezdeckého stavu – spíše se zdá, že teprve Macrinovi se podařilo postoupit do řad jezdců. Zprávy, že Macrinus byl jako mladík císařským otrokem v Římě, či dokonce gladiátorem se pokládají za pozdější pomluvy jeho protivníků, postrádající jakoukoli historickou věrohodnost.\n\nMacrinus byl v Římě činný jako obhájce a patřil k chráněncům mocného prefekta pretoriánů Plautiana. Po jeho zavraždění roku 205 působil na sklonku Severovy vlády v různých úřadech, dokud jej císař Caracalla nejmenoval v roce 212 jedním ze dvou prefektů pretoriánů. Tím získal Macrinus mocenskou základnu, kterou později využil při převzetí vlády v říši. V letech 216–217 doprovázel Caracallu na jeho tažení proti Parthům.\n\nO Macrinově nástupu na trůn se dochovaly protichůdné zprávy. V jádru důvěryhodné jsou informace, že v roce 217 kolovalo v říši proroctví o jeho budoucí vládě – takové pověsti znamenaly pro kohokoli smrtelné nebezpečí, jelikož Caracalla všechny své potenciální protivníky odstraňoval. Macrinus pravděpodobně musel Caracallu předejít a vzhledem k jeho oblíbenosti u vojska neměl jinou možnost než svou účast na spiknutí udržet v tajnosti. To se mu v zásadě i podařilo, neboť 8. dubna 217 byl Caracalla na cestě z Edessy do Karrh zavražděn Iuliem Martialem, který – alespoň navenek – mstil osobní křivdu. Římské vojsko, nacházející se stále ještě ve válce s Parthy, se ocitlo bez císaře.\n\nMacrinus potřeboval plné tři dny, než zdráhající se vojáky získal na svojí stranu; pomohlo mu, že druhý prefekt pretoriánů Marcus Oclatinius Adventus císařskou hodnost odmítl. Dne 11. dubna 217 provolaly jednotky Macrina za císaře a požehnaly tak faktické změně dynastie, neboť Caracalla měl řadu příbuzných, kteří mohli uplatňovat své nároky na trůn. Macrinus se stal vůbec prvním jezdcem vládnoucím římské říši – všichni předchozí císaři byli senátory. A přestože šlo z hlediska senátu o nebezpečný precedens, většina jeho příslušníků se radovala ze smrti nenáviděného Severova syna, takže Macrinus brzy došel uznání. Senátoři nepochybně ocenili i to, že se Macrinus prezentoval velmi vstřícně a usilovně se je snažil získat pro svou věc.\n\nProtože Macrinus prakticky postrádal vojenské zkušenosti a nebyl ani oblíben ve vojsku, neměl velký zájem na pokračování války s Parthy, kterou rozpoutal jeho předchůdce. Brzy po převzetí vlády proto nabídl králi Artabanu IV. mír, jeho návrh však Parthové pochopili jako projev římské slabosti a kladli si vysoké požadavky. Opět vzplanuly boje a během třídenní bitvy nedaleko Nisibis utrpěli Římané těžké ztráty. Po dalším kole vyjednávání byl nakonec mír na jaře 218 přece jen uzavřen – Macrinus musel Parthům vyplatit 200 milionů sesterciů, aniž by ovšem utrpěl územní ztráty. Poslední římsko-parthská válka tedy skončila faktickou římskou porážkou, třebaže ji Macrinus – především na mincích – vydával za velké vítězství.\n\nVážným problémem, s nímž se musel Macrinus potýkat, byl neutěšený stav financí, způsobený rozhazovačnou politikou císaře Caracally. Zvýšení žoldu vojákům, které Caracalla nařídil, spojené s různými mimořádnými dary legiím vyprázdnily státní pokladnu. Macrinus byl navíc nucen vyplácet obrovskou sumu Parthům jako cenu za uzavřený mír, což situaci ještě zhoršilo. Protože nechtěl sáhnout ke zvyšování daní či konfiskacím soukromého majetku bohatších vrstev, rozprodával postupně císařský majetek a snažil se snižovat výdaje. Tváří v tvář přemrštěným požadavkům armády však musel postupovat velmi opatrně.\n\nCaracalla ani jeho bratr Geta po sobě nezanechali mužské dědice, početné příbuzenstvo však měli Severovci v Sýrii – jednalo se o potomky sestry císařovny Iulie Domny Iulie Maesy. Maesa měla dvě dcery a dva vnuky, což představovalo vzhledem k popularitě severovské dynastie nemalý politický kapitál. Protože vojáci byli na Macrina rozezlení kvůli potupnému míru s Parthy i úsporným opatřením, dali se snadno ovlivnit Maesiným tvrzením, že její čtrnáctiletý vnuk Varius Avitus je ve skutečnosti Caracallův nemanželský syn. Ve 3. galské legii, ležící poblíž syrské Emesy, došlo ke vzpouře a 16. května 218 byl Varius Avitus proklamován za císaře. Maesa slíbila rebelujícím vojákům velkou odměnu, pokud její vnuk dosáhne trůnu.\n\nMacrinus reagoval tím, že svého desetiletého syna Diadumeniana, jemuž již dříve udělil titul \"caesar\", prohlásil za císaře a svého spoluvládce. Zároveň se snažil vzpouru v zárodku potlačit – avšak neúspěšně.\n\nDne 8. června 218 se poblíž Antiochie střetly jednotky věrné Macrinovi s legiemi uznávajícími Maesina vnuka. Bitva měla chaotický průběh, neboť oběma vojskům chybělo patřičné velení, nakonec se však Macrinus – patrně předčasně – dal na útěk, což zpečetilo jeho porážku. Zachránit se mu už nepodařilo ani svého syna, kterého v rychlosti odeslal k parthskému králi do bezpečí – na hranicích u města Zeugma byl Diadumenianus zadržen a brzy nato zabit.\n\nSám Macrinus se snažil v přestrojení dostat do Říma, kde senát odepřel jeho vyzyvateli uznání, avšak u Chalkedonu byl i on zajat a při převozu do Sýrie usmrcen. Nový císař, který přijal jméno Marcus Aurelius Antoninus (do dějin ale vstoupil pod přezdívkou Heliogabalus), nad ním vyhlásil \"damnatio memoriae\".\n\n\n"}
{"id": "386542", "url": "https://cs.wikipedia.org/wiki?curid=386542", "title": "Walter Pater", "text": "Walter Pater\n\nWalter Horatio Pater (4. srpen 1839, Londýn – 30. červenec 1894, Oxford) byl anglický esejista, literární a výtvarný kritik.\n\n\n\n"}
{"id": "386545", "url": "https://cs.wikipedia.org/wiki?curid=386545", "title": "Virion", "text": "Virion\n\nVirion je označení pro kompletní virovou částici, která je schopna infikovat hostitele a dále se v něm množit. U nejjednodušších virů je to pouze komplex nukleové kyseliny (DNA nebo RNA) a bílkoviny (urychlují reakce, aby mohly probíhat při nižších teplotách), u složitějších přibývají navíc především povrchové obaly, jako např. Membránový obal a Glykoproteiny.\n\nDíky antigenitě je virion schopný navázat se na povrch hostitelské buňky (když \"klíč\", který vir obsahuje, pasuje na \"zámek\" buňky, vir je schopný se do buňky dostat). O antigenitu se stará vnější obal viru.\n\nViriony jsou po vstupu do hostitelské buňky schopny změnit celý metabolismus buňky. Jejich velikost činí přibližně 15–390 nanometrů.\n"}
{"id": "386551", "url": "https://cs.wikipedia.org/wiki?curid=386551", "title": "Karel Chotovský", "text": "Karel Chotovský\n\nKarel Chotovský (3. listopadu 1842 Náchod – 2. dubna 1897 Žamberk) byl katolický kněz, badatel a spisovatel.\n\nPáter Karel Chotovský se narodil a vyrůstal v Náchodě. V roce 1866 byl vysvěcen na kněze a stal se kaplanem. V roce 1895 byl povýšen na prvoděkana. Společně s profesorem Eduardem Albertem vydal v roce 1889 knihu \"Paměti žamberské\".\n\n\n"}
{"id": "386555", "url": "https://cs.wikipedia.org/wiki?curid=386555", "title": "Geografie Německa", "text": "Geografie Německa\n\nNěmecko je stát ležící ve střední Evropě na březích Baltského a Severního moře. Na severu sousedí s Dánskem (délka hranic 67 km), na východě s Polskem (442 km) a Českem (811 km), na jihu s Rakouskem (815 km) a Švýcarskem (316 km), na západě s Francií (448 km), Lucemburskem (135 km), Belgií (156 km) a Nizozemskem (567 km). \n\nSe svou rozlohou 357 021 km² je Německo 6. největší zemí v Evropě, 4× větší než Česká republika. Je 4. největší v Evropské unii, z jejíž rozlohy zabírá 8,2 %. Nejvyšší bod je Zugspitze 2 962 m n. m. v Alpách. Po evropské části Ruska má největší populaci. Největšími řekami jsou Labe, Dunaj a Rýn. Krajními body jsou: na severu List, na jihu Oberstdorf, na západě Millen a na východě Deschka.\n\nPovrch Německa lze rozdělit na tři oblasti:\n\n\nHlavními povodími v Německu jsou: Dunaje, Rýnu, Labe, Vezery a Emže. V Německu pramení Dunaj (část toku 687 km) , protéká zde svou největší částí Rýn (865 km) a také Labe (727 km). Další významné řeky jsou například Isar, Odra, Inn nebo Havel. Největšími jezery jsou Bodamské jezero a jezero Müritz. Německo omývají vody Baltského a Severního moře. Na severu leží Východofríské ostrovy a u pobřeží Dánska leží Severofríské ostrovy.\n"}
{"id": "386556", "url": "https://cs.wikipedia.org/wiki?curid=386556", "title": "Národný cintorín", "text": "Národný cintorín\n\nNárodný cintorín ( Národní hřbitov) v Martině je místem posledního odpočinku mnoha významných osobností slovenského života. Nachází se v centru města ve Sklabinské ulici. Byl založen koncem 18. století původně jako městský hřbitov. V roce 1967 byl prohlášen za slovenský národní hřbitov a národní kulturní památku. Svůj celonárodní význam získal v druhé polovině 19. století, stalo se tak poté, co byla péče o něj svěřena Matici slovenské. Martin nebyl jako místo pro národní hřbitov vybrán náhodně, v 19. století byl totiž střediskem slovenské kultury.\n\nZaložení hřbitova souviselo s osvíceneckými reformami 18. století. V roce 1785 byl proveden soupis hřbitovů a krypt. Z tohoto soupisu je patrné, že hřbitov v Martině byl založen před pěti roky a toto je zatím první známý písemný doklad o jeho existenci. Prvním obyvatelem Martina, o němž máme zprávu, byl Ján Lauček. Hřbitov sloužil i pro obyvatele přilehlých obcí Jahodník, Tomčanian a Doliny, jež jsou dnes městskými částmi Martina.\n\nHřbitov se pomalu zaplňoval, proto byl v roce 1865 po dohodě s šlechtickým rodem Révaiů rozšířen o další pozemek. Ale i tento prostor se záhy zaplnil. A tak 8. července 1903 v době, kdy v čele městské samosprávy stál rychtář Samuel Šimek, koupilo město od barona Júlia Révaie za 1000 korun pozemek s výměrou 1 katastrálního jitra na rozšíření hřbitova. Zanedlouho poté, v roce 1909, jednalo obecní zastupitelstvo s baronem Révaiem o nákupu dalšího pozemku. Šlo o nevelký kus země, jenž měl posloužit k zarovnání půdorysu hřbitova, a město jej zakoupilo za 300 korun. Uvedenému vývoji odpovídají i mapové plány hřbitova pocházející z různých období. Po těchto krocích nabyl martinský hřbitov dnešních rozměrů. Po dalším mapování v roce 1912 byl do pozemkové knihy zapsán jako parcela č. 1878/1 s výměrou 23 580 m.\n\nHřbitov dnes tvoří dvě parcely a hlavní uličky rozdělují jeho plochu na šest bloků.\n\n\n\n"}
{"id": "386565", "url": "https://cs.wikipedia.org/wiki?curid=386565", "title": "Shrek Třetí", "text": "Shrek Třetí\n\nShrek Třetí (\"Shrek the Third\") je třetí film ze série animovaných komedií \"Shrek\" z roku 2007 podle knihy Williama Steiga \"Shrek!\". Postavičky namluvily známé filmové hvězdy, jako Mike Myers, Eddie Murphy, Cameron Diaz, Antonio Banderas, Justin Timberlake, Julie Andrews, John Cleese, Rupert Everett, a Eric Idle.\n\nKrál Harold onemocněl a jeho zeť, zlobr Shrek, a princezna Fiona jsou další v pořadí na trůn království Za sedmero horami. Shrek se s tím nehodlá smířit a trvá na tom, že musí být ještě někdo další, kdo má nárok na trůn. Z posledních sil řekne král Shrekovi, že někdo takový existuje - jeho synovec Artuš. Po pohřbu se Shrek spolu s Oslíkem a Kocourem v botách vydá vyhledat nového krále. Když odplouvají, Fiona na Shreka zavolá, že je těhotná. Vyděšený Shrek proto začne mít noční můry o svých budoucích dětech.\n\nArtuš, nebo Artie, jak je raději nazýván, je studentem v internátní škole Worchesterovka, kde je ztroskotanec, kterému se všichni posmívají a nemají ho rádi. Shrek mu řekne, že se musí stát novým králem Za sedmero horami. Artie je z toho nejdříve nadšený, ale pak mu Oslík a Kocour v botách řeknou o zodpovědnosti, která je s tím spojená a Artie nadšení ztratí. Artie je vyděšený, pokusí se vrátit loď na břeh a skončí to tím, že ztroskotají na ostrově, kde potkají Artušova starého potřeštěného učitele Merlina.\n\nMezitím princ Krasoň v baru přemluví několik pohádkových padouchů, včetně Kapitána Háka, královny ze Sněhurky, kyklopů, tvůrce Pinocchia a dalších, aby se přidali na jeho stranu a získali tak konečně svoje štěstí. Společně napadnou království a uvězní všechny Shrekovy přátele. Fiona, královna Lilian, Doris, Popelka, Sněhurka, Šípková Růženka a Zlatovláska utečou tajnou chodbou, ale Zlatovláska je naláká do pasti a přidá se ke Krasoňovi, do kterého je zamilovaná a má se stát jeho budoucí královnou.\n\nKapitán Hák u Merlina napadne Shreka a pokusí se ho chytit a ostatní zabít. Je poražen, ale zmíní se o královi Krasoňovi, a tak se Shrek bojí o Fionu a chce se urychleně vrátit do království. K tomu jim pomůže Merlin, který je přenese, ale omylem prohodí těla Oslíka a Kocoura v botách, takže Oslíkova duše se nachází v Kocourovi a naopak. Shrek zjistí, že Krasoň ovládl království a chce ho zabít přede všemi v divadelní hře. Vydají se proto do paláce, kde se hra zkouší, setkají se s Krasoněm, který jim vyhroužuje, ale nakonec jsou všichni zatčeni.\n\nKrasoň se připravuje na Artieho popravu, a tak Shrek, aby ho zachránil, řekne, že to je jen ťulpas, který ho měl nahradit jako krále. Krasoň mu uvěří a rozhodne se, že Artieho nezabije. Artie, který začal Shrekovi věřit, tomu také uvěřil, je zklamaný a utíká pryč. Oslík a Kocour jsou zavřeni spolu s princeznami ve věžení. Královna Lilian se rozčílí poté, co ji Sněhurka nazve stařenkou a hlavou rozbije dvě kamenné zdi. Oslík a Kocour pak potkají Artieho a vše mu vysvětlí, a tak se rozhodne vrátit.\n\nKrálovství sleduje Krasoňovo divadelní představení. Shrek si ale ke Krasoňově smůle získá publikum. Když se Krasoň chystá zabít Shreka, Fiona s přáteli a Kocour, Oslík a pohádkové bytosti vniknou na jeviště. Padouchové je znovu zajmou, ale přijde Artie a přemluví je, aby je nechali jít a prokáže tak své vladařské schopnosti. Na Krasoně pak spadne věž, která byla na jevišti. Jeho koruna se kutálí po jevišti a Artie ji chytí a po chvíli se korunuje králem. Když království oslavuje nového krále, objeví se Merlin a vrátí Oslíkovi a Kocourovi jejich těla, ale jejich ocasy zůstanou prohozené. Shrek a Fiona se vrátí do své bažiny a mají spolu tři zlobří děti.\n\n"}
{"id": "386569", "url": "https://cs.wikipedia.org/wiki?curid=386569", "title": "František Novotný (spisovatel)", "text": "František Novotný (spisovatel)\n\nFrantišek Novotný (* 15. března 1944 v Brně) je spisovatel sci-fi literatury, počítačový technik, plastikový modelář a jachtař.\n\nVe svém rodném městě získal středoškolské vzdělání na dnešním gymnáziu Na Vídeňce a v roce 1968 vystudoval obor technická kybernetika na elektrotechnické fakultě VUT v Brně. Poté nastoupil jako technik komplexních zkoušek do národního podniku Chemont Brno a mezi jeho štace patřil i blok A1 jaderné elektrárny v Jaslovských Bohunicích. Při prověrkách technicko-hospodářských pracovníků v roce 1970 nesouhlasil s okupací Československa Sovětskou armádou a byl na jaře 1971 vyhozen. Po několika měsících bez práce získal zaměstnání u \"Kancelářských strojů Brno\", ale pouze na detašovaném pracovišti v Adamovských strojírnách, kam 24 let dojížděl. Od řadového technika sálového počítače ZPA 600 se vypracoval až na vedoucího střediska technické péče a z tohoto místa v roce 1994 odešel na volnou nohu. Napůl se živil psaním, napůl jako profesionální kapitán námořních plachetnic. Napřed pracoval na katamaranu vydavatele Annonce Josefa Kudláčka, poté až do roku 2000 na dvoustěžňové jachtě Freelord patřící česko-japonské rodině. Spolupracoval také s agenturou Moravyacht, pro niž v roce 1994 a 1997 přepravil jachtu z Floridy, poprvé do Gibraltaru a po druhé na Sardinii.\nV roce 1996 se Freelord pod jeho vedením a s posádkou studentů stal vítězem Jachetního rallye východního Středomoří (E.M.Y.R.) pořádaného Tureckem, Izraelem a Egyptem jako pokus zlepšit vzájemné vztahy. Trasa vedla z Istanbulu přes Kypr a Izrael do Egypta s cílem v Ismailii uprostřed Suezského průplavu. Odtud jachta pokračovala do Hurghady, kde \"František Novotný\" strávil s lodí potápěčskou sezónu.\nK této práci František využil své jachtařské zkušenosti. Jako syn jednoho ze zakladatelů brněnského Jachtklubu vyrostl prakticky na Brněnské přehradě. Řídit plachetnici se naučil v osmi letech, od patnácti pak začal závodit ve třídě Pirát, v níž v roce 1965 získal mistrovský titul. Poté si ho však přitáhlo moře a v roce 1971 se v rámci dohody ČSTV s polským Jachtařským svazem dostal na palubu polského škuneru Zew Morza. Tím začala jeho kariéra námořního jachtaře, během níž vykonal na malých, amatérsky postavených námořních plachetnicích ještě před rokem 1989 plavby v Dánských úžinách, dvakrát do Oslo a na Černém a Egejském moři a na Jadranu.\nPo roce 2000 se však \"František Novotný\" rozhodl soustředit se jen na psaní, ale dostal se také k překládání militarií a námořních encyklopedií. Od roku 2007 mu do rozpočtu přispívá penze a na moře vyplouvá jen pro vlastní potěšení s přáteli a po stopách svých oblíbených autorů a jejich hrdinů.\n\nDo fandomu se zapojil v roce 1983. Byl spoluzakladatelem SF klubů Nyx, Nonparcorán klubu, pomáhal na Draconech a zúčastňuje se pravidelně Parconů, jako účastník i jako autor populárních přednášek.\n\nFrantišek Novotný patří ke spisovatelům sci-fi z okruhu kolem Ceny Karla Čapka. Poprvé se do této literární soutěže pořádané čerstvě založeným Čs. fandomem přihlásil v roce 1983 s povídkou „Přednáška“. Byla napsána jednou větou a pojednávala o hnutí „Tří bradatých“, jimiž byli míněni Marx, Engels a Lenin. Vzhledem k obsahu nedostala povídka žádnou cenu, ale autor vešel do povědomí hodnotitelů a v roce 1985 získal za poému Legenda o Madoně z Vrakoviště hlavní cenu, svého prvního Mloka. Zaměření dalších povídek i větších prací zpočátku ovlivňovalo technické vzdělání autora, jeho dvorním tématem se stali roboti a jejich společenské uvědomování. Povídky a úvahy psal pro časopis Ikarie, do řady antologií, a do Interkomu. Knižního debutu se dočkal v antologii Návrat na planetu Zemi (1985), kde vyšla povídka „Pojďme si hrát na hoňku“. V roce 1988 mu pak vyšla první samostatná knížka, sbírka povídek Nešťastné přistání, byť vnitřní cenzurou nakladatelství Čs. spisovatel o třetinu zkrácená.\nNa příval fantasy, který se v československých knihkupectvích objevil po roce 1989, zareagoval parodicky míněným románem tohoto žánru Dlouhý den Valhaly, který vydal pod pseudonymem Frank N. Skipper. Avšak téma ho pohltilo natolik, že se pustil do psaní dalších, již zcela vážně míněných dílů, takže během 15 let vznikl šestidílný románový cyklus Valhala, nejrozsáhlejší české dílo pojednávající o alternativním světě.\nPoté si František Novotný na několik let odskočil k literatuře faktu a k beletrii se vrátil v roce 2011 románem Prsten od vévodkyně. Jedná se o bizarní příběh bývalého estébáka, kterého si do 19. století přitáhne magický prsten, jenž dostala Božena Němcová od vévodkyně Zaháňské. Tento román zahájil edici Kroniky karmínových kamenů věnovanou příběhům z českých dějin, v nichž však nesmí chybět kousek magie.\nV létě 2012 pak František Novotný dopsal zatím svůj poslední román s názvem Křižník Thor. Jedná se o napůl korzárský příběh, napůl polit-fiction z nedaleké budoucnosti.\n\n\n\n Šestidílný románový cyklus Valhala \nvšech 6 dílů vyšlo v roce 2014 v jediném svazku pod názvem \"Valhala\"\n\nJeště před trvalým přesídlením do Prahy v roce 1999 začal František Novotný spolupracovat s redakcí časopisu \"Yacht\" jako externí redaktor a tato spolupráce trvá stále. Jeho příspěvky netvoří jen recenze a představování nových jachet, ale také články o údržbě a výstroji. K obsahu časopisu též přispěl zavedením několika rubrik; s již zesnulým Ing. Miroslavem Pešlem uveřejnili pod názvem Žízeň po moři sérii článků o průkopnických plavbách československých námořních jachtařů po druhé světové válce, dále František Novotný obohatil časopis Yacht o rubriku „Toulky námořní minulostí“ věnovanou historii jachtingu a mořeplavby a o sérii medailónků významných osobností a průkopníků československého jachtingu.\nOd roku 1999 do roku 2005 František Novotný přispíval do internetového deníku \"Neviditelný pes\" Ondřeje Neffa. Pro své úvahy a eseje na všemožná témata, od politických přes kulturní až k technicko- a vojensko-historickým, dostal k dispozici vlastní rubriku, kterou nazval \"Mrožoviny\". Název byl reflexí na básničku „Mrož a tesař“ z knížky Alenka v říši divů, v níž Mrož říká:\n\n\"Mluvme o jiných věcech\"\n\"O botách, lodičkách a pečetním vosku\"\n\"O lenoších a králech\"\n\"A proč je moře tak horké\"\n\"A zda mají prasata křídla.\"\n\nToto čtyřverší pak tvořilo motto rubriky, neboť přesně vystihovalo její rozsah a pestrost. Nakonec vyšlo v Mrožovinách na 400 statí, což by vydalo na hodně silnou knížku.\n\nNeméně zajímavá byla spolupráce s Českou televizí. V letech 2006–2008 pracoval František Novotný jako externí moderátor a redaktor pro zpravodajský kanál ČT24, kde byl jedním ze čtyř moderátorů pořadu Historický magazín. K jeho práci nepatřilo jen pořad odmoderovat, obvykle se dvěma hosty ve studiu, ale také ve spolupráci s dramaturgem zvolit téma, napsat scénář, zúčastnit se natáčení v terénu, ať už to byly rozhovory s pamětníky či návštěvy památných míst, hradů, zámků, památníků a muzeí, a podílet se na zpracování předtáček ve střižně. Celkem František Novotný napsal a odmoderoval čtyřicet vydání \"Historického magazínu\", jež se dají dohledat na internetu ve videoarchivu České televize.\n\nPo celou tu dobu František Novotný samozřejmě publikoval i ve scifistických časopisech, především v \"Magazínu Fantasy & Science Fiction\", kde uveřejňoval rozsáhlé recenze a literární analýzy, hlavně románů Roberta Holdstocka, v poslední době pak publikoval v časopisu \"Pevnost\", kde mu na jaře 2012 vyšel seriál „Magické základy Hitlerovy říše“ o okultních kořenech nacismu.\nFrantišek Novotný také několik let uveřejňoval minirecenze scifi knížek v Lidových novinách.\n\nKromě sci-fi se František Novotný zabývá literaturou faktu. V roce 2003 mu vyšla knížka „Veleobři oceánů“ věnovaná bitevním lodím a bitevním křižníkům 20. století Obsahuje nejen podrobné popisy konstrukcí, ale i osudy 19 největších válečných lodí námořních mocností minulého století.\nV roce 2009 následovala knížka „Plachty v ohni“ zaměřená na předchozí epochu válečných plachetnic. Zachycuje nejen vývoj konstrukce od vikinských lodic až po mohutné trojpalubníky s více než 100 děly, ale také vývoj námořní strategie a taktiky, především na bitvách mezi Francouzi a Angličany v 18. století a za napoleonských válek.\nK literatuře faktu také patří jachtařská příručka „Za kormidlem nejen na Jadranu“, která vyšla v roce 2010 a rady začínajícím námořním jachtařům ilustruje vlastními autorovými zážitky. Z této oblasti František Novotný chystá k vydání ještě pozoruhodnější knihu o plavbách po stopách britského spisovatele Arthura Ransoma, tvůrce slavných Vlaštovek a Amazonek. Knížka „Za tajemstvím Vlaštovek a Amazonek aneb jachtařské expedice po stopách Arthura Ransoma a jeho literárních hrdinů“, obsahuje nejen popisy plaveb do míst, kde se Ransomovy romány odehrávají, ale také odkrývá tajemství, kdo autorovi posloužil jako předlohy pro jeho literární postavy a jak komplikované vztahy k nim měl.\n\n\nSvé znalosti námořní tematiky a vlastní jachtařskou praxi František Novotný uplatnil při překladech námořních a vojenských encyklopedií a dalších knížek. Zredigoval a částečně přeložil třídílnou „Encyklopedii konfliktů 20. století“, poté se podílel na překladu encyklopedie „Lodě, 5000 let námořních dobrodružství“, samostatně pak přeložil encyklopedii „Námořní bitvy“ a hlavně Oxfordského průvodce o lodích a moři (The Oxford Companion to Ships and the Sea), který vyšel pod českým názvem „Velký slovník lodí a moře“ a je určen jako referenční pomůcka čtenářům námořní literatury. Též přeložil knihu „Hitlerovi Vikingové“ Jonathana Trigga o skandinávských dobrovolnících SS a brožury „Záliv Leyte 1944“ a „Iwodžima 1945“ z edice Velké bitvy historie.\nSvé zkušenosti z plastikového modelářství pak uplatnil při překladech modelářských příruček „Modelování terénu“, „Modelujeme bojovou techniku“, „Jak na modely technikou Airbrush“ a „Jak na modely letadel“.\n\n\nKe koníčkům Františka Novotného patří mnoho let i plastikové modelářství. Vzpomínky na své začátky a celoživotní koníček sepsal ve vyprávění \"Můj život s kity\".\n\nZde je krátký náhled:\n\n\"K modelářství jsem inklinoval již od dětství. Vyrůstal jsem na brněnském jachtklubu, kde jsme se stejně starými vrstevníky vytvořili klukovskou partu. K naší oblíbené zábavě patřilo vyřezávání lodiček z borové kůry, pro niž jsme se vypravovali do okolních lesů. Vyráběli jsme „koráby“ ve stylu kliprů – s několika stěžni ze špejlí a patry papírových plachet napíchnutých nad sebou. Kýly jsme vystřihovali z konzervového plechu a opatřovali zátěží z rybářských olůvek. S lodičkami jsme pak pořádali závody mezi moly jachtklubu a ty jednoduché modely byly tak výkonné, že našim závodům přihlíželi i dospělí. Mimochodem, na těch kůrových lodičkách jsem se nejlépe naučil, jak plochou plachet vyvážit plachetnici vzhledem ke směru větru, což se mi pak hodilo v dospělém jachtařském životě.\"\n\n"}
{"id": "386570", "url": "https://cs.wikipedia.org/wiki?curid=386570", "title": "Jakub Sommer", "text": "Jakub Sommer\n\nJakub Sommer (* 6. srpna 1976 Praha) je český filmový režisér, kameraman a scenárista, absolvent katedry dokumentu na FAMU.\n\nMezi jeho nejznámější filmy patří autobiografický krátký snímek \"ELFilm\" (2001) nebo stylizovaný dokument o závislosti na počítačových hrách \"Maj Kompjutr\" (2002).\n\nZa své školní filmy získal doposud 26 různých filmových cen.\n\nMimo jiné je i autorem populárního videoklipu k písni \"Anděl\" českého písničkáře Xindla X. Videoklip byl nominován na cenu Anděl 2009 v kategorii videoklip roku.\n\nRežíroval i videoklipy \"Xindl X Dysgrafik\", \"Xindl X Nejlepší kuchař\" a \"Vidoucí, ale neviděná\" Petra Hapky a Michala Horáčka.\n\nPod pseudonymem Petr Fišer byl režisérem patnácti dílů televizního sitcomu \"Comeback\" (2008). Po úspěchu seriálu se k jeho režii přihlásil i pod svým jménem.\n\nV červnu 2010 režíroval pro Švandovo divadlo v Praze hru Xindla X \"Dioptrie růžových brýlí\". Na divadle režíroval také hru Kabaretu Caligula \"PanzerFaust\" s Klárou Issovou v hlavní roli, která měla premiéru v září 2013 v Paláci Akropolis.\n\nV minulosti měl partnerský vztah s herečkou Ester Geislerovou. Jeho ženou byla herečka Jana Stryková.\n\n\n\n"}
{"id": "386573", "url": "https://cs.wikipedia.org/wiki?curid=386573", "title": "David Gilmour (album)", "text": "David Gilmour (album)\n\nDavid Gilmour je první sólové album britského kytaristy a zpěváka Davida Gilmoura, který je znám především jako člen art rockové skupiny Pink Floyd. Album vyšlo v květnu 1978 (viz 1978 v hudbě) a v britském žebříčku prodejnosti hudebních alb se dostalo na 17. příčku.\n\nAlbum \"David Gilmour\" vzniklo v době mezi deskami \"Animals\" a \"The Wall\" od Pink Floyd. V té době již převzal vedení skupiny baskytarista Roger Waters, který upřednostňoval své autorské příspěvky a díla ostatních členů skupiny se až na výjimky na alba nedostala. Proto se kytarista Gilmour rozhodl vydat svou vlastní sólovou desku. Ta se skládá z devíti písní, z nichž většina je Gilmourovým dílem. Tři skladby jsou zcela instrumentální.\n\nJméno první skladby „Mihalis“ pochází od stejnojmenné jachty, kterou Gilmour v době nahrávání tohoto alba vlastnil. Mihalis znamená řecky Michal. Píseň „There's No Way Out of Here“, která vyšla i jako singl, byla původně nahrána skupinou Unicorn pro jejich album \"Too Many Crooks\" z roku 1976, které David Gilmour produkoval. Tato verze nese název „No Way Out of Here“. Ve skladbě „So Far Away“ se vyskytují podobné sbory jako v písni „Comfortably Numb“ z alba Pink Floyd \"The Wall\". „Comfortably Numb“ totiž hudebně vznikla při práci na albu \"David Gilmour\", nicméně byla zakomponována až do „floydovské“ rockové opery. Píseň „Short and Sweet“, ke které napsal text Roy Harper, se v mírně odlišné verzi vyskytuje i na Harperově albu \"The Unknown Soldier\" z roku 1980. Hudebně je tato skladba předchůdcem „Run Like Hell“ z \"The Wall\". Určité menší části instrumentálky „Raise My Rent“ byly naopak použity v písních „What Do You Want from Me?“ a „Keep Talking“ z posledního alba Pink Floyd \"The Division Bell\".\n\nNa desce \"David Gilmour\" hrají jako studioví hudebníci někteří Gilmourovi spoluhráči (Rick Wills a Willie Wilson) z kapely Joker's Wild, ve které působil mezi lety 1963 a 1966.\n\nV roce 2006 bylo album \"David Gilmour\" vydáno na CD v remasterované podobě.\n\n\n"}
{"id": "386576", "url": "https://cs.wikipedia.org/wiki?curid=386576", "title": "Anthony Eden", "text": "Anthony Eden\n\nAnthony Eden (12. června 1897 – 14. ledna 1977) byl britský státník, člen Konzervativní strany a premiér. Zastával také po tři funkční období funkci ministra zahraničí.\n\nZískal si jméno jako oponent appeasementu, \"muž míru\" a schopný diplomat, což ale přehlušila jeho aktivita v Suezské krizi roku 1956, kterou jeho kritici ve straně označili jako historický neúspěch britské zahraniční politiky signalizující konec nadvlády Británie na Středním východě.\n\nNarodil se ve West Aucklandu do rodiny konzervativních velkostatkářů. Jeho otcem byl baron William Eden a matkou Sybil Frances Greyová. Studoval na Eton College.\n\nV době první světové války sloužil u pozemního vojska a dosáhl hodnosti kapitána. Obdržel válečný kříž a ve 21 letech se stal nejmladším brigádním majorem britské armády. Po válce studoval na Christ Church v Oxfordu.\n\nV prosinci 1923 byl zvolen poslancem Dolní sněmovny za konzervativce.\n\nRoku 1926 se stal tajemníkem ministra zahraničí Austena Chamberlaina a roku 1931 získal funkci podsekretáře ministra zahraničí. Roku 1934 se stal ministrem pro záležitosti Společnosti národů ve vládě Stanley Baldwina. Jako účastník první světové války zastával zpočátku protiválečné názory, ale byl mezi prvními, kteří pochopili, že mír, s ohledem na nacistické Německo a fašistickou Itálii, nemůže být zajištěn politikou appeasementu. Po rezignaci ministra zahraničí Hoara roku 1935 nastoupil na jeho místo.\n\nOhledně španělské občanské války zastával politiku podpory Francových fašistů a prosadil (společně s britskou admiralitou) blokádu republikánských přístavů, čímž byly znemožněny dodávky zbraní španělským republikánům z USA a SSSR a podporoval Neville Chamberlaina v jeho snaze udržet mír prostřednictvím ústupků vůči nacistickému Německu. Jeho rezignace je připisována nesouhlasu s politikou appeasementu, nicméně spory mezi ním a premiérem se týkaly toho, jak daleko dojít v jednání s Itálií, a politiku appeasementu vůči nacistickému Německu nekritizoval.\n\nPoté, co se stal v roce 1940 premiérem Winston Churchill, byl jmenován do funkce ministra války a na konci roku se stal znovu ministrem zahraničí. I když byl Churchillovým spojencem, jeho vliv byl omezený, protože s Rooseveltem a Stalinem jednal premiér sám. Roku 1942 se stal i předsedou dolní komory britského parlamentu.\n\nPo volbách roku 1951 sestavovali vládu znovu britští konzervativci a znovu se stal ministrem zahraničí. Dokázal vyřešit mnoho krizových poválečných situací v zahraniční politice v období, kdy docházelo k poklesu významu Britského impéria, vypukla studená válka a Velká Británie přestávala být světovou velmocí. Mezi jeho úspěchy patřily závěry přijaté na ženevské konferenci a dohoda s Egyptem na stažení britského vojska.\n\nNásledkem antikomunistické politiky a počátku studené války se společně Winstonem Churchillem rozhodl změnit přístup vůči některým německým válečným zločincům, kteří byli britskými vězni. Byl zmírněn rozsudek trestu smrti nad polními maršály Albertem Kesselringem a Erichem von Mansteinem. Odpovídalo to požadavku německého kancléře Konrada Adenauera i kampani v západoněmeckém tisku. Oba byli později ze zdravotních důvodů propuštění z vězení do nemocnice a poté i na neurčenou dobu na rekonvalescenci. Tento postup měl mimo jiné napomoci vybudovat silnou německou armádu, která měla vzniknout na přední linii obrany NATO v době studené války.\n\nV dubnu 1955 odešel Winston Churchill na odpočinek a on se stal jeho nástupcem ve funkci britského premiéra. Poté, co nastoupil do úřadu, vyhlásil volby, ve kterých konzervativci zvítězili. V domácí politice neměl velké zkušenosti a tak se zaměřil na zahraniční záležitosti.\n\nV červenci 1956 egyptský prezident Gamál Násir neočekávaně zestátnil Suezský průplav poté co Spojené státy odmítly financovat stavbu Asuánské přehrady. Eden se spolu s Francií dohodl na tom, že má být Násir odstraněn. Průplav byl vybudován v 19. století Společností suezského průplavu, ale později se stal majetkem britských a francouzských akcionářů.\n\nV říjnu vpadla britská, francouzská a izraelská vojska do Egypta a obsadila oblast průplavu. Nicméně americký prezident Dwight Eisenhower byl silným zastáncem dekolonizace a okamžitě proti invazi důrazně protestoval. Nakonec byl donucen ustoupit americkému tlaku a vojsko stáhnout. Tato Suezská krize je považována za ukončení postavení Velké Británie jako světové velmoci. Jeho pověst státníka tím velmi utrpěla a zhoršil se i jeho zdravotní stav. Jeho kancléř Harold Macmillan dosáhl toho, aby krátce nato v lednu 1957 odstoupil z funkce premiéra.\n\nKrátce po svém odstoupení se stáhl i z politického života. V 70. letech publikoval své paměti, ve kterých obhajoval svůj postup v Suezské krizi a z neúspěchu této akce obvinil amerického ministra zahraničí Johna Fostera Dullese.\n\nZemřel na rakovinu jater 14. ledna 1977 a byl pohřben v Alvedistonu.\n\n"}
{"id": "386577", "url": "https://cs.wikipedia.org/wiki?curid=386577", "title": "Risk management", "text": "Risk management\n\nRisk management, česky zacházení s riziky, je oblast řízení projektů i procesů, která se zabývá zjišťováním a hodnocením jejich nebezpečí a nežádoucích důsledků. Při zahájení každého projektu je důležité stanovit rizika spojená s tímto projektem a nezapomínat, že každý projekt je jedinečný. Než se s projektem začne, je třeba vyhodnotit rizika spojená se špatně definovaným cílem. Důležité je propojení projektu s jinými projekty, včetně časových návazností. Následuji rizika spojená s lidmi, s jejich nedostatečnou kvalifikací a zkušenostmi. Závažné jsou i finanční rizika, včetně časového plánování příjmů a nákladů.\n\nDisciplína zvaná řízení rizik se zabývá navzájem provázanými činnostmi, které se snaží zamezit nebo zmírnit výskyt rizik nebo nemilých překvapení. Rizika ohrožují dosažení cílů, mohou mít negativní dopad na naši činnost a s určitou pravděpodobností se u každé činnosti vyskytnou.\n\nŘízení rizik zahrnuje široké spektrum problémů, do kterých lze zařadit:\n\nPro pečlivé řízení rizik musí být stanoveny odpovědné osoby.\n\nJiž zde ovšem mohou vzniknout první rizika personální – ne každý člen týmu může mít zkušenosti s projektovým řízením a nemusí být dostatečně kvalifikován.\n\nŘízení rizik se skládá ze čtyř po sobě jdoucích činností:\n\nRizika bychom nejprve měli rozdělit na interní a externí. Interní jsou ovlivnitelná a kontrolovatelná projektovým týmem. Rizika externí nejsou ovlivnitelná a kontrolovatelná projektovým týmem. Rizik samozřejmě existuje velké množství, v tomto článku jsou popsána hlavně rizika spojená s projektem, jinak ale existuje celá řada rizik, například rizika finanční, rizika přírodní. Existuje mnoho technik na rozpoznání rizik například:\n\nVyhotovení kontrolního seznamu – systematická kontrola předem stanovených podmínek a opatření. Seznamy kontrolních otázek (checklists) jsou generovány na základě seznamu charakteristik sledovaného systému nebo činností, které souvisejí se systémem a potenciálními dopady, selháním prvku systému a vznikem škod.\n\nBezpečnostní kontrola (safety audit) – postup hledání potenciálně možné nehody či provozního problému. Je používán připravený seznam otázek a matice pro skórování rizik. Používá se především u technologických rizik.\n\nCo se stane když – diskuse a hledání nápadů, ve které skupina zkušených lidí dobře obeznámených s procesem klade otázky nebo vyslovuje úvahy o možných nehodách.\n\nAnalýza stromu událostí – sledování průběhu procesu na základě dvou událostí – příznivé a nepříznivé. Jedná se o graficko statistickou metodu – vznik rozvětveného stromu ze kterého se stanovují rizika.\n\nAnalýza lidské spolehlivost) – posouzení vlivu lidského činitele na výskyt nehod, havárií apod. či jejich dopadů. Jde o posouzení činitelů lidského faktoru a lidské chyby. Zahrnuje přístupy mikroergonomické (vztah „člověk – stroj“) a makroergonomické (vztah „člověk – technologie“). Vztah s platnými pracovními předpisy.\n\nMetoda IPR - Identifikace procesů a rizik.\n\nDiskuse (odborníci, zainteresované osoby…) – diskuse je často zaměňována s what-if analýzou nebo s brainstormingem\n\nSWOT\n\nBrainstorming\n\nVýsledky identifikace rizik je potřeba analyzovat a určit priority jejich řešení. Toto hodnocení je činností subjektivní, proto na ni může být více pohledů.\nPokud máme známá rizika, která nám vyšla z předchozí identifikace, již můžeme tato rizika hodnotit a přisuzovat jim patřičný význam. Pokud chceme hodnotit rizika musíme si určit některé skutečnosti:\n\n\nDle výsledné hodnoty rizika rozlišujeme rizika na běžná, závažná a kritická.\n\nPo důkladném zhodnocení rizik je nutné vytvořit plán rizik, ve kterém bude určena strategie zvládnutí, minimalizace nebo eliminace rizik.\nDetailní rozpracování všech variant řešení jednotlivých rizik a jejich hodnocení. Přiřazení řešení rizik odpovědným osobám. Nezbytná je soustavná kontrola, případně revize plánu rizik dle aktuální situace.\nFaktory, které ovlivňují tvorbu strategie: fáze projektu, velikost, priorita, komplexnost, časová a finanční náročnost.\n\nAbychom se na rizika dokázali připravit a následně je řídit a dále sledovat, je potřeba vytvořit plán rizik jako součást plánu projektu. Tvorba plánu rizik není složitá, ale je prioritně důležité rozpoznat všechna závažná rizika, které mohou náš projekt ovlivnit a k těmto rizikům navrhnout účinná protiopatření.\nPokud máme dvě předchozí činnosti (Identifikaci rizik a hodnocení těchto rizik) splněné, můžeme přistoupit k tvorbě tabulky plánu rizik.\nV tabulce musí být uvedeno: riziko, váha rizika, jeho pravděpodobnost a jeho hodnota. Dále zde musí být stanoveno preventivní opatření, pokud riziko nastane, jaké kroky podniknout k jeho odstranění nebo minimalizaci. Důležité je také určit odpovědnou osobu spojenou s provedením preventivního opatření. Určení krizového scénáře je další důležitou součástí tabulky plánu rizik. Krizový scénář se stanovuje pro případ, že se nepodaří riziko odstranit nebo je minimalizovat. Stejně jako za provedení preventivního opatření je stanovena odpovědná osoba, tak i za tvorbu krizového scénáře a jeho dodržení musí být stanoven odpovědný pracovník.\n\nPravidelná aktualizace plánu rizik je potřebná pro včasnou identifikaci případných nových rizik, přehodnocování dříve identifikovaných rizik, aktualizace strategie zvládnutí (původní strategie funguje, není potřeba nějaká změna?), aktualizace dokumentace, komunikace\n\nBěhem jakéhokoli projektu se mohou objevit další rizikové události a proto musejí být rizika stále monitorována. Nikdy nemůžeme určit a rozpoznat všechna rizika a pravděpodobnost, se kterou mohou nastat, proto je důležité abychom stále identifikovali nová rizika a přehodnocovali rizika, která byla již dříve rozpoznána. To znamená, že Plán rizik a jejich řízení se bude stále měnit v čase.\n\nExistuje mnoho základních členění rizik. Rizika projektová, které popisuje tento článek, rizika finanční, rizika přírodní atd. Rizika týkající se přímo projektu jsou především - rizika na straně uživatele, investora, dodavatele, sem například může patřit i nedostatečná zainteresovanost koncového uživatele na cílech projektu.\n\nMěnící se legislativa, podmínky na trhu (preference zákazníků apod.) a v neposlední řadě také naše partnerské a dodavatelské firmy významně ovlivňují projektovou činnost.\n\nJsou významnou skupinou všech rizik, často mívají drtivější dopad než rizika technická. Patří mezi ně:\nV plánu projektu jasně vymezit způsoby a techniky externí komunikace. Uživatel často dostává produkt, který vůbec nechtěl, nesplňuje jeho požadavky, očekávání bylo odlišné nebo obsahuje nepotřebnou funkcionalitu, to vše může být způsobeno zanedbávanou zpětnou vazbou od skutečných uživatelů (nesmíme opomínat, že uživatel je nejdůležitější subjekt pro závěrečné hodnocení projektu).\n\n\n\n"}
{"id": "386578", "url": "https://cs.wikipedia.org/wiki?curid=386578", "title": "Becherovka Game", "text": "Becherovka Game\n\nBecherovka Game byla každoroční soutěž, kterou mezi léty 2000 až 2007 (celkem tedy 8 ročníků) vyhlašovala společnost Jan Becher – Karlovarská Becherovka, a.s. Cílem bylo motivovat české herní vývojáře k vývoji zdarma šiřitelných her, které by Becherovku propagovaly. Vždy byla vyhlášena určitá témata, která tvůrci her museli zapracovat. V posledním ročníku byly kategoriemi On-line flash hry, Hry pro PC (akční, logické, adventury, RPG, simulátory a další...), Mobilní hry (hry pro mobilní telefony a pro mobilní zařízení), XXL hry. Nejvyšší odměnou v posledním ročníku byla za nejlepší flash hru částka 100 000,- Kč a také výběr jedné hry, jejíž autor obdržel PC v hodnotě 60 000,- Kč .\n\nBecherovka sbližuje\n\nBecherovka funguje jako pomyslný most mezi mužským a ženským světem. Realizujte svoji vývojářskou vizi podle vlastních tvůrčích schopností a nápadů.\n\nLetní osvěžení s Becherovkou\n\nNení nic příjemnějšího než se v létě osvěžit koktejlem. Nechte rozehrát vaši fantazii a vymyslete, jak nejlépe se v létě osvěžit.\n\nKrálovna Jezer - autoři: Ufouni\n\n"}
{"id": "386580", "url": "https://cs.wikipedia.org/wiki?curid=386580", "title": "Nigel Warburton", "text": "Nigel Warburton\n\nNigel Warburton (* 1962) je britský filozof, popularizátor filozofie a autor řady populárních filozofických knih. Kromě toho napsal akademické práce v oboru estetika a aplikovaná etika. \n\nNa Bristolské univerzitě získal titul Bachelor of Arts. Další titul PhD získal na Darwinově univerzitě v Cambridgi. Než nastoupil na katedru filozofie Open Univerzity v roce 1994, přednášel na univerzitě v Nottinghamu. V květnu 2013 odstoupil z pozice vedoucího na Open Universitě. \n\nJe autorem mnoha knih z oboru filozofie. Kromě toho se věnuje psaní o fotografii, zvláště o fotografii Billa Brandta. Napsal rovněž životopis modernistického architekta Erna Goldfingera. Pravidelně vyučuje hodiny filozofie a umění na Tate Modern. Píše pro časopis \"Portfolio\", určený pro fotografy.\n\nVede weblog Virtual Philosopher a s Davidem Edmondsem pravidelně vysílá rozhovory s filosofy v pořadu Philosophy Bites. Kromě toho vysílá také kapitoly ze své knihy Philosophy: The Classics.\n\n\n"}
{"id": "386581", "url": "https://cs.wikipedia.org/wiki?curid=386581", "title": "Darja Čančíková", "text": "Darja Čančíková\n\nDarja Čančíková roz. Bogdanova (* 1982 Vidnoje, Moskevská oblast) je výtvarnice a knižní ilustrátorka.\n\nVystudovala Vysokou školu uměleckoprůmyslovou v Praze, ateliér Ilustrace a grafiky (nejprve pod vedením prof. Jiřího Šalamouna, později Juraje Horvátha). Věnuje se především knižní ilustraci, tvorbě autorských knih, volné grafice, malbě i grafickému designu. Je zakládající členkou sdružení grafiků a ilustrátorů – tvůrců autorských knih KOPR. Její knihy jsou opakovaně oceňovány v prestižních soutěžích Nejkrásnější české knihy roku (2007 – 2. místo, 2006 – 3. místo, 2005 – 3. místo, 2004 – 2. místo) a Grafika roku (2006 – 1. místo, 2005 – čestné uznání). Žije a pracuje v Praze.\n\n\n\n\n"}
{"id": "386584", "url": "https://cs.wikipedia.org/wiki?curid=386584", "title": "Babočka", "text": "Babočka\n\nSlovo babočka je ve skutečnosti pojmenování pro několik rodů motýlů z tribu babočky (Nymphalini):\n\n"}
{"id": "386586", "url": "https://cs.wikipedia.org/wiki?curid=386586", "title": "Praktická sestra", "text": "Praktická sestra\n\nPraktická sestra (dříve zdravotnický asistent) je střední odborný zdravotnický pracovník. Pracuje bez dohledu všeobecné sestry nebo porodní asistentky, poskytuje základní a specializovanou ošetřovatelskou péči v rámci ošetřovatelského procesu, podílí se na získávání informací nutných k určení ošetřovatelských diagnóz, v míře určené všeobecnou sestrou nebo porodní asistentkou plní ošetřovatelský plán a provádí ošetřovatelské výkony. V České republice je pracovní činnost praktické sestry (zdravotnického asistenta) upravena zákonem č. 96/2004 a vyhláškou č. 424/2004 Sb.. Tato profese byla vytvořena v zájmu zajištění kompatibility českého zdravotnictví se směrnicemi Evropských společenství o uznávání odborných kvalifikací.\n\nPraktická sestra vykonává zejména tyto práce (podle § 27 vyhlášky 424/2004):\n\nPodle § 29 zákona 96/2004 Sb. se v České republice odborná způsobilost k výkonu povolání praktické sestry (zdravotnického asistenta) získává absolvováním střední zdravotnické školy v oboru zdravotnický asistent nebo akreditovaného kvalifikačního kurzu zdravotnický asistent po získání úplného středního vzdělání nebo úplného středního odborného vzdělání a způsobilosti k výkonu povolání ošetřovatele. Odbornou způsobilost k výkonu povolání zdravotnického asistenta mají i pracovníci, kteří získali způsobilost k výkonu povolání zdravotnického záchranáře nebo porodní asistentky.\n\nV mnoha zdravotních a sociálních zařízeních však na pozici zdravotnického asistenta pracují odborné zdravotní sestry. Poté, co byl v roce 2004 schválen příslušný zákon, řada zaměstnavatelů část svých zdravotních sester zařadila na pozice zdravotnických asistentek, aby jim mohla snížit plat, přestože se od nich i nadále vyžaduje samostatná práce zdravotní sestry, a přestože takový postup byl v rozporu se zákonem.\n\nPrvní zdravotničtí asistenti(-ky), jak je předpokládal zákon č. 96/2004 Sb., nastoupili do praxe až v roce 2008. Každoročně tento středoškolský obor absolvují asi dva tisíce lidí, avšak zhruba 75% z nich pokračuje ve studiu na škole vyššího typu s cílem zvýšit svoji kvalifikaci, nejčastěji na profesi zdravotní sestry. Ze zbývajících mnozí odchází pracovat mimo zdravotnictví, protože práce v týmu sestra—asistent se v českém zdravotnictví neujala. Zvažuje se zrušení podmínky práce pod dohledem zdravotní sestry, nebo (poté co byla zrušena podmínka VŠ vzdělání zdravotní sestry) změnit pozici zdravotního asistenta na pouhý formální předstupeň zdravotní sestry.\n\n"}
{"id": "386591", "url": "https://cs.wikipedia.org/wiki?curid=386591", "title": "Fuhne", "text": "Fuhne\n\nFuhne je menší řeka v Německu, která protéká na území spolkové země Sasko-Anhaltsko. Je to pravostranný přítok řeky Sály, ale zároveň i levostranný přítok řeky Muldy. Délka řeky od ústí k ústí činí 59 km. Plocha západní části povodí, která patří do povodí řeky Sály měří 701 km².\n\nŘeka Fuhne pramení u Löberitz, což je místní část města Zörbig. Po několika stech metrech severně odtud dochází k rozdvojení toku (bifurkaci), kdy jedna část toku teče na západ do povodí řeky Sály a část druhá na východ do povodí řeky Muldy.\n\n\nPrůměrný průtok při ústí do Sály u města Bernburg činí 1,13 m³/s.\n\n"}
{"id": "386594", "url": "https://cs.wikipedia.org/wiki?curid=386594", "title": "Ošetřovatel", "text": "Ošetřovatel\n\nOšetřovatel je nižší odborný zdravotnický pracovník. Pracuje pod odborným dohledem všeobecné sestry, praktické sestry, porodní asistentky, nebo radiologického asistenta a podílí se na poskytování základní ošetřovatelské péče a specializované ošetřovatelské péče v rámci ošetřovatelského procesu. V České republice je pracovní činnost ošetřovatele upravena zákonem č. 96/2004 a vyhláškou č. 424/2004 Sb., tyto předpisy jsou v souladu s právem Evropských společenství.\n\nTermínem všeobecný ošetřovatel se v ČR označuje osoba mužského pohlaví vykonávající povolání všeobecné sestry.\n\nOšetřovatel vykonává zejména tyto práce (podle § 34 vyhlášky 424/2004):\n\nPodle § 36 zákona 96/2004 Sb. se v České republice odborná způsobilost k výkonu povolání ošetřovatele získává absolvováním akreditovaného kvalifikačního kurzu v oboru ošetřovatel, tříletého studia ukončeného závěrečnou zkouškou na střední zdravotnické škole v oboru ošetřovatel, anebo některým z dalších způsobů (včetně dočasných výjimek) uvedených v zákoně.\n\n"}
{"id": "386597", "url": "https://cs.wikipedia.org/wiki?curid=386597", "title": "Evžen Plocek", "text": "Evžen Plocek\n\nEvžen Plocek (29. října 1929 Jihlava – 9. dubna 1969 Jihlava) se v roce 1969 upálil na protest proti okupaci Československa a normalizaci, obdobně jako Jan Palach; jeho čin však nebyl tolik znám a ani dnes není tolik připomínán.\n\nPocházel z dělnické katolické rodiny, v mládí byl členem křesťanské tělocvičné jednoty Orel. Od roku 1943 se začal učit nástrojařem u firmy Lineol-Werke. Po svém vyučení nalezl profesní uplatnění jako nástrojař v tehdy nově založeném národním podniku Motorpal v Jihlavě, ve kterém zůstal zaměstnán až do své tragické smrti. Po absolvování základní vojenské služby v letech 1950–1952 se vrátil do Motorpalu. V roce 1953 byl zvolen za člena závodního výboru Revolučního odborového hnutí. Ve stejném roce se oženil se Zdenkou Dolínkovou, za necelé dva roky se jim narodil syn Jiří.\n\nRoku 1955 se stal členem ústředního výboru ROH. V témže roce odešel z nářaďovny a ujal se řízení ZV ROH jako jeho předseda. V této funkci byl také přijat do KSČ. Večerně vystudoval střední školu strojnickou a v roce 1958 začal dálkově studovat dvouletý obor zahraniční obchod na Vysoké škole ekonomické v Praze. Po jejím ukončení zanechal činnosti předsedy ZV ROH. Začal pracovat jako referent obchodně technické služby a zanedlouho se stal vedoucím tohoto oddělení. V roce 1967 byl zvolen členem celozávodního výboru KSČ, kde patřil ke křídlu progresivistů. Den po sovětské okupaci se spolu s dalšími dvanácti delegáty z Jihlavy zúčastnil XIV. mimořádného sjezdu KSČ v Praze-Vysočanech (jako svého zástupce jej zvolil celozávodní výbor KSČ v Motorpalu). Tehdy byl reformním komunistou a vášnivým stoupencem pražského jara. Stále ještě věřil, že se situace zlepší. Krátce po vysočanském sjezdu vyjádřil svoje pocity v dopise, který nazval „Nevytrhneš, nespálíš“! Vyjádřil v něm naději, že násilí pouze dočasně zvítězilo. Pocit zklamání a rezignace v jeho uvažování nastal v březnu 1969 po útoku rozvášněného davu, vedeného provokatéry z StB, na kancelář Aeroflotu v Praze na Václavském náměstí (po dvojnásobném hokejovém vítězství nad \"protivníkem z východu\" na MS 1969) a následném utužení normalizace. Možná i z těchto důvodů se rozhodl pro svůj demonstrativní čin. \nNa Velký pátek 4. dubna 1969 proseděl Plocek několik hodin v dnes již neexistující vinárně Alfa v dolní části Masarykova náměstí v Jihlavě. Z kavárny šel do drogerie v Palackého ulici, kde si koupil dvě lahve nitrocelulózového ředidla. Poté došel na horní část náměstí, kde kolem morového sloupu v té době stály stánky a na pult střelnice odhodil letáky s nápisy: \"Pravda je revoluční – Antonio Gramsci\" a \"Jsem pro lidskou tvář, nesnesu necit – Evžen\". Gramsciho citát pocházel z hlavičky časopisu Politika, jehož vydávání bylo krátce předtím zastaveno (poslední vydání s mottem: \"\"Pravda je revoluční. Antonio Gramsci.\"\" vyšlo 27. 3. 1969). Následně se Plocek zapálil, běžel směrem k radnici a okolo kašny, kde padl na zem. Odtud jej odvezla sanitka. S diagnózou popálenin II. a III. stupně na třech čtvrtinách povrchu těla 9. 4. 1969 v jihlavské nemocnici zemřel. Zpráva StB udává, že v okamžiku převozu do nemocnice byla hladina alkoholu v jeho krvi 2,9 promile (což odpovídá stádiu těžké opilosti). Zpráva StB však také mohla být účelově zmanipulována.\n\nPohřeb se uskutečnil v sobotu 12. 4. 1969 a měl demonstrativní charakter, od Motorpalu až k jihlavskému ústřednímu hřbitovu kráčelo za Plockovou rakví dlouhé procesí s československou vlajkou, účastnilo se ho kolem 5000 lidí, \"včetně vedení Okresního výboru KSČ v Jihlavě,\" celkově byl pohřeb poslední prezentaci jednoty větší části jihlavské veřejnosti, po níž následuje přizpůsobení se nové normalizační situaci.O jeho činu se zmínil jen místní tisk kratšími zprávami: v prvním povelikonočním vydání referoval o Plockově činu jihlavský deník Jiskra, zprávu o upálení zveřejnily i závodní noviny Tryska národního podniku Motorpal, 11. 4. 1969 Jiskra referovala o jeho úmrtí. Povědomí o jeho oběti se mimo Jihlavu dostalo ve větším měřítku až koncem osmdesátých let, když reportáž o něm v samizdatové revue Alternativa publikovala spisovatelka Eva Kantůrková.\n\nOd Jana Palacha a Jana Zajíce odlišuje Plocka především věk, v den upálení mu bylo 39 let, nejednalo se tedy o mladého idealistu nezatíženého rodinnými závazky a zkušenostmi. Plocek měl manželku a patnáctiletého syna, kterým nezanechal žádný dopis na rozloučenou, oba letáky, které před svým zapálením odhodil na pult střelnice, jsou jednak heslovité a jednak směřují čistě k situaci politické, nemají žádný osobní podtext. Od Palacha a Zajíce jej také odlišuje členství v KSČ, do níž vstoupil v padesátých letech, v době politických čistek a represí a z níž nikdy nevystoupil, i když by to jeho činu jistě dodalo mnohem větší váhu. Snad kvůli zkratkovitým heslům zanechaným na odhozených letácích či kvůli působení normalizační cenzury a dezinformací StB se okolo osoby Evžena Plocka kupí problematická tvrzení a polopravdy.\n\nProblematická především zůstává hladina alkoholu v Plockově krvi, Kantůrková zmiňuje dva panáky rumu, které si dal na kuráž, lékařská zpráva ve vyšetřovacím spise StB obsahuje dobrozdání dr. Juříčka z jihlavské nemocnice datované 8. 10. 1969, podle něhož Plocek na dotaz uvedl, že dne 4. 4. 1969 vypil „\"2dcl vína, 1 rum, 1x 12 st. pivo“\", v tomto případě však může jít o cílenou dezinformaci StB. Závažné připomínky v Plockův neprospěch vznesl též Martin Herzán, když upozornil na problematickou osobnost pplk. Mojmíra Doubka, který pravděpodbně hladinu alkoholu v Plockově krvi vědomě zamlčel, nevyslechl důležité svědky a k Plockovi umírajícímu na těžké popáleniny zabránil přístupu všem, s výjimkou jeho rodiny. Herzán totiž uvádí, že Plocek byl šoumen a hráč, na což navazuje úvahou nad faktem, že měl s sebou v době činu jen jedinou zápalku a mohl tedy sám se sebou hrát jakousi ruskou ruletu. Zmiňuje též, že v daný den Plocka bolely zuby a letmo zmiňuje, že se snad zklamal i v lásce. Zpochybňuje též v některých pramenech citovaná svědectví Plockových přátel o tom, co jim říkal v nemocnici, protože podle dochovaných materiálů se podle Herzána za Plockem do nemocnice dostala pouze rodina a vyšetřovatelé StB. Ministerstvo obrany ČR však ve svém rozhodnutí ze dne 30. srpna 2018 označilo Plockovu oběť za politický čin: \"\"Pokud se týká samotného jednání, nemůže ministerstvo jinak než konstatovat, že šlo o jednání v reakci na okupaci Československa vojsky Varšavské smlouvy a s tím související změnou na československé politické scéně.\"\"\n\nEvžen Plocek je nositelem Vyznamenání Zlaté lípy in memoriam, uděleného 11. listopadu 2009 ministrem obrany ČR, Čestné medaile T. G. Masaryka, udělenou Masarykovým demokratickým hnutím in memoriam 4. března 1999 a Zlaté medaile T.G. Masaryka, udělenou in memoriam Masarykovou demokratickou akademií 9. října 2013. Plocek byl dvakrát navrhnut na udělení čestného občanství města Jihlavy, na poprvé, v roce 2013 mu uděleno nebylo, teprve po druhém návrhu dne 11. dubna 2017 bylo Evženu Plockovi počtem 22 z 36 hlasů uděleno čestné občanství města Jihlavy in memoriam.\n\n\n"}
{"id": "386598", "url": "https://cs.wikipedia.org/wiki?curid=386598", "title": "Výchova dívek v Čechách", "text": "Výchova dívek v Čechách\n\nVýchova dívek v Čechách je román Michala Viewegha z roku 1994 o učiteli, který doučuje v tvůrčím psaní dceru zbohatlíka a záhy se do ní zamiluje. V roce 1997 vznikla stejnojmenná filmová adaptace.\n\nZačínající spisovatel a učitel základní školy na Zbraslavi, Oskar (Vieweghova sebestylizace), dostává od Beátina otce, nabídku učit tvůrčí psaní Beátu Královou, dceru milionáře (podnikatele) Denise Krále. Po váhání nabídku přijímá kvůli finanční nouzi.\nBeáta studuje filozofickou fakultu Karlovy univerzity, právě se rozešla s přítelem, který dělá gigola v otcově nevěstinci v Záběhlicích. Beáta nespolupracuje, z lekcí tvůrčího psaní se nakonec vyklube výuka šťastného života.\n\nPo ukončení školního roku, Oskar s manželkou odjíždí do Puly na dovolenou, ale rodinná idylka dlouho nevydrží, pro Oskara přijíždí \"Královi lidé\", s žádostí, aby se vrátil do Česka za Beátou, vrací se tedy do Prahy. Za narušení dovolené dostává bohatě zaplaceno. Beáta se změnila, rozhodla se zútulnit svůj pokoj, Oskar s ní chodí po nákupech, zamilovali se do sebe, Král vytuší románek mezi jeho dcerou a Oskarem, proto jej propustí. Oskar přemluvil Beátu, aby se stala jeho kolegyní a učila na stejné škole angličtinu. Pro učení se nadchla, klepy o Oskarovi a Beátě se dostaly až k jeho manželce. Také se kvůli časové vytíženosti vídají méně, vztah přestává mít budoucnost. Beáta vztah ukončila a jejím novým milencem se stává Američan Steve, bývalý učitel angličtiny.\n\nOskar dostal nabídku stát se redaktorem Československého spisovatele a přijal ji. V únoru skončil s učitelstvím, Steve odletěl do USA a už se nevrátil, Beáta zůstala sama, později se stává ekologickou aktivistkou, po dalším nevydařeném vztahu s ekologem Jakubem se obrací k Bohu, prochází několika církvemi a náboženskými spolky. Beáta nakonec spáchala sebevraždu v autě, nárazem do betonové zdi. Viewegh až na konci románu přiznává, že je příběh smyšlený, i když se román do posledních řádků tvářil autobiograficky.\nV roce 1997 režisér Petr Koliha, natočil podle románu stejnojmenný film v hlavních rolích: Aňa Geislerová (Beáta), Ondřej Pavelka (Oskar) a Milan Lasica (Karel Král).\n\n"}
{"id": "386601", "url": "https://cs.wikipedia.org/wiki?curid=386601", "title": "Davis Cup 2008", "text": "Davis Cup 2008\n\nDavis Cup 2008 byl 97. ročníkem této nejdůležitější týmové soutěže mužů. 16 týmů se účastnilo bojů ve Světové skupině a více než sto dalších hrálo v nižších skupinách. \n\nPrvní zápasy se odehrály 8. až 10. února. Poslední finálový zápas se konal 21. až 23. listopadu v Argentině, která v domácím prostředí podlehla Španělsku 1:3. Pro Španělsko to byl třetí daviscupový titul.\n\nOsm týmů, které prohrály v 1. kole Světové skupiny se střetlo s osmi týmy, které do baráže postoupily z prvních skupin. Nasazení týmů bylo dáno podle žebříčku Davis Cupu ze 14. dubna 2008.\n\n\n\n\n\n\n\n\n\n\n\n\n\n\n"}
{"id": "386605", "url": "https://cs.wikipedia.org/wiki?curid=386605", "title": "Something Wild", "text": "Something Wild\n\nSomething Wild je první řadové album finské metalové kapely Children Of Bodom. Album bylo nahráno v Astia-Studios, červenec – srpen 1997.\n\nSomething Wild bylo produkováno a nahráno Anssi Kippem a Children of Bodom v ASTIA-Studios (Lappeenranta, Finsko). Ve snaze podpořit svou kapelu, představili show pro Dimmu Borgir v roce 1997. Jejich úspěch byl takový, že zástupce z Nuclear Blast k nim brzy přišel se smlouvou o evropské verzi, dohoda, která začala na následující rok.Something Wild bylo oficiálně představeno v listopadu 1997, a pro reklamní účely kapela nahrála videoklip na píseň \"Deadnight warrior\". Video bylo v režii Mika Lindberg a mělo štíhlý rozpočet ve výši 1000. Bylo použito jednoduché scenérie, která se skládala především z umístění venku po sněhové bouři. Kapela hrála na pár hodin v noci, s průměrnou teplotou minus patnáct stupňů celsia.\n\nPřestože Laiho je velmi kritický vůči hudbě kterou napsal,poznamenal,že nemá rád Something Wild a většinu všech jeho alb. Při nahrávání tohoto alba,se Laiho pokusil se napodobit styl jednoho ze svých idolů, Yngwie Malmsteen, což je důvod, proč Something Wild je považováno za jedno z nejvýznamnějších technických alb Children of Bodom.\n\nChildren of Bodom evropského turné začalo v únoru 1998. Hráli s kapelami jako Hypocrisy (na takových festivalech jako v rámci Black Sun), The Kovenant a Agathodaimon, ale trpěl nepřítomností Wirman, který se soustředil na dokončení studia.Byl nahrazen pianistou Erna Siikavirta po celou dobu turné.\n\nO několik měsíců později, skupina nahrála dvě nové písně znovu v ASTIA-studia s producentem Anssi Kippem nazvaný \"Towards Dead End\" a \"Children of Bodom\". Ten byl součástí kompilace Spinefarm Records, který po propuštění zůstal na vrcholu finských diagramů po dobu osmi po sobě jdoucích týdnů.V pozdním srpnu, kapela hrála píseň \"Forevermore\". Tato píseň byla později přejmenována na \"Downfall\".\n\nNa jejich druhé evropské turné došlo v září téhož roku, ale ještě jednou Wirman nebyl schopen hrát s nimi. Laihovo přítelkyně Kimberly Goss (od Sinergy a předtím Dimmu Borgir,Ancient a Therion) převzala klávesy.Na konci turné, Kimberly pozvala Laiha aby se připojil k Sinergy, která v té době byla ještě v jejích raných etapách.\n\n"}
{"id": "386606", "url": "https://cs.wikipedia.org/wiki?curid=386606", "title": "Davis Cup 2008 – baráž", "text": "Davis Cup 2008 – baráž\n\nZápasy o postup do Světové skupiny (respektive o setrvání v ní) proběhly o víkendu 19. - 21. září, 2008. \n\nDo Světové skupiny si postup vybojovaly týmy Chile, Švýcarska, Nizozemska a Chorvatska; Izrael, Rumunsko, Srbsko a Rakousko se v této skupině zachránily.\n"}
{"id": "386607", "url": "https://cs.wikipedia.org/wiki?curid=386607", "title": "Lavazza", "text": "Lavazza\n\nLuigi Lavazza S.p.A. je italská společnost vyrábějící kávové produkty. Společnost byla založena v Turíně v roce 1895 Italem Luigim Lavazzou, společnost sídlila v malém obchůdku na Via San Tommaso 10. Společnost je momentálně řízena členy třetí a čtvrté generace rodiny Lavazzových.\n\nSpolečnost Lavazza se spolu s Argotecem podílela na vývoji kávovovaru ISSpresso pro Mezinárodní vesmírnou stanici.\n\nSpolečnost Lavazza dováží kávu z celého světa, tj. z Brazílie, Kolumbie, Guatemaly, Kostariky, Hondurasu, Ugandy, Indonésie a Vietnamu. Soustavná produkce je zajišťována vývojem projektu ¡Tierra!, tento projekt rozvíjí zemědělství v Hondurasu, Kolumbii a Peru.\n\n"}
{"id": "386610", "url": "https://cs.wikipedia.org/wiki?curid=386610", "title": "Synyster Gates", "text": "Synyster Gates\n\nBrian Elwin Haner, Jr. (* 7. července 1981, Kalifornie), znám spíše pod pseudonymem Synyster Gates nebo jednoduše Syn, je americký hudebník. V současné době je hlavním kytaristou heavymetalové/hardrockové skupiny Avenged Sevenfold.\n\nHaner začal hrát na kytaru již v 11 letech. Určitý čas navštěvoval Musicians Institute v Hollywoodu, kde studoval hru na jazzovou kytaru. Až do té doby byl zejména samouk - sledoval hudební videoklipy a četl knihy, což je překvapující, protože jeho otec byl/je skladatel a kytarista, hrál s Frankem Zappou během jeho kariéry. Po šesti měsících studia mu zavolali Jimmy (a zbývající členové Avenged Sevenfold) a zeptali se, jestli by nechtěl být jejich hlavním kytaristou. Haner se k nim připojil, aniž by dále pokračoval ve studiu, a stal se tak \"studio musician\" (studiovým muzikantem).\n\nPřipojil se k Avenged Sevenfold (A7X) když mu bylo 18 na konci 1999, před nahráváním první desky, Sounding the Seventh Trumpet. Byl uveden na jejich EP, \"Warmness on the Soul,\" a na dotisku prvního alba. Také hraje na piáno třeba v písničce \"The Beast and the Harlot\" a \"Sidewinder,\" ačkoli přítel kapely, basista Justin Meacham, hrál na klavír na jíž zmíněné desce Warmness on the Soul.\n\nV Avenged Sevenfold DVD \"All Excess,\" zdůrazňuje jak přišel ke svému pseudonymu, Gates uvedl že jeho jméno vzniklo jak jeli opilý s The Rev (bubeník kapely) přes park. Jeho přesné slova byla, 'Jsem Synyster Gates a jsem úžasný!' (\"I'm Synyster Gates and I'm awesome!\")\n\nGates cituje Django Reinhardt, Dimebag Darrell, Slash, John Petrucci, Adam Aparicio a Francis Canavan jsou jeho oblíbení kytaristi a měli na něho velký vliv.\n\nVyhrál několik cen, včetně 'Mladý drtič' (\"Young Shredder\") cenu roku v Metal Hammeru cenu v roce 2006 a \"Kytarista Roku\" cena pro Total Guitar Magazine v roce 2006. V červnu 2008 Guitar World magazín mu položil otázku, \"Si jeden z mnoha kytaristů. Ale ke komu vzhlížíš?\" odpověděl. Rozdoně Slash! od Ozzyho kytaristi, Alexi Laiho z Children of Bodom! Jimi Hendrix jistě, Dimebag Darrell z Pantery, Jimmy Page z Led Zeppelin, a spousta dalších!\"\n\nGates byl také památkou z 'Globin Metal' vedlejší projekt skupiny Pinkly Smooth s The Rev a Justin Sane. Pinkly Smooth se ale rozpustili protože se Synyster a The Rev chtěli plnohodnotně věnovat Avenged Sevenfold, ačkoli když se jich zeptali nedávno, odpověděli že chystají nový projekt s dvěma staršími členy skupiny Pinkly Smooth.\n\nGates má mladšího bratra Brenta a mladší sestru McKenna. Jeho manželka je Michelle DiBenedetto, kterou si vzal 7. května 2010 v Mexiku. Jeho otec je Brian Elwin Hanner, Sr. je to muzikant a komediant známý jako Guitar Guy a je aktuálně na turné s Jeffem Dunhamem.\n\n"}
{"id": "386611", "url": "https://cs.wikipedia.org/wiki?curid=386611", "title": "Shrekoleda", "text": "Shrekoleda\n\nShrekoleda (orig. \"Shrek the Halls\") je televizní speciál ze série filmů \"Shrek\", který měl premiéru v listopadu 2007 na televizi ABC, v Česku na TV Nova o Vánocích 2007. Navazuje na film \"Shrek Třetí\".\n\nDěj Shrekoledy začíná před Vánoci, kdy Oslík tento svátek Shrekovi neustále připomíná. Shrek nejdříve odmítá Vánoce slavit, ale nakonec po Oslíkově naléhání, je nucen Fioně slíbit překvapení a začíná se na Vánoce připravovat. Protože neví, jak se mají Vánoce slavit, jde do obchodu s knihami, kde mu prodavačka dá knihu \"Vánoce pro vidláky\", kde je vše uvedeno krok za krokem.\n\nShrek ozdobí dům, pořídí stromeček, aby mohl se svou rodinou strávit dokonalé Vánoce. Ale Oslík do bažiny přivede jejich přátele, což zhatí Shrekovy plány. Když se Shrek chystá vyprávět pohádku, postupně ho přeruší Oslík, Kocour v botách a Perníček. Oslík pak objeví Shrekovu vánoční knihu a začne o ni boj, při kterém je zničena dekorace, nábytek i stromek. Shrek své přátele proto vyhodí z domu.\n\nFiona se Shrekem se pohádají, a tak Fiona odejde s dětmi z domu, aby se jejich přátelům omluvila. Shrekovi je líto, že zkazil Vánoce, a tak se za nimi vydá taky. Všem se omluví a řekne, že chtěl připravit své rodině perfektní Vánoce, ale sám je nikdy neměl, tak nevěděl, jak to udělat. Oslík se také za všechno omluví a řekne, že Vánoce bez pláče nikdy nejsou Vánoce.\n\nPo krátké koulované se všichni vrátí do bažiny, kde Shrek začne vyprávět o Zlobru Clausovi. Chvíli na to slyší rolničky, a tak se jdou podívat ven, kde uvidí Santu a jeho soby.\n\n"}
{"id": "386614", "url": "https://cs.wikipedia.org/wiki?curid=386614", "title": "Markéta Hritzová", "text": "Markéta Hritzová\n\nMarkéta Hritzová (* 25. října 1984, Praha) je česká fotografka žijící v Praze. \n\nStuduje na Institutu tvůrčí fotografie v Opavě. Ve své volné tvorbě se věnuje především fotografii lidí. Jde většinou o stylizovaný portrét, v němž se snaží reflektovat osobnost fotografovaných, či metaforicky upozorňuje na problémy v naší společnosti. Fotografuje barevně i černobíle, digitálně, na kinofilm i svitek. Prvotní je pro ni nápad-projekt a až podle toho vybírá médium. \nV poslední době je to však převážně digitální technologie, která jí dává největší volnost. Nejdůležitější je pro ni vyjádřit obraz tak jak o něm má svou představu, či ztvárnit koncept tak aby bylo jasné oč jde. Důležité je tedy dostat se k cíli, obrazu který bude nějakým způsobem působit a vyjadřovat myšlenku a to jak se k němu dostat je druhotné. Často je to právě fotomontáž co posunuje fotografii z reálné sféry do sféry imaginativní (abstraktní) metaforické.\n"}
{"id": "386615", "url": "https://cs.wikipedia.org/wiki?curid=386615", "title": "Sergej Stanišev", "text": "Sergej Stanišev\n\nSergej Stanišev (bulharsky Сергей Станишев; * 5. květen 1966, Cherson, Ukrajinská SSR, Sovětský svaz) je předseda Bulharské socialistické strany (БСП), prezident Strany evropských socialistů (PES) a bývalý předseda vlády Bulharska, kterým se stal 16. prosince 2005.\n\nStanišev byl předsedou vlády Bulharska v letech 2005–2009.\n\nStanišev se stal prezidentem Strany evropských socialistů 24. listopadu 2011.\n"}
{"id": "386616", "url": "https://cs.wikipedia.org/wiki?curid=386616", "title": "Sd.Kfz. 9", "text": "Sd.Kfz. 9\n\nSd.Kfz. 9 (Sonder-Kraftfahrzeug 9 − \"Schwerer Zugkraftwagen 18 t\") byl nejtěžší německý polopásový tahač užívaný během druhé světové války. Tahač byl navržen a vyráběn firmou FAMO, později i za spolupráce firem Vomag a Tatra v letech 1939–1944. Byl užíván jednak k tahání nejtěžších děl, jednak k vyprošťování těžké techniky. Užíval se i pro přepravu nákladů a na jeho podvozku vzniklo i samohybné dělo montáží protiletadlového kanónu Flak 37. \n\n\nRám jednoho tahače se našel na Slovensku, nyní je kompletně restaurován a nachází se u soukromého sběratele v obci Zvole u Mohelnice, plně pojízdný se občas objevuje na ukázkách po celé ČR a zahraničí.\n\n"}
{"id": "386621", "url": "https://cs.wikipedia.org/wiki?curid=386621", "title": "Hatebreeder", "text": "Hatebreeder\n\nHatebreeder je druhým řadovým albem finské metalové kapely Children of Bodom. Album bylo nahráno v Astia-Studios v průběhu prosince 1998 a ledna 1999.\n\n"}
{"id": "386622", "url": "https://cs.wikipedia.org/wiki?curid=386622", "title": "Tokyo Warhearts", "text": "Tokyo Warhearts\n\nTokyo Warhearts je live nahrávka finské metalové kapely Children Of Bodom. Album bylo nahráno 10. července – 11. července 1999 v Club Citta Tokio, Japonsko.\n\n"}
