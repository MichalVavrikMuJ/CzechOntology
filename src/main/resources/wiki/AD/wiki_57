{"id": "472441", "url": "https://cs.wikipedia.org/wiki?curid=472441", "title": "Vysoká nad Labem", "text": "Vysoká nad Labem\n\nObec Vysoká nad Labem () se nachází v okrese Hradec Králové, kraj Královéhradecký, na jižním okraji Hradce Králové, něco přes 6 km od jeho centra. Žije zde obyvatel.\n\nOd severu a východu je chráněna kopci, porostlými borovými lesy, které se nazývají: Na křemenách (231), Panský kopec (253), Homolatý kopec (279). Na jihu a na západě je se rozkládá krásná rovina s duby, buky, jilmy, topoly a proutnicemi při březích Labe. Na západ od vsi u řeky stávala převozníkova chýše. Protože je obec ze tří čtvrtin znovu vystavěna, nenacházejí se zde rázovité, dřevěné chalupy jako jinde. Jediná chalupa Antonína Tichého (č. 51), nesoucí nápis z roku 1803, je pamětníkem starších dob, pak č. 10 s pěknou lomenicí a č. 65 s „vejměnickou“ světničkou.\n\nDříve zde býval na severní straně vesnice dosti velký rybník, který byl změněn v role (dnes se zde říká Na rybníce), jímž protéká Živá strouha, spojující se na návsi s hlavním výtokem vodovodu. Dle patrných hrází, které jsou dodnes patrné, bývalo zde rybníků více. Nejbližší potok je Nohavecký, sbírající vodní prameny v lese Nohávka a pod Homolatým ve Vysockém revíru.\n\nLesy na severní a východní straně se nazývají: Na pískách, Viničný, Šutrovník, Stará paseka, Dubinka, Venclávka, Nohávka, Jásánka, Bergmeistr, Vrchboř, Borkovník, Příseka, Pod Homolatým, Obecní. Když bylo rozděleno komorní Pardubické panství, připadla Vysoká i se splavem na Labi k Dašicům, a s ní i okolní lesy s myslivnou a 5 hájovnami.\n\nV době kamenné se zde nacházelo spousta močálů. První písemná zmínka o vsi se objevuje roku 1073 ve výčtu majetku, jímž Vratislav II. obdařil tehdy založený Opatovický klášter (\"villam … Uizocâ dictam\", tj. „ves řečenou Vysoká“). Stejné stáří mají Osice, Osičky, Libčany a Lodín.\n\nNázev obce je odvozen od její polohy. Pověst vypravuje, že na kopci zvaném „Podzámčí“, severně od dnešní vesnice Vysoké, býval v dávné době pán dobrotivý, který kolem roku 1080 daroval les jižně od hradu rozložený několika svým věrným, založil tam dřevěnou tvrz, která byla nazvána Vysoká, protože ležela vysoko nad Labem. Tato tvrz byla připomínána ještě v roce 1237. S novou tvrzí vznikla i nynější vesnice v místech nazvaných „Nad Labem“. V těchto časech zde bylo asi jen šest selských statků. V pozdější době daroval jakýsi Lhota z Hradce nedaleký, východně od tvrze Vysoké ležící kopec „Milíř“ (283 m) i s okolními pozemky svým lidem, kteří tu pálili dřevěné uhlí, a od nich pak kopec podobný uhlířskému milíři dostal název. Později byl osázen ovocnými stromy. Uhlíři, kteří tu bydleli asi v sedmi barácích na rozkopaném temeni kopce, nazývali svoji obec po někdejším pánu toho kopce a okolních lánů „Lhotou“. Později byla „Lhota“ spojena s blízkými statky „Nad Labem“ v jedinou obec. V českém archivu (díl XVII.) se píše, že dvůr ve Vysoké měl více než 150 korců rolí (1 lán = asi 60 korců), mimo toho louky, lesy aj. Šlo o vladycký dvůr a k roku 1454 je doložen vladycký rod Prokopa Lišky z Vysoké, úředníka a pak správce panství Pardubického, který pak držel v době od roku1465 až do roku 1490 zástavou Svítkovské zboží se dvorem ve Vysoké. Tento dvůr pak asi zanikl, byl zřejmě rozdělen.\n\nObyvatelé se živili rolnictvím, ačkoli ve vsi byla zastoupena některá řemesla, zvláště perleťářství. Dříve se zde pěstovala více pšenice a cukrová řepa. A kromě brambor, jetelů a jiných plodin také len a čekanka, s nimiž místní obyvatelé jezdívali odtud na trh do Hradce Králové, někdy také do Pardubic. Robota byla ve Vysoké zavedena v roce 1404 (zrušena byla až v roce 1848). Roční robota potažní byla 4 dny a 16 dní roboty ruční. Vysocká silnice byla tzv. Vídeňská, neboť po ní jezdili potažní robotníci do Vídně.\n\nVysoká se stala poměrně známou v husitských válkách. Dne 7. listopadu roku 1436 u vesnice na Malém Chválenském kopci, na poli jemuž se říká „Hřbitůvek“, byl zabit proslulý rytíř, státník a válečník pan Vilém Kostka z Postupic. Přitáhl sem proti Hradci z císařova rozkazu s panem Janem Pardusem z Vrátkova z jedné strany a současně Diviš z Miletínka ze strany druhé. Kostka se s vojskem a vozy usídlil mezi Velkým a Malým Chválenským kopcem. Diviš ležel v Plačicích vzdálených hodinu pěšky od Hradce Králové. Za prvního soumraku se v noci vypravil pěšky hejtman hradecký, rytíř Zdislav Mnich z Roudnice se svými žoldnéři z města, přepadli tábor Divišův, zapálili jeho boudy a udeřili do vozů. Diviš zapálil Plačice a utekl na Kunětickou horu, ale Vilém Kostka s mnohými svými byl zabit. Ostatní byli rozprášeni. V místě tohoto boje východně od silnice k Hradci je Kalousovo pole zvané „Na hřbitůvku“, kde je pochováno mnoho vojáků. Zde byly nalezeny: v potokách tenký meč 1 m dlouhý (v pardubickém museu), pak kusy podkov a brnění a některé stříbrné peníze.\n\nO rok později, okolo sv. Havla (16. října), sebral jistý Čert, služebník Parduse z Vrátkova a přátelé kněze Ambrože vojáky, a pokusili se o dobytí Hradce Králové. Byli však od hradeckých přemoženi, a na útěku bezpochyby utonulo v Labi na brodě proti Vysoké 23 vojáků, mezi kterými se nacházel i ten zmíněný Čert. Hradečtí několik utonulých a nahých těl přivezli do města, a na občinách za mosty je pochovali. Sám Pardus bojoval pak na Moravě u Litovle, kde byl zajat a následně uvězněn v Rakousku.\n\nJako část pardubického zboží sdílela Vysoká jeho osudy. Roku 1464 získal celé panství pardubické král Jiří z Poděbrad, který je 5. dubna 1465 převedl na své syny, knížata minsterberská Viktorina, Jindřicha a Hynka. Postoupil jim také klášterské vesnice: Březhrad, Stěžery, Vysokou, Roudničku a les Křivec. V letech 1515 až 1536 byla Vysoká ale pravděpodobně v držení jinde, snad patřila hradeckým.\n\nRoku 1535 uzavřel Jan z Perštejna s hradeckými měšťany smlouvu o platech, desátcích a jiných povinnostech. Jan z Perštejna, jakožto podací pán tohoto opatovského záduší, pak ale všechny poplatky, desátky a povinnosti lidí ve Vysoké a Roudničce přenesl na žádost měšťana Lukáše Formana ke kostelíku, který tento měšťan vystavěl roku 1521 s pomocí hradeckých pánů k uctění památky mistra Jana Husa. Opatovskému záduší připadlo k budoucímu užívání tři pruty luk po Labi nad Opatovicemi. Severně od Vysoké na kopci, řečeném Zámeček, se podle onoho kostelíka nyní říká prostě „U svatého Jana“. Sem také chodívala na církevní bohoslužby vysocká mládež. Učitel, jenž tu konal podobně jako novohradecký učitel, službu ředitele kůru, dostával „štolu“ z Vysoké a Roudničky. Na velkém zvonu starého kostelíčka jsou vysekána jména „Mistr“ a „Hus“, pořízen byl roku 1583 za vysockého rychtáře Pavla Zběhlíka (na abolačním kontraktu je podepsán za obec Jiří Švagerka).\n\nPardubické panství bylo rozděleno na rychty a ke každé rychtě bylo přiděleno několik vesnic, ale z urbáře z roku 1563 není známo, kde které rychtě patřila obec Vysoká, která v té době měla 1047 korců polí. Ves Vysoká byla poměrně veliká, v roce 1563 měla 35 lidí osedlých, kdežto Opatovice, kde byl klášter a také dvůr, v témže roce jen 21 osedlých (v roce 1515 měly Opatovice 20 osedlých, počet ve vsi Vysoké v tomto roce nelze zjistit). Platy či ouroky byly odváděny dvakrát do roka: o sv. Jiří (24. dubna) a o sv. Havlu (16. října). Urbář z roku 1588 zaznamenává, že Vysoká dosud nemá rychty, a v tom roce náleží k rychtě Dřítečské, která navíc obsáhla Rokytno, Dražkov, Bukovina, Borek, Oujezd a Bohumileč. Urbář z roku 1617 zaznamenává, že Vysoká má již rychtu. Rychta vysocká obsáhla obce: Vysoká, Borek a Oujezd a v celém jejím obvodu bylo 60 lidí osedlých. V roce 1651 pak k rychtě patřily vesnice Vysoká, Bukovina a Borek. V této době byla v obci jedna vejsadní krčma.\n\nPo třicetileté válce bylo z 36 gruntů 22 pustých a srovnaných se zemí a hospodáři obdělávali ze svých rolí jen malou část, největší část rolí nechávali ležeti ladem a úhorem. Byl nedostatek dobytka, nedostatek pracovních sil, obdělávání rolí bylo nedokonalé, sklizeň nedostatečná. Zpustošení usedlostí sahá nejvíce k roku 1637 a bylo způsobeno rakouskými sbory generála Hatzfelda, Švédové přitáhli do zdejší krajiny poprvé roku 1639, pak v letech 1643 a 1645. Zápisy o prodejích ale znějí, že „\"jsou ten grunt příčinou skoupení jeho od lidu vojenského k spuštění přiveden za ta léta 1637–1640, není (na splátky, na dluhy) položeno nic.\"“\n\nRoku 1783 obnoven splav a v roce 1798 byla postavena dřevěná škola, přičemž 25 let učil děti švec Štěrba. Až roku 1869 byla postavena zděná škola (zrušena roku 1981). K místní farnosti tehdy náležely: Nový Hradec Králové, Svatojánský Kopec, Lhota pod Strání, Třebeš, Kluky, Roudnička, Vysoká nad Labem. Čítala 4704 katolíků, 37 lidí jiného vyznání, a patronem bylo město Hradec Králové. Z pardubického hejtmanství náležela k této farnosti pouze Vysoká nad Labem (tehdy ještě patřila pod Pardubice).\n\nVe vysockých kronikách z 19. století je zaznamenáno, že Vysokou od roku 1841 do roku 1895 postihlo 34 požárů. Roku 1854 byly zasazeny na oslavu zasnoubení císaře Františka Josefa I. stromky. Roku 1874 byla postavena nová zvonička. Téhož roku dne 8. listopadu bylo u zdejší myslivny provoláno halali o honu, jehož se zúčastnili rakouský císař spolu s císařovnou, a na tomto místě byl pak postaven památník. V roce 1875 byl postaven proti škole nový kříž, v roce 1883 byl zbudován most, roku 1886 byl založen spolek hasičů a roku 1887 byl vystavěn obecní dům na místě kapličky sv. Jana a dávného válečného pohřebiště a zřízen za 1200 zl. vodovod., jež vyměřil Ing. Staněk z Hradce Králové. Roku 1888 byl osázen kopec Milíř ovocným stromovím – 1200 kusů. Roku 1899 byl ve Vysoké nad Labem zřízen hřbitov. Roku 1905 zde byla založena kampelička. Roku 1921 byl u školy, kde je uložená schránka, postaven pomník „Svobody“. Roku 1922 založen „Sokol“, roku 1922 zavedena elektrika, o rok později vybudována silnice a roku 1931 zaveden telefon.\n\nRoku 1945 Vysokou procházely transporty zajatců. Dva z nich umřeli ve stodolách a jsou pochováni zde na hřbitově. 1. května byla vyvražděna rodina Kašparova. 7. května byla Vysoká obklíčena Němci a popraveni byli Antonín Krám, Jan Dvořák, Josef Krpata a 6 ruských vojáků. Josef Trojan byl zastřelen na poli. Pohřeb popravených se konal 10. května 1945. Pomník popraveným u myslivny byl pak odhalen 1. června 1947. Roku 1951 byla Vysoká připojena k Hradci Králové. V 50. letech docházelo k politickým procesům, ze zdejší obce byli roku 1955 odsouzeni: František Koblížek – odsouzen na 6 let, Josef Vraný – odsouzen byl na 8 let, Josef Červinka – odsouzen byl na 6 let, František Karel – nebyl odsouzen, ale zemřel ve věznici. Rodiny těchto občanů byly vystěhovány. V roce 1967 se začal budovat vodovod. V roce 1985 byl proveden zemní vrt: je zde do 1 m ornice, do 20 m opuka drcená, do 520 m prachovec a do 700 m žula.\n\nV roce 1993 začala výstavba „Kapličky“, nákladem obce asi 650 000 Kč. Otevřena byla 17. října 1993. Téhož dne byla také odhalena pamětní deska parašutistům, kteří zde 3. dubna 1944 seskočili. Pararoj se jmenoval „Barium“ a vysílačka „Marta“. Na pamětní desce je napsáno: „\"Kdo nechce a neumí za svou vlast bojovat a bojí se pro ni umírat, nemá právo žít.\"“\n\nZnak a vlajka mají stejné vyobrazení. Opatskou berlu umístěnou napříč znakem (vlajkou), tu na znamení, že Vysoká kdysi patřila k opatovickému klášteru, kdy ji král Vratislav II. dal obec opatovickým řeholníkům k výživě roku 1086. Řeku Labe (modrá barva), která protéká obcí, lesy lemující Vysokou (zelená barva). Zvlněný pruh značí vodu z Opatovického jezu, bílá symbolizuje vznikající peřeje na jezu. Černá barva značí dubové dřevo, ze kterého byl postaven původní jez (nyní je kamenný), a dřevěné uhlí, které se kdysi pálívalo v lesích okolo obce.\n\nDo obce zajíždí MHD linky 18 a 20 z blízkého Hradce Králové. Vesnicí také prochází „stará“ silnice spojující Hradec Králové a Pardubice.\n\nPři výstavbě železniční tratě Hradec Králové - Pardubice, bylo uvažováno o výstavbě kolejí na levém břehu Labe. Nakonec zvítězil návrh na výstavbu na pravém břehu řeky. Bylo to z důvodů možnosti postavení přímějšího směru, a rovnějšího terénu.\n\n"}
{"id": "472442", "url": "https://cs.wikipedia.org/wiki?curid=472442", "title": "Hydroxid měďnatý", "text": "Hydroxid měďnatý\n\nHydroxid měďnatý je sloučenina mědi, která je zde přítomna v oxidačním čísle II. Jeho vzorec je Cu(OH). Hydroxid měďnatý je bledě modrá rosolovitá látka. Některé formy hydroxidu měďnatého jsou prodávány jako stabilizovaný hydroxid měďnatý, ale pravděpodobně je to směs uhličitanu měďnatého CuCO a hydroxidu. Mají často zelenější barvu.\n\nHydroxid měďnatý může být připraven přidáním malého množství hydroxidu sodného do roztoku síranu měďnatého. Při této reakci vznikne sraženina, často ale pojme velké množství nečistot z hydroxidu sodného a čistější produkt se dá získat, když se předem přidá do roztoku chlorid amonný. Alternativně se dá hydroxid měďnatý snadno připravit elektrolýzou vody obsahující hydrogenuhličitan sodný jako elektrolyt. Je používána měděná anoda, často z kovového odpadu.\nMěď na vlhkém vzduchu získává kalně zelený povlak. Tento zelený materiál je směs Cu(OH) a CuCO.\n\n2Cu(s) + HO(g) + CO(g) + O(g) → Cu(OH) + CuCO\n\nJe to měděnka, která se tvoří na bronzových a jiných měděných slitinách (např. střechách).\n\nHydroxid měďnatý se používá jako fungicid. Jako účinná látka je obsažen např. v přípravcích FUNGURAN - OH 50 WP, CHAMPION 50 WP nebo KOCIDE 2000.\n"}
{"id": "472458", "url": "https://cs.wikipedia.org/wiki?curid=472458", "title": "Úlehla", "text": "Úlehla\n\nČeské příjmení Úlehla nosí více různých osobností:\n\n\n"}
{"id": "472459", "url": "https://cs.wikipedia.org/wiki?curid=472459", "title": "Lukáš Klimek", "text": "Lukáš Klimek\n\nLukáš Klimek (* 14. listopadu 1986, Ostrava) je český hokejový útočník. Většinu kariéry strávil ve Vítkovicích a ve Spartě. Mezi jeho další působiště patří jen Poruba. Nyní působí v Olomouci.\n\n\n"}
{"id": "472467", "url": "https://cs.wikipedia.org/wiki?curid=472467", "title": "Georgij Feodosjevič Voronoj", "text": "Georgij Feodosjevič Voronoj\n\nGeorgij Feodosjevič Voronoj ( Heorhij Feodosijovyč Voronyj, 28. dubna 1868, dnes Žuravka, Poltavská oblast, Ukrajina, tehdy Ruské impérium – 20. listopadu 1908, Žuravka) byl ruský a ukrajinský matematik, člen korespondent Ruské akademie věd. Je znám hlavně pro po něm pojmenovaný Voroného diagram a práce z oblasti geometrických mnohostěnů a geometrických čísel. V Petrohradu studoval pod vedením Andreje Andrejeviče Markova.\n\n"}
{"id": "472470", "url": "https://cs.wikipedia.org/wiki?curid=472470", "title": "Zóna úderu", "text": "Zóna úderu\n\nZóna úderu je kniha Petera Davida z žánru science-fiction z fiktivního světa Star Trek. Svými postavami i dějem náleží k televiznímu seriálu \"\". Originál knihy, z něhož byl pořízen český překlad, má anglický název Zone Strike a pochází z roku 1989.\n\nMístem děje je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu a tentokrát má jednu z hlavních rolí v příběhu i Wesley Crusher.\nOproti Federaci a Klingonům byla civilizace Kreeolů primitivnější, stejně jako Klingoni to byli tvrdí válečníci, s nimi permanentně v šarvátkách. Náhodou na zdánlivě pusté planetě DQN 1196 naleznou řadu zbraní a náhodou se jim podaří jednu z nich zprovoznit. S ní zaútočí na Klingony a ti zjišťují, že podceňovaný nepřítel je teď velice nebezpečný. Do sporu se vloží s diplomatickou misí Enterprise nedlouho poté, co zbraň Kreelům zcizí z jejich lodě. Na Enterprise se později nalodí delegace obou stran a pod dozorem všichni letí k planetě, kde jsou zbraně zřejmě na vyšší úrovni, než všichni znají. Po cestě dojde k řadě šarvátek nesmiřitelných ras, problémů i usmrcení. Výsadek Enterprise na planetě je podroben zkoumání neznámou inteligencí, vrácen na loď, s Picardem se ona síla schopná tvarovat i souhvězdí rozloučí a zmizí i s planetou, kterou vytvořila k testování. Všichni se vrací domů.\nDo češtiny knihu přeložil Jakub Hegenbart v roce 2001 a vydalo ji nakladatelství Laser-books z Plzně . Je to drobná brožura s tmavou obálkou, na titulní straně mimo titulek označená číslicí 5 (pátá v řadě) a doplněná portréty Picarda, Worfa a Wesleyho. Stála 99 Kč.\n\n"}
{"id": "472471", "url": "https://cs.wikipedia.org/wiki?curid=472471", "title": "Markov", "text": "Markov\n\nMarkov může znamenat:\n\n\n"}
{"id": "472473", "url": "https://cs.wikipedia.org/wiki?curid=472473", "title": "Uridintrifosfát", "text": "Uridintrifosfát\n\nUridintrifosfát (UTP) je (ribo)nukleotid složený z cukru ribózy, tří fosfátových skupin a nukleové báze uracilu. Obsahuje dvě makroergické vazby, podobně jako ATP, ale jeho funkce je ve srovnání s ATP poněkud omezená. UTP je především jedním ze čtyř základních substrátů pro syntézu RNA v procesu transkripce, protože je v RNA tento nukleotid obsažen.\n\nDále může UTP sloužit jako zdroj energie či aktivátor některých substrátů za účelem další účasti v různých metabolických cestách. Při této aktivaci se obvykle naváže na substrát pouze UDP a uvolní se fosfátová skupina. Takto fosforylované látky mohou vstupovat do různých metabolických cest, například UDP-glukóza se podílí na vzniku glykogenu. UDP galaktóza je mezičlánek při přeměně galaktózy na glukózu. UDP navázaný na glukorunát se zase váže na bilirubin, čímž z této málo rozpustné látky vzniká rozpustnější bilirubin diglykoronid (konjugovaný bilirubin).\n"}
{"id": "472483", "url": "https://cs.wikipedia.org/wiki?curid=472483", "title": "Zrakový nerv", "text": "Zrakový nerv\n\nZrakový nerv (: \"nervus opticus\", pl. \"nervi optici\"), jinak též II. hlavový nerv, je párový hlavový nerv, který přenáší zrakovou informaci z oční sítnice do zrakových center, především do Brodmannových okrsků 17, 18 a 19 týlního laloku mozkové kůry. Jedná se o svazek axonů sítnice, který je speciálním senzorickým nervem. Do oční bulvy vstupuje v místě slepé skvrny. Z očnice do lebky vstupuje skrze \"canalis opticus\", těsně před hypofýzou se kříží v chiasma opticum s druhostranným nervem, odkud pokračuje jako tractus opticus dále do thalamu.\n\nZvláštností očního nervu je, že má na svém povrchu mozkové pleny. Toto je dáno embryonálním původem oka, v němž sítnice je neuroektodermovou výchlipkou mozku.\n\nMezi onemocnění zrakového nervu patří například optická neuritida. Její nejběžnější etiologií je roztroušená skleróza.\n\n"}
{"id": "472487", "url": "https://cs.wikipedia.org/wiki?curid=472487", "title": "Převodovka (rozcestník)", "text": "Převodovka (rozcestník)\n\nPřevodovka je obecné označení stroje nebo zařízení, sloužící ke změně otáček a kroutícího momentu, založená na různých principech.\n\n"}
{"id": "472490", "url": "https://cs.wikipedia.org/wiki?curid=472490", "title": "Ribonukleotid", "text": "Ribonukleotid\n\nRibonukleotid je nukleotid složený z nukleové báze (A, C, G, T nebo U), monosacharidu ribózy a jedné či více fosfátových skupin. Jsou to základní stavební částice ribonukleové kyseliny (RNA)\n"}
{"id": "472493", "url": "https://cs.wikipedia.org/wiki?curid=472493", "title": "Ignác Loubal", "text": "Ignác Loubal\n\nIgnác Loubal (2. polovina 18. století Vlastějovice – 1. pol. 19. století) byl pražský měšťan, zakladatel železných hamrů v Jesenném, okres Semily, v části pojmenované \"Engenthal\" ( Úzkodolí) a český podnikatel v oboru hutnictví a zpracování železa z přelomu 18. a 19. století, který jako první zahájil výrobu železa plávkovým způsobem. \n\nNarodil se v druhé polovině 18. století v obci Vlastějovice u Zruče nad Sázavou, německy \"Hammerstadt\". Jeho rodiště bylo známé jednou z nejstarších železářských podnikatelských aktivit v Čechách. V roce 1796 požádal Loubal hospodářský úřad ve Slaném o povolení kutání na slánském panství. V roce 1798 přichází do Jesenného a zakládá zde železné hamry v části Engenthal. Výrobky z železárny v Jesenném byly vystavovány na pražské průmyslové výstavě, šlo zejména o pilníky. Uvádí se, že produkty z jeho železárny byly porovnatelné s výrobky štýrských železáren. V roce 1807 kupuje od hraběte Františka z Fünfkirchenu novobystřické panství se zámkem. Rozhodl se zde založit železné hamry i přes odpor místních obyvatel, kteří měli strach o nedostatek dřeva. V roce 1810, kdy již dva hamry stály, nechal vylámat ze staré části novobystřického zámku železo. Pro neurovnané rodinné poměry a špatný odbyt železa prodal už jako majitel novobystřického panství v říjnu 1809 Engenthalské železárny Františku Xaveru Deymovi, svobodnému pánovi ze Střítěže. V srpnu 1810 prodal novobystřické panství Terezii hraběnce z Trautmansdorfu, rozené Nadasdové. V roce 1811 získal důlní práva v Obřím dole a založil podnik Riesenhainské arsenikové a měděné doly ( \"Riesenhainer Arsenik- und Kupferbergwerke\"). Na místě zvaném \"Arsenikplatz\" zvětšil huť na arzenik. V letech 1821 - 1825 měl pronajaty Vlastějovické železárny a v roce 1828 prodal Riesenhainské arsenikové a měděné doly Friedrichu Winklerovi. \n\n\nPodle záznamu v kancionále Vincence Dolenského z Bozkova se Ignác Loubal narodil v obci Hamrštadt (v současnosti Vlastějovice)\n"}
{"id": "472496", "url": "https://cs.wikipedia.org/wiki?curid=472496", "title": "Land Rover Freelander", "text": "Land Rover Freelander\n\nLand Rover Freelander je automobil spadající do kategorie SUV, který vyráběla od roku 1996 automobilka Land Rover.\n\nVývoj Freelanderu začal v pozdních osmdesátých letech 20. století. Vůz byl vytvořen už na začátku 90. let, ale kvůli omezeným financím se projekt v té době nedostal do výroby. To se podařilo až v roce 1996. Roku 2006 skončila výroba 1. generace a v roce 2007 začala výroba druhé.\n\nFreelander 2 je první model značky Land Rover s pěti hvězdičkami od EUROncap a zároveň první SUV s tímto hodnocením. Jako jediné SUV se dodává se systémem Terrain response. V něm je možno nastavit jízdní vlastnosti podle pěti módů, i když u tohoto vozu pátý mód chybí.\n\n\"Benzín\"\n\n1,8 l Rover K-series I4 (benzín) (uváděn jako 1.8i, Xi nebo XEi - nebyl prodáván v USA) (1997–2006)\n\n2,5 l Rover KV6 V6 (benzín) (uváděn jako V6) (2001 - 2006)\n\n\"Nafta\"\n\n2,0 l Rover L-series (uváděn jako Di, XDi nebo XEDi) (turbodiesel) (1997–2000)\n\n2.0 l BMW M47R (uváděn jako Td4) (turbodiesel) (2001 - 2004)\n\nPrvní generace byla dodávána s pětistupňovou manuální převodovkou nebo automatickou převodovkou Jatco JF506E se stejným počtem převodových stupňů.\n\n\n\"Benzín\"\n\n2,0 l Ford EcoBoost I4 (243 hp)\n\n3,2 l Ford SI6 I6 (233 hp)\n\n\"Nafta\"\n\n2.2 L Ford Duratorq eD4 (150 hp)\n\n2.2 L Ford Duratorq TD4 (160 hp)\n\n2.2 L Ford Duratorq SD4 (190 hp)\n\nDruhá generace byla dodávána s šestistupňovou manuální převodovkou Getrag M66EH50 nebo šestistupňovou automatickou převodovkou Aisin AWF21.\n"}
{"id": "472499", "url": "https://cs.wikipedia.org/wiki?curid=472499", "title": "Crossroads", "text": "Crossroads\n\nCrossroads může být:\n\n\n\n"}
{"id": "472504", "url": "https://cs.wikipedia.org/wiki?curid=472504", "title": "Karel Matějka", "text": "Karel Matějka\n\nKarel Matějka (17. června 1943 v Poličce – 15. března 2008 v Praze) byl český jaderný fyzik.\n\nV 80. letech vedl pracovní kolektiv při budování experimentálního, výzkumného a výukového školního jaderného reaktoru VR 1 „Vrabec“. Ve své vědecké práci se dále věnoval otázkám experimentální neutronové a reaktorové fyziky, provozu jaderných zařízení, nakládání s vyhořelým jaderným palivem a jaderné bezpečnosti. Od roku 1991 byl vedoucím Katedry jaderných reaktorů Fakulty jaderné a fyzikálně-inženýrské ČVUT. Roku 1978 získal hodnost kandidáta matematicko-fyzikálních věd, v roce 1993 se habilitoval jako docent a v roce 2003 byl jmenován profesorem.\n\nByl činný též v životě Českobratrské církve evangelické, kde byl předsedou organizačního a právního odboru synodní rady; byl rovněž spoluzakladatelem a prvním předsedou občanského sdružení Exulant.\n\n\n"}
{"id": "472506", "url": "https://cs.wikipedia.org/wiki?curid=472506", "title": "Land Rover Discovery", "text": "Land Rover Discovery\n\nLand Rover Discovery je off-road vyráběný britskou automobilkou Land Rover.\n\nPrvní generace byla představena roku 1989 v Británii. Vyráběla se do roku 1999.\n\nDruhá generace se začala vyrábět roku 1999 a přestala na konci roku 2004.\n\nTřetí generace byla představena v roce 2004 na autosalónu v Detroitu. Má typický design, který vyvinul Geoff Upexx. Do výroby se dostala ve druhé polovině roku 2004. Dodává se motorem 2.7 TDV6, nebo 4.4 V8 (Pro ameriku byl ještě 4.0 V6 benzin).\n\nMotor TDV6 je dieselový motor s objemem 2,7 l. Používá ho rovněž např. Jaguar S-type. Vznikl ze spolupráci koncernu Ford a PSA Peugeot Citroen. Udávaná spotřeba je 9,4 l, běžná se pohybuje mezi 11 l (mimo město) až 13 l (město).\n\nMotor V8 je zážehový. Tento osmiválcový motor je určen hlavně pro USA. Má objem 4,4 l a spotřeba v městě je okolo 20 l. Kombinovaná spotřeba je 15l. Výkon je 299k.\n\nDiscovery 3 je i relativně bezpečný automobil. V testech EUROncap získal 4 z pěti hvězdiček a v testech opěrek hlav dostal 2. nejlepší hodnocení.\n\n\nČtvrtá generace se dostala na trh 1. září 2009. V roce 2012 dostala novou osmistupňovou převodovku ZF s novým výsuvným ovladačem Drive Select. Karoserie je totožná s modelem Discovery 3 neboli LR3. Hlavní změny exteriéru jsou: jiná přední maska, jiný přední nárazník, boční sání vzduchu a přední i zadní světla. Změněna byla i motorizace z původního 3.0 TDV6 180kW se stala 3.0 TDV6 155kW a přibyl 3.0 SDV6 188kW\n"}
{"id": "472510", "url": "https://cs.wikipedia.org/wiki?curid=472510", "title": "Lac operon", "text": "Lac operon\n\n\"Lac\" operon je operon známý především u bakterie \"Escherichia coli\", který se skládá ze tří genů, které se účastní metabolismu laktózy. Tato metabolická cesta je poměrně komplikovaným způsobem regulována.\n\n\"Lac\" operon obsahuje tři geny, každý kóduje jeden enzym:\n\nVšechny tyto geny jsou přepisovány jako jeden řetězec mRNA. Ten začíná promotorem (jenž funguje jako signál pro RNA polymerázu), následuje tzv. operátor (24 nukleotidů dlouhá sekvence, jenž se účastní regulace exprese tohoto operonu) a po tomto operátoru následují sekvence jednotlivých tří genů.\n\nEnzym, který by rozkládal laktózu (tzv. enzym beta-galaktosidáza, konkrétně laktáza), se hodí jen tehdy, když je v okolním prostředí dostatek laktózy a zároveň je nedostatek glukózy. V opačném případě je pro bakterie nevýhodné vyrábět tento enzym a za těchto okolností je díky komplexnímu regulačnímu mechanismu utlumena transkripce (exprese, vlastně výroba) \"lac\" operonu. Oba efekty se doplňují a když zároveň je přítomna laktóza a chybí glukóza, je exprese nejsilnější.\n\nUtlumení syntézy beta-galaktosidázy umožňuje tzv. lac represor, který se váže na operátor a znemožňuje tak transkripci lac operonu. Tento lac represor je produkt genu LacI. Za normálních okolností v podstatě inhibuje transkripci lac operonu a koncentrace beta-galaktosidázy a beta-galaktosid permeázy je velice nízká. Když se však v okolí objeví laktóza, i takto malé množství rozkladných enzymů stačí k tomu, aby se některé molekuly laktózy rozštěpily. Takto vzniklé produkty, glukóza a galaktóza, se spojí za vzniku allolaktózy a způsobí deaktivaci lac represoru. Ten změní svou konformaci a uvolní se z DNA.\n\nExistuje však ještě jeden způsob regulace lac operonu. Když je v prostředí málo glukózy, enzym adenylátcykláza na povrchu buňky to zaregistruje a začne produkovat cAMP. Ten se naváže na tzv. katabolitem aktivovaný protein (CAP) a aktivuje ho. CAP změní svou konformaci a naváže se na DNA (a také na RNA polymerázu), čímž zvyšuje transkripci lac operonu. Když je tedy v prostředí hodně glukózy, transkripce lac operonu se sníží, protože to totiž také může znamenat, že je v buňce dostatečné množství rozkladných enzymů.\n"}
{"id": "472511", "url": "https://cs.wikipedia.org/wiki?curid=472511", "title": "Carlo Carretto", "text": "Carlo Carretto\n\nCarlo Carretto (2. dubna 1910 v Alessandrii – 4. října 1988 ve Spellu) byl italský katolický spisovatel, člen Malých bratří Ježíšových.\n\nV češtině vyšly následující knihy Carla Carretta:\n\n"}
{"id": "472512", "url": "https://cs.wikipedia.org/wiki?curid=472512", "title": "Stade Omar Bongo", "text": "Stade Omar Bongo\n\nStade Omar Bongo je multifunkční stadion v Libreville v Gabonu. Stadion je zejména používán především pro fotbalové zápasy. Stadion má kapacitu pro 45 000 lidí. Stadion je pojmenován po Omaru Bongovi, bývalém prezidentovi země který vládl v letech 1967 - 2009. Domácí zápasy zde hraje FC 105 Libreville. V roce 2014 stadion hostil Africký pohár národů.\n\n"}
{"id": "472515", "url": "https://cs.wikipedia.org/wiki?curid=472515", "title": "Olejová barva", "text": "Olejová barva\n\nOlejová barva je druh pomalu schnoucí barvy, který se skládá z částic pigmentu suspendovaných v zasychajícím oleji, nejčastěji lněném. Viskozitu barvy lze měnit přidáním rozpouštědla, například terpentýnu nebo lakového benzinu. Pro zvýšení lesku zaschlého filmu barvy lze přidat lak.\n\nOlejové barvy se pro jednoduchou dekoraci používaly v Anglii od 13. století, nicméně do 15. století nebyly široce přijaty jako barvy pro malířskou tvorbu. Běžným moderním použitím olejových barev je povrchová úprava (nátěr) dřeva v interiéru a exponovaných kovových konstrukcí, například lodí nebo mostů. Pro svoji trvanlivost a jasné barvy jsou vhodné pro použití na dřevo a kov v interiéru i exteriéru. Tloušťka vrstvy barvy má zásadní vliv na rychlost zasychání; tenké vrstvy olejových barev schnou relativně rychle.\n\n\n\n\n"}
{"id": "472521", "url": "https://cs.wikipedia.org/wiki?curid=472521", "title": "Rosenborg", "text": "Rosenborg\n\nZámek Rosenborg (dánsky \"Rosenborg Slot\") je renesanční zámek, nacházející se v centru Kodaně, hlavního města Dánska. Byl postaven v roce 1606 ve stylu nizozemské renesance, tehdejším typickém stylu dánských budov. Několikrát byl rozšířen. Jeho architekty byli Bertel Lange a Hans van Steenvinskel. Ve sklepeních rosenborského zámku jsou uloženy Dánské korunovační klenoty a královské šperky.\n\nZámek byl vybudován v roce 1606 původně jako letohrádek a je jednou z mnoha staveb, které dal postavit dánský král Kristián IV. Jako královská rezidence byl používán až po roce 1710. Po vyhoření paláce Christianborg v roce 1794 byl hlavním sídlem královské rodiny, stejně tak se stal důležitým po 1. bitvě o Kodaň v roce 1801. V roce 1838 byl hrad zpřístupněn veřejnosti. Největší zájem návštěvníků vzbuzují královské šperky, korunovační klenoty a královský koberec, který je zde také vystaven.\n\nRosenborg se nachází v \"Kongens Have\" (česky \"Královské zahrady\"), také známé jako Rosenborské královské zahrady. Tyto nejstarší královské zahrady v zemi jsou vybudovány v renesančním stylu a jsou populární destinací v Kodani - ročně přivábí přes 2, 5 milionů návštěvníků. Vedle zámku jsou kasárna, kde sídlí Dánská královská garda.\n\n"}
{"id": "472523", "url": "https://cs.wikipedia.org/wiki?curid=472523", "title": "Tři sanmarinské pevnosti", "text": "Tři sanmarinské pevnosti\n\nTři sanmarinské pevnosti je označení skupiny pevností nacházející se v San Marinu. Pevnosti se rozkládají na třech vrcholech hory Monte Titano v hlavním městě San Marino. Tři sanmarinské pevnosti jsou zobrazené i na vlajce San Marina a na státním znaku San Marina. San Marino má také dort známý jako \"La Torta Di Tre Monti\" (dort tří hor/pevností), který je také symbolem území.\n\nLa Guaita je nejstarší a také nejznámější ze tří pevností, byla postavena v 11. století, aby bránila San Marino před nepřáteli. Sloužila také jako vězení. Nachází se na vrcholu La Rocca (751 m).\n\nLa Cesta se nachází na nejvyšším vrcholu hory Monte Titano La Fratta (756 m). Postavena byla ve 13. století pro zvýšení bezpečnosti města San Marino. V pevnosti je muzeum historických zbraní na počest Svatého Marina, které bylo otevřeno roku 1956.\n\nIl Montale se nachází na západním a nejmenším vrcholu hory Monte Titano La Montale (738 m). Postavena byla ve 14. století a zkompletizovala tak obranný systém San Marina. Na rozdíl od pevností Guaita a Cesta není otevřena veřejnosti.\n"}
{"id": "472524", "url": "https://cs.wikipedia.org/wiki?curid=472524", "title": "Richelieu – Drouot (stanice metra v Paříži)", "text": "Richelieu – Drouot (stanice metra v Paříži)\n\nRichelieu – Drouot je přestupní stanice pařížského metra mezi linkami 8 a 9. Nachází se na hranicích 2. a 9. obvodu v Paříži na křižovatce ulic \"Boulevard Haussmann\", \"Boulevard des Italiens\", \"Boulevard Montmartre\", \"Rue de Richelieu\" a \"Rue Drouot\".\n\nStanice byla otevřena 5. května 1931 při prodloužení linky 8 do stanice Porte de Charenton.\n\nSpojení mezi stanicemi \"Richelieu – Drouot\" a République je stavebně velmi zajímavý úsek, neboť jsou zde koleje linek 8 a 9 vedeny souběžně pod sebou v jednom tunelu. Stanice linky 8 se nacházejí v horním patře a stanice linky 9 v dolním. Nástupiště pro linku 9 byla otevřena 10. prosince 1933.\n\nJméno stanice se skládá ze dvou částí podle ulic \"Rue de Richelieu\" a \"Rue Drouot\", které se zde kříží. Stanice tak nese jména kardinála Richelieu a generála Antoina Drouota (1774–1847), který doprovázel Napoleona na ostrov Elba.\n\nNa stanici byl v roce 1931 instalován památník z černého mramoru na památku zaměstnanců metra, kteří padli během první světové války. Jejich jména jsou vytesána na půlkruhové desce. Základna pomníku nese jména bitevních polí první světové války. Po druhé světové válce bylo do pravé dolní části přidáno slovo \"Libération\" (Svoboda), které upomíná na účastníky odboje z řad zaměstnanců.\n\n"}
{"id": "472525", "url": "https://cs.wikipedia.org/wiki?curid=472525", "title": "Charles de Foucauld", "text": "Charles de Foucauld\n\nCharles Eugène de Foucauld (15. září 1858 Štrasburk – 1. prosince 1916 Tamanrasset) byl francouzský důstojník, katolický kněz a mnich žijící poustevnickým způsobem života mezi Tuaregy na Sahaře v Alžíru.\n\nV roce 1916 byl zavražděn před svojí poustevnou. Katolická církev jej uctívá jako blahoslaveného a mučedníka. Byl členem řádu trapistů, později nově založené kongregace Malých bratří Ježíšových.\n\nCharles de Foucauld pocházel ze štrasburské aristokratické rodiny. V šesti letech mu zemřeli oba rodiče a on se se svou sestrou Marií přestěhoval k dědečkovi do Nancy. Byl poslán na jezuitskou internátní školu v Paříži. Přísné prostředí se mu protivilo a začal se stavět do opozice. V 17 letech se prohlásil za agnostika.\n\nCharles de Foucauld v 18 letech odešel na vojenskou akademii Saint-Cyr. V říjnu 1880 byl poslán do Alžírska. Tam jej poprvé oslovil život Arabů. 28. ledna 1882 s ním armáda rozvázala pracovní poměr, svůj podíl na tom měla neposlušnost vůči nadřízeným i milostné aféry. Naučil se arabsky a vydal na expedici po Alžírsku. Během cesty zakreslil 20 map a 135 skic. Zápisky vydal knižně. V té době začal vážně uvažovat o víře. Modlil se: \"„Bože, jestli existuješ, dej se mi poznat!“\" K obrácení mu pomohla zpověď u kněze Heriho Huvelina\".\" \n\nRoku 1890 se stal členem trapistického řádu ve Francii a později v Akbezu na Syrsko-turecké hranici. V roce 1897 však řád opustil a odešel do Nazaretu. Začal vést osamocený život modlitby poblíž kláštera chudých sester sv. Kláry. O 4 roky později byl vysvěcen na kněze ve Viviers a vrátil se na území francouzského Alžírska, kde na Sahaře žil poustevnickým životem. Usadil se v Béni Abbès u marockých hranic a v druhé polovině roku 1911 si na výšinách Assekremu v pohoří Ahaggar vybudoval malou ermitáž \"adorace a pohostinnosti\".\n\nPřesídlil do oblasti Tamanrassetu, aby mohl žít mezi Tuaregy, naučil se jejich jazyk a začal pracovat na sepsání gramatiky a slovníku. Sestavil první tamašsko (tuarežsko)-francouzský slovník a publikoval jej pod pseudonymem. Toto dílo se díky četným příkladům z praxe stalo velmi důležitým pro berberology. Foucauld se rozhodl založit řeholní kongregaci Malých bratrů Ježíšových. Dne 1. prosince 1916 byl Charles de Foucauld zabit nájezdnými lupiči před dveřmi své poustevny. Tuaregové pohřbili de Foucaulda podle jeho poslední vůle poblíž vchodu do poustevny. V roce 1929 však byly ostatky Charlese de Foucaulda převezeny do oázy El Goléa, pozdější El Menia v provincii Ghardája, a pohřbeny na malém křesťanském hřbitově sv. Josefa.\n"}
{"id": "472526", "url": "https://cs.wikipedia.org/wiki?curid=472526", "title": "Alfred Seifert", "text": "Alfred Seifert\n\nAlfred Seifert (6. září 1850 Praskolesy – 6. února 1901 Mnichov) byl česko-německý malíř, proslulý podobiznami žen.\n\nNarodil se v Praskolesích, ale během několika měsíců se s rodiči odstěhoval do nedalekých Hořovic. Jako dítě vážně onemocněl, čtyři roky nemohl chodit a dva roky strávil v ortopedickém ústavu. Místo dětských her se věnoval kreslení a brzy se v něm probudilo výtvarné nadání. Jeho prvními učiteli byli Karel Würbs, inspektor stavovské obrazárny na Pražském hradě, a krajinář Alois Kirnig. Po dvou letech studia na malostranském gymnáziu byl v roce 1869 přijat na mnichovskou malířskou akademii. Samostatnou dílnu si v tomto městě otevřel roku 1876.\n\nSeifertovou specialitou byly ženské portréty, především sentimentálně laděné dívčí hlavičky, označované jako „seifertovský typ“. Kritika oceňovala jak promyšlenou kompozici obrazů, tak i jemnou propracovanost, harmonickou barevnost a příjemnou náladu.\n\nVětšinu života strávil Seifert v Německu. V Čechách byl osobně téměř neznámý, i když tu občas vystavoval a jeho černobílé reprodukce se pravidelně objevovaly v časopise Světozor. Někdy mu v domácích kruzích vytýkali, že není dostatečně vlastenecký, protože dává přednost zahraničním tématům před českými. To lze ovšem snadno vysvětlit finančními ohledy - z existenčních důvodů musel malovat takové obrazy, jaké bylo mnichovské publikum ochotné kupovat. V Čechách jeho díla příliš na odbyt nešla, i když se snažil vyjít vstříc (například historický výjev \"Jan Augusta přijímá návštěvu Filipíny Welserovy\" čekal dlouho na kupce). Kostelu ve svém rodišti věnoval obraz \"Zdrávas\", představující dospívající dívku modlící se k Panně Marii.\n\nK jeho známým dílům patří: \"Ofelie\", \"Titanie\", \"Východ za bránu\", \"Jaro lásky\", \"Vypravování o strašidlech\".\n\n"}
{"id": "472527", "url": "https://cs.wikipedia.org/wiki?curid=472527", "title": "16mm film", "text": "16mm film\n\n16mm film a Super 16mm je označení formátu filmu používaného ve fotografii, filmu a průmyslové filmové tvorbě. Označení 16mm označuje šířku filmu. Podobné významy mají v označení filmy 8mm a 35mm.\n\n16mm film byl vynalezen firmou Kodak v roce 1923 jako levná alternativa amatérských konvenčních 35mm filmů. Používal se (a dodnes se používá) pro natáčení nezávislých nízkorozpočtových filmů a dokumentů. Televizní stanice jej užívaly pro výrobu televizních pořadů nebo jejich záznam z televizní obrazovky (Telerecording) před zavedením videozáznamu.\n\nFormát filmu 16mm byl původně zaměřen na domácí nadšence, ale po roku 1930 začal přesahovat do trhu se vzděláváním. Byla to především firma Kodak se svým filmem Kodachrome, která v roce 1935 dala obrovský impuls k zavedení 16mm filmu na trh. Byl používán během 2. světové války, v poválečných letech jeho expanze pokračovala. Filmy pro vlády, obchodní, lékařské a průmyslové klienty vytvořili filmaři v letech 1950 až 1960. S příchodem televize byla možnost lepšího využití 16mm filmu, především pro nižší náklady a přenositelnost než měl 35mm film. Domácí video trh postupně přešel na ještě levnější formáty – 8mm film a super 8mm film, které od 80. let začaly být nahrazovány elektronickým záznamem na video.\n\nPro amatéry vyrábějí nebo v minulosti vyráběly zařízení následující společnosti: Auricon, Beaulieu, Bell & Howell, Bolex, Canon, Cinema Products, Eclair, Keystone, Krasnogorsk, Meopta Přerov Admira 16A, Admira16A1, Mitchell a další.\n\n\n"}
{"id": "472528", "url": "https://cs.wikipedia.org/wiki?curid=472528", "title": "Chlamydophila pneumoniae", "text": "Chlamydophila pneumoniae\n\nChlamydophila pneumoniae je druh bakterie z rodu \"Chlamydophila\", která infikuje lidi a je hlavním původcem zápalu plic. Do nedávné doby byla známá jako \"Chlamydia pneumoniae\" a tento název je někdy používán jako alternativní název. Kromě své role v zápalu plic existují důkazy spojující \"C. pneumoniae\" s aterosklerózou, Alzheimerovou chorobou a astmatem. Úplná sekvence genomu \"C. pneumoniae\" byla zveřejněna v roce 1999. \"C. pneumoniae\" se přenáší kapénkovou infekcí a promořenost populace se uvádí kolem 60–80 %.\n\nTato atypická bakterie běžně způsobuje zánět hltanu, zánět průdušek, s projevy bronchitidy a atypické záněty plic především u starších a oslabených pacientů, avšak i u jinak zdravých dospělých osob.\n"}
{"id": "472529", "url": "https://cs.wikipedia.org/wiki?curid=472529", "title": "Strasbourg – Saint-Denis (stanice metra v Paříži)", "text": "Strasbourg – Saint-Denis (stanice metra v Paříži)\n\nStrasbourg – Saint-Denis je přestupní stanice pařížského metra mezi linkami 4, 8 a 9. Nachází se na hranicích 2., 3. a 10. obvodu v Paříži na křižovatce ulic \"Boulevard Saint-Denis\" a \"Boulevard de Strasbourg\".\n\nStanice byla otevřena 21. dubna 1908 jako součást prvního úseku linky 4 mezi stanicemi Porte de Clignancourt a Châtelet.\n\nDalší nástupiště přibylo 5. května 1931 při prodloužení linky 8 ze stanice Richelieu – Drouot do Porte de Charenton.\n\nSpojení mezi stanicemi \"Richelieu - Drouot\" a République je stavebně velmi zajímavý úsek, neboť jsou zde koleje linek 8 a 9 vedeny souběžně pod sebou v jednom tunelu. Stanice linky 8 se nacházejí v horním patře a stanice linky 9 v dolním. Nástupiště pro linku 9 byla otevřena 10. prosince 1933 po zprovoznění úseku \"Richelieu – Drouot\" ↔ Porte de Montreuil.\n\nPůvodně se stanice jmenovala \"Boulevard Saint-Denis\", ovšem po otevření linky 8 došlo ke změnám v přístupech na nástupiště a tak se 5. května 1931 upravil název do současné podoby.\n\nJméno stanice se skládá ze dvou částí podle názvů křížících se ulic, která nesou jména francouzských měst Štrasburk a Saint-Denis.\n\nStanice má sedm vchodů:\n\n"}
{"id": "472534", "url": "https://cs.wikipedia.org/wiki?curid=472534", "title": "Tad Hilgenbrink", "text": "Tad Hilgenbrink\n\nTad Hilgenbrink (* 9. října 1981, Quincy, Illinois) je americký herec proslavil se hlavně díky postavě Matta Stiflera ve filmu .\n\nNarodil se 9. října 1981, navštěvoval vysokou školu Quincy Senior, kde hrával divadlo a věnoval se muzice. V roce 2004 dostal svou první filmovou roli.\nRoli Matta Stiflera dostal Tad, díky své podobě se Seannem Williamem Scottem, který hrál v předchozích třech dílech filmu Stevea Stiflera.\n"}
{"id": "472542", "url": "https://cs.wikipedia.org/wiki?curid=472542", "title": "China Open (tenis) 2009 – muži", "text": "China Open (tenis) 2009 – muži\n\nTenisový turnaj ATP China Open 2009 se konal ve dnech 3. - 11. října v Pekingu, hlavním městě Číny venku na kurtech s tvrdým povrchem. Odměny činily 3 337 000 dolarů.\n\n\n\n"}
{"id": "472543", "url": "https://cs.wikipedia.org/wiki?curid=472543", "title": "Sisley", "text": "Sisley\n\nSisley je francouzská módní značka a oděvní firma, sídlící v Paříži ve Francii.\nV roce 1974 se stala členem Benetton Group S.p.A V současnosti je to jedna z největších módních firem na světě. Společnost má téměř 900 prodejen po celém světě.\nHistorie Sisley sahá až do roku 1968, kdy byla v Paříži vydávána první kolekce s názvem \"Denim\". Známost značky se rychle rozrůstá a po celém světě se Sisley stává víc a víc oblíbenou. V roce 1974 byla firma oficiálně odkoupena italskou firmou United Colors of Benetton. V roce 1996 došlo k výrazné změně loga firmy. Do té doby Sisley používala firemní logo červeno-zlaté. To bylo změněno na jednodušší, ovšem více elegantní bílý nápis na černém podkladě.\n\nSisley vyrábí kromě oblečení (především pro mladé lidi) také kabelky, sluneční brýle, opasky nebo kosmetiku. Společnost se stala známou především tím, že ve svých začátcích navrhovala své kolekce, na rozdíl od tehdejší pařížské módy, více modernější. I v současné době se návrháři snaží přiblížit oděvy co nejvíce k současnosti.\n\nV Česku lze výrobky značky Sisley v prodejnách United Colors of Benetton, nebo ve značkové prodejně v Brně.\n\n"}
{"id": "472548", "url": "https://cs.wikipedia.org/wiki?curid=472548", "title": "China Open", "text": "China Open\n\nNázev China Open se může vztahovat na více soutěží:\n"}
{"id": "472554", "url": "https://cs.wikipedia.org/wiki?curid=472554", "title": "Přísnotice", "text": "Přísnotice\n\nPřísnotice jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční trať Za mostem).\n\nPrvní písemná zmínka o obci je z roku 1348.\n\n\n\n"}
{"id": "472557", "url": "https://cs.wikipedia.org/wiki?curid=472557", "title": "Debra Wingerová", "text": "Debra Wingerová\n\nDebra Wingerová, celým jménem Mary Debra Winger (* 16. května 1955, Cleveland Heights, Ohio, USA) je americká herečka, která již byla třikrát nominována na Oscara, čtyřikrát na Zlatý glóbus a jednou na cenu Emmy.\n\nPochází z rodiny židovského obchodníka. Když jí bylo 16 let, odjela do Izraele jako dobrovolnice do kibucu, a později zde absolvovala vojenský výcvik v izraelské armádě. Po návratu do USA vystudovala sociologii na Kalifornské státní univerzitě v Nortridge. V roce 1972 na Silvestra prodělala vážné zranění, které jí prý vedlo k tomu, že se nakonec stala herečkou. Herectví studovala další 3 roky soukromě. \n\nSvoji hereckou dráhu zahájila v roce 1976 účinkováním v televizním seriálu \"Zázračná žena\".\n\n\n"}
{"id": "472559", "url": "https://cs.wikipedia.org/wiki?curid=472559", "title": "Opalování", "text": "Opalování\n\nOpalování je činnost, při které je kůže vystavována ultrafialovému záření za účelem jejího ztmavnutí. Nejčastější formy opalování jsou buď na přímém slunci nebo v soláriích. Nadměrné opalování způsobuje spálení kůže a může podnítit rakovinu kůže.\n\nPreference opálené kůže se v různých obdobích a kulturách lišila. Na Západě bylo až do 20. let 20. století vnímáno opálení jako nežádoucí, protože bylo asociováno s lidmi z nižších vrstev, kteří často pracovali venku. To se i vlivem reklamy změnilo a tento módní trend pokračuje dodnes. Tak tomu však je výhradně na Západě, v asijských zemích lidé nadále preferují co nejsvětlejší kůži, především u žen. To se týká Číny, Japonska, Indie a dalších asijských zemí. Zde je naopak velká poptávka po krémech vybělujících kůži a trh s nimi rychle roste. V Indii se v současnosti zvyšuje poptávka po vybělovacích prostředcích hlavně mezi muži. V Asii je také běžné nosit slunečníky, což na Západě vymizelo spolu se vzrůstem popularity opalování.\n\n"}
{"id": "472562", "url": "https://cs.wikipedia.org/wiki?curid=472562", "title": "Uprchlický tábor", "text": "Uprchlický tábor\n\nUprchlický tábor je dočasně postavený tábor pro potřeby uprchlíků. V uprchlických táborech mohou žít statisíce až miliony lidí. Obvykle jsou postaveny a spravovány vládou, Spojenými národy nebo mezinárodními (např. Červený kříž) či nevládními organizacemi. V mnoha případech uprchlické tábory zajišťují jen zcela elementární hygienické podmínky, pročež v nich vzniká nebezpečí šíření infekčních nemocí.\n\nČastým důvodem, kdy jsou lidé nuceni opustit své domovy a vyhledat přechodné ubytování, bývají přírodní katastrofy, kdy řada lidí musí být evakuována a přijdou o svůj domov. To jsou důvody krátkodobé. Příkladem může být vlna tsunami, která roku 2011 zasáhla Japonsko, což mělo za následek havárii v jaderné elektrárně Fukušima a museli být evakuováni obyvatelé z okruhu 30 km.\n\nDlouhodobější trvání a tím pádem i větší dopad však mají okolnosti válečných konfliktů. Příkladem z nedávné minulosti byla válka v bývalé Jugoslávii.\n\nÚzemí Evropy je v posledních letech z hlediska uprchlíků nejvíce zasaženo Občanskou válkou v Sýrii, která probíhá od roku 2011. Tento konflikt je zdrojem pravidelných uprchlických vln a vyvolal pohyb téměř 4 miliónů lidí. Nejhůře jsou uprchlickými proudy postiženy sousední státy jako je Turecko, Irák, Jordánsko nebo Libanon. V Turecku je zhruba 1 milión uprchlíků. Turecko poměrně rychle reagovalo na vzniklou krizi a je zde celkem 22 tureckou vládou oficiálně financovaných uprchlických táborů, ve kterých žije asi 220 tisíc lidí. Zbývajících 800 tisíc uprchlíků je rozptýleno v Turecku mimo uprchlické tábory. Jeden z největších uprchlických táborů se nachází v provincii Kilis v Turecku. Ubytováno v něm je cca 14 tisíc lidí a je sestaven z 2300 obytných kontejnerů.\n\nUprchlické tábory jsou budovány nejjednodušším způsobem seskupením stanů. U těch však hrozí nebezpečí požárů, vzniklých buď neúmyslně při vaření, anebo úmyslně jako jeden ze způsobu zastrašování, které je průvodním jevem bezvládí a snižování životní úrovně, vedoucích k hledání různých příležitostí pro sebeobohacování na úkor ostatních.\n\nJako výhodným typem konstrukčního systému se ukázaly být obytné kontejnery, které jsou trvanlivější, rovněž mají výhodu v rychlosti jejich osazení a zároveň jde o stavby dočasné. Výhodou dočasných staveb je skutečnost, že jednodušším způsobem absolvují proces schválení výstavby, takže nedochází ke zdržování z důvodu povolování stavby, což je v krizové situaci důležitý faktor. Dočasnost je však v tomto případě relevantní. Nikdo nepředpokládá, že uprchlický tábor bude na daném místě existovat trvale, na druhou stranu není výjimkou, že uprchlíci jsou nuceni žít v táboře i řadu let.\n\nNově byl v Etiopii testován koncept hybridních ubytovacích prostor, které v sobě spojují výhody stanu a kontejneru. Jde o rámovou konstrukci, na jejíž stěny jsou použity lehké materiály. Taková ubytovací jednotka je postavená velmi rychle bez nutnosti těžké techniky. Mohou si ji dokonce složit samotní budoucí nájemníci, neboť se jedná o jednoduchou stavebnici. Výsledná stavba má hmotnost cca 150 kg a výrobce uvádí, že má trvanlivost tři roky.\n\n"}
{"id": "472564", "url": "https://cs.wikipedia.org/wiki?curid=472564", "title": "Ortogonální grupa", "text": "Ortogonální grupa\n\nOrtogonální grupa je množina všech rotací a zrcadlení Euklidova prostoru spolu s operací skládání. Obecněji jde o grupu lineárních transformací vektorového prostoru zachovávajících nějakou symetrickou bilineární formu. \n\nNechť formula_1 je vektorový prostor, na kterém je dána nedegenerovaná symetrická bilineární forma formula_2. Ortogonální grupu formula_3 definujeme jako množinu všech invertibilních lineárních zobrazení \ntakových, že pro všechna formula_5 platí \nOperace skládání definuje na formula_3 strukturu grupy. Pokud je formula_1 reálný nebo komplexní vektorový prostor, zadává kanonické vnoření formula_3 do vektorového prostoru formula_10 strukturu hladké variety – v tom případě se tedy jedná o Lieovu grupu.\n\nPro reálný vektorový prostor formula_1 a nedegenerovanou formu formula_2 signatury formula_13 značíme příslušnou grupu formula_14. Pro pozitivně definitní formula_2 pak používáme značení formula_16.\n\nPro komplexní prostor formula_1 dimenze formula_18 s nedegenerovanou komplexní bilineární formou formula_2 značíme příslušnou Lieovu grupu formula_20. \n\nVzhledem k absenci specifické formy formula_2 v tomto značení je zřejmé, že tyto symboly označují objekty definované až na izomorfismus (Lieových grup).\n\nPokud se omezíme na lineární zobrazení s determinantem formula_22, dostáváme grupu formula_23, resp. formula_24, formula_25. Značení formula_26 a formula_27 pochází ze anglických názvů těchto grup: \"orthogonal\" a \"special orthogonal\".\n\nNěkdy se symbolem formula_28 značí přímo množina ortogonálních matic formula_29 dimenze formula_18. To odpovídá volbě standardní symetrické formy formula_31.\n\nV reálném prostoru dimenze formula_32 se ortogonální grupa formula_33 dá popsat jako množina matic\nkteré reprezentují rotace o úhel formula_35 a matic\nkteré reprezentují zrcadlení kolem osy se směrem formula_37.\n\nV třírozměrném prostoru je formula_38 množina rotací kolem nějaké osy procházející počátkem souřadnicové soustavy a také zrcadlení podle nějaké roviny procházející počátkem.\n\nGrupy formula_25 jsou polojednoduché souvislé komplexní Lieovy grupy. Pro formula_40 jsou jednoduché (t.j. jejich Lieovy algebry jsou jednoduché Lieovy algebry). Podobně formula_41 jsou reálné souvislé polojednoduché Lieovy grupy. Jak plyne z obecné teorie reprezentací polojednoduchých grup, všechny konečně dimenzionální reprezentace ortogonální grupy jsou rozložitelné na součty ireducibilních. Navíc každá ireducibilní reprezentace je obsažena v tenzorové mocnině definující reprezentace.\n\nGrupa formula_42 je komutativní a je izomorfní grupě jednotkových komplexních čísel formula_43. Grupa formula_44 je grupa rotací třírozměrného Euklidova prostoru a jako hladká varieta je difeomorfní projektivnímu prostoru formula_45.\n\nDimenze formula_41 jako hladké variety je formula_47. Speciálně formula_48, což odpovídá tomu, že každou rotaci v třírozměrném Euklidově prostoru lze parametrizovat třemi tzv. Eulerovými úhly.\n\nPlatí formula_49 (jedná se skutečně o rovnost a ne pouze izomorfizmus). \n\nPro reálný vektorový prostor formula_1 se grupa formula_3 jako varieta skládá ze dvou kopií variety formula_23, není tedy nikdy souvislá. Grupy formula_24 mají dvě komponenty souvislosti pokud formula_54, komponenta obsahující jednotku se značí formula_55. Pro každou grupu formula_24 existuje souvislá grupa formula_57, která je jejím dvojitým nakrytím. Navíc formula_24 je kompaktní právě tehdy, když formula_59 nebo formula_60 je nula.\n\nFundamentální grupa formula_41 pro formula_62 je formula_63, fundamentální grupy variet formula_55 jsou popsány v následující tabulce:\n\nKonečné podgrupy ortogonální grupy často odpovídají symetriím některých geometrických útvarů.\n\nKonečné podgrupy grupy formula_33 jsou pouze cyklické grupy formula_66 a dihedrální grupy formula_67. To je grupa symetrií pravidelného mnohoúhelníka.\n\nTřírozměrná speciální ortogonální grupa formula_44 má tyto konečné podgrupy:\n\nExistence Platonských těles ve vyšších dimenzích má úzkou souvislost s existencí konečných podgrup ortogonální grupy.\n\nGrupy formula_44 a formula_38 se často vyskytují ve fyzice, kde vystupují jako grupy symetrií různých systémů a rovnic. Někdy se o těchto grupách nebo jejich dvojitém nakrytí hovoří přímo jako o symetrii teorie. \n\nKonečné podgrupy formula_44 mají aplikace v krystalografii a jejich reprezentace jsou důležité ve spektroskopii.\n\nGrupa formula_77 se nazývá Lorentzova grupa a vyskytuje se v speciální teorii relativity jako grupa transformací souřadnic mezi inerciálními systémy. Unitární reprezentace dvojitého nakrytí této grupy jsou podstatné pro klasifikaci částic v rámci relativistické kvantové mechaniky. Pomocí jisté neunitární reprezentace dvojitého nakrytí této grupy lze popsat částici vyhovující Diracově rovnici, tzv. Diracův bispinor.\n\nRiemannův tenzor křivosti na Riemannově varietě se dá chápat jako prvek reprezentace grupy formula_28 a jeho rozklad na ireducibilní komponenty definuje různé složky křivosti.\n"}
{"id": "472565", "url": "https://cs.wikipedia.org/wiki?curid=472565", "title": "Rakuten Japan Open Tennis Championships 2009", "text": "Rakuten Japan Open Tennis Championships 2009\n\nTenisový turnaj ATP Rakuten Japan Open Tennis Championships 2009 se konal ve dnech 5. - 11. října v Tokiu, hlavním městě Japonska venku na kurtech s tvrdým povrchem. Odměny činily 1 226 500 dolarů.\n\n\n"}
{"id": "472567", "url": "https://cs.wikipedia.org/wiki?curid=472567", "title": "Pustevny", "text": "Pustevny\n\nPustevny (1018 m n. m.) je sedlo v Moravskoslezských Beskydech nedaleko Radhoště, které patří k obci Prostřední Bečva. Bylo pojmenováno po poustevnících, kteří zde žili do roku 1874. Pro Pustevny jsou typické dřevěné stavby postavené v lidovém slohu koncem 19. století na návrh Dušana Jurkoviče. Nachází se zde lyžařské středisko a vede sem sedačková lanovka. Pod vrcholem Tanečnice otevřeli v roce 2019 panoramatickou Stezku Valašska.\n\nNejznámějšími stavbami na Pustevnách jsou Libušín a Maměnka. Obě vznikly v roce 1898 díky úsilí turistického spolku Pohorské jednoty Radhošť. Jedná se o dřevěné srubové secesní stavby s bohatým dekorem typickým pro Valašsko a slovanskou lidovou architekturu vůbec.\n\nDne 3. března 2014, krátce po půlnoci, zasáhl Libušín požár, který objekt těžce poškodil. Během požáru se propadla střecha, zdemolovaná je unikátní jídelna a zřejmě i nástěnné malby od Mikoláše Alše. Škoda dosahuje zhruba 100 milionů korun. Libušín měl být opraven s využitím evropských fondů do jara r. 2017. Dosud je však stále v rekonstrukci.\n\nMezi další známé stavby patří sto let stará dřevěná zvonička, rovněž navržená architektem Dušanem Jurkovičem. Původní barevná výzdoba se nedochovala, avšak byla zrestaurována dle místní architektury.\n\nZ Pusteven vede po hřebeni směrem na západ chodníček kolem sochy pohanského boha Radegasta z roku 1931 až na vrchol Radhoště. Zde stojí kaple z roku 1898 a sousoší Cyrila a Metoděje z roku 1930. Na cestě se nachází vyhlídkový dřevěný altán z roku 1928.\n\nSoučástí Pusteven je také stejnojmenný ski areál s 11 vleky a dvousedačkou. Z Trojanovic vede na vrchol dvousedačková lanovka, jediná v Beskydech, která je provozována i v létě.\n\nPod vrcholem Tanečnice byla v lednu 2019 otevřena nadzemní panoramatická Stezka Valaška. Je dlouhá 610 metrů a z nejvyššího patra věže, které je 22 metrů nad zemí, lze dohlédnout až na Jeseníky či Velkou Fatru.\n\nZáběry z podobných úhlů v roce 2010 a po požáru v roce 2014.\n\n"}
{"id": "472568", "url": "https://cs.wikipedia.org/wiki?curid=472568", "title": "Benetton (rodina)", "text": "Benetton (rodina)\n\nRodina Benettonů je italská rodina, která dala jméno a založila v roce 1965 mezinárodně známou italskou oděvní firmu United Colors of Benetton. Tři bratři a jedna sestra se narodili v Trevisu v Itálii. Jejich otec vlastnil obchod s jízdními koly. Firma Benetton byla také největším sponzorem členů týmu Formule 1 Benetton Formula a basketballového a ragbyového týmu Benetton Treviso.\n\n\n\nFranca, Alessandro, Sabrina a Christian Benettonovi jsou členové představenstva Benetton Group S.p.A.\n\n\n"}
{"id": "472569", "url": "https://cs.wikipedia.org/wiki?curid=472569", "title": "Fytoterapie", "text": "Fytoterapie\n\nFytoterapie (z řeckých slov \"fyton\", tj. rostlina a \"therapeuein\", tj. pečovat, léčit) je činnost, v minulosti známá též jako bylinkářství, při které jsou k léčbě člověka využívány léčivé rostliny, tzn. především byliny (např. heřmánek, bazalka, meduňka); polokeře (např. mateřídouška, yzop, levandule); keře (např.borůvka, bez, jmelí); stromy (např. bříza, dub, lípa); dále též v omezené míře i houby a řasy, atd. Fytoterapie bývá označována jako druh alternativní medicíny. Osoba praktikující fytoterapii se označuje jako fytoterapeut, případně jako bylinkář. První doložená zmínka o využívání léčivých rostlin je z období 3000 př. n. l. ze sumerských hliněných tabulek. V posledních zhruba 20 letech dochází k nárůstu zájmu o fytoterapii a podle Světové zdravotnické organizace (WHO) je fytoterapie praktikována třikrát až čtyřikrát častěji než klasická medicína. Má ale i nežádoucí účinky jako je například hepatotoxicita, které často nejsou testovány.\n\nNejstarší dochované zmínky o fytoterapii pocházejí ze Starověkého Egypta. Jedná se o lékařské papyry z doby 2800-2700 př. n. l. Přibližně ze stejné doby pochází rozsáhlý bylinář z Číny od císaře Šen Nona. V 10. století př. n. l. se bylinářstvím zabýval také židovský král Šalamoun, který si vedl herbář, do nějž měl zanést popis více než tří tisíc rostlin.\n\nVe Starověkém Řecku v letech 371-278 př. n .l. se bylinářstvím zabýval Aristotelův žák Theofrastos a své poznatky uveřejnil ve spisech \"Příčiny rostlinného růstu\" a \"Přírodopis rostlin\",\nve kterých popsal rostliny používající se v lékařství. Další významnou postavou byl řecký lékař Dioscorides, který roku 50 nebo 70 n. l. vydal dílo \"De materia medica (O léčivech)\", které sloužilo běžným lidem jako příručka. Dílo se skládá ze čtyř knih: první pojednává o šťávách, mastech, balzámech a léčivých plodech, druhá o léčivech vyrobených z živočišných zdrojů, třetí a čtvrtá o léčivkách. Dílo obsahuje 580 druhů rostlin. O jeho obsahu víme z opisu, který byl pořízen roku 512 v Římě. Další exemplář se nachází ve Státní knihovně v Mnichově.\n\nPro období středověku byl nejvýznamnější osobou řecký lékař Galenos (2. st. n. l.),\njehož poznatky o nemocech a lécích byly po celé toto období využívány a zahrnuty do dobových herbářů a spisů o léčivých účincích rostlin.\n\nStudium léčivých rostlin bylo ve středověku koncentrováno do klášterů, kde se jím zabývali především mniši. Výjimku tvořila bingenská abatyše Hildegarda (1098-1179), která je autorkou rozsáhlého herbáře a bylinkářských děl \"Liber simplicis medicine\" a \"Liber composite medicine\". Poznatky čerpala jak z řeckých spisů, tak ze znalostí místního obyvatelstva. Její herbář byl taktéž používán po několik století.\n\nPřesuneme-li se na východ, shledáme, že v 10. století n. l. zde žil významný učenec Ibn Siná (cca 980-1037) zvaný Avicenna. Jeho díla \"Canon medicinae\" (do latiny přeložen 1593) a \"Kitab aš-šifa (Kniha zrození)\" byly cennými zdroji poznatků z oborů lékařství a přírodních věd.\n\nV 16. století lze nalézt několik osobností, které se významným způsobem zasloužily o rozvoj bylinkářství. Prvním z nich byl lékař a přírodovědec Theophrastus Bombastus von Hohenheim zvaný Paracelsus (1493-1541). Zasloužil se o zdokonalení výroby tehdejších léčiv a propagoval místní léčivky, které pro obyvatelstvo nebyly tak drahé jako byliny z exotických destinací. Paracelsovy poznatky byly uchovány v díle \"Herbarium\".\n\nDruhým byl italský lékař a přírodovědec Pietro Andrea Mattioli, který revidoval starověké Dioscoridovy spisy a na základě této revize vydal dílo vlastní. Toto dílo bylo roku 1562 vydané v českém překladu Tadeáše Hájka z Hájku.\n\nDalším významným přírodovědcem byl italský lékař Prosper Alpinus (1553-1617). Napsal díla \"De medicina Aegyptorium libri quattor (Čtyři knihy o egyptském lékařství, Benátky, 1591)\" a \"De plantia Aegypti liber (Knihy o egyptských rostlinách, 1592)\".\n\nNejstarším česky tištěným bylinářem je \"Knieha lékařská\" z roku 1517, jejímž autorem je český lékař Jan Černý. V českých zemích také vycházel od roku 1557 po 220 let známý \"Nový bylinář\" od Adama Lonicera.\n\nRostliny sbíráme v čistém prostředí vzdáleném minimálně 200 metrů od silničních komunikací. Dále nesbíráme podél železnic, prašných cest, na skládkách nebo v místech, kde mohou být používána umělá hnojiva nebo jiné chemikálie. Vyhnout bychom se měli místům čerstvě (ačkoli přírodně) pohnojeným a také přírodním rezervacím.\n\nNadzemní části rostlin sbíráme nejlépe v poledne, kdy jsou v plném rozkvětu. Lze ale sbírat po opadnutí ranní rosy až do pozdního odpoledne. Nikdy nesbíráme za deště. Podzemní části sbíráme za vlhka, nejlépe zjara nebo na podzim, kvůli maximu uložených účinných látek. Pro nejlepší výsledky je dobré řídit se \"Kalendářem sběru rostlin\".\nByliny se suší na suchých, prosvětlených místech (nikoli na přímém slunci) rozprostřené na plachtě. Suší se tak dlouho, až se lehce lámou. Rychlým sušením na tepelném zdroji (topení, trouba apod.) se část účinných látek rychle ztrácí, používáme je pouze u masitých, obtížně sušitelných částí jako jsou kořeny, plody nebo květenství černého bezu.\nUkládáme každý druh zvlášť, tak aby nedošlo k jejich zvlhnutí a tím k jejich znehodnocení, nejlépe do tmavých skleněných lahví nebo do papírových sáčků. Přechováváme ve stínu a chladu, zpravidla ne déle než jeden rok – drogy dlouhým skladováním ztrácejí účinnost.\n\n\n\n"}
{"id": "472579", "url": "https://cs.wikipedia.org/wiki?curid=472579", "title": "Staré zámecké schody", "text": "Staré zámecké schody\n\nStaré zámecké schody jsou veřejná komunikace, určená pouze pro pěší chodce, která spojuje městskou čtvrť Malá Strana s východní částí Pražského hradu v městské části Praha 1 s tím, že hranice mezi Hradčanami a Malou Stranou fakticky probíhá na jejich horním konci na hraně vyhlídkové terasy u východní brány Pražského hradu.\n\nSchody jsou zde již od 17. století, jeho současná podoba pochází z let 1835–1837. Tehdy (1837) také dostaly svůj dnešní název.Naposledy byly schody rekonstruovány v létě 2009, včetně generální opravy, založení odvodňovacích koryt a sanace stěn, byl proveden i archeologický výzkum. Provoz chodců byl odkloněn přes Svatováclavskou vinici a ulici \"Na Opyši\".\n\nNa svém dolním konci schody začínají na Klárově v ulici \"Pod Bruskou\" a vedou odtud západním směrem po úbočí starodávné Opyše (Na Opyši) až k východní bráně Pražského hradu, dále také k bráně, která vede do jižních zahrad Pražského hradu (zahrady Na Valech). Jedná se o nejkratší spojnici Pražského hradu se stanicí pražského metra Malostranská, která je hojně využívána zejména turisty. Po obou stranách komunikace jsou zdi, severní zeď směrem ke svahu je vyšší (nachází se zde Svatováclavská vinice s Richterovou vilou), jižní zeď směrem po svahu je nižší (v zahradách se nacházela indická ambasáda). Na horním konci schodů se nachází vyhlídková terasa, kde je velmi pěkný výhled na Prahu – např. na přilehlou Fürstenberskou zahradu.\n\nVlastní schodiště je asi 230 metrů dlouhé a čítá 121 schodů.\n\nV horní části schodů byl slavnostně odhalen 31. října 2009 pomník českého písničkáře Karla Hašlera sochaře Stanislava Hanzíka. Autorem architektonického řešení byl Pavel Kupka.\n\n\nZnámá píseň Karla Hašlera \"Po Starých zámeckých schodech\" téměř zlidověla a zpívá se dodnes.\n\n\n"}
{"id": "472580", "url": "https://cs.wikipedia.org/wiki?curid=472580", "title": "Post Coitum", "text": "Post Coitum\n\nPost coitum je výraz pocházející z latiny, který se překládá jako „po pohlavním styku“. Tento výraz se přebírá z aforismu post coitum omne animal triste, tedy „každý tvor je po pohlavním styku smutný“. Post Coitum je název pro:\n\n"}
{"id": "472582", "url": "https://cs.wikipedia.org/wiki?curid=472582", "title": "Jiří Horák (politik)", "text": "Jiří Horák (politik)\n\nJiří Horák (23. dubna 1924 Hradec Králové – 25. července 2003 Englewood) byl český politolog, vysokoškolský pedagog a sociálně demokratický politik, před rokem 1989 funkcionář exilové ČSSD a generální tajemník Rady svobodného Československa, po sametové revoluci předseda obnovené ČSSD v Československu a poslanec Sněmovny lidu Federálního shromáždění.\n\nMaturoval na obchodní akademii v Hradci Králové a pak ho za války čekalo totální nasazení v Německu. Koncem války odtud uprchl. V letech 1945–1948 studoval na Vysoké škole obchodní v Praze (dnešní VŠE Praha) a byl politicky aktivní v mládežnické organizaci ČSSD. V letech 1945–1947 působil jako tiskový tajemník ministra Bohumila Laušmana.\n\nV roce 1948 emigroval do Západního Německa (zde se podílel na založení Masarykovy univerzitní koleje v Ludwigsburgu, určené pro československé emigranty, v letech 1949–1951 byl tajemníkem Ústřední komise mládeže ČSSD v Německu a generálním tajemníkem Ústředního svazu československého studentstva v exilu) a odtud v roce 1951 do USA. Zde na Columbia University vystudoval politologii. Od roku 1961 přednášel na Manhattan College, v letech 1963-1967 jako docent, pak coby profesor. V americkém exilu se zapojil do činnosti Československé sociální demokracie. V roce 1956 založil s Pavlem Tigridem a Radomírem Lužou exilový čtvrtletník Svědectví a po několik let zastával funkci jeho vydavatele. V letech 1961–72 byl místopředsedou a poté až do roku 1989 generálním tajemníkem Rady svobodného Československa. Publikoval studii \"Czechoslovak Social Democratic Party 1938–1945\" (New York, 1960) a byl spoluautorem sborníků \"Sozialdemokratie und Systemwandel Hundertjahre tschechoslowakische Erfahrung\" (1978) a \"Česká strana sociálně demokratická\" (1998). Patřil k předákům \"Ústřední komise mládeže\", která byla členem mládežnické organizace při Socialistické internacionále. Od roku 1973 zasedal v ústředním výboru exilové ČSSD zvoleném na konferenci strany konané ve Švýcarsku. V rámci strany reprezentoval reformní křídlo, kritické vůči politice ČSSD v poválečném období 1945–1948. Zároveň ale Horák prosazoval smířlivý postoj k reformním komunistům z emigrační vlny po roce 1968 a nevylučovala možnost postupné reformy komunistického režimu. Na sjezdu exilové ČSSD v Curychu roku 1983 ovšem nebyl Horák a další předáci reformního křídla zvoleni do vedení a jejich vliv klesl. Založil pak s Přemyslem Janýrem Kruh československých sociálních demokratů v zahraničí. Jejich vlil posílil až v roce 1989, kdy se Horák přímo podílel na obnově strany v Československu.\n\nBrzy po sametové revoluci (již v prosinci 1989) se Horák vrátil do Československa a spoluzakládal ČSSD (registrována 9. února 1990. Na sjezdu obnovené sociální demokracie v Praze-Břevnově byl koncem března 1990 zvolen předsedou strany. Ve funkci se zasloužil o etablování ČSSD na politické scéně a o navrácení pražského Lidového domu do majetku strany. Exiloví i tuzemští sociálně demokratičtí aktivisté se ale tehdy neshodovali v otázce politické strategie ČSSD. Zatímco Rudolf Battěk a jeho spojenci preferovali spolupráci ČSSD v rámci Občanského fóra, Horák a jiní upřednostňovali okamžitou samostatnou existenci sociálně demokratické strany coby nezávislého hráče na domácí politické scéně. Do voleb v roce 1990 Horákovo vedení kandidovalo v rámci celočeskoslovenské kandidátní listiny, ale nezískala parlamentní zastoupení ve Federálním shromáždění ani v České národní radě. Naopak Rudolf Battěk setrvával v Občanském fóru, kde tvořil frakci Klub sociálních demokratů Občanského fóra. Po neúspěchu ve volbách byl Battěk vyloučen z ČSSD a se svými stoupenci utvořil formaci Asociace sociálních demokratů, zatímco Horák zůstal předsedou ČSSD. Strana ovšem neuspěla ani v komunálních volbách na podzim 1990 a Horák se pak snažil o vytvoření aliance s klubem Obroda, sdružujícím bývalé reformní komunisty. V ČSSD proti tomuto plánu vznikla silná opozice, ale sjezd ČSSD v dubnu 1991 Horákův záměr schválil. Výsledkem ovšem byl rozkol, kdy stranu opustili bývalí Horákovi spolupracovníci z exilové ČSSD.\n\nVe volbách roku 1992 byl Horák za ČSSD zvolen do Sněmovny lidu (volební obvod Východočeský kraj). Ve Federálním shromáždění setrval do zániku Československa v prosinci 1992. Strana ovšem zaostala za svým očekáváním a proti předsedovi Horákovi zesílila vnitrostranická opozice. Starší generace sociálních demokratů mu navíc vyčítala prodej historického deníku sociálních demokratů Právo lidu. Spory vyvolával i příliv bývalých předlistopadových komunistů a politiků zaniklého Občanského fóra do ČSSD. Horák prosazoval koncepci ČSSD jako kultivované opozici k pravicové vládě a jako vzor si bral pravolevou vládní spolupráci v Rakousku nebo v meziválečném Československu.\n\nV 2. polovině roku 1992 se ještě zapojil do debat o budoucnosti Československa. 27. července 1992 se s ním v budově Federálního shromáždění sešel slovenský premiér Vladimír Mečiar. Schůzce byli přítomni ještě předsedové ČSS Ladislav Dvořák a Zemědělské strany František Trnka. Šlo o součást snah české opozice nedovolit rozpad státu, popřípadě ho podmínit vypsáním referenda. Schůzka neměla jasný výsledek. Pokračovala počátkem srpna, ale pro nesouhlas ODS musel pak Mečiar tyto sondáže mezi českou opozicí ukončit.\n\nKoncem roku 1992 Horák čelil v rámci ČSSD několika kritickým skupinám. Kromě nepočetného křídla lidí ovlivňovaných Rudolfem Battěkem to byl takzvaný Rakovnický proud (Jiří Paroubek), který prosazoval centristickou politiku a odmítal příliv bývalých komunistů do strany. Naopak Miloš Zeman, který se členem ČSSD stal teprve krátce předtím (bývalý člen Občanského fóra), prosazoval razantní opoziční, levicovou politiku. Na sjezdu ČSSD v únoru 1993 v Hradci Králové již proto Horák nekandidoval a novým předsedou byl nakonec zvolen Miloš Zeman.\n\nPo sjezdu působil Horák na symbolickém postu čestného předsedy ČSSD, ale již v dubnu 1993 se vrátil do USA. Důvodem pro opětovný odchod do zahraničí byla pociťovaná politická diskriminace. Majitel domu v Praze, do kterého se Horák chtěl nastěhovat, totiž zamítl Horákovi transakci s poukazem na Horákovu politickou orientaci. V době konání výstav (Herbert Masaryk 1993, T. G. Masaryk - člověk a umění 1995) podporoval při jeho návštěvách doma hlavního pořadatele Masarykovo demokratické hnutí. Z USA kriticky komentoval následný vývoj ČSSD pod vedením Miloše Zemana. Vedení českých sociálních demokratů dokonce v roce 1996 přijalo usnesení, v němž Horáka nepřímo vyzvalo k ukončení členství v ČSSD. V roce 2000 byl vyznamenán Řádem T. G. Masaryka III. třídy. V Jižních Čechách si zakoupil historický seník, který počal opravovat a upravovat pro případné pobyty v ČR. Zemřel doma v Englewoodu na Floridě. Příčinou úmrtí byl mozkový nádor.\n\nJeho otcem byl Josef Horák (1900–1978), meziválečný funkcionář DTJ a pak exilový politik ČSSD.\n\n"}
{"id": "472584", "url": "https://cs.wikipedia.org/wiki?curid=472584", "title": "Marek Škarpa", "text": "Marek Škarpa\n\nMarek Škarpa (6. srpen 1972 Křivoklát) je český filmový a televizní producent, scenárista a režisér.\n\nAutor a spoluzakladatel filmového měsíčníku \"FilmJam\". V letech 1997 a 1998 spoluzaložil a řídil \"Lesní filmový festival\" na Křivoklátě. Jako programový ředitel působil v letech 2003 a 2004 v pražském kině Oko, na jehož přeměnu na plnoformátové klubové kino měl zásadní vliv. Deset let provozoval tři vlastní kina s filmovými kluby.\n\nJako dramaturg a scenárista se podílel na pořadech \"Kinobox\", \"Videománie\" a \"Prology\", měsíčníku o nezávislém a studentském filmu. Jako scenárista působil například na pořadech televize Prima \"Jak se staví sen\", \"Ano, šéfe!\" a \"Na nože!\".\n\nJako scenárista a režisér je podepsán pod dokumentárním cyklem \"Po stopách hvězd\" České televize, v rámci kterého se věnoval zejména filmovým hercům a herečkám (mj. Jiřina Jirásková, Jana Brejchová, Jan Tříska, Pavel Landovský, Jan Přeučil, Regina Rázlová, Vlasta Chramostová, Libuše Šafránková, Chantal Poullain). Jeho dokument o Jiřině Švorcové se stal po dlouhé době prvním, oficiálně trezorovým snímkem od Listopadu 89 a předmětem menší mediální bouře. . Dokument byl odvysílán až po smrti herečky Jiřiny Švorcové v rámci mimořádného uvedení. \n\nJako režisér se věnuje nejen televizním pořadům (např. TV Prima – \"Ano, šéfe!\", \"Na nože!\", TV Barrandov – \"Tajemství svateb\" a dokumentární cyklus \"Svatby jako řemen\"), ale i tvorbě videoklipů pro přední české interprety. Pro Moniku Načevu vytvořil nejen klip k singlu \"The Garden of Love\", ale i celovečerní videofilm \"The Sick rose\", který vizuálně doplnil celé stejnojmenné CD. Záznamy koncertů natočil jak pro Moniku Načevu tak pro Tonyu Graves a její sólový projekt.\n\nV současné době natáčí celovečerní dokumentární rekonstrukci života herečky Vlasty Chramostové s názvem \"Má Vlast(a)\", dokument o autorovi legendárního Čtyřlístku Jaroslavu Němečkovi \"Směr Třeskoprsky\" a s Pavlem Landovským připravuje dokumentární těkání s názvem \"Land-of-Sky (prostě Landovský)\".\n\nSpolečně s fotografem Petrem Kurečkou se věnuje tvorbě fotografických cyklů, které netradičně zachycují české a slovenské osobnosti. Projekt \"Proměny\" představuje české herce, herečky, režiséry, režisérky, zpěváky a zpěvačky v ikonických a ironických rolích slavných postav dějin a kinematografie. Jeho každoroční pokračování (pravidelně od roku 2010) v podobě kalendáře Proměny na podporu Nadace Archa Chantal získala ocenění v soutěži Kalendář roku. Projekt \"Filmové legendy\" pak mapuje legendární české i světovké filmové režiséry s odkazy na jejich nejslavnější díla. V rámci Festivalu nad řekou 2009 v Písku pak vznikla série oficiálních portrétů hostů filmového festivalu.\n\n\n\n\n"}
{"id": "472593", "url": "https://cs.wikipedia.org/wiki?curid=472593", "title": "Zámecké schody", "text": "Zámecké schody\n\nZámecké schody mohou být:\n\n\n"}
{"id": "472596", "url": "https://cs.wikipedia.org/wiki?curid=472596", "title": "Rocketdyne", "text": "Rocketdyne\n\nRocketdyne byla americká firma, která desítky let vyráběla mj. motory pro rakety využívané mj. i NASA.\n\nSpolečnost byla založena v roce 1955 v Canoga Parku, stát Kalifornie. V roce 1984 se spojila s letectvím armády USA (NAA). Pak došlo s spojení s Rockwellovou mezinárodní společností a tu koupila v prosinci 1996 velká společnost Boeing. V roce 2013 byla koupena společností GenCorp, což byla mateřská společnost Aerojetu, velkého konkurenta Rocketdyne. Sloučením obou firem vznikla Aerojet Rocketdyne.\n\nFirma vyrobila motory různých typů pro rakety Saturn, Delta, Atlas. Řada velkých i malých motorků má označení Rocketdyne. Později se spolu s Boeingem podílela i na vývoji motorů pro americké raketoplány.\n\n\n"}
{"id": "472601", "url": "https://cs.wikipedia.org/wiki?curid=472601", "title": "Stade Pierre Claver Divounguy", "text": "Stade Pierre Claver Divounguy\n\nStade Pierre Claver Divounguy je multifunkční stadion v Port-Gentil v Gabonu. Stadion je zejména používán především pro fotbalové zápasy. Stadion má kapacitu pro 20 000 lidí. Domácí zápasy zde hraje AS Stade Mandji.\n\n"}
{"id": "472603", "url": "https://cs.wikipedia.org/wiki?curid=472603", "title": "Perská zahrada", "text": "Perská zahrada\n\nPerská zahrada (persky باغ ایرانی), její tradiční styl ovlivnil vzhled zahrad od Andalusie po Indii. Tádž Mahal je jednou z největších perských zahrad světa, ale známá je rovněž obdivovaná zahrada Alameda de la Alhambra u zámeckého komplexu Alhambra. Typické úpravy zahradní architektury v perské zahradě, jsou prováděny podle zásad sadovnické tvorby.\n\nPerské zahrady mohou pocházet počátku období 4000 př.nl. Zahrada je s typickou osovou linií vytvářenou vodní nádrží nebo tokem a symbolizuje ráj, podobně jako je tomu u mnoha úprav zahrad ve starověku. Zdobená keramika z té doby zobrazuje typický plán perské zahrady. Obrys zahrady v Pasargad, postavený kolem 500 př.nl, je dodnes viditelný. Pod vlivem zoroastrismu se voda v umění stala důležitější. Tento trend se projevil v zahradního designu větším důrazem na fontány a rybníky v zahradách.\n\nBěhem arabské okupace, estetika v zahradě rostla na významu. Příkladem je Chahār Bāgh (چهارباغ), forma zahrady, která se snaží napodobit Ráj, se čtyřmi řekami a čtyřmi kvadranty, které představují svět. Konstrukce někdy rozšiřuje jedna osu delší než příčné osy, a mohou představovat vodní kanály,z nichž každá vede přes jednu ze čtyř zahrad a jsou spojeny v centrální nádrži.\n\nInvaze Mongolů z Persie ve třináctém století vedla k využití dalších ozdobných objektů v zahradě. Mongolská říše zavedla perské zahrady tradici v dalších částech světa, zejména v Indii. Hrobka Tádž Mahal je ztělesněním perské představy ideální rajské zahrady.\n\nEvropská zahradní architektura začala ovlivňovat sadovnickou tvorbu v Persii koncem 18. století, zejména barokní úpravy tehdy běžné ve Francii. Západní vlivy vedly ke změnám ve využívání vody a druhů použitých rostlin.\n\n\n"}
{"id": "472604", "url": "https://cs.wikipedia.org/wiki?curid=472604", "title": "White Stars", "text": "White Stars\n\nWhite Stars byla česká skupina stylu country. Skupina vznikla v dubnu roku 1968 z podnětu banjisty Marko Čermáka na jejím vzniku se podílel i Miroslav Hoffmann. Další členové byli Jarka Hadrabová, Václav Limberk, Tomáš Linka, Pavel Král a Jaroslav Jelen. Po odchodu Jarky Hadrabové a Jaroslava Jelena přišel do skupiny Ivan Mládek. V roce 1969 byla skupina pozvána společně s Greenhorns a Spirituál kvintetem k nahrávání alba \"Písně amerického Západu\". Později skupina vydala singl \"Čekání na vlak/Vůz do Tennessee\". Postupem času se ale zvětšoval problém, že Marko Čermák hrál současně ve dvou kapelách, v Greenhorns (kde byl jako zakládající člen už od roku 1965), a ve White Stars. Tím vznikala řada organizačních problémů. Nakonec se kapelník Greenhornů Honza Vyčítal rozhodnul zatrhnout Marko Čermákovi další hraní ve White Stars a přetáhnout do Greenhorns Mirka Hoffmanna a Tomáše Linku. Skupina White Stars proto zanikla 21. března 1970. V roce 2010 skupina nahrála spolu se Zelenáči album \"Písně Amerického Západu 2\".\n\n\n\"*) Stejnou melodii použili Bluegrass Hoppers (Fešáci) pro svou píseň Pražce\"\n"}
{"id": "472605", "url": "https://cs.wikipedia.org/wiki?curid=472605", "title": "Nuevo Estadio de Malabo", "text": "Nuevo Estadio de Malabo\n\nNuevo Estadio de Malabo je multifunkční stadion v Malabu v Rovníkové Guineji. Stadion je používán především pro fotbalové zápasy. Stadion má kapacitu pro 15 250 lidí. Byl otevřen v roce 2007. V roce 2012 se na něm odehrály zápasy Afrického poháru národů.\n\n"}
{"id": "472613", "url": "https://cs.wikipedia.org/wiki?curid=472613", "title": "Klášter bosých karmelitek (Hradčany)", "text": "Klášter bosých karmelitek (Hradčany)\n\nKlášter bosých karmelitánek (\"karmelitek\") je barokní klášterní stavba nacházející se v jihozápadní části Hradčanského náměstí v městské části Praha 1. Jeho součástí je i kostel svatého Benedikta, původně farní kostel města Hradčany, který byl po bitvě na Bílé hoře věnován řádu barnabitů. Ti zde postavil klášter, kde sídlili až do konce 18. století, kdy je (po čase) vystřídaly karmelitánky, které zde sídlí i dnes (Karmel sv. Josefa).\n\nKlášter se nalézá v místech, kde kdysi stál dům básníka Bohuslava Hasištejnského z Lobkovic. Dům byl v roce 1626 věnován barnabitům, kteří si zde 1655 postavili klášter.\n\nCísař Josef II. v rámci svých reforem klášter 1786 i s kostelem zrušil, nicméně jeho nástupce císař Leopold II. roce 1792 klášter věnoval ženskému řádu bosých karmelitánek. Karmelitánky sem přesídlili z Pohledu, kde byly usazeny po svém vypuzení od kostela sv. Josefa, kde sídlili v letech 1655–1782.\n\nV roce 1950 v rámci komunistických represálií vůči katolickým církevním řádům byl objekt kláštera násilně vyklizen a následně byl celý areál nákladně přebudován na luxusní hotel pro komunistické prominenty. V letech 1985 až 1991 prodělal velkou rekonstrukci.\n\nV roce 1992 byly budovy kláštera opět navráceny svému původnímu církevnímu účelu. Dochovaný hotelový inventář byl rozprodán v dražbě a interiér objektu byl zpětně upraven podle příslušných řádových předpisů a zvyklostí. Dále byla při klášteře vybudována keramická dílna s hrnčířskou pecí, v níž sestry zhotovovaly suvenýry. V roce 2018 se sestry rozhodly vybudovat své nové sídlo nedaleko Prahy v obci Drasty (dnes místní část Klecan.\n\nSoučástí areálu kláštera je i kostel svatého Benedikta, kde se dodnes slouží pravidelné bohoslužby, které jsou přístupné veřejnosti. Kostel během své historie prodělal řadu přestaveb, první zmínky o něm pocházejí z roku 1353, v roce 1626 byl němu přistavěn dnešní klášterní areál. Jeho dnešní podoba pochází z poloviny 18. století, kdy patřil řádu barnabitů.\n\nV kostele je uchováváno mumifikované tělo ctihodné převorky Marie Elekty (1605-1663). Ostatky byly několikrát vědecky zkoumány. Publikace \"Marie Elekta od Ježíše\", napsal český antropolog a lékař prof. Emanuel Vlček (1925-2006). Průzkum mumifikovaného těla se zabývá srovnáním výsledků, k nimž došla odborná komise Lékařské fakulty Univerzity Karlovy v roce 1677 a pražskou lékařskou fakultou v roce 2003. Závěr: neporušenost těla trvá. Kniha je doplněna obsáhlou obrazovou dokumentací.\n\n\n"}
{"id": "472616", "url": "https://cs.wikipedia.org/wiki?curid=472616", "title": "Divoké víno", "text": "Divoké víno\n\nDivoké víno byl literární a umělecký časopis, vydávaný od září 1964. Časopis založili středoškolští studenti v Praze-Libni Ludvík Hess a Emil Machálek. Časopis nebyl nikdy oficiálně povolený a jeho vydávání ukončil administrativní a policejní zásah počátkem roku 1972. V roce 2002 obnovil Ludvík Hess vydávání Divokého vína v podobě internetového periodika www.divokevino.cz.\n\nSvé první verše v \"Divokém víně\" otiskli Jiří Žáček, Karel Sýs, Petr Cincibuch, Pavel Verner, Jaroslav Holoubek a stovky dalších. \"Divoké víno\" publikovalo od roku 1965 verše Václava Hraběte a otisklo prakticky všechny jeho básně i jedinou povídku \"Horečka\". Druhým významným básníkem \"Divokého vína\", jehož život skončil tragicky, byl Ladislav Landa. \"Divoké víno\" mu vydalo posmrtně sbírku pod názvem \"Básně\". Své práce zde publikovala také Jana Černá.\n\nNárodní knihovna ČR a nakladatelství Slovart vydaly v roce 2007 rozsáhlou a výpravnou pětisetstránkovou knihu Ludvíka Hesse \"Antologie Divoké víno 1964–2007\". V roce 2017 vydalo Nakladatelství Slovart druhý díl Antologie 2007–2017. Autorem je opět Ludvík Hess, kniha čítá příspěvky skoro stovky dalších autorů.\n\n"}
{"id": "472625", "url": "https://cs.wikipedia.org/wiki?curid=472625", "title": "Seznam pražských zahrad", "text": "Seznam pražských zahrad\n\nToto je seznam zahrad nacházejících se na území hlavního města České republiky v Praze.\n\n\n\n\n"}
{"id": "472630", "url": "https://cs.wikipedia.org/wiki?curid=472630", "title": "Metro v San Franciscu", "text": "Metro v San Franciscu\n\nMetro v San Franciscu tvoří síť tzv. Muni Metra, která je spojena s linkou BART pomocí 4 přestupních stanic (Embarcandero, Montgomery, Powel a Civic Center).\n\nMuni metro v San Franciscu je tramvajová síť vedená v centru s 8 stanicemi podzemními a jednou povrchovou West Portal, za níž se trať rozvětvuje do SF Zoo, Balboa Park a do stanice muni-metra Church, kde se napojí na rozvětvující linku muni-metra do Ocean Beach.\n\nHistorie Muni Metra:\n\nMuni Metro linka T, která byla otevřena v dubnu 2007, bude prodloužena na sever od metra King Street podél Fourth Street, kde se napojí na novou centrální linku v blízkosti Bryant Street. Poté povede pod Market Street a bude pokračovat v Stockton Street. Podzemní stanice se bude nacházet v Moscone Center, Union Square / Market Street (přestup s BART a Muni metra ve stanci Powell Street) a Clay Street v čínské čtvrti.\n\n"}
{"id": "472633", "url": "https://cs.wikipedia.org/wiki?curid=472633", "title": "Dugommier (stanice metra v Paříži)", "text": "Dugommier (stanice metra v Paříži)\n\nDugommier je nepřestupní stanice pařížského metra na lince 6 ve 12. obvodu v Paříži. Nachází se na rozsáhlé křižovatce ulic \"Boulevard de Reuilly\", \"Rue Dugommier\", \"Rue Dubrunfaut\", \"Rue Charenton\" a \"Boulevard de Bercy\".\n\nStanice byla otevřena 1. března 1909 jako součást prvního úseku linky 6 mezi stanicemi Place d'Italie a Nation.\n\nPůvodní název stanice zněl \"Charenton\" podle stejnojmenné ulice. Své současné jméno obdržela 12. července 1939 podle jiné ulice, aby nedošlo k záměně vzhledem k rozšíření linky 8 do města Charenton-le-Pont. Jacques François Dugommier (1738-1794) byl francouzský generál a poslanec Národního konventu.\n\nStanice má jen jeden vchod na \"Boulevardu de Reuilly\" u domu č. 3.\n\n"}
{"id": "472637", "url": "https://cs.wikipedia.org/wiki?curid=472637", "title": "Business Software Alliance", "text": "Business Software Alliance\n\nBusiness Software Alliance (BSA) je sdružení firem působící ve více než 80 zemích světa, prosazující zájmy softwarového průmyslu.\n\nMezi členy BSA patří například Adobe Systems, Autodesk, Microsoft. Veřejně známa je BSA zejména svými \"protipirátskými\" aktivitami a kampaněmi proti nelegálnímu používání počítačových programů. Například v říjnu 2009 organizace v České republice představila kampaň, v jejímž rámci vyzývá firmy, aby udávaly svou konkurenci používající nelegální software.\n\nPodle BSA lze označit za piráta kohokoli, kdo používá nelegální software.<ref name=\"autodeskclub.cz/clanek/2823-bsa-pirat-je-kazdy-kdo-pouziva-nelegalni-software-treba-i-nevedome\"></ref>\n\nV současné době nemá BSA v České republice žádnou právní subjektivitu. Původně zde působila pod názvem BSA CS, ale v roce 1999 prohrála soudní spor s firmou Digisys s.r.o. a měla dle rozsudku zaplatit pokutu 300 tis. Kč + soudní výlohy. BSA CS ovšem zaplacení pokuty odmítla a svou českou pobočku rozpustila. Od té doby působí BSA výhradně ze zahraničí, čímž komplikuje svou případnou další právní postižitelnost.\n\nZdá se, že dále používá už jen služby českých právních kanceláří.\n\nV roce 2008 se BSA chtěla zaměřit na malé a střední firmy, kde se podle Jana Hlaváče podle dostupných analýz vyskytovalo nejvíce nelegálního softvare.<ref name=\"www.novinky.cz/internet-a-pc/software/138804-bsa-bude-kontrolovat-nelegalni-software-i-v-domacnostech\"></ref>\n\nV červenci 2013 představila kampaň založenou na placeném udávání. Podle zástupce BSA Jana Hlaváče získala BSA od lovců pirátů přes 150 oznámení, z nichž 30 se dostalo do fáze podání trestního oznámení a první výplaty za tato oznámení měly proběhnout do léta, přičemž v průběhu celého roku 2014 mělo být na těchto odměnách vyplaceno celkem přes milion korun. Protože jsou za odhalení pirátů vypláceny odměny, stále více „lovců pirátů“ vystupuje z anonymity. Podle Jana Hlaváče je nejtypičtějším agentem nespokojený bývalý zaměstnanec.\n\nV dubnu 2011 BSA rozeslala dopis 12 tisícům podnikatelů s podezřením o užívání nelegálních programů a žádala od nich prověření, že se u nich nelegální softvare nepoužívá.<ref name=\"www.podnikatel.cz/clanky/bsa-funguje-na-zaklade-udani-na-dopis-nereagujte\"></ref> V případě, že jejich software je v pořádku, žádala BSA do 14 dnů odeslat o této skutečnosti čestné prohlášení. Pokud by si podnikatel nebyl jistý, měl se registrovat do legalizačního programu na stránkách BSA. Přestože dopis nemá žádnou právní váhu a právníci radí na takový dopis nereagovat, mnozí podnikatelé sami sebe přivedou do problémů tím, že odpoví. Podle statistika BSA na podobný dopis reagovala asi polovina obeslaných firem a 11 % firem se zúčastnilo legalizačního programu.\n\nJan Hlaváč se k obesílání vyjádřil, že:\n\nToto prohlášení ale neodpovídá na otázku odkud BSA vzala všechny adresy, proč je přesvědčena, že dané firmy porušují zákon, a proč používá termín „obsílka“.<ref name=\"lupa.cz/clanky/kontroverzni-bsa-opet-vyhrozuje-firmam-udajnou-obsilkou\"></ref>\n\nNa začátku roku 2015 BSA rozeslala přibližně deseticům firem varovnou obsílku, že možná používají nelegální software, a vyzvala k doložení, že se software používají legálně.<ref name=\"zive.cz/bleskovky/bsa-rozeslala-prvni-letosni-varku-varovnych-protipiratskych-obsilek/sc-4-a-176819/default.aspx\"></ref>\n\nPodle Jana Hlaváče BSA často provádí na internetu tzv. kontrolní nákupy, ze kterých bylo zjištěno, že až 80 % nabízeného software nemá řádnou licenci nebo se jedná o padělek.<ref name=\"podnikatel.cz/clanky/10-tisic-podnikatelu-dostane-pod-stromecek-dopis-s-varovanim-od-bsa\"></ref> V roce 2016 se proto v době před vánočními svátky BSA rozhodla zaslat varování před nelegálními praktikami, které zaznamenala na tuzemském trhu, 10 tisícům malých a středních firem.\n\nPodle Úřadu pro ochranu osobních údajů lze hromadné odesílání dopisů BSA podnikatelům považovat za spam, podle BSA se o spam nejedná, podle ní jde o přímý marketing, který probíhá v souladu se zákonem.\n\nV roce 2013 rozeslala strašící dopisy 7000 „organizacím veřejného sektoru, orgánů veřejné správy či místní samosprávy“.<ref name=\"root.cz/zpravicky/bsa-rozesila-uradum-muzeim-skolam-a-knihovnam-dalsi-varku-obsilek\"></ref> Obsílka se tvářila úředně a naprosto oficiálně, ale měla pouze nahnat strach a pochyby.\n\nV roce 2015 se redaktor serveru Měšec.cz rozhodl otestovat, co se stane po kliknutí na tlačítko \"Vím o pirátství a chci odměnu\" na stránce softwarelegalne.cz, v testu vystupoval jako jeho vlastní bývalá zaměstnankyně na pozici účetní.<ref name=\"mesec.cz/clanky/jak-jsem-nahlasil-nelegalni-software-bsa-test\"></ref> V září 2015 sám sebe udal, v prosinci 2015 už dostal zprávu od advokátní kanceláře, že byla zahájena procedura, která může mít za následek vznik nároku na odměnu podle pravidel BSA. Koncem ledna 2016 byl kontaktován policí se žádostí o zkontaktování se s policií. Protože k testu použil i IP adresu vydavatele, byl policií kontaktován i vydavatel. Protože cílem testu nebylo testování policie, redaktor se začátkem března 2017 spojil s příslušným policejním komisařem, aby mu vysvětlil, že jde o test, co se stane po odeslání hlášení přes tlačítko na webu BSA. Následně byla u u redaktora provedena domovní prohlídka a kontrola software.\n\nRedaktor při svém testu zjistil, že proces probíhá jinak, než jak by měl probíhat podle Jana Hlaváče. Neproběhl telefonický kontakt s oznamovatelem ani nebylo navrženo osobní setkání k prověření oznamovatele. S oznamovatelem nebyla sepsána smlouva, která má být podle Jana Hlaváče s oznamovatelem sepsána po vyhodnocení případu jako relevantního a vhodného pro podání trestního oznámení. Vymyšlený příběh redaktora musel být zřejmě dostatečně hodnověrný, protože podle Jana Hlaváče se BSA anonymními oznámeními zabývá jen ve výjimečných případech.\n\nPo podání trestního oznámení by pak podle Jana Hlaváče měla Policie ČR provést u obviněného audit používaného software pomocí speciálního softwarového nástroje, ovšem při domovní prohlídce u redaktora žádný speciální softwarový nástroj použit nebyl.\n"}
{"id": "472638", "url": "https://cs.wikipedia.org/wiki?curid=472638", "title": "TJ Zákupy", "text": "TJ Zákupy\n\nTJ Zákupy je sportovní klub v Zákupech na Českolipsku založený v roce 1945. Tělovýchovná jednota byla registrována jako občanské sdružení a v současné době sdružuje 5 oddílů v různých sportovních odvětvích.\n\nPo roce 1945 se místo vysídlených Němců do Zákup přistěhovali čeští osadníci, z nichž mnozí byli členy českého Sokola. Právě ti založili v září 1945 TJ Sokol Zákupy. Po Němcích převzali tělocvičnu (nyní Kulturní dům) v Nádražní ulici.\n\nV roce 1946 vznikla v Zákupech druhá sportovní organizace Český atletický klub Zákupy (později přejmenován na AFK Zákupy), pak zdejší vojenská posádka založila fotbalové družstvo Mladá garda. Pak došlo k politické reorganizaci tělovýchovy a v roce 1950 zůstala pouze TJ Sokol Zákupy, v níž brzy převzali hlavní roli fotbalisté. Došlo k několikerému přejmenování TJ. Roku 1960 byl založen oddíl odbíjené (volejbalu), roku 1965 gymnastický oddíl, roku 1983 byl založen oddíl stolního tenisu, o dva roky později oddíl lehké atletiky. Mnohé oddíly vznikaly na půdě zdejší školy a působily jak pod školou, tak TJ Zákupy. Dne 23. srpna 1993 dostala TJ své IČO - 48282766. V únoru 1999 byla další Valná hromada TJ s účastí 32 členů. V té době zde pracovaly čtyři oddíly - ASPV, odbíjené, kopané a stolního tenisu. Předsedou byl M. Machačka, který zároveň vedl oddíl odbíjené (volejbalu).\n\nV roce 1948 byl založen bratry Jindřichem a Aloisem Syrovátkovými, protektorátními mistry v zápase, zápasnický kroužek. Pět let působil samostatně, až v roce 1953 byl začleněn do TJ Spartak Zákupy. To už byl jeho členem i bývalý profesionální zápasník Václav Uhr. Zápasníci (J. Kolář, L. Březina, V. Petrnek) pod trenérem J. Patočkou dosahovali brzy cenných úspěchů v přeborech republiky. V roce 1979 přesto oddíl zanikl.\n\n\nTento oddíl je nejvíce provázaný s místní základní školou (tělocvičny i někteří učitelé) a vystupuje i samostatně pod názvem TJ ASPV Zákupy. Jeden z jeho oddílů děvčat je registrován u České basketbalové federace, oblast Severní Čechy. Sezonu 2013/2014 ukončil na čtvrtém místě pětičlenné tabulky.\n\nOddíl vznikl 11. prosince 1982 z původního kroužku na zákupské škole. Zapojilo se do něj zpočátku 20 hráčů, vedoucím oddílu hrajícím pod hlavičkou TJ Velkovýkrmny Zákupy byl Bořivoj Odstrčil.\n\nOddíl mnoho let hrál pouze okresní, nejnižší soutěže registrovaných stolních tenistů. V září 2009 se A tým dostal po předchozí úspěšné sezóně do krajského přeboru II. třídy, B tým hrál okresní přebor. Soutěžní utkání hrály oba týmy v herně tenistů z boku nové sportovní haly poblíž školy. Vedoucím oddílu byl Petr Brůžek mladší.\n\nV roce 2012 klesl počet aktivních hráčů na 10, a proto byl B tým z okresního přeboru odhlášen. V sezoně 2013/2014 hrál A tým v krajském přeboru, B tým okresní přebor 2. Oddíl je v prosinci pořadatelem tradičního Vánočního turnaje i pro veřejnost. Dne 3. května 2014 oddíl pořádá 30. ročník tradičního turnaje \"O pohár osvobození\".<ref name=\"ZZ14/4\"></ref> Zúčastnilo se jej 29 hráčů z různých oddílů, vítězem se stal Otta Hübsch.\n\nPři letních \"Zákupských slavnostech\" 2008 byla poprvé předvedena veřejnosti umělá lezecká stěna v budově někdejší klášterní školy na náměstí. Stěnu uvedl do pravidelného užívání na konci prosince 2008 \"Boulder klub\" (členové horolezeckého oddílu TJ Zákupy). Kvůli pozdějším dluhům za spotřebu elektřiny v nájemních prostorech došlo k veřejným diskuzím a trestním oznámením, po projednání problému zastupitelstvem města na jaře 2014 bude stěna provozována TJ Zákupy nadále.<ref name=\"ZZ14/6\"></ref>\n\nFotbalový tým mužů zakončil sezonu 2010/2011 v II. třídě okresu Česká Lípa na 4. místě čtrnáctičlenné tabulky. Muži dokázali získat 9. června 2011 po vítězství 2:0 nad Jestřebím Pohár Českolipského deníku. Finále bylo sehráno na hřišti TJ Lokomotiva Česká Lípa. Fotbalovou sezónu 2011/2012 zákupský tým zakončil třetím místem v II. třídě. Ročník 2012/2013 byl pro A. tým postupovým, v II. třídě zvítězili a postoupili do krajské I.B třídy. V sezoně 2013/2014 byli po podzimní části dospělí šestí, starší přípravka v okresní soutěži na 11 místě, starší žáci v okresní soutěži v čele tabulky.\n\nPo roce 1945 měla k dispozici TJ budovu nynějšího Kulturního domu a za ní si vybudovala i hřiště na fotbal. Do roku 2000 měla TJ malý areál volejbalových hřišť v zámeckém parku. Pak byl vybudován sportovní areál u školy (patří škole), který spolu se starší školní tělocvičnou využívají všechny oddíly školy i TJ Zákupy. Součástí areálu je sportovní hala s zázemím, lehkoatletický a fotbalový stadion Emila Zátopka, několik volejbalových kurtů.\n\n\n"}
{"id": "472655", "url": "https://cs.wikipedia.org/wiki?curid=472655", "title": "Arno Hais", "text": "Arno Hais\n\nArno Hais (30. listopadu 1893 Rottenstein v Dolním Rakousku – 16. června 1971 ve Vídni) byl československý politik.\n\nNarodil se v rodině sociálně demokratického politika Josefa Haise. Vyučil se typografem v Praze a od roku 1913 pracoval v Kyjevě jako novinář v časopise \"Čechoslovan\". Po vypuknutí první světové války byl internován, později působil jako organizátor sociálně demokratické strany mezi českými a slovenskými zajatci v Rusku. V zimě 1918 se přiklonil na stranu bolševiků a začal provádět komunistickou agitaci v československém legionářském vojsku v Rusku. Mimo jiné se podílel na založení Československé komunistické strany na Rusi.\n\nPo návratu do Československa byl jedním z předních představitelů marxistické levice v sociální demokracii. Spoluzakládal Komunistickou stranu Československa, ale pro svůj protigottwaldovský postoj byl z KSČ roku 1929 vyloučen. Během let 1923–1929 se také podílel na činnosti Mezinárodního všeodborového svazu (tzv. Rudých odborů). Od roku 1930 se opět angažoval v sociální demokracii.\n\nKdyž bylo v roce 1939 Československo okupováno, byl jmenován do vedení zglajchšaltovaných odborů – Národní odborové ústředny zaměstnanecké (NOÚZ). Působil zde jako první náměstek generálního tajemníka, organizační tajemník a zástupce předsedy NOÚZ. Zároveň udržoval kontakty s představiteli odbojové organizace Petiční výbor Věrni zůstaneme. \n\nPo atentátu na zastupujícího říšského protektora Heydricha se účastnil manifestace na Staroměstském náměstí v Praze 2. června 1942. Při této „manifestaci českého lidu pro Říši“ měl proslov, ve kterém odsoudil atentát na Heydricha a prohlásil „\"... Kde hledat organisátory tohoto hanebného činu, než ... v plutokraticko-židovské Anglii, která si vydržuje četné emigrantské „vlády“...\"“. Podle jeho poválečného vyjádření mu bylo vystoupení na manifestaci nařízeno nacistickými představiteli a text projevu mu byl nadiktován. Obdobně vystoupil na manifestaci v Plzni 16. června 1942, kde doslova řekl, že „\"... trest, který postihl vesnici Lidice u Kladna byl přísný, ale nikoliv nespravedlivý...\"“ \n\nHais v té době ale stále spolupracoval s odbojovou organizací Petiční výbor Věrni zůstaneme, o několik měsíců později byl zatčen gestapem a do konce války vězněn.\n\nPo skončení války pracoval jako přednosta tiskového odboru ministerstva výživy. V březnu 1948 odešel do exilu a následně žil v Paříži, Londýně či v Kanadě, kde pracoval jako sazeč. Zemřel ve svém rodném Rakousku dne 16. června 1971.\n\n"}
{"id": "472656", "url": "https://cs.wikipedia.org/wiki?curid=472656", "title": "Henkel", "text": "Henkel\n\nHenkel může být:\n\n\n"}
{"id": "472664", "url": "https://cs.wikipedia.org/wiki?curid=472664", "title": "Symplektická grupa", "text": "Symplektická grupa\n\nSymplektická grupa je pojem z matematiky, přesněji z lineární algebry, Lieových grup a matematické teorie mechaniky.\n\nSymplektická grupa je množina všech invertibilních lineárních zobrazení prostoru V do sebe, které zachovávají nějakou nedegenerovanou antisymetrickou bilineární formu formula_1. Tedy \nformula_2\n\nPro různá formula_1 jsou grupy formula_4 izomorfní, značí se tedy častěji jako formula_5. Pokud je V reálný dimenze formula_6, značíme příslušnou grupu formula_7, pro komplexní V značíme formula_8.\n\nKromě toho se obvykle definuje tzv. kvaternionická symplektická grupa formula_9, která je definována jako množina všech invertibilních lineárních zobrazení prostoru formula_10 nad tělesem kvaternionů. Tato grupa je kompaktní a dá se reprezentovat pomocí komplexních matic dimenze \"2n\" jako\nkde \"U(2n)\" je unitární grupa. Kvaternionická symplektická grupa se někdy značí také \"USp(n)\".\n\nPokud V je reálný vektorový prostor dimenze 2, je Sp(V) izomorfní SL(2,R), tzv. reálné unimodulární grupě. Odtud snadno plyne, že elementy Sp(V) v tomto případě jsou složení\nrotací, spc. zkosení a spc. dilatací, generující všechna lineární izovolumina.\n\nPro kvaternionickou symplektickou grupu dimenze \"1\" platí\nkde \"SU(2)\" je speciální unitární grupa a formula_13 grupa jednotkových kvaternionů.\n\nPokud V je komplexní nebo reálný vektorový dimenze 2n, je symplektická grupa Sp(V)\nnekompaktní souvislou Lieovou grupou komplexní nebo reálné dimenze n(2n+1) . \n\nPokud V je reálný, je první homotopická grupa Sp(V) izomorfní Z, tj. homotopického typu kružnice.\nPokud V je komplexní, je Sp(V) jednoduše souvislá.\n\nPokud A in Sp(V), pak det(A) = 1.\nPro V komplexní nebo reálný, je Sp(V) tzv. jednoduchá Lieova grupa.\n\nSymplektická grupa Sp(V) je grupou všech lineárních kanonických transformací lib. Hamiltonova systému na V.\n\nSymplektická grupa je užívána v teorii Eisensteinových řad.\n"}
{"id": "472665", "url": "https://cs.wikipedia.org/wiki?curid=472665", "title": "Josef Huleš", "text": "Josef Huleš\n\nJosef Huleš (30. prosince 1812 Rakovice – 11. února 1887 Praha) byl pražský komunální politik, v letech 1873 – 76 purkmistr města Prahy.\n\nPocházel z chudé rodiny. Brzy se přestěhoval do Prahy, kde se věnoval obchodu s oděvy. V roce 1842 získal měšťanská práva. Roku 1848 byl zvolen do sboru obecních starších, ale již o dva roky později odešel z politiky a dobu Bachova absolutismu prožil v ústraní.\n\nPo návratu demokracie se v roce 1861 Huleš vrátil do městské správy, kde se zaměřil především na hospodářské otázky. Podporoval také české spolky Sokol, Hlahol a Svatobor. Během pruské okupace Prahy v létě 1866 byl jmenován náměstkem purkmistra Bělského. Za zásluhy mu císař udělil Řád Františka Josefa. Několikrát byl též neúspěšně kandidován na purkmistra.\n\nV roce 1873, když císař neschválil novou volbu Václava Bělského pražským purkmistrem, zvolila městská rada do této funkce Huleše. Jeho tříleté funkční období nepříznivě ovlivňovala hospodářská krize, spojená s vysokou nezaměstnaností. Přesto – nebo možná právě proto – se mu podařilo prosadit řadu investic výhodných pro budoucnost. Během jeho působení byly založeny Městská spořitelna pražská (1874), koněspřežná tramvaj (1875) a severozápadní nádraží (1875), zahájeno soustavné boření hradeb (1874) a obnova Prašné brány. Prosadil také schválení penzijního řádu pro městské úředníky a zřízení obecního chudobince na Pohořelci. Pro Měšťanskou besedu, jejímž byl dlouholetým předsedou, zajistil zakoupení domu a zřízení besedních místností. K dalším významným událostem v té době patřila návštěva císaře Františka Josefa (1874), který při té příležitosti udělil Hulešovi Řád železné koruny 3. třídy, a slavnostní pohřby Ferdinanda V. a Františka Palackého (1876).\n\nHuleš byl uznávaný pro svou pracovitost, poctivost a úsilí, s jakým nezištně hájil zájmy Prahy i celého národa.\n\nJeho dcera Anna Eleonora byla první manželkou politika Julia Grégra.\n"}
{"id": "472670", "url": "https://cs.wikipedia.org/wiki?curid=472670", "title": "Dóra Győrffyová", "text": "Dóra Győrffyová\n\nDóra Győrffyová (* 23. února 1978, Budapešť) je bývalá maďarská atletka, reprezentantka ve skoku do výšky. Jejím největším úspěchem je stříbrná medaile z halového mistrovství Evropy 2002, kde získala stříbro společně se Švédkou Kajsou Bergqvistovou.\n\nByla úspěšná coby juniorka. Má stříbrnou medaili z evropského olympijského festivalu mládeže z roku 1995 a stříbro z juniorského mistrovství světa 1996. O rok později skončila pátá na mistrovství Evropy juniorů v Lublani a v roce 1999 se umístila na pátém místě na evropském šampionátu do 23 let. Na letních olympijských hrách v Sydney 2000 neprošla z kvalifikace do finále. V roce 2003 vybojovala zlatou medaili na letní univerziádě v jihokorejském Tegu.\n\nByla studentkou na Harvardově univerzitě v Cambridge.\n\n\n"}
{"id": "472675", "url": "https://cs.wikipedia.org/wiki?curid=472675", "title": "Saint-Augustin (stanice metra v Paříži)", "text": "Saint-Augustin (stanice metra v Paříži)\n\nSaint-Augustin je stanice pařížského metra na lince 9 v 8. obvodu v Paříži. Nachází se pod \"Boulevardem Haussmann\". Sama stanice je sice nepřestupní, ovšem podzemním tunelem se spojená se stanicí Saint-Lazare, kde je možné přestoupit na další linky metra a RER.\n\nStanice byla otevřena 27. května 1923 při rozšíření linky ze stanice Trocadéro.\n\nStanice má ve směru na Mairie de Montreuil široké nástupiště. Dříve bylo z druhé strany obklopeno kolejí, se kterou se počítalo při rozvětvení linky do stanice \"Porte des Ternes\". Toto rozšíření však nebylo nikdy realizováno a kolej byla zakryta.\n\nV roce 2004 byla stanice propojena podzemní chodbou se stanicí \"Saint-Lazare\", takže je možné pohodlně přestoupit na linky 3, 12, 13 a 14 a linku RER E.\n\nJméno stanice je odvozeno od názvu nedalekého kostela sv. Augustina.\n"}
{"id": "472678", "url": "https://cs.wikipedia.org/wiki?curid=472678", "title": "Jiří Ornest", "text": "Jiří Ornest\n\nJiří Ornest (27. září 1946 Praha – 9. dubna 2017 Praha) byl český herec, režisér a překladatel, nositel ceny Alfréda Radoka z roku 1996.\n\nPocházel ze známé české divadelnické rodiny, strýc Jiří Orten byl český básník, druhý strýc Zdeněk Ornest byl herec, jeho otec Ota Ornest divadelní režisér, také jeho matka Jarmila Smejkalová byla herečka.\n\nPo studiích na pražské DAMU byl v letech 1968–1990 v angažmá v pražském Divadle E. F. Buriana. Od roku 1990 působil v Divadle Na zábradlí. Po celý život se také věnoval různým formám alternativního divadla. Jednalo se o herce, který také rád vystupoval v satirických pořadech, v České televizi se například jednalo o recesisticko–satirický pořad \"Dvaadvacítka.\" Také hrál v seriálu \"Zázraky života\".\n\nV mnoha svých filmových rolích se do paměti diváků zapsal zejména coby představitel komunistického pohlavára v Hřebejkových \"Šakalích létech\", jako chatař a oddaný hokejový fanoušek Ing. Pavelec ve filmu \"Mistři\" Marka Najbrta, či otec svérázné Markéty ve Vorlově \"Cestě z města\". V Kachyňově snímku \"Hanele\" si rovněž zahrál roli otce, zchudlého ortodoxního Žida, který nechce dceři dovolit sňatek se zámožným mužem – odpadlíkem od víry. \n\n\n\n\n\n"}
{"id": "472681", "url": "https://cs.wikipedia.org/wiki?curid=472681", "title": "Philip Carteret", "text": "Philip Carteret\n\nPhilip Carteret (také Philippe de Carteret (22. leden 1733 Trinity Manor, Jersey – 21. červenec 1796 Southampton) byl britský námořní důstojník a objevitel francouzského původu. Podílel se na britské cestě kolem světa roku 1766, kde pro Velkou Británii znovuobjevil mnohé ostrovy, které před ním objevili španělští mořeplavci.\n\nPhilip Carteret se narodil roku 1733 na ostrově Jersey. Jeho otcem byl Charles de Carteret a matkou Françoise Marie de Saint-Paul. \n\nK námořnictvu se Carteret přidal v anglickém Plymouthu ve 14 letech a účastnil se několika různých expedic. V hodnosti nadporučíka se na lodi HMS \"Tamar\" zúčastnil expedice Johna Byrona.\n\nV roce 1766 byl povýšen na kapitána a svěřeno velení nad HMS \"Swallow\". Carteret společně s další lodí \"Dolphin\" pod velením Samuela Wallise měl obeplout svět; Carteret byl ve velení druhý v pořadí. Lodě poté, co propluly Magalhãesovým průlivem, byly rozděleny; navzdory poškození lodi Carteret proplul bouří a zamířil západním směrem do Tichého oceánu, hledaje „Davisovu zemi“. 3. července Carteret objevil Pitcairnův ostrov, který byl pojmenován po patnáctiletém poddůstojníkovi Robertu Pitcairnovi, který ostrov jako první spatřil a v noci z 24. na 25. srpna Carteretovy ostrovy. V roce 1767 objevil nové souostroví v průlivů svatého Jiří, mezi Novou Británií a Novým Irskem, které pojmenoval ostrovy vévody z Yorku. Pro Evropu také znovuobjevil Šalamounovy ostrovy, poprvé spatřené Španělem Álvarem de Mendañou roku 1568. 20. března 1769 dorazil zpět Anglie.\nV následujících letech se vrátil na Jersey, kde se stal pánem v Trinity a angažoval se v jerseyjské politice. Ze své cesty kolem světa se vrátil s nalomeným zdravím, od britské Admirality dostal jen malou odměnu. V té době byl ke kariérnímu postupu v námořnictvu zapotřebí vlivný patron, kterého však Carteret neměl. To i jeho stížnosti na nevhodnost lodi \"Swallow\" pro plavbu kolem světa způsobily, že jeho žádosti o přidělení nové mise roku 1769 nebylo vyhověno. Protože pobíral jen polovinu platu, uspořádal petici mezi námořními důstojníky za zvýšení platů o polovinu; mnohým důstojníkům byl žold skutečně zvýšen, avšak samotnému Carteretovi ne. Mezitím roku 1773 vydal svou knihu o své plavbě kolem světa, která se stala součástí syntetického díla \"An Account of the Voyages undertaken by Byron, Wallis, Carteret and Cook\"; nicméně editor John Hawkesworth v jeho knize provedl mnohé změny a tak Carteret připravil znovu svou vlastní verzi (kterou však vydala až Hakluyt Society roku 1965).\n\nV roce 1779 byl pověřen velením nové expedice. Carteretova nová loď, 44dělová HMS \"Endymion\" se měla připojit k loďstvu admirála Rodneyho. Přestože výprava měla potíže v kanálu La Manche, v Senegalu i poblíž Závětrných ostrovů, kde v hurikánu Carteret málem zahynul, doplula výprava podle instrukcí Admirality do Západní Indie. Navzdory čtyřem dalším kořistním lodím, kterými v Západní Indii disponoval, byl Philip Carteret vyplacen a \"Endymion\" přidělena jinému kapitánovi. Do Anglie se vrátil roku 1781. Všechny jeho protesty a žádosti o novou loď byly neúspěšné. Roku 1792 utrpěl mrtvici a vrátil se do jihoanglického Southamptonu. O dva roky později byl povýšen na kontradmirála. \n\nZemřel roku 1796 a byl pohřben v katakombách v southhamptonského kostela Všech svatých.\n\nDne 5. května 1772 se Philip Carteret v Londýně oženil s Mary Rachel Silvesterovou, s níž měl čtyři děti. Z nich se pouze dvě dožily dospělosti:\n\n"}
{"id": "472686", "url": "https://cs.wikipedia.org/wiki?curid=472686", "title": "Ixiolirion", "text": "Ixiolirion\n\nIxiolirion (\"Ixiolirion\") je rod jednoděložných rostlin z čeledi ixiolirionovité (\"Ixioliriaceae\"). Ve starších taxonomických systémech byl někdy řazen do čeledi amarylkovité (\"Amaryllidaceae\"), nebo liliovité v širším pojetí (\"Liliaceae\" s.l.). Čeleď ixiolirionovité obsahuje pouze tento jediný rod.,\n\nJsou to vytrvalé byliny s hlízami, schovanými v obalech. Listy jsou jednoduché, přisedlé, střídavé, s listovými pochvami. Čepele jsou čárkovité až kopinaté, celokrajné, se souběžnou žilnatinou. Alkaloidy chybí, na rozdíl od amarylkovitých. Květy jsou uspořádány do květenství, vrcholičnatých lat (někdy okolíkovitě stažených). Květy jsou oboupohlavné, skládají se ze z 6 okvětních lístků, které jsou dole srostlé v krátkou trubku, většinou modré, vzácněji bílé barvy. Tyčinek je 6. Gyneceum se skládá ze 3 plodolistů, semeník je spodní, plodem je tobolka.\n\nNázev ixiolirion je v češtině středního rodu.\n\nJsou známy asi 3-4 druhy, přirozeně rostoucí jen v jihozápadní Asii, zhruba od Egypta po SZ Čínu.\n\n\n\n \n"}
{"id": "472689", "url": "https://cs.wikipedia.org/wiki?curid=472689", "title": "Alodiální statek", "text": "Alodiální statek\n\nAlodiální statek je starší označení pro úplné vlastnictví nemovitých věcí a statků, se kterým vlastník mohl volně nakládat. Ekvivalentní jsou též termíny \"allodium\" (resp. \"allod\" nebo \"alod\"). Konkrétní vlastnické vztahy byly zakotveny v právním systému příslušnému dané lokalitě a historické době a jejich písemná evidence zakládala a dosud zakládá právní kontinuitu vztahů k majetku. Na to navazovaly daňová správa, dědické nároky, prodej a koupě aj. podle příslušných právních norem. \n\nV historii Zemí koruny české a v souvisejícím období Habsburské monarchie se vytvořily a uplatňovaly tyto druhy vlastnictví:\n\nAlodiální statky v Československu vznikaly nově zejména v rámci pozemkové reformy od roku 1921.\n\nPodle zákona o zrušení svěřenectví z roku 1924 byly převedeny specifikované \"fideikomisy\" na \"alodiální\" formu držby, dosti často do vlastnictví obcí a měst.\n"}
{"id": "472694", "url": "https://cs.wikipedia.org/wiki?curid=472694", "title": "Grzegorz Błaszczyk", "text": "Grzegorz Błaszczyk\n\nGrzegorz Błaszczyk (* 19. září 1953 Poznaň) je polský historik. Jeho specializací jsou dějiny Velkoknížectví litevského.\n\n\n"}
{"id": "472702", "url": "https://cs.wikipedia.org/wiki?curid=472702", "title": "Lanaria lanata", "text": "Lanaria lanata\n\nLanaria lanata (syn: \"Lanaria plumosa\", \"Hyacinthus lanatus\") je druh jednoděložné rostliny z čeledi Lanariaceae. Jedná se o monotypickou čeleď, obsahuje jediný rod \"Lanaria\" a jediný druh \"Lanaria lanata\". Některé starší taxonomické systémy ji někdy řadily do čeledi liliovité v širším pojetí (\"Liliaceae\" s.l.), popř. do čeledi \"Hyacinthaceae\" či \"Tecophilaeaceae\".\n\nJedná se o vytrvalou bylinu s vertikálně postaveným oddenkem. Listy jsou jednoduché, spirálně až dvouřadě uspořádané, přisedlé, víceméně nahloučené na bázi, s listovými pochvami. Čepele jsou čárkovité, celokrajné, žilnatina je souběžná. Květy jsou v květenstvích s listeny; květenství, stopky květů i vnější strana okvětí je nápadně bělovlnatá dendriticky větvenými trichomy. Okvětních lístků je 6, cca do poloviny srostlé v trubku, jsou narůžovělé barvy. Tyčinek je 6. Semeník je srostlý ze 3 plodolistů, je víceméně spodní, plodem je tobolka.\n\nJedná se o endemit Kapské oblasti v jižní Africe.\n"}
{"id": "472712", "url": "https://cs.wikipedia.org/wiki?curid=472712", "title": "Atavismus", "text": "Atavismus\n\nAtavismus (mn. č. atavismy, z lat. \"atavus\", prapředek) je rys nebo znak, biologickou nebo kulturní evolucí už překonaný a vymizelý, který se však znovu objeví jako výjimka. \n\nAtavismus je v biologii znak, který v průběhu evoluce zmizel, ale u některých jedinců daného druhu se výjimečně opět objeví. Atavismem může být např. objevení se ocasu u člověka nebo nohou u velryby, delfína nebo hada. Typickým atavismem je lidský Darwinův hrbolek. Okvětní lístky plnokvětých rostlin, vzniklé z tyčinek, se někdy vrací k formě tyčinek. Příčinou je stálá přítomnost genů pro atavistický orgán, které však normálně nejsou aktivovány a neprojeví se na fenotypu většiny jedinců, výjimečně se však mohou uplatnit. Tak lidské embryo v jistém stádiu vývoje vykazuje zřetelný ocas, který se v pozdějším vývoji ztratí, ale výjimečně přetrvá. Někteří sociální darwinisté se snažili ukázat, že \"primitivové\", případně také zločinci, vykazují mnoho atavistických rysů. Od atavismu je třeba odlišovat rudimenty, zakrslé pozůstatky dříve funkčních orgánů, které se však vyskytují v celé populaci.\n\nJako atavismus v širším slova smyslu se označuje často nečekaný návrat dávno zapomenutých způsobů chování, které v současné společnosti ztratily původní význam. S jistou nadsázkou lze třeba rybářskou nebo houbařskou vášeň pokládat za atavismus, pozůstatek chování dávných lovců a sběračů. Ekonom Friedrich August von Hayek ku příkladu označil za atavismus představu sociální spravedlnosti, jako návrat ke kmenově organizované společnosti.\n\n\n"}
{"id": "472713", "url": "https://cs.wikipedia.org/wiki?curid=472713", "title": "Dějiny Pruska", "text": "Dějiny Pruska\n\nDějiny Pruska začínají již před naším letopočtem, když se ve východním Pobaltí usazují Prusové od nichž získalo území svoje jméno. V roce 1226 přišel do Pruska proti pohanským Prusům bojovat Řád německých rytířů, ten však v roce 1525 o území Pruska přišel díky sekularizací území, z něhož bylo utvořeno pruské vévodství, které bylo od roku 1618 spojeno s Braniborskem. V roce 1701 bylo povýšeno na království, jehož se stalo spíše součástí i když neslo jeho jméno. Toto pruské království se v roce 1871 stalo vedoucím státem Německého císařství a po jeho zániku v roce 1918 se Prusko stalo svobodným státem v rámci nové Výmarské republiky. V roce 1947 bylo oficiálně rozhodnutím spojenecké kontrolní komise Prusko zrušeno.\n\nJiž v době před naším letopočtem sídlily ve východním Pobaltí (na území dnešního severovýchodního Polska, a Kaliningradské oblasti baltské) kmeny Prusů. Proto neslo toto území ve středověku název Prusy.\n\nNa počátku 1. tisíciletí n. l. se prostřednictvím obchodu s jantarem, nazývaným též „zlatem severu“, dostala obzvláště západnější baltská oblast obývaná Prusy (které Římani nazývali \"Aistové\") do živého kontaktu s okolním světem a středomořskými civilizacemi - jantar byl z baltské oblasti prodáván do Římské říše. Během stěhování národů zůstala baltská oblast uchráněná přímých velkých migračních změn, zničeny však byly předchozí obchodní a kulturní vazby s okolní Evropou.\n\nZa vlády polského knížete Boleslava Chrabrého (vládl 992–1025) se síly Polska zaměřily na podmanění a christianizaci Prusů. Boleslav tak spolupracoval s Otou III. na politickém programu vytvoření univerzální křesťanské monarchie, jejíž součástí mělo být (kromě Německa, Burgundska, Lotrinska a Itálie) i Polsko a zaměřením jeho sil na Prusy sledoval císař Ota III. uvolnění německých sil pro válku v Itálii. Boleslav přesvědčil pražského biskupa Vojtěcha, jenž roku 997 pobýval na jeho dvoře s cílem vydat se na misie k Luticům, aby zvolil za cíl své misie Prusy. Již při prvních setkáních dali Prusové Vojtěchovi ultimátum, že pokud jejich území jakožto nežádoucí misionář neopustí, bude zabit. Vojtěch neuposlechl a po té, co (možná nevědomě) překročil zákaz vstupu do posvátného háje Kunter, do něhož byl vstup zakázán i samotným Prusům, byl 23. dubna 997 chycen, zajat a rituálně zabit, za což je považován za mučedníka.\n\nV letech 1030 - 1039 využili Prusové a Pomořané oslabení Polska, způsobeného vnitřními boji, protikřesťanským povstáním a následným vojenským nájezdem Čechů vedených knížetem Břetislavem, a podnikli na polské území loupežný nájezd. V následném období konsolidace poměrů v Polsku stáli Prusové a Pomořané na straně Mazovského knížete Maslava v jeho dlouholetém zápasu s Kazimíem I., jenž ale nakonec roku 1047 s přispěním kyjevského knížete Jaroslava Moudrého nad Maslavem a zvítězil.\n\nV období let 1000–1200, tzv. protohistorickém období, někdy charakterizovaném jako druhý zlatý věk Baltů, dochází v Prusku ke vzniku kmenových knížectví, které nahrazují dosavadní rodové instituce. Z menších knížectví se dále formovaly kmenové svazy. Proces proměny pobaltských kmenů (včetně kmenů Pruských) ve větší politické celky probíhal ve srovnání s vývojem většiny Evropy pomaleji, což bylo dáno pozvolnějším tempem hospodářského a sociálního vývoje a geografickou polohou, chránící zdejší obyvatele před agresí mocných sousedů. Svou roli hrála i absence jediné sjednocující ideologie, jakou představovalo v okolní Evropě křesťanství. Na vrcholu společnosti stála vrstva kmenové aristokracie, odlišující se původem i bohatstvím, označovaná v pramenech jako \"starší\" (\"seniores\").\n\nPohanské náboženství se v Prusku a pobaltských zemích udrželo nejdéle v Evropě - na konci 12. století se po podrobení polabských Slovanů stávali pobaltští pohané (Prusové, Estonci, Lotyši, Livonci, Kurové, aj.) výjimečným úkazem, jenž provokoval k aktivitě okolní křesťanskou Evropu. Prusové úspěšně vzdorovali pokusům polských knížat, která už ve 12. století často útočila na pruské země s cílem vnutit jim poplatnou závislost a christianizovat je. Například roku 1166 zahynul na své výpravě proti Prusům sandoměřský kníže Jindřich.\n\nPolitickou závislost měla upevnit i christianizace Prusů zahájená roku 1206 z velkopolského cisterciáckého kláštera v Łekně - arcibiskup Henryk Kietlicz byl roku 1214 jmenován papežským legátem v Prusích. Roku 1216 bylo na podporu šíření křesťanství do Pruska založeno zvláštní biskupství v polském Chełmnu - v jeho čele stál cisterciácký mnich Kristián, kterého papež pověřil organizováním křížových výprav proti Prusům. Roku 1217 přešli Prusové do protiútoku a napadli východní Pomoří, Chełmiňsko a Mazovsko. Roku 1218 biskup Kristián vypravil křížovou výpravu, jejíž účastníci se shromáždili ve Slezsku a odtud se vydali do Pruska - o jejím výsledku však není nic známo. Roku 1219 podřídil papež pruské biskupství přímo Římu. Další polské výpravy proti Prusům proběhly v letech 1222 a 1223.\n\nPolský kníže Konrád I. Mazovský neměl dost sil, aby Prusy ovládl a nedokázal čelit ani odvetným pruským nájezdům, které ohrožovaly sám Płock (v centru Mazovska). Proto se pokusil dobýt Pruské země pomocí rytířských řádů. Záměry dobýt Prusko pomoci Řádu Kristových rytířů, zvaného též Řád dobříňských rytířů (založený r. 1208), jemuž Konrád I. Mazovský daroval oblast Dobrzyňska, se však nezdařily. Mazovský kníže Konrád proto v letech 1225 - 1226 pozval na obranu svého území do země Řád německých rytířů a za závazek obrany pruského pohraničí jim daroval chelmiňskou zemi.\n\nNež se Řád německých rytířů v Polsku usadil, dal si potvrdit darování Chełmiňska od císaře Fridricha II., který také v březnu 1226 Zlatou bulou z Rimini přiznal řádu právo říšských knížat a odevzdal mu celé, ačkoli dosud nepodmaněné, Prusko - císař se totiž považoval za majitele veškeré pohanské půdy, která byla vnímána jako půda bez vlastníka. Roku 1228 provedl Konrád slíbenou nadaci Chełmiňska a řád se v ní roku 1230 usadil. Budoucí kořist pruského území si řád rozdělil s chełmnským biskupem Kristiánem tak, že řád obdrží 1/3 půdy a biskupství 2/3. Když však padl Kristián roku 1234 do Pruského zajetí, padělal řád nadační listinu (datovanou r. 1230 v Kruszwici) ve smyslu, že kníže Konrád jim kromě Chełmiňska daroval do vlastnictví i celé Prusko. Na žádost řádu pak ještě roku 1234 prohlásil papež Prusko za \"vlastnictví sv. Petra\" a daroval je řádu. Roku 1235 Řád německých rytířů do svých řad včlenil Řád dobříňských rytířů a připojil tak Dobrzyňsko ke svým územím.\n\nRoku 1233 zahájily vojska řádu za podpory mazovských knížat systematické dobývání Pruska. Postup proti houževnatě ale rozptýleně vzdorujícím Prusům byl založen na taktice spálené země a postupném budování opěrných bodů - v dobytém území řád budoval hrady a usazoval německé kolonisty (Toruň r. 1233, Kwidzyn r. 1234, Elblag r. 1237 a další). Němečtí osadníci zaplňovali mezery v místní populaci, masakrované během válečných tažení nebo ustupující do ještě nedobytých baltských krajin. Roku 1237 se Řád německých rytířů spojil s Řádem mečových bratří, který operoval v Livonsku (na území dnešního Lotyšska a Estonska). Pruské území se tak dostalo do kleští a bylo během následujících 50 let po částech velmi bezohledně dobyto. Křížových výprav proti Prusům se účastnili i čeští panovníci Přemysl Otakar II. (ten zde zakládá r. 1256 město Královec) a Jan Lucemburský. Na dobytých územích bylo nutné potlačovat vzpoury Prusů, poslední odpor byl zlomen až roku 1295. V Prusku proběhla christianizace a germanizace. Po dobytí Pruska se počet místních obyvatel snížil z 170 000 na 100 000 a v roce 1400 tvořili Prusové polovinu z 270 000 obyvatel Pruska. Pohanské náboženství ustupovalo jen pomalu, přetvářelo se do synkretismu s křesťanstvím, nebo do dvojvěří a přežívalo až do 16. století (např. r. 1520 žádali Prusové velmistra Albrechta, aby mohli hrozící polský vpád zažehnat obětí starým bohům).\n\nNěmečtí rytíři se v podmaněném Pruska usídlili a ačkoliv jejich Řádový stát vznikl na polském území a díky polskému privilegiu, stal se státem na Polsku nezávislým, uznával jen svrchovanost císařovu a papežovu, a navíc začal expandovat na úkor křesťanského Polska, jemuž obsazením polského Gdaňskho Pomoří roku 1308 odřízlo přístup k Baltskému moři. Polsko se proto na obranu proti Řádovému pruskému státu spojilo Krevskou unií s pohanskou Litvou (Žmuď) do jednoho státního celku (1385), kterému vládli králové z rodu Jagellonců. Roku 1410 dosáhly polsko-litevské oddíly významného vítězství nad pruskými řádovými vojsky v bitvě u Grunwaldu. Další porážka čekala slábnoucí řád v třináctileté válce s pruskými městy a Polskem (1454-1466).\n\nPoté byl uzavřen druhý toruňský mír, podle jehož ustanovení Polsku připadly Prusy královské (v podstatě pozdější Západní Prusko), s Marienburgem (Malborkem), který byl dosud sídelním městem velmistra řádu, Gdaňskem, Toruní a Elblagem. Hlavním městem zbývajícího řádového území, Prus křižáckých, se stal Königsberg (Královec, založený Přemyslem Otakarem II.) Postavení řádového velmistra v Prusích se stále zhoršovalo, neboť polští králové vůči němu stupňovali své nároky.\n\nV roce 1510 byl velmistrem řádu zvolen Albrecht Braniborský z dynastie Hohenzollernů. O dva roky později byl slavnostně uveden do Königsbergu. Důvodem jeho volby byly příbuzenské vazby na polského krále Zikmunda I. Starého, který byl jeho strýcem. Mezi křižáky a krakovským dvorem tehdy panovaly od uzavření druhého toruňského míru v roce 1466 velmi napjaté vztahy a představitelé řádu se domnívali, že by tak mohli přispět k jejich vylepšení. To se však ukázalo být velkým omylem, neboť ani vztahy mezi Hohenzollerny a jejich polskými příbuznými nebyly dobré.\n\nVelmistr Albrecht se jako velmistr bezúspěšně snažil o mírové narovnání mezi řádem a polským králem. Ani válka, které probíhala v letech 1519 - 1521, nedopadla pro řád dobře. Proto Albrecht vyřešil kritickou situaci svérázným způsobem a to tak, že přijal roku 1525 luteránskou reformaci a prohlásil se za světského vládce dosud řádového území. Prusy knížecí (či křižácké) se poté staly lénem polského krále.\n\nPo smrti vévody Albrechta se pruským vévodou stal jeho syn Albrecht Fridrich, který se po jeho smrti v roce 1568 stal pruským vévodou. Ten však v roce 1577 onemocněl a tak se stal regentem Jiří Fridrich Braniborský z Braniborska-Ansbachu (a Braniborska-Kulmachu), který byl posledním mužským členem nejstarších větví dynastie. Jelikož neměl vévoda Albrecht Fridrich žádné syny, stal se následníkem muž jeho dcery, braniborský kurfiřt Jan Zikmund, který si již před jeho smrtí vzal za ženu jeho dceru Annu Pruskou. Ten se také pojeho smrti stal nakrátko v roce pruským vévodou.\n\nPotom, co se pruským vévodou v roce 1618 stali braniborští kurfiřti, byla vytvořena personální unie mezi Braniborskem a Pruskem, jenž se později přeměnila v unii reálnou, tento celek nesl označení Braniborsko-Prusko. Od té doby již byla politika pruského vévodství omezena na duplicitní s braniborskou.\n\nTento stát, kde vládli Hohenzollernové byl se silně německým charakterem a hlavním městem se stal Berlín. Na rozdíl od západní části nového státu (Braniborska), se východní část (Prusko) nestala součástí Svaté říše římské národa německého. Během vlády Jiřího Viléma (1619–1640) opakovaně procházela za třicetileté války hohenzollernskými zeměmi řada armád.\n\n„Velký kurfiřt“ Fridrich Vilém (1640-1688) dosáhl zrušení vazalských závazků a 19. září 1657 velavskou smlouvou i zrušení lenního poměru k Polsku, což bylo uznáno 3. května 1660 olivským mírem i ostatními mocnostmi. Ovšem v případě vymření Hohenzollernů však mohla polská koruna nadále využít svých starých práv.\n\n18. ledna 1701 se pak syn Fridricha Viléma, kurfiřt Fridrich III. prohlásil v Königsbergu, se svolením polského krále a římskoněmeckého císaře,\"„Králem v Prusku\"“ jako Fridrich I., čímž založil později velice mocné Pruské království. Všechny vazby na Polsko byly odstraněny. První pruský král byl také poslední, který hovořil plynně polsky. Jeho následníci hovořili plynně francouzsky a německy. Podrobnosti o přijetí královského titulu viz zde.\n\nV rámci Pruského království bylo de jure pruské vévodství povýšeno na království, ale de facto se stalo spíše vedlejší zemí nazývanou jako \"Staré Prusko\", jelikož za pruské království byly považovány všechny državy braniborských Hohenzollernů, jejichž centrem se stalo přirozeně Braniborsko. O čemž svědčí i to že hlavním městem nového království se stal Berlín ležící v Braniborsku, dalo by se říct že Hohenzollernové Pruska využili, aby získali královskou hodnost, která pro ně jako braniborská markhrabata byla téměř nedosažitelná.\n\nPrusko pak ve slezských válkách v letech 1740-1745 získalo od Habsburské monarchie většinu Slezska s původně českým Kladskem. Tento zisk pak dokázalo ubránit v další sedmileté válce, kde bojovalo proti koalici Habsburské monarchii, Francie a Ruska. To byl počátek mocenského vzestupu Pruska, které se stalo jedním z nejdůležitějších evropských států. V této době vytvořilo Prusko nejen skvěle vycvičenou armádu, ale také efektivní úřednický aparát.\n\nV letech 1772-1795 se pak Prusko zúčastnilo trojího dělení Polska a získalo tak rozsáhlá území na východě (Varmii, Západní Prusko, Chelmiňsko, Notečsko - Netzedistrikt, Velkopolsko, Kujavsko, Siradzko, Leczycko část Podlesí, a západní a severní Mazovsko včetně Varšavy), kde pak postupně vzniklo Západní Prusko, Nové Východní Prusko a Jižní Prusko.\n\nV období napoleonských válek ztratilo Prusko v bojích proti Napoleonovi a jeho spojencům, rozsáhlá území na západě i východě, což si však po porážce Francie vykompenzovalo na Vídeňském kongrese, kde získalo západní část varšavského velkoknížectví, na níž vytvořilo vzniklo velkovévodství Poznaňsko, severní polovinu Saska včetně Dolní Lužice a severovýchodní poloviny Horní Lužice, a celé Porýní a Vestfálsko. Od Švédska pak smlouvou ze 4. června 1815 získalo severní část Předních Pomořan včetně Rujány. 8. června 1815 pak Prusko spolu s Rakouskem a ostatními německými státy vytvořilo Německý spolek, k němuž však nepatřily jeho 3 nejvýchodnější provincie Poznaňsko, Západní Prusko a Východní Prusko.\n\nPrusko bylo v letech roku 1851 poraženo Dánskem v prusko-dánské válce (1848-1851), v níž chtělo Prusko ovládnout Dánskem kontrolované Šlesvicko s početnou německou menšinou. Roku 1863 pak bylo Šlesvicko začleněno přímo do Dánska, což bylo zjevným porušením Londýnského protokolu z roku 1851, v němž se Dánsko mimo jiné zavázalo ponechat Šlesvicku jeho práva. Důsledkem byla následující německo-dánská válka roku 1864 pak Prusko s Rakouskem a ostatními německými státy bojovalo proti Dánsku, které chtělo oddělit jím ovládané Hoštýnsko a Lauenbursko od Německého spolku (Dánský král byl v rámci personální unie také vévodou Šlesvicka-Holštýnska, ale Holštýnsko bylo spolu s Lauenburskem na rozdíl od severnějšího Šlesvicka členem Německého spolku) a začlenit je do Dánska. V této válce bylo Dánsko poraženo, Šlesvicko se stalo prusko-rakouským kondominiem, Holštýnsko získalo Rakousko a Lauenbursko s titulem vévodství, Prusko.\n\nSpor s Rakouskem o vedoucí úlohu v Německém spolku a o Šlesvicko-Holštýnsko pak vedl roku 1866 k prusko-rakouské válce, v níž bylo Rakousko a jeho spojenci poraženi. Prusko pak kromě anexe celého Šlesvicka-Holštýnska anektovalo rozsáhlá území rakouských spojenců Království Hannoverského, Kurfiřtství Hesenského a Vévodství Nasavského.\n\nV anexi dalšího rakouského spojence království Saského mu zabránilo negativní stanovisko Rakouska a Francie, a Sasko bylo postiženo „pouze“ vysokými reparacemi. Další rakouští spojenci království Bavorské a Velkovévodství Hesenské musely postoupit Prusku menší okrajová území. Velkovévodství Hesenské ztratilo okres Biedenkopf, západní část okresu Giessen a nedávno získané Hesensko-Hombursko. Bavorsko bylo nuceno odstoupit Prusku okrajová území ve Frankách (okres Gersfeld a část území východně od hesenského města Gelnhausen).\n\nPruské zisky v této oblasti jsou dobře vidět srovnáním map 1 a 2. Na získaných územích poté Prusko vytvořilo provincie Hannoversko, Hesensko-Nassavsko a Šlesvicko-Holštýnsko.\n\nPrusko se pak stalo zakládajícím spolkovým státem Severoněmeckého spolku, který byl pod jeho hegemonií a v němž mu patřila většina území a až do konce první světové války pak už mělo stejný rozsah.\n\nV letech 1870-1871 pak Prusko po boku dalších německých států bojovalo proti Francii v prusko-francouzské válce. Po pruském vítězství v tomto konfliktu se 18. ledna 1871 Prusko stalo největší spolkovou zemí nově založeného Německého císařství s oficiálním názvem Německá říše.\n\nV rámci Německého císařství mělo Pruské království (opět) hegemonii, jež byla zaručena již tím, že podle ústavy byl pruský král dědičnými předsedou (německé říše) s titulem německého císaře a zároveň byl i pruský ministerský předseda německým spolkovým kancléřem, takže mezi Pruskem a Německým císařstvím byla takzvaná reálná unie.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce jenž se rozšířila po celém Německém císařství. Jejím důsledkem bylo, že byly zrušeny či padly všechny německé monarchie včetně Německého císařství a samotného pruského království. A právě po převratu z 9. listopadu 1918, v němž se vyznamenali i pruští důstojníci a jenž se stal koncem monarchie, pojal císař Vilém II. v posledním okamžiku v rámci Německa státoprávně nerealizovatelnou, ale z historického hlediska správnou myšlenku vzdát se císařského titulu, nikoliv ale pruské koruny. Nakonec se ale pod tlakem událostí vzdal obou, čímž ukončil pětisetleté panování Hohenzollernů v Braniborsku , třísetletého v Prusku a padesátiletého v Německu.\n\nA tak po pádu monarchie roku 1918, v rámci Výmarské republiky vznikl Svobodný stát Prusko (\"Freistaat Preussen\"). V důsledku Versailleského míru ztratilo Prusko rozsáhlá území na východě, severu a západě, tj. ve prospěch Belgie, Dánska, Polska, Litvy a Československa.Paradoxní je, že 30 let po svrhnutí monarchie v Prusku byl bývalý silný pruský stát rozhodnutím spojenecké kontrolní komise zcela zrušen.\n\nObnovená Litva získala severní část Východního Pruska; obnovené Polsko většinu Západního Pruska a Poznaňska, nepatrnou část Východního Pruska a část Slezska; Československo pak získalo Hlučínsko.\n\nNa západě pak Belgie získala Eupén a Malmédy, na severu získalo Dánsko část Šlesvicka (dnešní dánský okres Jižní Jutsko). Gdaňsk s okolím se stal samostatným státem (Svobodné město Gdaňsk) pod patronací Společnosti národů. Část Porýní se stala součástí Sárska. V letech 1921 a 1929 byl pak do Pruska ve dvou fázích začleněn Svobodný stát Waldeck-Pyrmont.\n\nPo nástupu Hitlera k moci a následné centralizaci Německa, byl pak Svobodný stát Prusko přeměněn v rámci Třetí říše v pouhou zemi \"(Land Preussen)\", zbavenou veškeré autonomie. I nadále zde však až do konce druhé světové války fungovala formální zemská vláda. Na základě zákona „o Velkém Hamburku a dalších územních úpravách“ byl 1. dubna 1937 k Prusku připojen Lübeck, dosud oldenburské exklávy Lübeck a Birkenfeld, hamburská exkláva Cuxhaven jakožto i několik exkláv Meklenburska.\n\nZ toho Lübeck, Utinské knížectví a několik meklenburských exkláv byly začleněny do Šlesvicka-Holštýnska; Birkenfeld do Porýní; Cuxhaven do Hannoverska; dvě meklenburské exklávy do Braniborska. Naopak Wilhelmshaven byl předán Oldenbursku; řada obcí v okolí Hamburku byla připojena k Hamburku; exkláva pruské provincie Pomořan, Zetemin byla spolu s několika malými exklávami Braniborska předána Meklenbursku. V souvislosti s výboji Třetí říše pak byly během druhé světové války k Prusku dočasně připojeny velké části Polska (Západní Prusko, Poznaňsko, Gdaňsk, Klajpeda, polská část Slezska, severní část Mazovska, Hlučínsko a jiná území).\n\nPo skončení druhé světové války bylo Prusko Postupimskou dohodou rozděleno (bez území východně od linie Odra-Nisa, která získala Polsko a SSSR) mezi 4 spojenecké okupační zóny a v jejich rámci pak bylo Prusko spojenci, v rámci následné decentralizace poválečného Německa, rozděleno mezi nově vytvořené země. Formálně pak Pruský stát existoval až do 25. února 1947, kdy byl rozhodnutím spojenecké kontrolní komise zrušen.\n"}
{"id": "472714", "url": "https://cs.wikipedia.org/wiki?curid=472714", "title": "Pavel Lebeda", "text": "Pavel Lebeda\n\nPavel Lebeda (* 30. června 1940 Praha) je český lékař a politik, v letech 2008 až 2014 nezávislý senátor za obvod č. 42 – Kolín zvolený na kandidátce ČSSD, v letech 2006 až 2014 zastupitel města Kolína.\n\nPo maturitě roku 1957 na gymnáziu v Českém Krumlově vystudoval Lékařskou fakultu Univerzity Karlovy v Plzni. V letech 1967 a 1970 získal specializační atestace v oborech chirurgie, anesteziologie, resuscitace a intenzivní péče.\n\nV letech 1963–1967 pracoval na chirurgickém oddělení Nemocnice Brandýs nad Labem, poté mezi roky 1967 až 1974 působil jako anesteziolog na ARO Fakultní nemocnice na Bulovce. Roku 1974 se stal primářem nelůžkového oddělení ARO v sušické nemocnici, kde setrval do roku 1978, kdy přešel do Nemocnice Kolín a zde vykonával funkci primáře ARO do roku 2003. V roce 1994 spoluzakládal Lékařský odborový klub. V letech 2002–2005 byl viceprezidentem Českého červeného kříže. Od roku 2003 působí ve Zdravotnické záchranné službě jako primář výjezdového střediska Kolín.\n\nJe ženatý a má dvě dcery.\n\nV období 1966–1968 byl členem KSČ. V roce 2006 byl zvolen zastupitelem města Kolín.\n\nV roce 2008 byl zvolen do Senátu PČR jako nestraník za ČSSD. V prvním kole voleb získal 25,53 % hlasů a spolu s občanským demokratem Jiřím Buřičem, který obdržel 24,60 % hlasů, postoupil do druhého kola, kde svou pozici potvrdil a stal se senátorem díky zisku 56,96 % všech platných hlasů.\n\nVe volbách do Evropského parlamentu v roce 2014 kandidoval jako nestraník na 3. místě kandidátky strany Republika, ale neuspěl.\n\nVe volbách do Senátu PČR v roce 2014 obhajoval mandát senátora v obvodu č. 42 – Kolín jako nestraník za stranu Republika. Se ziskem 2,70 % hlasů však skončil na posledním 7. místě.\n\n"}
{"id": "472716", "url": "https://cs.wikipedia.org/wiki?curid=472716", "title": "Emanuel Sideridis", "text": "Emanuel Sideridis\n\nEmanuel „Manolis“ Sideridis (* 1. ledna 1951 Brno), variantně Emmanuel, je řecký hudebník, baskytarista, zpěvák a skladatel narozený v Československu. Působil v českých skupinách The Progress Organization a Albatros, hrál i v doprovodné kapele pěveckého dua Martha a Tena. Začátkem 70. let 20. století se přestěhoval do Řecka, kde žije dodnes a kde hraje s místními skupinami a vyučuje na konzervatoři.\n\nSideridis se narodil v roce 1951 v Brně řeckým rodičům. V mládí se učil hrát na housle a akordeon, poté je, ovlivněn rockovou a popovou hudbou, vyměnil za elektrickou kytaru a následně pod vlivem soulu k baskytaře. Ve svých 15 letech začal hrát na baskytaru v amatérské skupině The Prometheus, později přešel do nově vzniknuvší skupiny The Believers, která hrála rhythm and blues. Ta se ale po roce existence rozpadla, neboť dva její členové emigrovali do Kanady.\n\nV říjnu 1968 se stal baskytaristou nové skupiny The Progress Organization (která se později vyvinula ve skupinu Progres 2). Kapela se v brněnském prostředí stala brzy úspěšnou, například 19. června 1969 hráli na brněnském zimním stadionu jako předkapela americké skupině The Beach Boys. The Progress Organization odehráli celkem 44 koncertů a ve druhé polovině roku 1970 se kvůli nastupující normalizaci rozpadli. Teprve až dodatečně, v lednu 1971, natočili svoje první album \"Barnodaj\", kritikou oceněné jako Deska roku 1972. V roce 1971 byla kapela na několik koncertů krátce obnovena.\n\nSideridis v roce 1970, společně s dalšími dvěma členy The Progress Organization – Klukou a Sochorem, vstoupil do Skupiny Aleše Sigmunda, která doprovázela duo zpěvaček Marthy a Teny Elefteriadu Martha a Tena. Roku 1971 Kluka a Sochor ze Skupiny odešli, naopak přišel čtvrtý člen bývalých The Progress Organization, Pavel Váně. Emanuel Sideridis zároveň působil ve skupině Albatros a Jazzovém orchestru Gustava Broma.\n\nVe svých 21 letech, v roce 1972, se přestěhoval do Řecka, kde v Soluni žije dosud. Zde hraje s nejrůznějšími řeckými hudebníky (např. Nikos Papazoglou, Dimos Moutsis či Yorgos Kazantzis), vystupuje v jazzových klubech a vyučuje na soluňské konzervatoři. Hudbu studoval též v Londýně a New Yorku, v současnosti také působí jako hudební skladatel.\n\nV roce 2008 hrál jako host na dvou koncertech v Brně, které byly uspořádány při 40. výročí založení skupiny The Progress Organization, jež přes vystřídání několika názvů (Barnodaj, Progres 2, Progres-Pokrok) dodnes vystupuje. S Progres 2 hostoval také v roce 2012 i na koncertě ke 45. výročí o rok později.\n\nV roce 2018 vydali Progres 2 album \"Tulák po hvězdách\", na kterém Emanuel Sideridis hostuje jako hráč na kontrabas. Při té příležitosti se také zúčastnil výročních koncertů k 50 letům existence kapely.\n\n\n\n\n"}
{"id": "472719", "url": "https://cs.wikipedia.org/wiki?curid=472719", "title": "Václav Chaloupek", "text": "Václav Chaloupek\n\nVáclav Chaloupek (* 21. května 1949 Plzeň) je český režisér, scenárista, televizní redaktor a publicista, původním povoláním učitel kreslení. Chaloupek je členem hnutí Občané patrioti (OPAT), v letech 2014 až 2018 byl zastupitelem města Plzně i městského obvodu Plzeň 3, od roku 2016 je pak senátorem za obvod č. 7 – Plzeň-město a v roce 2016 byl krátce i zastupitelem Plzeňského kraje. Václav Chaloupek je ochránce a milovník přírody, dlouhodobě se zabývá natáčením televizních pořadů pro děti, ve kterých zachycuje osudy zvířat.\n\nPo absolvování Pedagogické fakulty nejprve vyučoval výtvarnou výchovu na základní škole, později působil jakožto propagační pracovník ČSAD. Poté působil jakožto kulturně výchovný pracovník v Plzeňské zoologické zahradě. V roce 1989 se stal krajským redaktorem Československé televize resp. České televize pro Západočeský kraj, kde natáčel zpravodajské reportáže.\n\nV roce 1997 natočil svůj první televizní seriál \"Tuláček\". Většina jeho televizních prací byla vydána i v knižní podobě.\n\nV komunálních volbách v roce 2014 byl zvolen jako nestraník za hnutí Občané patrioti (OPAT) zastupitelem města Plzně. Na kandidátce původně figuroval na 14. místě, vlivem preferenčních hlasů ale skončil druhý. Ve stejných volbách se rovněž stal zastupitelem Městského obvodu Plzeň 3, když se na kandidátce posunul z původního 25. místa na konečné 2. místo.\n\nV krajských volbách v roce 2016 byl z pozice člena hnutí OPAT zvolen zastupitelem Plzeňského kraje, když kandidoval za subjekt \"„Starostové a Patrioti s podporou Svobodných a Soukromníků“\". Na kandidátce byl původně na 15. místě, ale vlivem preferenčních hlasů skončil první. V prosinci 2016 však na mandát rezignoval, nahradila jej Šárka Chvalová.\n\nVe volbách do Senátu PČR v roce 2016 kandidoval za hnutí OPAT v obvodu č. 7 – Plzeň-město. Se ziskem 18,41 % hlasů postoupil z prvního místa do druhého kola, v němž porazil poměrem hlasů 60,71 % : 39,28 % sociální demokratku Dagmar Terelmešovou a stal se senátorem.\n\nV komunálních volbách v roce 2018 obhajoval jako člen hnutí OPAT post zastupitele města Plzeň, a to z pozice lídra kandidátky s názvem „\"PATRIOTI A STAROSTOVÉ S PODPOROU SVOBODNÝCH“\". Neuspěl však a v zastupitelstvu města tak skončil. Za stejné uskupení nebyl zvolen ani zastupitelem městského obvodu Plzeň 3.\n\nVáclav Chaloupek má tři děti, dvě dcery a syna, čtyři vnučky a jednu pravnučku. \n\n\n\n\n\n\n"}
{"id": "472726", "url": "https://cs.wikipedia.org/wiki?curid=472726", "title": "Vladimirský kůň", "text": "Vladimirský kůň\n\nVladimirský kůň je koňské plemeno. Ve vývoji vladimirského těžkého tažného koně, vyšlechtěného ve vladimirské a ivanovské gubernii na severovýchodě od Moskvy, sehrál důležitou úlohu clydesdale. V prvních letech tohoto století byli dováženi z Británie a Francie hřebci různých těžkých plemen k připouštění místních klisen této oblasti za účelem vyšlechtění kvalitního tažného pracovního koně. Mezi nejvlivnější zakladatelské hřebce patřili clydesdalové Lord James a Border Brand, oba dovezeni v roce 1910, a Glen Albin (1923).\nVýška: 165-175cm. Barva: jakákoli jednotná barva, přednostně hnědák s bílými znaky. Vlastnosti: aktivní, silný a ovladatelný.\n"}
{"id": "472727", "url": "https://cs.wikipedia.org/wiki?curid=472727", "title": "Christie's", "text": "Christie's\n\n\"Christie's\" je světový aukční dům obchodující původně s předměty umělecké činnosti a výtvarného umění. V současné době má čtyři centrály: Londýn, New York, Paříž a Hongkong; obchoduje rovněž s technickými památkami a sběratelskými kuriozitami. \n\nOficiální zdroje společnosti uvádějí, že zakladatel James Christie provedl první prodej v Londýně, 5. prosince 1766 a nejstarší aukční katalog společnosti je z prosince 1766.\n\nKromě aukčních síní Christie's provozuje vzdělávací centrum a chemicko-technologickou laboratoř k analýze artefaktů nabídnutých do prodeje. Kolektiv jeho znalců poskytuje zákazníkům bezplatné poradenství. Společnost má své obchodní zastoupení v desítkách zemí včetně České republiky.\n\nOdnož aukčního domu Christie's Real Estate obchoduje s realitami a provozuje síť luxusních hotelů.\n\n\n\n"}
{"id": "472728", "url": "https://cs.wikipedia.org/wiki?curid=472728", "title": "Agfa-Photo-Historama", "text": "Agfa-Photo-Historama\n\nAgfa-Photo-Historama je sbírka v Kolíně nad Rýnem z oboru historie fotografie.\nSbírka obsahuje přibližně 20.000 kamer a dalších technických zařízení, knihovnu s více než 3000 fotografických publikací a historických dokumentů. V současné době není sbírka přístupná veřejnosti. Poslední výstava se v něm konala v lednu 2005.\n\nZákladem muzea je sbírka Ericha Stengera, který se o historii fotografie začal zajímat ve velmi mladém věku.\n\nBěhem studia chemie v Mnichově a Kielu, začal budovat svou sbírku. Od roku 1905 působil jako asistent na Technické univerzitě Charlottenburg v Berlíně (nyní TU Berlín), nejprve jako asistent a od roku 1934 jako profesor fotografie na Institutu aplikované fotochemie. Ve třicátých letech dosáhl největší soukromé fotografické sbírky na světě. Do výslužby ji dal v roce 1945. Sbírku během války převezl do Francie.\n\nStengersovu kolekci v roce 1955 získala firma Agfa-Gevaert AG, která ji následně systematicky rozšiřovala. V letech 1969 a 1971 přibylo 300 portrétů Hugo Erfurtha a 1000 kamer ze soukromého fotomuzea Hanns J. Wendel v Düsseldorfu. Toto bylo doplněno 20.000 exponáty z archivu továrny na fotoaparáty Agfa v Mnichově.\n\nPo letech provizorního sídla sbírky byla v roce 1974 poprvé vystavovena na veřejnosti v Leverkusenu pod současným názvem.\n\nV roce 1985 přešla jako trvalá zápůjčka do Kolína nad Rýnem.\n\nOd otevření nové budovy Ludwig Museum v Kolíně nad Rýnem v roce 1986 v něm byla sbírka představována v různých prezentacích. Město samo získalo několik menších tematicky souvisejících sbírek nákupem nebo darem před prosincem 2005, tedy před tím, než sbírku koupila Agfa Photo Historama.\n\nNa stránkách muzea lze najít díla jednotlivých umělců z archivu.\n\n\n\n"}
{"id": "472730", "url": "https://cs.wikipedia.org/wiki?curid=472730", "title": "Grand Prix Japonska 2009", "text": "Grand Prix Japonska 2009\n\nGrand Prix Japonska 2009 (XXXV Fuji Television Japanese Grand Prix) byl 15. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 818. grand prix, která se navrátila na okruh Suzuka. Po 107. v historii zde zvítězilo Německo, po 4. stáj Red Bull a bylo to také 4. vítězství Sebastiana Vettela.\n"}
{"id": "472731", "url": "https://cs.wikipedia.org/wiki?curid=472731", "title": "Prix de l'Arc de Triomphe", "text": "Prix de l'Arc de Triomphe\n\nPrix de l'Arc de Triomphe (česky Cena Vítězného oblouku) je rovinový dostih kategorie G1 který se koná na francouzském dostihovém závodišti Longchamp v Paříži.\n\nUrčen je pro tříleté a starší koně. Běhá se na vzdálenost 2400 m což je přibližně 1,5 míle. Celková dotace je 4 milióny eur a jedná se o nejbohatší evropský dostih. Koná se každoročně první říjnovou neděli. První ročník se uskutečnil v roce 1920. Dostih je pojmenován podle pařížského Vítězného oblouku.\n4x\n\n"}
{"id": "472736", "url": "https://cs.wikipedia.org/wiki?curid=472736", "title": "Seznam měst v San Marinu", "text": "Seznam měst v San Marinu\n\nV San Marinu se nachází 9 měst, respektive samosprávných obcí (italsky \"castelli\" neboli hrady).\n\nNejvětší sanmarinské město Dogana není autonomní město, ale patří k městu Serravalle.\n\nDo kompetence měst patří:\n\n"}
{"id": "472745", "url": "https://cs.wikipedia.org/wiki?curid=472745", "title": "Šafránovcovité", "text": "Šafránovcovité\n\nŠafránovcovité (\"Tecophilaeaceae\") je čeleď jednoděložných rostlin z řádu chřestotvaré (\"Asparagales\"). Některé starší taxonomické systémy řadí zástupce do liliovitých v širším pojetí (\"Liliaceae\" s.l.). Někdy je sem řazen i rod \"Lanaria\", který systém APG II řadí do monotypické čeledi \"Lanariaceae\".\n\nJedná se vytrvalé (nikoliv sukulentní) byliny s hlízami. Listy jsou jednoduché, střídavé, někdy shloučené do bazální růžice, spirálně či dvouřadě uspořádané, přisedlé nebo řapíkaté, na bázi s listovými pochvami. Čepele jsou čárkovité až kopinaté, někdy až vejčité či okrouhlé, celokrajné, žilnatina je souběžná. Květy jsou oboupohlavné, uspořádané v květenstvích, v jednoduchých či složených hroznech až kytkách. Okvětí se skládá ze 6 okvětních lístků, které jsou volné či srostlé v okvětní trubku, většinou bílé, žluté, fialové nebo modré barvy. Tyčinek je 6, někdy jsou velmi nestejné, prašníky mohou být srostlé (rod \"Conanthera\"). Gyneceum je srostlé ze 3 plodolistů, je synkarpní, semeník je polospodní, vzácněji svrchní. Plodem je tobolka.\n\nJe známo 7-9 rodů a asi 23 druhů, jsou rozšířeny v jižní polovině Afriky, v Chile a rod \"Odontostomum\" pak v Kalifornii.\n\n\n\"Conanthera\",\n\"Cyanastrum\",\n\"Cyanella\",\n\"Eremiolirion\",\n\"Kabuyea\",\n\"Odontostomum\",\n\"Tecophilaea\",\n\"Walleria\",\n\"Zephyra\"\n\n"}
{"id": "472747", "url": "https://cs.wikipedia.org/wiki?curid=472747", "title": "Thomayerova nemocnice", "text": "Thomayerova nemocnice\n\nThomayerova nemocnice (do roku 2012 Fakultní Thomayerova nemocnice, neoficiálně též \"Krčská nemocnice\" či \"Nemocnice Krč\", dříve původním názvem Masarykovy domovy) je velké zdravotnické zařízení, které se nachází v Praze 4-Krči na okraji Kunratického lesa na břehu Kunratického potoka při bývalé Budějovické, nyní Vídeňské silnici. Ročně hospitalizuje 50 000 pacientů, disponuje přibližně 1 600 lůžky s přibližně stejným počtem zaměstnanců, z toho asi 1 100 zdravotnických pracovníků. Název nese po zakladateli české lékařské vědy prof. Josefu Thomayerovi.\n\nZařízení vzniklo za první československé republiky jako ústav sociální péče hlavního města Prahy. Stavba byla provedena v letech 1926 až 1928 v bývalé Horní Krči na parcele o výměře 33 hektarů podle funkcionalistického návrhu architekta Bohumíra Kozáka v celkovém nákladu 123 milionů korun československých. Ve své době se jednalo o jedno z nejmodernějších zařízení tohoto typu v Evropě. Zařízení bylo slavnostně uvedeno do provozu 28. října 1928 k 10. výročí vzniku Československé republiky a bylo pojmenováno po prvním prezidentovi Tomáši Garrigue Masarykovi. Celková kapacita zařízení byla 3260 lůžek.\n\n\n\n\nV dubnu 1941 byla zahájena postupná přeměna areálu na nacistický válečný lazaret. Kromě německých vojáků s omrzlinami z Bitvy u Stalingradu zde bylo internováno, mimo jiné, také několik dětí z Lidic. Původní obyvatelé domovů byli postupně přesouváni do jiných zařízení.\n\nKrátce po druhé světové válce zařízení dále sloužilo jako vojenský lazaret i pro raněné vojáky Rudé armády, dále pro nemocné a zubožené lidi, kteří se vrátili ve špatném zdravotním stavu z nacistických koncentračních táborů a z nucených prací v rámci totálního nasazení. Nicméně brzy po válce bylo rozhodnuto, že celé zařízení bude postupně přeměněno ve velkou nemocnici a název Masarykovy domovy se stal z politických důvodů nepřijatelný. Oficiálně byla nemocnice 26. května 1954 pojmenována na počest významného českého lékaře profesora MUDr. Josefa Thomayera, po němž nese jméno dodnes.\n\nV současné době patří Thomayerova nemocnice mezi největší zdravotnická zařízení v Česku. Součásti nemocnice je i samostatná porodnice s kojeneckým ústavem, léčebna dlouhodobě nemocných, dětský domov. V areálu Thomayerovy nemocnice se nachází i organizačně a ekonomicky zcela samostatné zdravotnické zařízení, jímž je Institut klinické a experimentální medicíny (zkráceně IKEM). K nemocnici patří také Dětské centrum v Sulické ulici (bývalé Šimsovo sanatorium).\n\nV blízkosti Thomayerovi nemocnice je také plánována jedna ze stanic chystané linky D pražského metra.\n\nZvláštností je zde třípatrové podzemní chráněné zdravotnické pracoviště pro 70 pacientů v železobetonovém krytu, vybudovaném v letech 1952 až 1961. Tato podzemní nemocnice, která do roku 1990 patřila mezi přísně utajované objekty, má tři samostatné zdroje pitné vody, podzemní vodojem a je vybavena agregátem pro výrobu elektrické energie.\n\nV sadech, založených ve 20. letech 20. století, zaujímalo důležité místo 10 000 morušovníků. Pěstovaly se zde nejen jako lapače škodlivých zplodin ve vzduchu, ale i jako potrava pro bource morušového, který se též choval v areálu nemocnice. Pro potřeby nemocnice, avšak mimo její hlavní areál, byli v oné době chováni koně, vepři a hovězí skot. I na počátku 21. století bylo možno v areálu nemocnice potkat volně pobíhající muflony.\n\nK plicnímu oddělení Thomayerovy nemocnice patří i sanatorium v Prosečnici v Posázaví.\n\n\n"}
{"id": "472759", "url": "https://cs.wikipedia.org/wiki?curid=472759", "title": "Land Rover Defender", "text": "Land Rover Defender\n\nLand Rover Defender byl off-road vyráběný britskou automobilkou Land Rover. Vyráběl se od roku 1983, i když název Defender je používán až od roku 1990. Výroba skončila v lednu roku 2016.\n\nJako jediný z řad Land Roverů má Defender širokou škálu pohonných jednotek. Z benzínových to jsou: Řadový čtyřválec 2,25 l, řadový čtyřválec 2,5 l, řadový šestiválec 2,8 l od BMW, karburátorový osmiválec do 3,5 l a osmiválec do V 4.01 EFI. Dieselové agregáty začínaly u atmosférického řadového čtyřválce 2,5 l, další byl o stejném obsahu, ale přeplňovaný turbodmychadlem. Na začátku 90. let přišli s motorem s přímým vstřikem paliva TDi. Obsah a počet válců nezměněn. První generace je také označována jako 200 TDi. V roce 1994 byl motor lehce inovován, hlavně jeho komponenty a proto nese označení 300 TDI. Motory s 300 TDi z pozdější produkce měly také recirkulaci výfukových plynů a katalyzátor. V roce 1998 se začal používat první elektronicky řízený řadový pětiválec se systémem vstřikování paliva vačky – tryska označovaný jako TD5, který se používá dodneška. První motory TD5 byly bez katalyzátoru, od r. 2002 byl přidán katalyzátor a recirkulace výfukových plynů z důvodu plnění EURO2.\n\nCelá karoserie je sestavená z jednotlivých dílů, které jsou k sobě šroubované nebo nýtované. Defender byl vždy konstruován jako pracovní auto a pro armádu. Ročně se vyrábělo kolem 25 tis. Defenderů v různých modifikacích. Označovány jsou délky šasí v palcích, proto Defender 90, 110 a 130.(Převzato: Mejznar-forum)\n\nNa podzim roku 1989 byl Land Rover lehce pozměněn (rozměry se neměnily) a přejmenován na Defender s modely 90, 110 a 130. V prosinci 1995 byly dodány na základě vítězství v soutěži první Defendery také do armády České republiky. Defender se stal v Británii v roce 1990 nejprodávanějším 4x4. V roce 1998 se jednoduché motory TDi nemohly vyrovnat s požadavky evropských limitů hluku a emisí. Reakcí byl moderní TD BMW Td5 se systémem čerpadlo – tryska. Hlavně pro expediční účely a země třetího světa zůstala v Brazílii a Argentině zachovány výroba s TDi. Žebřinový rám podvozku, tuhé nápravy, pár podélných ramen, panhardská tyč vpředu, trojúhelníkové rameno vzadu a všude vinuté pružiny zůstaly zachovány. V terénu je Defender králem s optimálně laděným podvozkem, redukcí a světlou výškou. Pomáhá také příplatkové ABS kombinované s protiskluzovým systémem ETC, který ale absenci plnohodnotných uzávěrek nahradit plně nedokáže a ruční závěrkou mezinápravového diferenciálu. Brodivost auta je 65 cm. Defender 90 SW/110 SW/130: nájezdové úhly 48°/50°/50° a 49°/34,5°/34°. Defender má stoupavost 45°, boční náklon 45°/30°/. Vůz má pohotovostní hmotnost +1980 kg, užitečnou 780 kg.\n\nDefender dostal pro rok 2007 zcela novou přístrojovou desku. Zadní sedadla už jsou umístěna běžně, tedy v směru jízdy.\n"}
{"id": "472765", "url": "https://cs.wikipedia.org/wiki?curid=472765", "title": "Xeronema", "text": "Xeronema\n\nXeronema je rod jednoděložných rostlin a jediný rod čeledi Xeronemataceae. Ve starších taxonomických systémech byl někdy řazen do čeledi \"Asphodelaceae\", \"Hemerocallidaceae\", popř. do liliovitých v širším pojetí (\"Liliaceae\" s.l.).,\n\nJsou to vytrvalé byliny s oddenky. Listy jsou jednoduché, přisedlé, ve výrazných a mohutných přízemních růžicích, s listovými pochvami. Čepele jsou kopinaté, celokrajné, se souběžnou žilnatinou, kožovité a na bázi i zdužnatělé, isobilaterální, tzv. jezdivý list. Květy jsou uspořádány do květenství, nápadných červených hroznů kartáčovitého tvaru. Květy jsou oboupohlavné, skládají se ze z 6 okvětních lístků, které jsou volné a červené barvy. Tyčinek je 6, jsou volné. Gyneceum se skládá ze 3 plodolistů, semeník je svrchní, plodem je purpurová tobolka.\n\nJsou známy pouze 2 druhy. \"Xeronema callistemon\" je endemitem severního ostrova Nového Zélandu, \"X. moorei\" zase Nové Kaledonie.\n\n"}
{"id": "472770", "url": "https://cs.wikipedia.org/wiki?curid=472770", "title": "Range Rover Sport", "text": "Range Rover Sport\n\nRange Rover Sport je luxusní automobil typu SUV, který vyrábí automobilka Land Rover. Předobrazem první generace modelu Range Rover Sport byla designová studie Range Stormer uvedená na Mezinárodní auto show v Severní Americe v roce 2004. Vůz je konkurentem pro \"\"sportovně\"\" střižená SUV jako Porsche Cayenne, BMW X6 nebo Mercedes-Benz třídy ML. \n\nPrvní generace\n\nPrvní generace (L320) byla vyráběna od roku 2004. V roce 2009 proběhl výrazný facelift, který podobně jako u čtvrté generace Land Rover Discovery přinesl optické změny exteriéru, výrazně hodnotnější interiér, infotaiment a nové motory s převodovkami. Vůz sdílí velké množství technologických celků (motory, převodovky, nápravy, elektronika atd.) s modelem Land Rover Discovery 3 a Discovery 4, oproti kterým má kratší rozvor a je více přizpůsoben pohybu na silnici. Tomu odpovídá naladění motorů a převodovek. T o samé se dá říci o podvozku, který lépe drží, ale v určitých momentech působí velmi tvrdě, až nepohodlně.\n\nDruhá generace\n\nV roce 2013 byla uvedena druhá generace modulu Range Rover Sport (L494). Vůz vycházel z modelu Range Rover na rodíl od předchozí generace, která byla za svou příbuznost s modelem Discovery (jakousi lacinost) některými uživateli kritizována. \n\n"}
{"id": "472774", "url": "https://cs.wikipedia.org/wiki?curid=472774", "title": "Serravalle", "text": "Serravalle\n\nSerravalle je město (italsky: \"castello\" neboli hrad) a také samosprávná obec v malém evropském státu San Marino. S 10 219 obyvateli (z toho asi 2000 lidí pochází ze zahraničí) a rozlohou 10,53 km je to největší a také nejhustěji zalidněné město republiky, avšak je to způsobeno tím, že do jeho území patří i město Dogana, které je součástí tohoto \"castello\". Serravalle se nachází na okraji Apenin.\n\nNejstarší dochovaný dokument o městu pochází z roku 962. V této době se město jmenovalo Castrum Olnani (vesnice jilmů). Serravalle se připojilo k republice San Marino v roce 1463, během poslední změny území státu. Aktuální název města je odvozen od italských slov \"serra\" (horský hřeben) a \"valle\" (údolí). Ve městě se nachází hrad postavený rodem Malatestů z Rimini.\n\nSerravalle sousedí se sanmarinskými obcemi Domagnano, Borgo Maggiore a s italskými obcemi Verucchio, Rimini a Coriano.\n\nU města se nachází meteorologická stanice Galazzano.\n\nSoučástí území města jsou i tyto obce (italsky: \"curazie\"):\n\nVedení města zajišťuje jednadvacetičlenná Městská rada volená občany každé čtyři roky. V čele rady je na dva roky volený kapitán, tzv. Capitano di Castello, což je vlastně starosta města.\nV Serravalle se nachází Olympijský stadion, který však slouží jen pro fotbalové zápasy. Také tu sídlí Sanmarinský olympijský výbor (italsky: \"Comitato Olimpico Nazionale Sammarinese\"). Jsou zde tři fotbalové týmy: SS Cosmos, SS Folgore Falciano Calcio, a AC Juvenes/Dogana.\n\n\n\n\n"}
{"id": "472779", "url": "https://cs.wikipedia.org/wiki?curid=472779", "title": "Hollókő", "text": "Hollókő\n\nHollókő je malá vesnice v Maďarsku, asi 91 kilometrů severovýchodně od Budapešti. Nachází se v župě Nógrád v údolí pohoří Cserhát a žije zde 329 obyvatel. Od roku 1987 je její historická část společně se zdejším hradem a okolím zapsána na seznamu světového dědictví UNESCO. Historická část čítá přibližně 55 domů a pochází z počátku 20. století, kdy byla vystavěna po velkém požáru, který zasáhl většinu obce. Urbanismus a architektura vsi vycházejí z tradic místního etnika Palóků a mají své kořeny až v 13. století. Ve vsi se udržuje řada lidových zvyků a tradic.\n\n"}
{"id": "472781", "url": "https://cs.wikipedia.org/wiki?curid=472781", "title": "Žlutokap", "text": "Žlutokap\n\nŽlutokap (\"Xanthorrhoea\") je rod jednoděložných rostlin z čeledi asfodelovité (\"Asphodelaceae\").\n\nJsou to vytrvalé xerofytické rostliny stromkovitého charakteru s netypickým sekundárním tloustnutím, někdy však může být kmínek velmi krátký, mají oddenky až hlízy. Obsahují pryskyřici, často žluté (ale někdy i hnědé nebo červené) barvy, odtud název. Listy jsou jednoduché, přisedlé, spirálně uspořádané, ve výrazných vrcholových růžicích, s listovými pochvami. Čepele jsou čárkovité, celokrajné, se souběžnou žilnatinou, kožovité. Květy jsou uspořádány do květenství, nápadných mnohačetných klasech. Květy jsou oboupohlavné, malé, skládají se ze z 6 okvětních lístků, které jsou nenápadné, listenovitého charakteru, volné, ve 2 přeslenech, kdy vnější jsou kratší a tužší. Tyčinek je 6, jsou volné. Gyneceum se skládá ze 3 plodolistů, semeník je svrchní, plodem je tobolka, chrupavčitá až dřevnatá.\n\nJe známo asi 30 druhů, jejichž rozšíření je omezeno na Austrálii a Tasmánii.\n\n"}
{"id": "472782", "url": "https://cs.wikipedia.org/wiki?curid=472782", "title": "Římská zahrada", "text": "Římská zahrada\n\nŘímské zahrady byly zahrady, jejichž architektonický způsob výsadby a technické metody údržby byly používány a rozvíjeny Římany. Římské zahrady se staly díky osobitému vkusu Římanů vrcholnými zahradnickými díly své doby. V dobách kolem 1. století n. l. Římané jasně odlišovali stylově, umístěním, skladbou a použitím zeleninové zahrady, užitkové sady, výsadby v okolí venkovských vil, rozsáhlé parky a malé městské zahrady. Nejznámější městské zahrady měly často pravidelný tvar a obvykle byly založeny jako pravidelné, geometrické zahrady. V zahradní architektuře římských zahrad zjevně působily vlivy perské a řecké kultury. Využití zahrady jako součásti obydlí bylo ještě častější než u Řeků. V zahradách se i spávalo. Uprostřed pravidelně členěného peristylu stála kašna anebo vodotrysk, cesty byly dlážděné, lemované květinovými záhony. Na pravidelný architektonický styl římské zahrady výrazně odkazují zahrady a zahradní styly v celé Evropě až do konce 18. století.\n\nVětší parky měly části podobné holandským a francouzským barokním zahradám, avšak v dalších částech jsou podle popisů se zahrady nápadně podobají přírodně krajinářským parkům utvářeným podle zásad sadovnické tvorby. V okrasných zahradách se ovocné dřeviny nacházely zcela výjimečně. Prakticky u každého obydlí byla zeleninová zahrada, za jejíž stav zodpovídala hospodyně. Při pěstování květin i zeleniny Římané používali rychlení a oddalování kvetení a plodnosti, stejně jak je tomu dnes.\nZahrada v starověkém Římě představuje stejně jako v starověkém Egyptě nedílnou součást obydlí, vil, prostých domů, společenských a kulturních staveb. Výstavba parků pro veřejnost byla také výrazem politické prestiže zadavatele a způsobem politického boje. Rozsáhlé soukromé okrasné zahrady byly předmětem dobové kritiky jako projev rozmařilosti. Obliba zahrad a kvetoucích rostlin byla rozšířena mezi všemi vrstvami obyvatelstva a pěstování kvetoucích rostlin muselo být dokonce omezováno zákonem.\nŘímské zahrady byly ovlivněny perskými a řeckými zahradami, jejich architekturou a způsoby, což souvisí s prolínáním kultur i válečnými výpravami. John Claudius Loudon (1783 – 1843) v rozsáhlé publikaci zabývající se mimo jiné historií zahradnictví píše: Římané se naučili zahradnictví od Řeků a Řekové od Peršanů a tak postupovalo jako každé další umění od civilizací východu na západ. Z dalších informací v encyklopedii vyplývá, že je tím míněno jak využití zahrad jako míst odpočinku, ale zejména jako míst sloužící k reprezentaci. Lze pouze předpokládat vysoce pravděpodobné ovlivnění egyptskými zahradami.\nPodobně jako v řecké civilizaci i v Římě zahrady sloužily ke zkrášlení chrámů, stejně jako rekreační prostory. V Řecku se poprvé objevily i veřejné zahrady a parky a odsud je zřejmě převzali i Římané. Kimón v Athénách prý dal strhnout zdi své zahrady a přeměnit ji ve veřejný prostor. Ve starověkém Latiu tvořila zahrada součást každého vesnického sídla. Podle Cato staršího by měla být zahrada poblíž každého domu a měla by mít květinové záhony a okrasné stromy. Horatius napsal, že během jeho časů zahrady staly národní zálibou. Augustus postavil Porticus Liviae, veřejnou zahradu na kopci Equitine v Římě. Mimo Řím se zahrady šířily v bohatých městech.\n\nPoprvé se o zahradě v římské historii podle Loudona zmínil Tarquinius Superbus, (534 př.n.l), v souvislosti s Livy a Dionysiusem z Halicarnassu. Z toho co píše, lze vyvodit, že sousedily s královským palácem a byly plné květin, především růží a máků. Další v časovém sledu jsou zmínky o zahradách Lucullových, jenž byly umístěny v Neapolském zálivu. Byly velkolepé a nákladností soupeřily se zahradami východních panovníků. Podle Plutarcha Xerxovy zahrady sestávaly obrovských ploch, teras vysoko nad mořským břehem na místech, kde předtím byly kopce. Rozsáhlé vodní plochy, které byly jejich součástí, nesly jména jako Nill nebo Neuripus. Lucullus podniknull několik výprav do východní části Asie a je pravděpodobné, že právě zde si našel vzor pro tento druh nádhery. Varro se vysmívá těmto zahradám pro jejich ohromující přepych a Cicero srovnává tato velkolepá vodní díla s přírodním proudem řeky Fibrenius, v níž leží malý ostrov. Lucullus, ať už byl jakkoliv bláznivý nebo extravagantní, introdukoval do římských zahrad třešně, broskve a meruňky z Orientu, což je přínos, který doposud přetrval. (Plútarchos ve Vita Luculli; Sallustus a Varro de Re Rustica.)\n\nVirgilius a Propertius se zmiňují o pěstování borovice jak milované od boha Pana, ochranného boha zahrad. Upozorňuje, že stín platanu kvůli tloušťce jeho listí je obzvláště příjemný a dobře přizpůsobený k společnému stolování. Myrtu a vavřín mají v hluboké úctě pro jejich vůni. Římané dospěli k studiu složení nebo mísení vonných stromů. Studovali, jak je navzájem vysazovat, aby se jejich vůně vhodně smísily. Od Cicerona a Plinia staršího se dovídáme, že pěstování v trojsponu se v římských zahradách běžně používalo. Také způsob řezu (stříhání) stromů byl poprvé představen Cneusem Matiusem, přítelem Augusta.\n\nSmysl pro nepravidelný styl je obyčejně přisuzován modernímu věku, avšak již některé římské zahrady císaře Nerona, například u Villa Adriana Tiburtina a Domus Aurea Nera, podle popisu od Suetonia musí být považovány za první prototypy zahradního slohu, které dnes nazýváme anglické zahradnictví. Nero zemřel 68 n. l. a jmenované zahrady lze tak datovat do 1. století n. l.\n\nNěkteré vzory městských zahrad Římanů ze začátku našeho letopočtu, je možné získat z obrazů zachráněných z trosek Herculanea a Pompejí, jenž byly pohřbeny pod proudy lávy z Vesuvu roku 79 n. l. Zahrady na obrazech zde jsou reprezentovány jako malé plochy pozemků před domy, uzavřené mřížovím, osázené živými ploty a ozdobené vodotrysky, vázami a jinými ozdobami. Rostliny v květináčích se objevují někdy na chodnících a postavené v oknech. Na dveřích může být někdy zpozorována popínavá rostlina. Stěny, které obklopují dvory, lze vidět v Pompejích, ale největší zahrada nemá více než čtvrt akru.\nNěkteří panovníci zřizovali pro nemajetné veřejné sady a upravovali okolí shromaždišť. Významné byly zahrady venkovských sídel bohatých obyvatel , ale i zahrady u městských paláců. Mezi nejobdivovanější patřily zahrady římského konzula Luculla na Monte Pincio, které však byly založené ve stylu perské zahrady, zahrady Sallustiovy, park věnovaný císařovně Livii Drusile císařem Augustusem na Palatinu či zahrady Mecenatovy.\nV časech Plinia mělo každé venkovské sídlo svoji zahradu. Římané však považovali své zahrady za méně dokonalé než své domy. Římané projevovali pozornost každé věci, která budila dojem velikosti a nádhery. Z toho plynulo nadšení pro stavbu lázní, cirků, soch, nádrží a dalších objektů, jež jsou nápadné. Tato potřeba byla snadněji uspokojena než smysl pro výsadby, které vyžadovaly čas a trpělivost.\n\nŘímská záliba v zahradách byla některými moderními architekty v 19. stol. n. l. označena jako zvrácená, pro jejich umělost. Římské zahrady však byly považované za scény umění, a vytvořené právě jako pravidelné a umělé, je zjevné, že vlastníci projevovali cit pro přírodní scenérii. Ale tam, kde všude kolem je příroda, umělé scény a dokonce ty nejvíce pravidelné a formální potěší. To může být v souladu s oprávněnou zálibou jejich novoty a kontrastu, tvrdí John Claudius Loudon. Jestliže veškerá starověká Itálie byla pokryta roztroušenými lesy, starověcí Římané obdivovali přírodní scenérii s ohromným nadšením, jako moderní. To je evidentní ze spisů jejich vynikajících básníků a filozofů.\n\nÚpadek římské říše začal vládou císařů. Věk, jak poznamenává Hirschfield, který následoval po pádu republiky, násilí spáchané císaři, invaze barbarů a dravosti byl úvodem problémové doby, uhasil chuť pro život na venkově. Následoval pád nejlepších provincií Římského impéria, jedné po druhé, což brzy zničilo venkovská sídla a zahrady. Barbarství triumfovalo nad člověkem a uměním, armáda se znovu stala nejdůležitějším zaměstnavatelem a pověry se spojily se sklony k válečnictví a šířila Evropou způsob myšlení jenž byl dalek od vznešenosti přírody. Architektura byla používána pouze v kaplích a kostelech, nebo u válečných pevností a hradů. Za církevní vlády papežů od osmého do konce dvanáctého století, bylo mnišstvo téměř jedinou třídou v Evropě který se zabýval zemědělstvím. V těchto dobách umění zahradního designu, místo toho, aby bylo velmi všeobecně rozšířeno, bylo ztraceno pro větší část Evropy. Další úsvit se objevil až se znalostí knihtisku, Lutherem, v období Jindřicha VIII, kdy obchod začal kvést v Itálii a Holandsku, kdy umění míru začalo převládat a Evropa část od toho, co bylo původně Římské impérium postupně převzala a většinou ještě udržuje. Požehnání míru a obchodu, zbytky přežívající starověké velikosti a svoboda, kterou některá města získala skrze velkorysost a nádheru nějakých papežů a knížat, spolu s ostatními příčinami, způsobila že obrození umění zahradní architektury nastalo v Itálii, dříve než v jiné zemi.\nStyl římské zahrady udal tón evropskému vkusu a stylu úprav zahrad až do konce 17. století, což je dostatečně zřejmé. Je skoro zbytečné podotknout cokoliv k pozoruhodné podobě, kterou Pliniovým zahradám ukazují zahrady francouzského nebo holandského stylu. Terasy vedlejšího domu, trávník rozprostírající se odtud, malá květinová zahrada s fontánou ve středu, chodníky lemované zimostrázem, stromy ostříhané do vrtošivých umělých forem, společně s fontánami, výklenky, a besídkami, tvořit podobnost příliš překvapující k tomu, aby strpěla jakýkoliv spor. „\"Ve věku\"“, poznamenává Lord Walpole„\", kdy architektura ukázala všechnu svoji velikost, všechnu svoji čistotu a všechen svůj vkus, v době, kdy byl vystavěn Vespasianův amfiteátr, Domitianovy lázně,… a Hadriánova vila, římský konzul, uhlazený císařův přítel, sečtělý muž s vytříbeným vkusem, nachází potěchu v tom, co chátra nyní stěží obdivuje v univerzitní zahradě.\"“ Všechny části Plinyovy zahrady se shodují přesně s nejlepšími zahradami v Londýně a Wise založenými podle holandského stylu (dutch garden), píše John Claudius Loudon v roce 1835.\n\nVila Laurentinum je široce známá, protože je popisovaná Pliniem starším jako zimní sídlo na Tibeře, mezi Římem a mořem, položené blízko Paterno, v místě, které se nyní nazývá San Lorenzo. Zahrada byla nevelká a je jen stručně popisována. Byla obklopena živými ploty ze zimostrázu a keři rozmarýnu. Byly zde plochy na terasách určené k pěstování ovoce jako fíky, vinná réva, a moruše. Mnozí autoři podle jeho popisu vytvářeli plány zahrady. Vila byla možná nalezena u Castel Fusano v roce 1935. Je nyní označena na mapách jako Villa di Plinius. Rozvržení budov neodpovídá slovům Plinia. Vila je však nepochybně podobného stáří a má podobné umístění. Nejpůsobivější vlastností místa je atmosféra blízkosti moře, písčité půdy, borovic a myrty.\n\nPliniova Tusoulanská vila (nyní Frascati) byla situována v přírodní scenérii Apenin, jejíž velebné vrcholy byly korunovány dubovými lesy. Pliniův popis tohoto útočiště ukazuje, co bylo vážené jako dobrý vkus v zahradách velmi uznávaného římského šlechtice a filozofa, ke konci prvního století, pod vládou císaře Trajána. Zahrada byla tři až čtyři akry velká (1 akr = 4 046,873 m²). Hlavní cesta začíná v krytém sloupoví nebo na terase. Blízké okolí domu pokrývá trávník a jsou zde jako ozdoby postavy zvířat ze zimostrázu. V jiné části domu byl malý prostor země, zastíněný čtyřmi platany s fontánou ve středu, která proudem vody přetékajícím z mramorového bazénu zalévá stromy a zeleň pod nimi. Na opačné části byly vysazeny stromy ve tvaru arény. Tvořil ji zimostráz a platany, střídavě vysazoeny a spojeny společně břečťanem. Za nimi byly umístěny vavříny a konce polokruhové arény byly vytvořeny cypřiši. Vnitřní chodníky byly lemovány růžovými keři v točitém směru. Zimostrázy byly k ohromného uspokojení majitele ostříhány do různých tvarů a písmen, asi vyjadřující jméno pána, tu a tam byly umístěny malé obelisky, smíšené s ovocnými dřevinami. Na další cestě zdobené stříhanými stromy, podobně jak bylo výše popisováno, byl jakýsi výklenek z bílého mramoru zastíněného vinnou révou a podepřený pilířem z mramoru. Bylo zde odpočívadlo, v jehož zákoutí vytékalo několik proudů vody, jenž se jevily jako kdyby byly vytlačený váhou toho kdo spočívala na sedadle. Voda se znovu vracela v bazénu, takže se zdálo vždy plné bez přetékání. Nacházela se zde fontána tryskající do značné výše. Kolem cestiček byly roztroušené sedadla z mramoru, blízko každého z nich byly malé fontány a malými praménky byla voda uměle vedena mezi chodníky, jenž sloužily k pobavení ucha jejich mumláním a k zalévání zahrady.\n\nKvětiny byly v období králů a během prvních věků republiky v římských zahradách vzácné. Ale jak vzrůstala potřeba luxusu u nobility a jak její zvyky napodobovaly i nižší vrstvy, nakonec zvítězila v ohromnému rozšíření vášeň pro květiny se stala tak ohromnou, že byla seznána nezbytnost potlačit vášeň pro květiny zákony proti přepychu. Použití korun z květin bylo zakázána, pokud neměl nositel právo k jejímu užívání, buď plynoucí z postavení své osoby nebo zvláštní povolení úředníků. Lidé ve vysokém postavení neváhali vystavit svůj úspěch v eleganci oblečení a ozdob, což však bylo proti představě Římanů jako válečníků. Cicero kritizuje prokonzul, který udělal turné po Sicílii v nosítkách, sedíce na růžích s korunou z květin na své hlavě a s věncem na zádech.\n\nFloralia (Florifertum, Ludi Florales), byl festival, který se konal v posledních čtyřech dnech dubna a byl doprovázen velkými obscénnostmi a podle Plinia (Plinius, XIII. 29.; Tertulliani Opera.) se zde ukazovalo, že i obyčejné lidi vede láska ke květinám až ke krajnosti. Luxus květin v období Augusta vedl od extrému k bláhovosti. Heliogabalus přikázal, aby postele, jeho pokoje a kryté sloupoví jeho palace bylo posypáno květinami. Mezi nimi byly použity převážně růže. Je předpokládáno, že záliba k této květině přišla do Říma z Egypta, kde, jak píše Athenaeus, Kleopatra zaplatila talent na růže vydané při jediné večeři. Podlaha apartmá ve kterém se bavila byla posypána do výšky jednoho loktu. Nero, podle Suetonia utratil více než čtyři miliony sesterciů, nebo nad třiceti tisíce liber, při jediné večeři za tyto květiny. Podle Horace byly růže pěstované v záhonech, ale existují i o růžích mimo sezónu, rychlených,což byl jeden z největších luxusů těch dob a jevil se velkým rozmarem. Mezi květinami římských zahrad jsou zmiňovány růže, lilie, hyacinty, a karafiáty, jako květiny které mohou okrášlit zelinářské zahrady.\n\nŘímská záliba v zahradničení byla odsuzována jako přepjatá.\n\nVědecké sbírky rostlin nebo botanické zahrady byly Římanům neznámé. Nevytvořili také žádné systematické pojmenování pro druhy zeleniny. Plinius píše, že Antonius Castor, jeden z prvních lékařů v Římě, shromáždil řadu léčivých rostlin ve své zahradě. Ty zde byly nejspíše pro potřeby jeho profese. Asi 200 až 300 druhů rostlin bylo zmíněno v Pliniově Historii, které se využívaly v zemědělství, zahradách, lékařství, aranžování nebo k dalším účelům. Zdá se, že jsou to všechno druhy, které byly známy nebo měly jména všeobecně užívaná. Terminus Hortus v zákonech Decemviri, o kterých se předpokládá, že jsou tak staré jako instituce Římanů jako národa, používá pouze výraz zahrada, ale později byla zelinářská zahrada odlišena charakteristická názvem \"Hortus Pinguis\". Plinius tvrdí, že hospodář nazývá zelinářskou zahradu druhým moučníkem nebo plátem slaniny, která je vždy připravena k nakrojení, nebo salátem, který lze snadno uvařit a jenž je lehce stravitelný. Označena musí být jako špatná ta hospodyně (zahrada je její povinnost) v jejímž domě by zahrada byla v špatném stavu. Nejdůležitější plodiny přinesli podle Hirschfielda (Theorie des Jardins, sv. i. p. 27.) a Sickler (Geschichte, 1 Pand.) do Itálie Římané. Fíky ze Sýrie, citroníky z Médie, broskve z Persie, granátové jablko z Afriky, meruňky z Epiru, jablka, hrušky a švestky z Arménie, třešně z Pontu. Zahrady, které se staly nerozumně nazdobenými mnoha cizokrajnými druhy ovoce pěstovaného Římany, popisuje Plinus. S výjimkou pomerančů, ananasu, angreštu, rybízu, a malin, zahrnuje ovoce pěstované Římany téměř všechno ovoce, které bylo do poloviny 20. století v Evropě pěstováno.\n\nŘímané pěstovali různé druhy ovoce, z jádrového ovoce především jablka. Sladká jablka (melimala) sloužila k jídlu a jiné druhy jablek byly využívány pro kuchařské umění. Pěstovali rovněž druhy jablek bez semen. Pěstovali nejméně třicet šest odrůd hrušek, a to letní i zimní druhy ovoce, měkké i tvrdé. Některé sloužily k přímé konzumaci, jiné byly nazývány \"\"libralia\"\". Kdoulí měli tři druhy, jednu nazývali \"\"chrysomela\"\" podle žluté slupky, vařila se s medem tak, jak se dělá marmeláda. Vyšlechtili jeřáby s plody jako jablka a jako hrušky. Jiné druhy byly drobné, pravděpodobně jako divoké jeřáby. Mišpule jsou pěstovány dvě odrůdy, větší a menší.\n\nZ peckovin měli čtyři odrůdy broskví a také nektarinky, meruňky a mandloně. Ze švestek pěstovali nesčíselně odrůd, včetně bílých, černých a z obou smísených. Jedna odrůda byla nazývaná \"asinia\", protože byla levná, další zase \"\"damascena\"\", protože měla velkou pecku a méně dužniny. Zde můžeme zařadit všechny druhy, které souhrnně nazýváme slivoně. Třešní pěstovali osm odrůd, červené a černé. Jedna odrůda byla tak jemná, že její plody nesnesly přepravu. Jiná odrůda měla tuhou dužninu (\"\"duracina\"\") jako 'Bigarreau', ale byla menší. Další odrůda měla hořkou příchuť (\"\"laurea\"“) stejně jako malé černé divoké třešně. Také byly trpasličí odrůdy, ne víc než tři stopy vysoké. Též pěstovali několik odrůd oliv.\n\nZ bobulovin pěstovali hrozny, znali nesčíselně odrůd, od odrůd s tvrdou slupkou (\"\"duracina\"\") po odrůdy s tenkou slupkou. Jeden druh révy pěstované v Římě nesl až 12 amfor šťávy (z rostliny), což je 36,37 litrů (84 galonů). Římané pěstovali hrozny s kulatými, ale i podlouhlými bobulemi. Jedna z odrůd měla tak podlouhlé bobule, že byla nazývána \"dactylides\", protože tvar bobulí připomínal prsty na ruce. Martial hovoří o oblíbených hroznech s tuhou slupkou. Z fíků se pěstovalo mnoho odrůd, od bílých po černé, od malých po velké. Jedna odrůda dosahovala velikosti hrušek a jiná neměla plody větší než oliva. Moruše pěstovali jednu menší a druhou větší černou sortu. Plinius hovoří o moruších pěstovaných (naroubovaných) na šípkové podnoži, ale možná tím snad míní ostružiník nebo prostě jen menší druh moruše, není to jasné. Jahodník Římané znali, ale nezdá se, že by byl nějak ceněn. Klima v starověkém Římě (v Itálii) bylo příliš teplé na to, aby plody jahodníku byly dostatečně vyvinuté, s výjimkou vyšších poloh. Z ořechů pěstovali lískové ořechy (\"Corylus avelana\") a lískové ořechy z \"Corylus maxima\", které opékali. Také pěstovali pro plody buk, mast (všeobecný název, je to \"plod lesních dřevin, jako žaludy a jiné ořechy\"), pistácie a další. Z vlašských ořechů pěstovali ořechy s křehkou i s tvrdou skořápkou („papíráky“ a „kameňáky“) jako je tomu v současnosti na území ČR. Je tradováno, že v „zlatých časech“ lidé žili pod žaludy a bohové pod vlašskými ořechy, z té doby pochází pojmenování \"\"Juglans\"\" tedy Diův žalud (Jovis Glans).\n\nJedlých kaštanů pěstovali v starověkém Římě šest odrůd, u některých odrůd šla slupka lépe oddělit než u jiných. Z bobovitých byl pěstován pro plody a okrasu rohovník obecný \"Ceratonia siliqua\". Z dalšího ovoce byly používány například piniová semena (semena borovice). Olivy a hrozny se pěstovaly s velkou péčí, jak uvádí římští autoři v dílech o zemědělství a pěstitelství. Některé plantáže zmiňované Pliniem ještě mají existovat, olivy v Terni a réva ve Fiesole. Obě dvě plantáže jsou podle Pliniových popisů velmi staré. Římané rozmnožovali stromy metodami v 21. století běžně používanými v ovocných a okrasných školkách. Ovocné stromy byly běžně roubované a naočkované. Réva, fíky a olivy byly rozmnožovány řízky, kříženci nebo výhonky, lesní stromy byly běžně rozmnožovány generativně i vegetativně.\n\nZelenina pěstovaná a šlechtěná Římany byla hlavně z čeledi brukvovitých, bobovitých, hvězdincovitých a tykvovitých. Čeleď brukvovité byla pěstována v několik variantách, zelí bylo ve starověkém Římě podle Columella pokrmem otroků i králů. Z čeledi bobovitých byl pěstován hrách, fazole a fazol šarlatový. Římané pěstovali také několik kultivarů cibule a česneku. Z kořenové zeleniny byl často pěstován tuřín, mrkev, pastinák, řepa, sevlák cukrový (\"Sium sisarum\"), ředkvička. Z listové zeleniny je známo používání šťovíku (\"Rumex acetosa\"). Byl pěstován chřest, ze salátové zeleniny endivie, salát, čekanka, hořčice (listy \"Brassica juncea\") a jiné. V květináčích se pěstovalo koření jako petržel, pelyněk, tromín zelný (\"Smyrnium olusatrum\" L.), „orach“ (\"Atriplex hortensis\" ), Lepidium latifolium, oman pravý, fenykl obecný, kerblík třebule a jejich kultivary. Římané ke kulinářským účelům pěstovali i houby, rovněž v zahradách sbírali, pěstovali a používali jako přísady i hlemýždě a včely. Z tykvovitých byla pěstována velká škála druhů tykví, melounů a okurek.\n\nNejpoužívanější okrasné rostliny byly cypřiše, citroníky, fíkovníky, pomerančovníky, olivy, myrty, vavříny. Časté bylo pěstování platanů a jilmů. Živé ploty tvarovali ze stálezelených dubů a podél cest vysazovali aleje stromů. Vrby byly pěstovány k popínání révy, aby je podporovala. Také byly používány pro živé ploty. Do živých plotů byly používány různé druhy dřevin, živé ploty obklopovaly hlavně vinice a zahrady. Jilmy a topoly byly pěstovány na palivové dřevo. Stromy byly skáceny pro topivo a znovu pěstovány poté, co obrazily z pařezů.\n\nBěžně je používáno vegetativní množení, včetně štěpování. Je zmíněno odlišné pěstování pozdně kvetoucích růží. Plinius popisuje metodu kterou růže mohou být přirychleny, kropení teplou vodou v období rašení.\n\nPřepych rychlené rostlinné výroby se jeví jako široce používaný Římany. \"\"Specularia\"\" nebo \"\"lapis specularis\"\" jsou známy ze spisů Seneky a Plinia. Tiberius, který měl rád okurky, je měl ve své zahradě díky pěstování ve spekuláriích po celý rok. Pěstoval je v bednách nebo koších hnoje a zeminy umístěné pod tabulemi, které dával odstraňovat v pěkných dnech a vracel je na noc. Sir Joseph Banks (Hort. Tr. i. 148.) se z epigramů Martiala domýšlel, že hroznové víno a broskve byly rychlené a Daines Barrington předpokládá, že Římané měli nejen skleníky, ale používali i zahřívací stěny k rychlení výpěstků. Sir Joseph Banks sleduje (Hort. Tr. i. 147), že Římané byli dobře obeznámeni s kouřovody. Nepoužívali otevřený oheň ve svých domech, ale přinejmenším v chladnějších zemích měli vždy kouřové tahy pod podlahou svých pokojů. Lysons našel v římské vile, kterou popsal v Gloucestershire, kouřové tahy a ohniště, odkud se získávalo teplo. Podobné kouřové tahy a krby byly také nalezeny v rozsáhlé vile nedávno objevené v Blenheim v Oxfordshire. V Itálii Římané používali kouřové tahy hlavně v lázních nebo v potní lázni. Takové kouřové tahy byly nalezeny ve vykopávkách v Pompejích, kde zdi okolo apartmá byly vyhřívány kouřovými tahy nebo dutinami pro oběh horkého vzduchu a kouře. Vyhřívání speculárií lze považovat za pravděpodobné. Daines Barrington (1727 – 14 March 1800) si povšimnul pozoruhodné souvislosti, že luxus ledu v chlazených nápojích se objevil u Římanů v době, kdy začali s rychlením ovoce.\n\nZahradničení Římanů bylo zcela založeno na zkušenostech. Bylo praktikováno se všemi pověrčivými rituály diktovanými náboženstvím, založenými na mnohobožství. Téměř každá zahradnická operace měla svého boha, který byl vyvoláván nebo usmířován při všech příležitostech. Zemědělských bohů u starých Římanů bylo nejméně dvacet. Zbožňovaná Venuše jako protektorka zahrady tak nabízí svoji přímluvu bohyni čerstvé vody, kterou je Lympha, protože pěstování v suché půdě je bídné. Římané sledovali měsíční cyklus a také šťastné a nešťastné dny, podle popisu od Hesioda. V některých dnech bylo tak podle Římanů vhodné provádět úkony na polích, když Měsíc dorůstá . Jiné lze dobře provádět pouze, když Měsíc ubývá, například kosení obilí. „\"Sleduji tyto věci,\"“ říká Agrasius, (jeden z padesáti autorů kteří psali o hospodářství, ale jehož spisy jsou nyní ztraceny) „\"nejen při stříhání mých ovcí, ale při stříhání mých vlasů, protože bych se mohl stát holohlavým, pokud bych tak nečinil, když Měsíc ubývá (pokud by si stříhal vlasy jindy).\"“ Náboženství a magie také sloužila při pomoci zemědělcům. Lucius Junius Moderatus Columella říká, že zemědělci jsou více zbožní než je běžné. Když vysejí tuříny, vždy se modlí, aby rostly. Pokud na tuříny útočí housenky, je nejlépe, jak potvrzuje Démokritos, aby žena která muže doprovází, rozpustila své vlasy, a bosonohá, třikrát okolo každého záhonu procházela, zabíjejíce housenky. Ženy však mohly zřídkakdy vstoupit tam, kde byly vysázeny okurky, nebo tykve, protože by tyto obvykle zelené věci mohly vadnout, pokud by je ženy kontrolovaly v jejich růstu a zacházely s nimi.\n\nFyziologie rostlin byla Římanům zřejmě celkem neznámá. Podle informací od Virgilia, Columella a Plinia jakýkoliv roub mohl být roubován na libovolný kmen, ale kromě toho rovněž tvrdí, že podnož změní vůni ovoce. Plinius se zmiňuje o efektu roubování révy na jilm a podle kresby vyráží réva z kmene kaštanu, což je nesmysl. Tito autoři však pravděpodobně popisují co viděli. Římané nerozuměli ani generativnímu rozmnožování. Nějaké stromy a keře, které nejsou pěstované pro plody, jako topol, vrba, košíkářská vrba a janovec metlatý, byly považovány za rostoucí samovolně, u jiných se předpokládalo, že vyrůstají z nahodilých semen, jako kaštan a dub. Některé podle Římanů vyrůstaly z kořenů dalších druhů stromů, jak třešně, jilmy, vavříny a podobně. Přes tuto neznalost a nepřesnosti, které jejich výroky prozrazují, Římané znali naše běžné postupy a i něco z našich neobvyklých praktik. Rozmnožovali rostliny jak my děláme, prováděli průklesty, řez, zavlažování, rychlení rostlin a zpožďování termínů plození a kvetení rostlin. Dokonce Římané prováděli řezy (kroužkování) na stromech, aby navodili plodnost.\n\nŽádný římský autor nepíše výlučně o zahradničení, ale touto oblastí se zabývá Kato, Varro, Virgilius, Plinius a Columella. Pliniova Naturalis historia byla napsána v prvním století našeho letopočtu. Plinius se narodil blízko Říma a žil především u dvora. Některé z 37 svazků (20–26) zahrnují hlavně tematiku hospodářství, zahradnictví, dendrologie a léčivých rostlin. Venkovská ekonomika od Columella je shrnuta ve dvanácti knihách, z nichž jedenáctá je o zahradnictví a je veršovaná.\n\nMěstský dům v římské době měl až tři druhy zahrad:\n\nZahrady nebyly vyhrazeny pouze pro mimořádně bohaté. Vykopávky v Pompejích ukazují, že zahrady spojené s domem byly zmenšeny pro splnění prostorových omezení průměrného Římana. Upravená verze římské zahrady byla budována v římských osadách v Africe, Galii a Británii. Postupně jak městské domy a vily byly nahrazovány vysokými bytovými domy, byly rovněž městské zahrady nahrazeny okenními nebo střešními zahradami.\nArcheologické zkoumání Pompejí, Herculanea a Stabií pomohlo rekonstruovat zahrady „zakonzervované“ sopečným popelem po výbuchu Vesuvu. Archeologické metody umožňují rekonstruovat i komplikované a esteticky cenné výsadby římských zahrad, například v zahradě římského paláce ve Fishbourne (V. Británie), na místě proslulé luxusní římské vily, která zde byla postavena v roce 60 našeho letopočtu.\n\"Hortus\" je velká zahrada s okrasnými dřevinami, velmi často pečlivě upravenými řezem, jako topiary nebo živé ploty. Byla součástí luxusních sídel a sídel charakteru „villa urbana“. Vzhledem se podobaly italským zahradám, byly pravidelné, nacházelo se zde množství dekorativních předmětů, okrasné stavby a vodní prvky. V zahradě se také nalézaly okrasné rostliny v nádobách.\n\nRománské soukromé zahrady větších sídel lze obecně rozdělit na tři části. První z nich, \"xystos\" byla terasa, která sloužila jako otevřená vzdušná místnost a byla připojena k domu krytou chodbou se sloupovím. Xystos vypadal jako menší zahrada. Další část \"ambulatio\" se skládala z různých květin, stromů a další zeleně a sloužila jako ideální prostředí pro pomalou procházku po jídle, při mírné konverzaci, nebo rekreaci. Zastíněná \"avenue\", kde pán domu mohl jezdit na koních nebo mohl být nesen svými otroky, byla postavena jako samostatný oválný prostor.\nZahrady venkovských sídel, obehnané zpravidla vysokou zdí, zahrnovaly též přírodně krajinářskou část, oboru, často doplňovanou zvěří.\n\nZahrady venkovských sídel, obehnané zpravidla vysokou zdí, zahrnovaly též přírodně krajinářskou část, oboru, často doplňovanou zvěří. Římané vysazovali i výhradně růžové zahrady, nazývané \"rosarium\". Znali i \"patium\" s hrnkovými květinami a africkými liliemi.\n\n\nČastým prvkem v stavbách budovaných Římany jsou oltáře a zpodobnění božstev. Stejně tak v zahradách se všude nalézaly sochy a malby božstev, například v zahradě římské vily ve Francii (Montmaurin) z 1. století n. l. popisované jako galsko-římská Montmaurinská vila jsou popisovány sochy Artemis a Adonise.\n\nVýznamným dílem byl soubor zahrad v okolí sídla císaře Hadriana. Okolí Hadrianovy vily poblíž Říma se svými letohrádky, partery, živými ploty a pergolami předchází o tisíc pět set kompozici nejbohatších barokních zahrad. Náročnou sadovou úpravou se vyznačovalo tzv. portici – mohutné sloupové ochozy se zahradou a bazénem uprostřed. Vitrivius ve svých deseti knihách o architektuře – \"Deset knih o architektuře\" (De architectura libri decem – 1. století př. n. l.) hovoří i o vybavení této zahrady.\n\nZahrady Sallustiovy byly vybudovány římským senátorem Sallustiem v prvním století před naším letopočtem, a to díky financím získaným nelegálně během práce v úřadě. Zahrady pokrývají rozsáhlou oblast severozápadně od Říma.\n\nNejdůležitější částí zahrady byly rostliny a dřeviny, často ve tvaru geometrických tvarů a zvířat. Mezi zelení bylo množství pavilonů, zastíněných arkád, fontán, lázní, chrámy a sochy, často repliky původních řeckých soch.\n\nDůkazem o významu a bohatosti zahrady Sallustiovy jsou velká umělecká díla, které zde byla nalezena i přesto, že mnohé byly ukradeny v průběhu staletí.\n\nCasa dei Vettii je jedna z nejluxusnějších vil objevených v archeologických vykopávkách v Pompejích. Je známá dobře zachovalými obrazy, které bohatě zdobí stěny. Z mnohých fresek v zahradě lze usuzovat na povahu a životní názory obyvatel. Například u vchodu do domu je zobrazení muže, jehož obrovský falus je vyvažován pytlem mincí, freska symbolizuje prosperitu a plodnost. Přímo z vchodu do domu upoutá pohled bazének impluvium v atriu, který byl zřejmě obklopen výzdobou a nádobami s rostlinami. Sloupořadí, skládající se z osmnácti sloupů, obklopuje zahradu a fontány z mramoru a bronzové nádrže, v níž tekla voda z dvanácti malých soch.\n\nHadriánova vila je císařská rezidence u Tivoli. Je na Seznamu UNESCO od roku 1999. Byla postavena v letech 118–133 n. l. Peristyl (nádvoří) lemované sloupořadím je zdobeno květinovými záhony a fontánami. Chodníky zdobí geometrické tvary – čtverce, trojúhelníky, kosočtverce. K dekoraci nádvoří je použit mramor a slonovina. Na stěnách jsou místy zachovány lovecké scény. V areálu vily se nachází vodní divadlo – nádrž s ostrůvkem, velká nádrž s výklenky pro sochy obklopená sloupořadím. Součástí vily bylo nympheum – venkovní obytné prostory se zahradou, vyzdobené vodotrysky a nádobami s květinami.\n\nProstor v zahradě paláce ve Fishbourne byl rozdělen na dva trávníky ohraničené nízkými dekorativně stříhanými plůtky. Středem vedl 12 metrů široký štěrkový chodník, další chodníky vedly také po obvodu zahrady. Kolem okrajů trávníku byly příkopy naplněné zeminou a křídou. Křída může ovlivnit pH půdy nebo dodat do půdy vápník. Vápník také zlepšuje strukturální vlastnosti půdy a usnadňuje uvolňování dalších živin. Některé druhy pěstovaných rostlin vápník přímo vyžadují.\n\nV příkopech se zeminou a křídou byly pěstovány rostliny jako růže, kvetoucí stromy, živé ploty, rozmarýny, lilie a yzop. Ve východní části zahrady byly treláže, pravděpodobně pro popínavé rostliny, například růže. Systém vodního potrubí v podzemí naznačuje, že kašny byly umístěny v pravidelných odstupech podél cest. Zahrada byla doplněna klasickými mramorovými a bronzovými sochami v římském stylu.\n\n\n"}
{"id": "472796", "url": "https://cs.wikipedia.org/wiki?curid=472796", "title": "Lůžko", "text": "Lůžko\n\nLůžko (knižně též lože) může být:\n\n"}
{"id": "472797", "url": "https://cs.wikipedia.org/wiki?curid=472797", "title": "Žlutokapovité", "text": "Žlutokapovité\n\nŽlutokapovité (\"Xanthorrhoeaceae\") je bývalá čeleď jednoděložných rostlin z řádu chřestotvaré (\"Asparagales\").\n\nPojetí čeledi se postupně měnilo. Podle starších taxonomických systémů často obsahovala jen jediný rod, žlutokap (\"Xanthorrhoea\"). V systému APG III z roku 2009 sem byly přiřazeny 2 dříve samostatné čeledi asfodelovité (\"Aphodelaceae\") a denivkovité (\"Hemerocallidaceae\"). Ve verzi APG IV, vydné v roce 2016, je čeleď \"Xanthorrhoeaceae\" přejmenována na \"Asphodelaceae - asfodelovité.\n\nPodčeledi podle systému APG III.\n\n\nToto je popis čeledi v širším pojetí.\n\nJsou to vytrvalé byliny nebo až netypické stromy, často s oddenky nebo hlízami. Jsou zastoupeny i výrazné xerofyty a sukulenty, zřídka i liány. Listy mohou být nahloučeny do přízemních nebo vrcholových růžic, jindy nikoliv, řidčeji jsou listy redukovány a fotosyntetickou funkci má stonek. Listy jsou jednoduché, střídavé, uspořádané nejčastěji spirálně nebo dvouřadě, přisedlé (jen vzácně řapíkaté), jsou ploché, někdy dužnaté nebo kožovité, nebo oblé až trojhranné, s listovými pochvami. Čepele listů jsou celokrajné nebo zubaté, čárkovité až kopinaté, někdy šídlovité nebo naopak až vejčité, žilnatina je souběžná. Jsou to rostliny jednodomé s oboupohlavnými květy. Květy jsou v květenstvích, zpravidla v klasech nebo hroznech. Květy jsou podepřeny listeny nebo nikoliv, jsou pravidelné nebo souměrné. Okvětí je vyvinuto, zpravidla 6 okvětních lístků ve 2 přeslenech (3+3), někdy odlišen kalich a koruna, okvětní lístky jsou volné nebo srostlé a pak vytvářejí okvětní trubku, jsou různých barev, někdy nenápadné a listenovité. Tyčinek je 6, ve 2 přeslenech, zpravidla 3+3, vzácně tyčinky 3, nejsou srostlé s okvětím ani navzájem či naopak srostlé s okvětím nebo navzájem. Semeník je svrchní, synkarpní, srostlý ze 3 plodolistů. Plodem je většinou tobolka, řidčeji bobule.\n\nPodle širšího pojetí je známo asi 35 rodů a asi 900 druhů, které jsou rozšířeny různě po světě, chybí například v Severní Americe a severnější Asii. V původní květeně České republiky není čeleď zastoupena, někdy zplaňuje pěstovaná denivka.\n\n"}
{"id": "472808", "url": "https://cs.wikipedia.org/wiki?curid=472808", "title": "Bionic Tower", "text": "Bionic Tower\n\nBionic Tower plánovaný mrakodrap, který by měl stát na umělém jezeře jihovýchodně od Šanghaje. Mrakodrap je navržen španělskými architekty. Plánovaná výška budovy je 1228 metrů a stavba má trvat 15 až 20 let. V jeho 300 patrech budou úřady, školy, kina, plovárny, kanceláře, hotel a obchodní centrum. Mělo by zde pracovat až 100 000 lidí. Podle tvůrců bude Bionic Tower dokonale odolná proti požárům a zemětřesením. Náklady se zatím odhadují na 15 mld. USD.\n"}
{"id": "472810", "url": "https://cs.wikipedia.org/wiki?curid=472810", "title": "Josef Vilém z Löschneru", "text": "Josef Vilém z Löschneru\n\nJosef Vilém svobodný pán z Löschneru (též \"z Loeschneru\", 7. května 1809, Kadaň – 19. dubna 1888, Velichov) byl profesor lékařské fakulty UK v Praze a český lékař působící v oblasti vnitřního lékařství, oboru balneologie. Po studiu na gymnáziu v Kadani, Chomutově a univerzitě v Praze získal roku 1834 titul doktora medicíny. Stal se řádným profesorem na Univerzitě Karlově v Praze. Působil zde v letech 1862/1863 jako rektor. 1865-68 byl povolán jako osobní lékař Františka Josefa I.\n\nRodný dům Löschnera čp. 232 stál v místech dnešní Koželužské ulici v Kadani, zbořen byl teprve v 60. letech 20. století při budování současné panelové výstavby. Löschnerův otec byl předměstským mlynářem a majitelem statku, zemřel ovšem velmi mladý. Mladý Josef byl opravdu bystré dítě. Také proto mu bylo dovoleno, aby již jako čtyřletý navštěvoval školní vyučování.\n\nRoku 1819 nastoupil na kadaňské piaristické gymnázium. Přestože byl Löschner jakožto sebevědomý mladík velmi kritický k tamějším pedagogickým metodám, absolvoval první čtyři ročníky jako premiant. Již roku 1825 složil maturitní zkoušky a zapsal se na Filozofickou fakultu Karlo-Ferdinandovy univerzity v Praze. Uvažoval o dráze duchovního, nakonec ale roku 1827 přestoupil na lékařskou fakultu. Od této chvíle považoval medicínu za své životní poslání. Promován byl na podzim 1834 v pražském Karolinu. Působil pak několik let v Praze jako policejní lékař a asistent kliniky, začal psát do odborných časopisů. Za svůj život publikoval desítky článků a studií a řadu knih, například „Sauerbrunnen zu Bilin in Böhmen“ (1859), „Die Leukämie der Kinder“ (1860), „Die Mineralquellen von Königswart“ (1865) a další pediatrické a balneologické skici.\n\nS velkým nasazením shromažďoval finance pro zřízení moderní dětské nemocnice v Praze. Významně přispěla česká šlechta a zejména císař a český král Ferdinand I. Dobrotivý. Po různých provizoriích byla roku 1854 otevřena na Karlově náměstí na Novém Městě pražském nová Dětská nemocnice Františka Josefa. Löschner, který byl již od roku 1849 univerzitním profesorem, se horlivě věnoval přednáškám z pediatrie a osvětové činnosti mezi lékaři i obyvatelstvem. V období 1849/50 byl dokonce děkanem lékařské fakulty. Zároveň působil i jako osobní lékař některých významných osobností, například právě Ferdinanda I. nebo později skladatele Bedřicha Smetany.\n\nV 50. letech 19. století však své zraky obracel stále více i k balneologii, moderně pojímanému lázeňství, které se tehdy nově konstituovalo jako vědní obor. Cestoval proto nejen po českých lázních, ale zavítal též na Moravu, do Uher, Štýrska a Tyrolska, k Severnímu i Baltskému moři, několikrát navštívil Itálii. V roce 1860 jej rakouská vláda vyzvala, aby se podílel na reformě zdravotnictví, čemuž se pak s velkým nasazením věnoval několik let. Roku 1862 se jakožto zemský medicinální rada podílel na organizaci sjezdu přírodovědců a lékařů v Karlových Varech. Přijelo jich šest stovek nejen z rakouských, českých a německých zemí, ale také z Anglie, Francie, Švédska, Norska, Ruska, z Ameriky i Afriky. Z Prahy dorazil rovněž Jan Evangelista Purkyně. Posléze byl Löschner dokonce na akademický rok 1862/63 zvolen rektorem Karlo-Ferdinandovy univerzity v Praze a automaticky tak mohl zasedat v českém zemském sněmu. Prosadil zde mimo jiné novou lázeňskou legislativu a reformu některých zdravotnických ústavů.\n\nOd roku 1863 se vrací do své Kadaně. Podpořil zřízení kadaňského sirotčince i místní dobročinné spolky, nechal opravit chátrající kostel sv. Anny a na protějším pozemku zřídil park, který dnes opět nese jeho jméno. Když však v roce 1864 zemřela jeho matka, rozhodl se, že rodné město opustí. V témže roce zakoupil panství a zámeček ve Velichově. Tento zámek v Poohří, na rozhraní Doupovských vrchů a Krušných hor, se tak stal jeho hlavním sídlem. Ve stejné době zastával též funkci osobního lékaře císaře Františka Josefa I., zajížděl často do Vídně, v roce 1865 byla jmenován zdravotním referentem vídeňského státního ministerstva, soustředil se na reformu zdravotnictví a obnovu lázeňství, spolupracoval s lékařskou fakultou Vídeňské univerzity. V době prusko-rakouské války roku 1866 byl císařským dekretem určen za dohlížitele nad vídeňskými nemocnicemi, v nichž se léčily tisíce raněných. Löschner byl na pokraji svých sil a odjel proto na léčení do Karlových Varů.\n\nRoku 1869 odešel do zasloužené penze a o rok později se už ve Velichově oženil s Annou Maškovou z Maasburgu, proslulou svou dobročinností. Za své služby císařské rodině a vlasti byl roku 1870 povýšen do šlechtického stavu. Hlubokým přátelstvím byl spojen s podnikatelem a filantropem Heinrichem Mattonim, který provozoval lázně v nedaleké Kyselce a vyvážel místní minerální vodu do celého světa. Löschner, sám velký podporovatel lázeňství, plnil úlohu jeho hlavního odborného poradce.\n\nJosef Wilhelm Löschner zemřel 19. dubna 1888 a byl pohřben do rodinné hrobky ve Velichově. Ta je ozdobena jeho erbem, na němž je pelikán sytící svá mláďata vlastní krví, a Löschnerovým osobním heslem „Semper paratus“ (Vždy připraven). Pohřbu, jenž se konal 24. dubna 1888, se zúčastnilo na sedm stovek lidí z celé monarchie. Včetně delegace z Kadaně, vedené starostou Reifem a okresním hejtmanem Blaschkem, které doprovázel oddíl kadaňských městských ostrostřelců.\n\nLöschner byl nositelem mnoha řádů a čestných ocenění, například byl rytířem řádu Františka Josefa, velkovévodského toskánského řádu sv. Josefa a královského uherského řádu sv. Štěpána. Mnohé středoevropské akademie jej jmenovaly svým členem, mezi nimi též Královská česká společnost nauk. Za svého čestného občana jej vyhlásila města Kadaň, Praha, Karlovy Vary, Františkovy Lázně, Kynžvart, Teplice a rakouský Hall. V rodné Kadani si jej řada spolků zvolila svým čestným členem, například ostrostřelci, vojenští veteráni nebo místní pěvecký sbor. K Josefu Wilhelmu Löschnerovi se jako ke svému předchůdci dodnes hlásí řada lékařů a přírodovědců v České republice a Rakousku, oceňován je jakožto významný evropský průkopník moderní balneologie. Prostor mezi kostelem sv. Anny a Státním okresním archivem v Kadani nese od roku 2009 opět jméno Löschnerovo náměstí.\n\n\n"}
{"id": "472811", "url": "https://cs.wikipedia.org/wiki?curid=472811", "title": "Arnold (příjmení)", "text": "Arnold (příjmení)\n\nPříjmení Arnold má více různých nositelů:\n\n\n"}
{"id": "472814", "url": "https://cs.wikipedia.org/wiki?curid=472814", "title": "Pískování (rozcestník)", "text": "Pískování (rozcestník)\n\nPískování má více významů:\n\n"}
{"id": "472816", "url": "https://cs.wikipedia.org/wiki?curid=472816", "title": "Obyvatelstvo Evropské unie", "text": "Obyvatelstvo Evropské unie\n\nEvropská unie představuje vysoce zalidněnou a kulturně rozmanitou unii 28 členských států. K 1. lednu 2014 v členských zemích žilo asi 507,4 milionů lidí. Nejlidnatějším členským státem je Německo s odhadovaným počtem 82,1 milionu obyvatel, zatímco nejméně lidnatým členským státem je Malta se 400 tisíci obyvateli.\n\nEU má významnou náboženskou rozmanitost, která se zrcadlí v rozmanitosti dějin a kultury. Největší náboženská skupina vyznává křesťanství, převážně římský katolicismus, protestantství a pravoslaví. Navzdory tomu ne všechny státy EU mají křesťanské většiny (v Česku, Nizozemsku a Estonsku je většina lidí bez vyznání).\n\nPodle průzkumu o náboženství v EU z roku 2012 bylo křesťanství nejrozšířenějším náboženstvím (72 % populace EU), katolíci byli se 48 % největší skupinou křesťanů, protestantů bylo 12 %, pravoslavnou církev vyznávalo 8 % lidí a ostatní křesťané tvořili 4 % obyvatel EU. Agnostici tvořili 16 % obyvatel, ateisté 7 % a muslimové 2 %.\n\nNedávný příliv přistěhovalců do bohatých států EU s sebou přinesl množství různých náboženství, která dotyční vyznávali ve svých rodných vlastech. Patří mezi ně islám, hinduismus, buddhismus, sikhismus a Bahá'í. Judaismus má v Evropě dlouhou historii a Židé žili pokojně s ostatním obyvatelstvem po celá století, navzdory stoletím, kdy byli Židé diskriminováni. V Evropě má rovněž tradici sekularismus, který přispěl k vzestupu ateismu a agnosticismu.\n\nV roce 2010 podle Eurobarometru v průměru 51 % občanů Evropské unie vyjádřilo víru v boha, 26 % věří v nějakou formu duše nebo životní síly, zatímco 20 % nevěří v žádnou formu duše, boha nebo životní síly a 3 % obyvatel neodpovědělo.\n\nKaždý z úředních jazyků 28 členských zemí má status oficiálního jazyku Evropské unie. V současnosti tak má EU celkem 24 úředních jazyků (nejnovějšími úředními jazyky jsou irština (od roku 2005, resp. 2007), bulharština a rumunština) (2007), chorvatština (2013)).\n\nNejvíce mluveným jazykem EU je angličtina, kterou hovoří na 51 % obyvatel unie. Tento vysoký podíl je dán tím, že 38 % občanů EU používá angličtinu jinak než jako svůj mateřský jazyk (tj. buď druhý jazyk nebo cizí jazyk). Nejvíce mluveným mateřským jazykem je němčina, kterou mluví 18 % obyvatel EU.\n\nNejvětšími skupinami, které tvoří asi 450 milionů lidí v EU jsou:\n\nV roce 2011 tvořili téměř čtvrtinu nový občanů EU Maročané, Turci, Ekvádorci nebo Indové. Noví občané v EU27 v roce 2011 byli hlavně z Afriky (26 %), Asie (23 %), z evropských zemí mimo EU27 (19 %), severní a jižní Ameriky (17 %) nebo jiného státu v rámci EU27 (11 %). V roce 2011 byli největší skupina nových občanů EU27 Maročané (64 300 osob, z toho 55 % získalo občanství Francie nebo Španělska), Turci (48 900, 58 % získalo německé občanství), Ekvádorci (33 700, 95 % získalo španělské občanství) a Indové (31 700, 83 % získalo britské občanství).\n\nV roce 2012 žilo v 27 členských zemí EU 34,3 milionů občanů cizí země, což činilo 6,8% populace EU, z toho bylo 20,5 milionu z třetí země (to je ze země mimo EU). Počet lidí narozených v jiné zemi (tj. naturalizovaných nebo majících dvojí občanství) byl 48,9 milionů neboli 9,7 procent celkové populacen.\n\nV roce 2012 žilo celkem 8 milionů občanů evropských zemí mimo EU v zemích EU, z toho více než polovina byli občané Turecka, Albánie nebo Ukrajiny. Mimo Rumunsko žilo v EU27 2,4 milionu občanů Rumunska a také 2,3 milionů Turků.\n\nV EU žilo asi 20 milionů ne-Evropanů, tedy 4 % celkové populace.\n\nEU čelí výzvám ohledně své demografické budoucnosti. Většina obav se týká několika problémů: stárnutí populace, rostoucí délka dožití a příliv imigrantů.\n\nPo historické minimu 1,47 narozených dětí na jednu ženu celková plodnost v EU začala znovu růst, v roce 2008 byla 1,60. Pozitivní trend byl zaznamenán ve všech členských zemích s výjimkou Lucemburska, Malty a Portugalska. Nejvyšší nárůst v tomto období byl zaznamenán v Bulharsku (z 1,23 dítěte na ženu v roce 2003 na 1,57 v roce 2009), Slovinsko (z 1,20 na 1,53), Česko (z 1,18 na 1,49) a Litva (z 1,26 na 1,55). V roce 2009 byly členskými země s nejvyšší plodností Irsko (2,06), Francie (2,00), Švédsko (1,94) a Spojené království (1,90), které se blížili úrovně nahrazování - 2,1 dítěte narozených jedné ženě. Nejnižší úroveň byla zaznamenána v Lotyšsku (1,31), Maďarsku a Portugalsku (obě země 1,32) a Německu (1.36). Vyšší plodnost se také odrazila v lepším trendu přirozeného přírůstku obyvatel.\n\nNízká porodnost, pokud nebude kompenzována imigrací, také naznačuje trend úbytku populace EU, což by způsobilo ekonomické komplikace nebo dokonce ekonomickou krizi. Některá médie mluví o \"dětské krizi\" v EU, some governments have noted the problem, a OSN a další mezinárodní autority varují před možnou krizí. V současnosti ale není zaznamenán pokles populace EU, protože celkový přirozený přírůstek zůstává v pozitivních číslech a EU stále přitahuje mnoho imigrantů.\nV posledních padesáti letech se naděje dožití v EU27 zvýšila o zhruba deset let pro muže i ženy a dosáhla v roce 2008 hodnoty 82,4 let pro ženy a 76,4 let pro muže. Naděje dožití se zvýšila ve všech členských státech, nejvyšší nárůst byl zaznamenán v Estonsku a Slovinsku.\n\n\n"}
{"id": "472821", "url": "https://cs.wikipedia.org/wiki?curid=472821", "title": "Pískování (kolejová doprava)", "text": "Pískování (kolejová doprava)\n\nPískování je sypání písku na hlavy kolejnic za účelem zvýšení adheze. Pískování lze v případě potřeby používat při rozjezdu kolejového vozidla i při brzdění. Pískování se používá v případech, kdy kolej je kluzká, tedy zejména je-li vlhká (orosení, znečištění biologickými materiály, například listím nebo drobnými živočichy), zatímco námraza nebo mokrá kolej adhezní podmínky zhoršují méně. Potřeba i technika sypání je závislá také na parametrech trati (zejména jejím sklonu) a vlaku (zejména hmotnosti a nápravového zatížení).\n\nSypání ovládá řidič nebo strojvedoucí podle potřeby mechanicky (pomocí táhlo klapky sypače) nebo elektropneumatického ovládání (elektropmeumatický ventil přívodu stlačeného vzduchu); u moderních vozidel může být ovládáno i automaticky. U starších vozidel posádka vozidla sypala písek ručně (lopatkou) ze zásobníku do násypky vedoucí pod kola.\n\nV železniční dopravě se zpravidla pískuje ze zásobníků (písečníků) a sypačů (pískovačů) umístěných přímo na vozidlech jedoucích v čele vlaku (hnacích drážních vozidlech nebo řídících vozech). Od nich vede trubka před kola vozidla. Sypač uvolňuje písek ze zásobníku na hlavy kolejnic před kola vozidla, písek rozdrcený koly pak zčásti přilne ke kolejnici. Písek je u současných vozidel dopravován pneumaticky a pod kolo zafukován; to je významné v případě rozjezdu z nulové rychlosti a směrováním se omezuje spotřeba písku. Pískování se u některých vozidel spouští automaticky také, použije-li strojvedoucí rychlobrzdu; to mu umožňuje opustit stanoviště pro vlastní záchranu.\n\nV tramvajích mohou být zásobníky písku umístěny například pod předními sedačkami pro cestující, u modernějších tramvají mohou být sypače i před dalšími podvozky. Nebývá k dispozici stlačený vzduch a pískovací zařízení je ovládáno mechanicky nebo elektromechanicky. Sypání se provádí především přímo z dopravních vlaků, avšak v exponovaných úsecích může být prováděno i preventivní sypání speciálními posypovými vozy. Kluzkost kolejí zvyšuje také solení vozovek, protože sůl je hygroskopická. Solení komunikací s tramvajovým provozem na neodděleném tramvajovém pásu tak výrazně snižuje bezpečnost tramvajového provozu, což může být zčásti kompenzováno pískováním.\n\nTechnika sypání má vliv na plynulost jízdy, nezvládnutí skluzu nebo smyku a nevhodná sypání mohou způsobit závažné poškození elektrovýzbroje elektrických vozidel nerovnoměrnými změnami rychlosti kol nebo poškození kol vozidel (vytvoření plošek smykem zablokovaných kol). Zejména sypače ovládané automatickými systémy protismykové a protiskluzové ochrany mohou ohrozit funkci výhybek, protože nepřerušují sypání v době přejezdu přes ně.\n\nZásobník i trubka sypače mohou být vyhřívané, aby byl pískovač funkční i za mrazu. Písek musí být kvalitně tříděný a vysušený, zvlhnutí písku nebo průnik větších částic mohou nebezpečným způsobem narušit funkci sypače, například znemožnit sypání nebo zablokovat klapku sypače v nežádoucí poloze. Nadměrné sypání může způsobit odizolování kolejnice a tím narušit funkci zabezpečovacích zařízení (viz např. nehoda v Moravanech) i uzemnění vozidla. Vadná funkce sypače v době stání vlaku může způsobit vykolejení při rozjezdu.\n\n"}
{"id": "472826", "url": "https://cs.wikipedia.org/wiki?curid=472826", "title": "Porsche Cayman", "text": "Porsche Cayman\n\nPorsche Cayman je dvoumístný sportovní automobil značky Porsche. Cayman je kupé odvozené od druhé generace Porsche Boxster kabriolet. V modelové řadě se řadí mezi Carreru a Boxster, a to jak výkonem tak i cenou.\n\n"}
{"id": "472830", "url": "https://cs.wikipedia.org/wiki?curid=472830", "title": "Netýkavka žláznatá", "text": "Netýkavka žláznatá\n\nNetýkavka žláznatá (\"Impatiens glandulifera\"), též netýkavka Royleova, je jednoletá bylina z čeledi netýkavkovitých.\n\nJe 1 až 2,5 metru vysoká, stavbou těla orientovaná pro růst do výšky. Dutá lodyha je u země až 5 cm tlustá, hnědé barvy, která u země může přecházet v červenou či purpurovou. Listy jsou dlouhé až 30 cm, po okrajích zubatě pilovité, na lodyhu nasedají střídavě, v její horní části též vstřícně nebo v přeslenu.\n\nJejí květy jsou 3–4 cm dlouhé a asi 2 cm široké, výrazně vonící. Korunní lístky jsou růžové, směrem ke květní stopce přecházejí do purpurové. Kvete od června do října (v Česku začíná kvést později). Semena jsou jedlá, byť nepříliš chutná.\n\nRoste primárně ve vlhkých nivách okolo potoků a řek, občas také jako plevel na mýtinách a pasekách nebo i na rumištích, ve výživné a přibližně neutrální půdě s průměrnou vlhkostí. Daří se jí v oblastech s vyšší eutrofizací. Naopak, špatně snáší suché oblasti, vyšší polohy a hory, příliš suchou půdu a nedostatek světla.\n\nStejně jako ostatní netýkavky se rozmnožuje pomocí cca 2–3 cm dlouhých tobolek obsahujících semínka, které při dotyku (např. průchodu zvěře) praskají a vystřelí až několik metrů daleko. Toto je obecně důvod jejího rychlého šíření.\n\nPůvodem je z Himálají (tato skutečnost se odráží např. v anglickém názvu rostliny – \"Himalayan Balsam\"). Od 19. století (uváděno 1839) se ale rychle rozšířila do Evropy coby okrasná a medonosná rostlina. Po světě se šíří jako invazní druh. Byly snahy ji vypleňovat, ale podle studie Hejdy a Pyška z oddělení ekologie invazí BÚ AV ČR z roku 2006 to může otevřít prostor pro ještě invaznější rostliny jako např. křídlatku japonskou nebo podobné. Dále ve srovnání s ostatními invazními druhy (např. bolševník, již zmíněné křídlatky, lupina…) je její dopad na složení společenstev velmi malý.\n\n"}
{"id": "472831", "url": "https://cs.wikipedia.org/wiki?curid=472831", "title": "Leroy Chiao", "text": "Leroy Chiao\n\nLeroy Chiao (* 28. srpna 1960 v Milwaukee, Wisconsin, USA) původně inženýr zaměstnaný u dodavatelů NASA, od ledna 1990 byl americkým astronautem, členem oddílu astronautů NASA. Do vesmíru se poprvé dostal v roce 1994 na palubě raketoplánu Columbia. Krátkodobé lety Space Shuttlem si ještě dvakrát zopakoval, roku 1996 a 2000. Počtvrté do vesmíru se dostal roku 2004 jako člen Expedice 10 na Mezinárodní vesmírnou stanici (ISS), vzlétl a přistál tentokrát v ruském Sojuzu. Jeho poslední let trval 193 dní, celkem strávil ve vesmíru 229 dní, 8 hodin a 45 minut. V roce 2005 odešel z NASA, o rok později se stal viceprezidentem společnosti Excalibur Almaz.\n\nLeroy Chiao se narodil v Milwaukee ve státě Wisconsin, dětství prožil v Danville v Kalifornii. Zde také roku 1978 ukončil střední školu. Roku 1983 získal bakalářský titul v oboru chemické inženýrství na Kalifornské univerzitě v Berkeley. Poté studoval stejný obor na Kalifornské univerzitě v Santa Barbaře, magistrem se stal roku 1985, doktorem 1987.\n\nOd roku 1987 pracoval ve společnosti Hexcel, kalifornského dodavatele NASA, v oblasti vývoje a výzkumu materiálů. Podílel se na vývoji kompozitních polymerů určených pro budoucí kosmické teleskopy. Od roku 1989 byl zaměstnán v Národní laboratoři Lawrence Livermora ().\n\nRoku 1989 se přihlásil do 13. náboru astronautů NASA a k 17. lednu 1990 byl přijat do oddílu astronautů NASA. Absolvoval roční všeobecnou kosmickou přípravu, ve které získal kvalifikaci letový specialista.\n\nPo skončení základního výcviku byl zařazen do posádky letu STS-65. Do vesmíru odstartoval na palubě raketoplánu Columbia 8. července 1994. Raketoplán přistál po 14 dnech, 17 hodinách a 56 minutách letu dne 23. července 1994.\nVe dnech 11. – 20. ledna 1996 pobýval ve vesmíru podruhé. V průběhu letu STS-72 dvakrát vystoupil do kosmického prostoru, výstupy trvaly 6 hodin 9 minut a 6 hodin 53 minut. Mise raketoplánu Endeavour trvala 8 dní, 22 hodin a 2 minuty.\n\nPotřetí vzlétl do vesmíru na palubě raketoplánu Discovery při letu STS-92 ve dnech 11. až 24. října 2000. Mise pokračovala ve výstavbě Mezinárodní vesmírné stanice (ISS). Během letu opět dvakrát vystoupil do vesmíru, dohromady na 13 hodin a 16 minut.\nV březnu 2001 byl jmenován velitelem záložní posádky Expedice 8 na ISS. Koncem roku 2002 se současně stal velitelem Expedice 10. Po havárii Columbie byly ale plány změněny. Nakonec od listopadu 2003 zahájil výcvik jako velitel záložní posádky Expedice 9 a hlavní posádky Expedice 10, v páru s palubním inženýrem Saližanem Šaripovem.\n\nPočtvrté vzlétl do vesmíru 14. října 2004 v ruském Sojuzu TMA-5. Na ISS pracoval společně s Šaripovem. Během pobytu na ISS dvakrát vystoupil do vesmíru, celkem na rovných 10 hodin. Dvojice Chiao, Šaripov přistála 25. dubna 2005 po 192 dnech, 19 hodinách a 2 minutách letu.\n\nV říjnu 2005 odešel z NASA i oddílu astronautů. Pracoval ve společnosti . Roku 2006 se stal viceprezidentem společnosti Excalibur Almaz, připravující kosmické lety lodí odvozené od sovětské lodě TKS.\n\nChiao je zkušený pilot s náletem 2600 hodin.\n\n"}
{"id": "472832", "url": "https://cs.wikipedia.org/wiki?curid=472832", "title": "Kochav Ja'akov", "text": "Kochav Ja'akov\n\nKochav Ja'akov ( כּוֹכַב יַעֲקֹב, doslova „\"Jakubova hvězda\"“, v oficiálním přepisu do angličtiny Kokhav Ya'aqov, přepisováno též Kokhav Ya'akov) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Mate Binjamin.\n\nNachází se v nadmořské výšce 820 metrů cca 11 kilometrů severně od historického jádra Jeruzalému a cca 4 kilometry jihovýchodně od města Ramalláh v jižní části hornatiny Samařska.\n\nKochav Ja'akov byl založen roku 1985. Podle jiného zdroje založila osadu v létě roku 1984 skupina několika rodin. Původně měl název obce znít Avir Ja'akov, ale nebyl schválen vládním výborem pro jména (Name Committee), takže se změnil do stávající podoby. Až do roku 1987 šlo o drobnou komunitu čítající 3-8 rodin. Chyběl rozvod vody a silniční spojení s Jeruzalémem vedlo oklikou přes arabské město Ramalláh. V létě roku 1987 začal počet obyvatel narůstat, zejména díky deseti rodinám z ješivy Ateret Kohanim. V roce 1989 vyrostl první zděný dům a roku 1990 začala výstavba prvního obytného souboru \"Šlav Alef\" s 52 bytovými jednotkami, později rozšířená o dalších 62 bytů. Během 90. let pak následovala i třetí a čtvrtá etapa výstavby bytů.\n\nV roce 1998 byla navíc západně od Kochav Ja'akov založena čtvrť Tel Cijon osídlená ultraortodoxními Židy (višnickými chasidy). Z urbanistického hlediska tvoří Kochav Ja'akov součást prstence vnějších židovských předměstí Jeruzaléma, přičemž administrativně není součástí izraelské metropole.\n\nOsada nebyla počátkem 21. století zahrnuta do izraelské bezpečnostní bariéry a její další existence závisí na parametrech případné mírové smlouvy mezi Izraelem a Palestinci.\n\nObyvatelstvo Kochav Ja'akov je složeno ze stoupenců náboženského sionismu a ultraortodoxních Židů. Podle údajů z roku 2009 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Výraznou část populace tvoří židovští přistěhovalci z anglicky mluvících zemí.\n\nObec sice nemá status města a formálně tak jde o sídlo vesnického typu, ale demograficky i urbanisticky jde o středně velké sídlo městského charakteru, s rostoucí populací. K 31. prosinci 2017 zde žilo 7700 lidí.\n\n"}
{"id": "472836", "url": "https://cs.wikipedia.org/wiki?curid=472836", "title": "Homyle", "text": "Homyle\n\nHomyle () je vesnice ležící ve Východočeském kraji, v okrese Hradec Králové. Spadá pod obec Boharyně, od které leží asi 700 m na východ. Skládá se z asi 50 domů.\n\nJde o téměř čistě řadovou vesnici ležící podél silnice III. třídy z Libčan do Boharyně. Ze severu na jih vede silnice II. třídy II/323, podél ní však s výjimkou křižovatky nestojí žádné domy.\n\nNa západním okraji vesnice teče říčka Bystřice, do které se zde vlévá Radostovský potok. Východní okraj Homyle obklopuje les.\n"}
{"id": "472843", "url": "https://cs.wikipedia.org/wiki?curid=472843", "title": "Bohumila Zelenková", "text": "Bohumila Zelenková\n\nBohumila Zelenková, rodným jménem Bohumila Fiedlerová (* 18. října 1937 Praha) je česká scenáristka a televizní dramaturgyně, manželka a blízká spolupracovnice scenáristy Otto Zelenky a matka režiséra Petra Zelenky.\n\n\n\n\n"}
{"id": "472846", "url": "https://cs.wikipedia.org/wiki?curid=472846", "title": "Meyer", "text": "Meyer\n\nMeyer je německé příjmení.\n\nPříjmení Meyer nosí více různých osobností:\n\n\n\n\n\n\n\n"}
{"id": "472853", "url": "https://cs.wikipedia.org/wiki?curid=472853", "title": "Típeček", "text": "Típeček\n\nTípeček (též Tipeček nebo Čípček) je zaniklá středověká osada, ležící při silnici mezi Jedovnicemi a Křtinami v okrese Blansko v Jihomoravském kraji.\n\nPrvní zpráva o Típečku je z roku 1464, kdy se tato ves připomíná již pustá. Další zpráva je z roku 1521. Vesnice byla dle nasbíraného archeologického materiálu založena v polovině 13. století. Byla buď součástí holštejnského panství nebo patřila zábrdovickému klášteru stejně, jako sousední Křtiny. Zanikla za husitských válek, poté se jako pustá stala předmětem sporu mezi opatem zábrdovického kláštera a Matějem Želetavským z Jedovnic. Nakonec připadla k Jedovnicím.\n\nPřipomínkou někdejší existence vsi jsou dochované místní názvy - kopec Típeček (544 m n. m.) a jména lesních tratí Přední Típeček a Zadní Típeček. Při silnici č. 373 z Jedovnic do Křtin se - zčásti na území zaniklé vesnice - nachází přírodní rezervace Mokřad pod Tipečkem.\n\n\n"}
{"id": "472858", "url": "https://cs.wikipedia.org/wiki?curid=472858", "title": "Plešská hornatina", "text": "Plešská hornatina\n\nPlešská hornatina je geomorfologický okrsek, který je součástí Trojmezenské hormatiny. Na západě sousedí se Stožeckou kotlinou, na severu s Vltavickou brázdou, na východě s Novopeckou kotlinou, na jihu přechází v rakouský Mühlviertel. Hornatina je vrásno-zlomového původu. Ve vrcholových partiích jsou zbytky zarovnaného povrchu, četné skalní útvary vzniklé periglaciálním zvětráváním žul (Třístoličník, V pařezí, Medvědí stezka, Koňský vrch) a také ledovcové tvary.\n\nPlešská hornatina je tvořena převážně z hrubozrnných dvojslídných žul moldanubického plutonu.\n\n\nV Plešské hornatině se nachází jedno z osmi ledovcových jezer na Šumavě – Plešné jezero.\n\n"}
{"id": "472862", "url": "https://cs.wikipedia.org/wiki?curid=472862", "title": "Karel M. Kmoch", "text": "Karel M. Kmoch\n\nKarel M. Kmoch (12. října 1839 Lípa (dříve Pichl) – 17. dubna 1913 Smíchov) byl český kněz, zaměřený na péči o neslyšící.\n\nDo školy chodil v klášteře Teplá, gymnázium navštěvoval v Plzni. Po absolvování kněžského semináře byl 16. února 1862 vysvěcen na kněze. Působil nejprve v Kouřimi a později u kostele sv. Trojice v pražském Podskalí. Staral se přitom o vyučování dětí trestanců z městského vězení.\n\nPo smrti ředitele ústavu pro hluchoněmé Václava Frosta (1814 – 1865) získal Kmoch v tomto zařízení místo učitele náboženství. K zaměstnání se postavil velmi zodpovědně. Shromáždil zápisky svého předchůdce a sestavil z nich obrázkovou učebnici náboženství pro neslyšící. O prázdninách pak podnikal studijní cesty za poznáním praxe v jiných evropských ústavech. Když pak roku 1876 zemřel i Frostův nástupce Václav Koťátko, byl Kmoch jednomyslně zvolen ředitelem.\n\nSvým humanismem i odbornými znalostmi, které projevil například v publikaci \"Příspěvky k dějinám pražského soukromého ústavu pro vzdělání hluchoněmých na oslavu 100-letého jeho trvání\" (1886), si získal věhlas a úctu po celých Čechách. Za zásluhy byl oceněn zlatým křížem.\n\n"}
{"id": "472863", "url": "https://cs.wikipedia.org/wiki?curid=472863", "title": "Mezinárodní vodstvo Evropy", "text": "Mezinárodní vodstvo Evropy\n\nMezinárodní vodstvo je:\n\nNíže je uveden seznam pro uložení základních informací o řekách, potocích, jezerech, rybnících, přehradních nádržích, různých říčních ramenech (slepá, ramena říčních delt) a podobně, zálivech a dalších vodních ploch, tvořících hranice mezi státy v Evropě, tyto hranice protínající a vodních ploch, kterými prochází, a/nebo se jich dotýká státní hranice více států. Tento článek je volně doplnitelný seznam, umožňující rychlejší vyhledávání případně rychlou informaci o tom, že příslušný článek dosud neexistuje (pokud je daný pojem červený). Pro značný rozsah budou utvořeny ještě články Mezinárodní vodstvo Asie, Mezinárodní vodstvo Afriky a Mezinárodní vodstvo Amerik.\nStáty, jichž se seznam týká, jsou seřazeny následovně: 1. Česko, dále podle abecedy: 2. Albánie 3. Andorra 4. Arménie 5. Ázerbájdžán 6. Belgie 7. Bělorusko 8. Bosna a Hercegovina 9. Bulharsko 10. Černá Hora 11. Dánsko 12. Estonsko 13. Finsko 14. Francie 15. Gruzie 16. Chorvatsko 17. Irsko 18. Island 19. Itálie (Kaliningradská oblast Ruska) 20. Kazachstán 21. Kosovo 22. Kypr 23. Lichtenštejnsko 24. Litva 25. Lotyšsko 26. Lucembursko 27. Maďarsko 28. Severní Makedonie 29. Malta 30. Moldavsko 31. Monako 32.Německo 33. Nizozemsko 34. Norsko 35. Polsko 36. Portugalsko 37. Rakousko 38. Rumunsko 39. Rusko 40. Řecko 41. San Marino 42. Slovensko 43. Slovinsko 44. Spojené království 45. Srbsko 46. Španělsko 47. Švédsko 48. Švýcarsko 49. Turecko 50. Ukrajina 51. Vatikán.\n\nČesko sousedí s těmito státy: s Německem, s Polskem, se Slovenskem a s Rakouskem.\n\n\n\n\n\nAlbánie sousedí s těmito státy: s Černou Horou, s Kosovem, s Severní Makedonií a s Řeckem.\n\n\n\n\n\nBelgie sousedí s těmito státy: s Francií (seznam viz Francie), s Lucemburskem (seznam viz Lucembursko), s Německem (seznam viz Německo) a s Nizozemskem.\n\n\nBělorusko sousedí s těmito státy: s Litvou (seznam viz Litva), s Lotyšskem (seznam viz Lotyšsko), s Ruskem, s Ukrajinou a s Polskem (seznam viz Polsko).\n\nBosna a Hercegovina (dále jen BIH) sousedí s těmito státy: s Chorvatskem (seznam viz Chorvatsko), se Srbskem (seznam viz Srbsko) a s Černou Horou.\n\nBulharsko sousedí s těmito státy: s Rumunskem (seznam viz Rumunsko), se Srbskem (seznam viz Srbsko), se Severní Makedonií, s Řeckem a s Tureckem.\n\nČerná Hora sousedí s těmito státy: s Chorvatskem (seznam viz Chorvatsko), Bosnou a Hercegovinou (seznam viz Bosna a Hercegovina), Srbskem (seznam viz Srbsko), Albánii (seznam viz Albánie) a s Kosovem.\n\nDánsko sousedí s těmito státy: jedinou suchou hranici má Dánsko s Německem (seznam viz Německo).\n\nEstonsko sousedí s těmito státy: s Ruskem a s Lotyšskem (seznam viz Lotyšsko).\n\nFinsko sousedí na souši s Ruskem, Švédskem a s Norskem.\n\nFrancie sousedí (území na Evropském kontinentu) suchou hranicí s těmito státy: s Německem (seznam viz Německo), se Švýcarskem (seznam viz Švýcarsko), s Itálií, s Monakem (žádné významnější vodstvo hranici netvoří), se Španělskem, s Andorrou (žádné významnější vodstvo hranici netvoří), s Belgií a s Lucemburskem.\n\n\nChorvatsko sousedí s těmito státy: se Slovinskem (seznam viz Slovinsko), s Maďarskem (seznam viz Maďarsko), se Srbskem, s Bosnou a Hercegovinou a s Černou Horou.\n\n\nIrská republika má suchou hranici pouze se Spojeným královstvím Velké Británie a Severního Irska.\n\n\nItálie sousedí s těmito státy: s Francií, se Švýcarskem (seznam viz Švýcarsko), s Rakouskem a se Slovinskem. Uvnitř Itálie leží dva městské státy: Vatikán (žádné významné vodstvo hranici netvoří) a San Marino (žádné významné vodstvo hranici netvoří).\nKaliningradská oblast je ruská exkláva ve východní Evropě, hraničící s Litvou (seznam viz Litva) a s Polskem (seznam viz Polsko).\n\nKosovo je území, o jehož postavení se stále vedou spory na mezinárodní půdě. Kosovo sousedí s Albánií (seznam viz Albánie), Severní Makedonií (seznam viz Severní Makedonie), Černou Horou (seznam viz Černá Hora) a Srbskem (seznam viz Srbsko).\n\nOstrov Kypr je fakticky rozdělen na čtyři části:\nPoznámka: v souvislosti se zhoršenou ekologickou situací (vykácení lesů v minulosti) v současné době řeky na Kypru mimo zimní období vysychají.\n\nLichtenštejnsko hraničí se Švýcarskem (seznam viz Švýcarsko) a s Rakouskem (seznam viz Rakousko).\n\nLitva sousedí s těmito státy: s Lotyšskem, s Běloruskem, s Polskem a ruskou Kaliningradskou oblastí.\n\nViz článek Mezinárodní vodstvo v Litvě\n\nLotyšsko sousedí s těmito státy: s Litvou (seznam viz Litva), s Běloruskem, s Ruskem a s Estonskem.\n\n\n\nLucembursko sousedí s těmito státy: s Belgií, s Německem (seznam viz Německo) a s Francií (seznam viz Francie).\n\n\nMaďarsko hraničí s Rakouskem (seznam viz Rakousko), se Slovinskem, s Chorvatskem, se Srbskem, s Rumunskem, s Ukrajinou a se Slovenskem (seznam viz Slovensko).\n\nSeverní Makedonie hraničí s Kosovem, se Srbskem (seznam viz Srbsko), s Bulharskem (seznam viz Bulharsko), s Řeckem (seznam viz Řecko) a s Albánií (seznam viz Albánie).\n\n\nMoldavsko hraničí s Rumunskem (seznam viz Rumunsko) a s Ukrajinou (seznam viz Ukrajina).\n\nNěmecko hraničí s Polskem (seznam viz Polsko), s Českem (seznam viz Česko), s Rakouskem, se Švýcarskem, s Francií, s Lucemburskem, s Belgií, s Nizozemskem a s Dánskem.\n\n\n\n\n\n\n\nNizozemsko hraničí s Německem(seznam viz Německo) a s Belgií (seznam viz Belgie).\n\nNorsko hraničí se Švédskem (seznam viz Švédsko), s Ruskem, a s Finskem (seznam viz Finsko).\n\nPolsko hraničí s Německem, s Českem (seznam viz Česko), se Slovenskem (seznam viz Slovensko), s Ukrajinou, s Běloruskem, s Litvou (seznam viz Litva) a Ruskem (Kaliningradská oblast).\n\n\n\n\n\nRakousko hraničí s Německem (seznam viz Německo), s Českem (seznam viz Česko), se Slovenskem (seznam viz Slovensko), s Maďarskem, se Slovinskem, s Itálií, se Švýcarskem a s Lichtenštejnskem (žádné významnější vodstvo hranici netvoří).\n\n\n\nRumunsko hraničí s Maďarskem (seznam viz Maďarsko), se Srbskem (seznam viz Srbsko), s Bulharskem, s Ukrajinou (seznam viz Ukrajina) a s Moldavskem.\n\n\n\nŘecko hraničí s Albánií (seznam viz Albánie), se Severní Makedonií, s Bulharskem (seznam viz Bulharsko) a s Tureckem.\n\nSan Marino: žádné významné vodstvo suchozemskou hranici netvoří ani neprotíná.\n\nSlovensko hraničí s Českem (seznam viz Česko), s Rakouskem, s Maďarskem, s Ukrajinou (žádné významnější vodstvo hranici netvoří) a s Polskem.\n\n\n\n\n\nSlovinsko hraničí s Rakouskem (seznam viz Rakousko), s Maďarskem (seznam viz Maďarsko), s Chorvatskem a s Itálií (seznam viz Itálie).\n\nSpojené království Velké Británie a Severního Irska má v Evropě suchou hranici pouze s Irskou republikou (seznam viz Irsko).\n\nSrbsko hraničí s Maďarskem (seznam viz Maďarsko), s Rumunskem, s Bulharskem, se Severní Makedonií, s Černou Horou, s Albánií nebo mezinárodně plně neuznaným Kosovem, s Bosnou a Hercegovinou a s Chorvatskem (seznam viz Chorvatsko).\n\n\nŠpanělsko hraničí s Portugalskem, s Andorrou, s Francií (seznam viz Francie) a s Gibraltarem (žádné významnější vodstvo hranici netvoří).\n\n\nŠvédsko hraničí s Norskem a s Finskem (seznam viz Finsko).\n\nŠvýcarsko hraničí s Lichtenštejnskem, s Rakouskem (seznam viz Rakousko), s Německem (seznam viz Německo), s Francií a s Itálií.\n\n\nUkrajina hraničí s Maďarskem (seznam viz Maďarsko), Slovenskem(seznam viz Slovensko), s Polskem(seznam viz Polsko), s Běloruskem (seznam viz Bělorusko), s Ruskem, s Moldavskem, a s Rumunskem.\n\n\nVatikán: žádné významné vodstvo suchozemskou hranici netvoří ani neprotíná.\n\n\n\n"}
{"id": "472867", "url": "https://cs.wikipedia.org/wiki?curid=472867", "title": "Anne-Sophie Mutter", "text": "Anne-Sophie Mutter\n\nAnne-Sophie Mutter (* 29. června 1963, Rheinfelden, Bádensko) je německá houslová virtuózka, přezdívaná „královna houslí“.\n\nVlastní dvoje vzácné housle Stradivari, které jsou známé pod jmény \"Emiliani\" a \"Lord Dunn-Raven\". V současné době používá Anne-Sophie Mutter převážně housle Lord Dunn-Raven. Na dřívějších nahrávkách pod taktovkou dirigenta Herberta von Karajana, který objevil její talent, když jí bylo 13 let, hrála na housle Emiliani.\n\nAnne-Sophie Mutter vyrostla ve městě Wehr v německé spolkové zemi Bádensko-Württembersko. Její otec Karl-Wilhelm Mutter byl vydavatelem regionálních novin \"Alb Bote\". Již ve věku pěti let si Anne-Sophie sama přála učit se na housle. Když po pouhém půl roce vyhrála dětskou hudební soutěž, bylo jí jasné, že se určitě chce stát houslistkou. Byla pak osvobozena od povinné školní docházky. Místo toho dostávala soukromé školní vyučování a intenzivní hodiny hry na housle a klavír. Zvítězila několikrát v celoněmecké hudební soutěži \"Jugend musiziert\" („Mládež hraje hudbu“).\n\nAnne-Sophie Mutter je nositelkou mnoha ocenění a vyznamenání. V roce 2009 obdržela jak francouzský Řád čestné legie tak Záslužný řád Spolkové republiky Německo.\n\nDo popředí zájmu odborníků se dostala jako třináctiletá, když v roce 1977 v Salzburgu předvedla houslový koncert č. 3 G-dur zkomponovaný Wolfgangem Amadeem Mozartem v roce 1775. Dirigentem orchestru byl Herbert von Karajan. Další koncerty s orchestrem Berlínských filharmoniků (\"Berliner Philharmoniker\") pod taktovkou stejného dirigenta v 80. letech 20. století založily její světový věhlas.\n\nAnne-Sophie Mutter žije v Mnichově. Od roku 1989 byla provdaná za advokáta Detlefa Wunderlicha, který však v roce 1995 zemřel. Druhé manželství uzavřela v roce 2002 s hudebním skladatelem, pianistou a dirigentem Andrém Previnem. Manželé se rozvedli v roce 2006.\n\n\n\n\n"}
{"id": "472879", "url": "https://cs.wikipedia.org/wiki?curid=472879", "title": "Skořicovník", "text": "Skořicovník\n\nSkořicovník (\"Cinnamomum\") je rod nižších dvouděložných rostlin z čeledi vavřínovité. Jsou to aromatické stromy a keře s jednoduchými, vstřícnými nebo střídavými listy a drobnými květy s trojčetným okvětím. Plodem je peckovice podepřená číškou. Rod zahrnuje asi 250 až 350 druhů. Je rozšířen v tropické a subtropické Asii, Austrálii, Tichomoří a Střední a Jižní Americe. Nejvíc druhů roste v Asii.\n\nSkořicovník pravý a některé další druhy jsou pěstovány jako zdroj skořice. Z kafrovníku lékařského, který rovněž náleží mezi skořicovníky, je získáván kafr. Četné druhy jsou těženy pro dřevo nebo mají význam v tradiční medicíně, některé jsou zdrojem silic či jsou pěstovány jako okrasné či stínící stromy.\n\nSkořicovníky jsou stálezelené stromy a keře se silně aromatickými listy, kůrou i větévkami. Některé druhy dorůstají výšky až 50 metrů. U paty kmene mohou být opěrné pilíře. Listy jsou jednoduché, téměř až zcela vstřícné nebo řidčeji střídavé, někdy nahloučené na koncích větví. Žilnatina je nejčastěji trojžilná nebo triplinervní, méně často zpeřená. Květy jsou žluté nebo bílé, malé až středně velké, většinou oboupohlavné, v úžlabních až koncových květenstvích složených z vrcholíků. Okvětí je nerozlišené, se 6 laloky a krátkou květní trubkou. Fertilních tyčinek je 9, ve 3 kruzích po třech, mimo to je na vnitřní straně přítomen jeden kruh sterilních staminodií. Semeník je tvořen jediným plodolistem a obsahuje jediné vajíčko. Čnělka je tenká, zakončená hlavatou nebo terčovitou, někdy i trojlaločnou bliznou. Plodem je dužnatá peckovice, podepřená miskovitou, kuželovitou nebo zvonkovitou číškou.\n\nRod skořicovník zahrnuje (v současném taxonomickém pojetí) asi 250 až 350 druhů. Je rozšířen v tropické a subtropické Asii, v Austrálii, na tichomořských ostrovech a ve Střední a Jižní Americe. Největší počet druhů roste v Asii. Z Číny je uváděno celkem 49 druhů, z toho 30 endemických, z Bornea 33 druhů. V tropické Americe roste asi 60 druhů.\n\nDruh † \"Cinnamomum lusaticum\" je znám z třetihorních uloženin Českého masivu, konkrétně z hnědouhelného dolu u Hrádku nad Nisou.\n\nPrvní druh skořicovníku popsal již Carl Linné v roce 1753, který jej ovšem zařadil do rodu \"Laurus\" pod názvem \"Laurus cinnamomum\". Samotný rod \"Cinnamomum\" byl publikován J. Ch. Schäfferem v roce 1760.\n\nRod je v současném pojetí pravděpodobně parafyletický. Jeho zástupci jsou po mofologické stránce nezřídka poměrně obtížně odlišitelní od zástupců jiných příbuzných rodů.\nPoslední revize rodu byla vydána v letech 1985 a 1986. Američtí zástupci rodu byli v minulosti řazeni do rodu \"Phoebe\". Ten je v současném pojetí svým výskytem omezen na tropickou a subtropickou Asii.\n\n\nSkořicovníky jsou hospodářsky významné především jako zdroj skořice. Pravou skořici poskytuje skořicovník pravý (\"Cinnamomum verum\"), který je pěstován v mnoha tropických i subtropických zemích. Největšími producenty jsou v současnosti Srí Lanka, jižní Indie, Seychely a Madagaskar. Méně kvalitní skořice, označovaná jako kasie nebo čínská skořice, je získávána z druhu \"C. cassia\" pocházejícího z jižní Číny. Pěstuje se zejména v Číně, Vietnamu a Indonésii. Z dalších skořicovníků se pěstuje zejména vietnamský druh \"C. loureirii\", z něhož je získávána tzv. saigonská skořice, a \"C. burmannii\", který je zdrojem tzv. indonéské skořice, a rovněž druh \"C. tamala\". Jako náhrada skořice se používá též kůra \"Cryptocarya massoia\", druhu pocházejícího z Nové Guiney.\nKafrovník lékařský (\"Cinnamomum camphora\"), též známý jako skořicovník kafrovník, je pěstován na plantážích jako důležitý zdroj kafru.\n\nDřevo skořicovníků je v Malajsii obchodováno nejčastěji pod názvem \"camphorwood\", případně se označuje podobně jako jiná dřeva stromů z čeledi vavřínovité jako \"medang\". V Austrálii se těží zejména druhy \"Cinnamomum laubatii\", \"C. oliveri\" a \"C. virens\", v sv. Indii a Indočíně \"C. glaucescens\", v Jižní Americe \"C. stenophyllum\" a brazilský druh \"C. porosum\" (syn. \"Phoebe porosa\"), jehož dřevo je podobné ořechovému a je obchodováno pod jménem \"brazilian walnut\" nebo také \"imbuia\". Kmeny \"C. semecarpifolium\" jsou v Amazonii vyhledávaným materiálem na výrobu dlabaných kánoí.\n\nDruh \"C. iners\", pocházející z Indočíny a jihovýchodní Asie, je v tropech pěstován jako stínící a okrasná dřevina a slouží i k zalesňování. Jako okrasný strom se pěstuje i skořicovník pravý.\n\nSkořicovník čínský i skořicovník pravý jsou využívány v lékařství. Skořice podporuje zažívání, esenciální olej působí jako antiseptikum, má fungicidní účinky a snižuje hladinu cholesterolu v krvi.\nRůzné druhy skořicovníků jsou poměrně široce využívány v tradiční medicíně zejména v Indii, Číně, Indočíně a jihovýchodní Asii.\nZ listů, kůry i kořenů skořicovníku pravého je získáván esenciální olej, používaný v lékařství, aromaterapii, parfumerii, kosmetice a tabákovém průmyslu. V aromaterapii se používá také silice z \"C. lawang.\n\n\n"}
{"id": "472880", "url": "https://cs.wikipedia.org/wiki?curid=472880", "title": "L'illustré", "text": "L'illustré\n\nL’Illustré je švýcarský časopis se sídlem v Lausanne a vydávaným ve francouzském jazyce. Vlastní jej mediální skupina Ringier. L’Illustré se zabývá aktualitami ze Švýcarska i ze světa a životem lidí. \n\nHlavními redaktory jsou Christopher Pass a Jean-Luc Iseli.\n\nČasopis vychází každou středu v nákladu 91 481 výtisků a má přibližně 366000 čtenářů.\n\n\n"}
{"id": "472882", "url": "https://cs.wikipedia.org/wiki?curid=472882", "title": "Fed Cup 2010", "text": "Fed Cup 2010\n\nFed Cup 2010 byl 48. ročníkem nejdůležitější týmové soutěže žen v tenise. Finálové utkání se uskutečnilo 6.-7. listopadu 2010 v americkém San Diegu, kde domácí tým USA podlehl Italkám 1–3, které tak titul obhájily.\n\nČtyři týmy, které prohrály ve Světové skupině v 1. kole (Ukrajina, Francie, Německo a Srbsko) a 4 vítězné týmy ze Světové skupiny II (Slovensko, Belgie, Austrálie a Estonsko) se utkaly v baráži o Světovou skupinu.\n\nČtyři týmy, které prohrály ve Světové skupině II (Španělsko, Polsko, Argentina a Čína) hrály baráž proti týmům, které se kvalifikovaly z 1. skupin oblastních zón. Dva týmy se kvalifikovaly z evropsko-africké zóny (Švédsko a Slovinsko), jeden z asijsko-oceánské zóny (Japonsko) a jeden tým z americké zóny (Kanada).\n\n\n\n\n\n\n\n\n"}
{"id": "472883", "url": "https://cs.wikipedia.org/wiki?curid=472883", "title": "Fed Cup 2010 – Světová skupina", "text": "Fed Cup 2010 – Světová skupina\n\nSvětová skupina představovala nejvyšší úrovní ve Fed Cupu, z níž vzešel celkový vítěz soutěže. Účastníci semifinále měli zaručenou účast v této skupině pro nadcházející ročník. Týmy, které prohrály v 1. kole, musely podstoupit baráž o udržení v nejvyšší soutěži.\n"}
{"id": "472884", "url": "https://cs.wikipedia.org/wiki?curid=472884", "title": "Fed Cup 2010 – Světová skupina II", "text": "Fed Cup 2010 – Světová skupina II\n\nSvětová skupina II představovala druhou nejvyšší úrovní ve Fed Cupu. Vítězové poté odehráli baráž o Světovou skupinu, zatímco poražené týmy musely nastoupit k baráži o udržení ve Světové skupině II.\n"}
{"id": "472891", "url": "https://cs.wikipedia.org/wiki?curid=472891", "title": "Musée suisse de l'appareil photographique", "text": "Musée suisse de l'appareil photographique\n\nMuzeum založil v roce 1971 Claude-Henri Forney a pro veřejnost bylo otevřeno v roce 1979. Původní sídlo bylo v malém bytě na Grand Place 5. V roce 1989 se přestěhovalo do budovy z 18. století v Ruelle. Jedním z důvodů pro výběr tohoto místa bylo to, že je spojen podzemní chodbou se sousední budovou Grande Place, což umožnilo rozšíření muzea v roce 2001.\n\nSoučasnými řediteli jsou Jean-Marc Bonnard Yersin a Pascale Bonnard Yersinová.\n\n"}
{"id": "472902", "url": "https://cs.wikipedia.org/wiki?curid=472902", "title": "Krymský chanát", "text": "Krymský chanát\n\nKrymský chanát (krym tat. Къырым Ханлыгъы, \"Qırım Hanlığı\", قريم خانلغى) byl historický státní útvar krymských Tatarů v letech 1441–1783, rozkládající se na území poloostrova Krym, okolo pobřeží Azovského moře, severního pobřeží Černého moře a území Kubáně mezi ústím Dunaje a Dněprem.\n\nZakladatelem dynastie Girejů a prvním vládcem samostatného státu krymských Tatarů se stal Hadži I. Girej. V roce 1475 se Krymský chanát stal oficiálně vazalem Osmanské říše, ale v jejím rámci si zachoval praktickou nezávislost. Po rusko-turecké válce na základě mírové dohody z Küçük Kaynarca (1774) se Osmané Krymu vzdali a v roce 1783 chanát anektovalo Rusko a vytvořilo na jeho území Tavrickou gubernii. Krymský chanát byl nejdéle existující stát z následnických států po rozpadu Zlaté hordy.\n"}
{"id": "472903", "url": "https://cs.wikipedia.org/wiki?curid=472903", "title": "Davis Cup 2010", "text": "Davis Cup 2010\n\nDavis Cup 2010 byl 99. ročníkem této nejdůležitější týmové soutěže mužů. Soutěž odstartovala 1. kolem 5. – 7. března a skončila finálovým zápasem 3. – 5. prosince.\n\nPoprvé v historii získalo titul Srbsko.\n\n\n\nOsm týmů, které prohrály v 1. kole Světové skupiny se utkalo o udržení s osmi vítězi druhého kola jednotlivých 1. skupin.\n\n"}
{"id": "472905", "url": "https://cs.wikipedia.org/wiki?curid=472905", "title": "Lieova algebra", "text": "Lieova algebra\n\nLieova algebra je matematická struktura, která úzce souvisí s Lieovými grupami a jejich reprezentacemi.\n\nLieova algebra je algebra, tj. vektorový prostor V spolu s bilineárním zobrazením (\"násobením\"), označovaným závorkami,\n\nformula_1,\n\ns těmito speciálními vlastnostmi:\n\n\n\n\n\n[[Kategorie:Teorie Lieových grup]]"}
{"id": "472906", "url": "https://cs.wikipedia.org/wiki?curid=472906", "title": "Brněnská laťka", "text": "Brněnská laťka\n\nBrněnská laťka je mezinárodní halový atletický mítink ve skoku do výšky, který se koná v Brně každoročně od roku 1996. Soutěž žen se nekonala v roce 2002, v letech 2006 – 2007 a v roce 2011 a 2013. Rekordy mítinku drží Tomáš Janků (234 cm) a Jelena Slesarenková (202 cm).\n\nV roce 2009 vyhráli mítink pozdější stříbrní medailisté halového mistrovství Evropy v Turíně, Rus Alexej Dmitrik a Španělka Ruth Beitiaová. Česká výškařka Oldřiška Marešová skončila třetí v novém osobním rekordu 190 cm a zaostala jen dva centimetry za limitem na HME 2009.\n\nV roce 2011 byl mítink zapojen do nového výškařského seriálu Czech High Jump Grand Prix. Součástí seriálu, jehož záštitu přijal i premiér Petr Nečas, jsou také mítinky Ostravská laťka a Novinářská laťka. 17. ročník závodu se v roce 2012 uskutečnil v brněnském nákupním a zábavním centru Olympie. \n\n"}
{"id": "472907", "url": "https://cs.wikipedia.org/wiki?curid=472907", "title": "Státní zdravotní ústav", "text": "Státní zdravotní ústav\n\nStátní zdravotní ústav (SZÚ) je příspěvkovou organizací ministerstva zdravotnictví, které pro něj vytváří odborné zázemí.\n\nSZÚ sídlí v Praze a v jeho čele stojí ředitel, kterého jmenuje a odvolává ministr zdravotnictví na návrh hlavního hygienika. SZÚ připravuje podklady týkající se zdravotní politiky a metodik v oblasti ochrany veřejného zdraví. Nachází se v sousedství areálu Fakultní nemocnice Královské Vinohrady a historicky byl svázán s Lékařskou fakultou hygienickou UK v Praze.\n\nOd roku 2010 do roku 2018 byla ředitelkou ústavu Ing. Jitka Sosnovcová.\n\nNa jeho vzniku se podílely finanční prostředky Československé republiky a Mezinárodní zdravotní úřad Rockefellerovy nadace v New Yorku. K otevření došlo 12. října 1925, zakládající listina byla signována prezidentem T. G. Masarykem.\n\nV gesci ústavu bylo dle zákona č. 218/2000 Sb. zajišťovat pro státní správu \"„odborné vědecké práce a zkoumání potřebná k účinným zdravotním opatřením a podporovat výchovu v preventivní medicíně.“\" Další náplní byla produkce očkovacích látek a sér, stejně jako dohled nad léčivy.\n\nPo druhé světové válce, od roku 1945 docházelo k částečné atomizaci pracoviště a osamostatnění několika ústavů pod Ministerstvo zdravotnictví ČSR. Roku 1971 došlo ke spojení ústavů v jedinou vědecko-výzkumnou instituci ministerstva zdravotnictví, která nesla jméno Institut hygieny a epidemiologie.\n\nStátní zdravotní ústav byl obnoven v lednu 1992 rozhodnutím ministra zdravotnictví Martina Bojara.\n\nV roce 2018 rezignovala na svůj post ředitelka Jitka Sosnovcová, kdy byla zveřejněna zpráva z kontroly NKÚ, který našel velké pochybení v hospodaření ústavu.\nStátní zdravotní ústav je příspěvkovou organizací ministerstva zdravotnictví. Jeho postavení a úkoly jsou stanoveny § 86 zákona č. 258/2000 Sb.,o ochraně veřejného zdraví a o změně některých souvisejících zákonů, ve znění pozdějších předpisů, a opatřením ministryně zdravotnictví čj: 31334/2002 ze dne 17. 12. 2002. Statutárním orgánem ústavu je ředitel, kterého jmenuje a odvolává na návrh hlavního hygienika České republiky ministr zdravotnictví. Sídlem ústavu je Praha.\nV § 86 citovaného zákona se uvádí, že ústav se zřizuje k přípravě podkladů pro národní zdravotní politiku, pro ochranu a podporu zdraví, k zajištění metodické a referenční činnosti na úseku ochrany veřejného zdraví, k monitorování a výzkumu vztahů životních podmínek a zdraví, k mezinárodní spolupráci, ke kontrole kvality poskytovaných služeb k ochraně veřejného zdraví, k postgraduální výchově v lékařských oborech ochrany a podpory zdraví a pro zdravotní výchovu obyvatelstva.\nStátní zdravotní ústav je zdravotnické zařízení a je oprávněn zpracovávat za účelem přípravy podkladů pro tvorbu státní zdravotní politiky a sledování dlouhodobých trendů výskytu infekčních a jiných hromadně se vyskytujících onemocnění údaje o zdraví fyzických osob v souvislosti s předcházením vzniku a šíření infekčních onemocnění, ohrožení nemocí z povolání a jiných poškození zdraví z práce, o expozici fyzických osob škodlivinám v pracovním a životním prostředí a o epidemiologii drogových závislostí a předávat je orgánům ochrany veřejného zdraví.\n\n\n\"(ústav pod kontrolou německé zdravotní správy)\"\n\n\nV letech 1952-1970 byl ústav rozdělen na samostatné ústavy -\nÚstav hygieny, Ústav hygieny práce a chorob z povolání, Ústav epidemiologie a mikrobiologie. V roce 1971 byly ústavy sloučeny v Institut hygieny a epidemiologie:\n\n\n"}
{"id": "472909", "url": "https://cs.wikipedia.org/wiki?curid=472909", "title": "Dermatopatologie", "text": "Dermatopatologie\n\nDermatopatologie je obor patologické anatomie zabývající se studiem patologických změn probíhajících v lidské kůži. Základem je vyšetření mikroskopické bioptických vzorků kůže pomocí běžných histologických technik, dermatopatologie se však snaží nalézat vztahy mezi funkčními změnami v kůži a jejich morfologickým obrazem.\n\n\n"}
{"id": "472910", "url": "https://cs.wikipedia.org/wiki?curid=472910", "title": "Patologická anatomie", "text": "Patologická anatomie\n\nPatologická anatomie nebo nověji patologie je základní lékařský obor zabývající se především morfologickou diagnostikou z cytologických, bioptických a autoptických vzorků tkání. Název patologická anatomie pochází ze zákona č. 95/2004 Sb., nověji je vyhláškou č. 361/2010 Sb. obor nazýván patologie, tedy stejně jako obecný obor. Náplní a posláním odpovídá lékařský obor patologie anglickému oboru \"Anatomical Pathology\" i \"Surgical Pathology\", jen málo se překrývá oborem \"Clinical Pathology\". Lékař, který je atestován v oboru patologie, se nazývá patolog; neoficiálně se jako patolog označuje i lékař zařazený do oboru patologie.\n\nLékař atestovaný v oboru patologie je oprávněn samostatně provádět i uzavírat veškerá nekroptická, cytopatologická a bioptická vyšetření. Nekroptické vyšetření znamená, že jde o celkové vyšetření mrtvého od pitvy po vyhodnocení histopatologických preparátů za účelem kontroly správnosti klinických diagnóz. Výjimkou jsou pouze situace, kdy musí pitvu provádět soudní lékař. Většinu práce patologa představuje diagnostika materiálů odebraného ze živých pacientů za účelem screeningového vyšetření nebo stanovení diagnózy či rozsahu onemocnění. Cytologická diagnostika spočívá ve studiu změn izolovaných buněk získaných například stěrem ze sliznice nebo sedimentací moči. Histopatologická diagnostika bioptických vzorků spočívá v zevrubném studiu stavby tkáně odebrané např. během drobného chirurgického výkonu. Zvláštní kapitolou je tzv. peroperační diagnostika, kdy se histopatologická diagnostika provádí během vlastního chirurgického výkonu a podle nálezu patologa se volí rozsah prováděného výkonu.\n\nVzdělávání probíhá podle vyhlášky č. 361/2010 Sb. Nutnou podmínkou pro vstup do oboru je absolvování nejméně šestiletého prezenčního studia na lékařské fakultě v programu všeobecné lékařství. Základem oboru je patologický kmen, který se skládá ze tří dvouměsíčních stáží na interním, chirurgickém a anesteziologickém pracovišti a z nejméně 18 měsíců trvající praxe na patologickém oddělení. Během přípravy musí frekventant provést nejméně 120 pitev a 2000 cytologických vyšetření. Patologický kmen je ukončen testem, jehož složení opravňuje lékaře k samostatnému provádění pitev a k samostatnému vyhodnocování cytologických preparátů.\n\nPo absolvování patologického kmene vstupuje lékař do vlastního specializovaného výcviku, který by měl trvat nejméně 36 měsíců. Příprava probíhá na oddělení patologie, přičemž frekventant musí nejméně jeden měsíc v roce strávit na stáži v cytologické a bioptické diagnostice na pracovišti s vyšším stupněm akreditace. Během specializačního výcviku musí provést frekventant nejméně 200 nekroptických vyšetření (analýza vzorků z mrtvoly), 2000 cytologických vyšetření a pod dohledem musí provést nejméně 3000 histopatologických vyšetření. Další podmínkou je publikace nejméně dvou kazuistik nebo nejméně jednoho vědeckého článku z oboru patologie.\n\nPo splnění všech podmínek se může lékař přihlásit k atestační zkoušce. Zkouška se skládá z praktické části, během které musí zkoušený správně určit diagnózu u 15-20 bioptických a cytologických vzorků, a ze tří teoretických otázek z oblasti patologie, přičemž jedna z nich je z oblasti obecné patologie nebo z oblasti používaných diagnostických technik.\n\n\n\n"}
{"id": "472915", "url": "https://cs.wikipedia.org/wiki?curid=472915", "title": "FreeCol", "text": "FreeCol\n\nFreeCol je svobodná tahová strategie pod licencí GNU GPL. Je silně inspirována hrou Colonization od Sida Meiera a naprogramována v jazyce Java, díky čemuž je spustitelná na řadě platforem, mimo jiné Linux, Microsoft Windows a Macintosh.\n\nHra začíná v roce 1492, kdy Kryštof Kolumbus objevil Ameriku, objevením Nového Světa. Hráč má do začátku loď a pár osadníků a jeho cílem je vybudovat samostatné impérium a posléze dosáhnout nezávislosti na koruně, která jej vyslala. V závěru hry musí čelit hráč vojsku, které král vyšle, aby kolonie udržel pod svojí vládou, a hra končí poražením tohoto vojska.\n\nJádrem hry je ovšem spíše rozvíjení ekonomiky, tedy těžba či pěstování surovin, jejich zpracování na konečný výrobek a posléze jejich využití či prodej. Důležitou součástí je zvyšování efektivity výroby jednak vyškolováním osadníků pro konkrétní činnosti, jednak stavěním budov v koloniích.\n\nHra je v určitých ohledech podobná hře Freeciv, stejně jako je Colonization (předloha FreeCol) podobná Civilization (předloha Freeciv).\n\nFreeCol se již dostala i do repozitáře operačního systému Debian.\n\n"}
{"id": "472918", "url": "https://cs.wikipedia.org/wiki?curid=472918", "title": "Arik-dín-ili", "text": "Arik-dín-ili\n\nArik-dín-ili (doslova \"Bůh - věčný soudce\") byl asyrský král, který vládl v letech 1319 - 1308 př. n. l. Syn a nástupce Enlil-niráriho.\n\nArik-dín-ili se již ve svých prvních dokumentech označuje jako \"silný král, král asyrský\". V odkazech na stavební aktivitu přestal hlásat, že stavby byly postaveny \"společně pro blaho města\", tedy městskou radou, která vládla až do nynějška spolu s králi, i když mnohdy jen formálně.\n\nNicméně i v tomto období Asýrie trpěla. Zdá se, že utržila několik vážných porážek ve vleklých pohraničních sporech s babylonskými vojsky kassitského krále Nazimaruttaše. I přes to se Arik-dín-ilimu podařilo rozšířit asyrské území a to na účet říše Mitanni, kam jeho vojska podnikala časté nájezdy. Obsadil oblast Kadmuše a přilehlá území, čímž se hranice Asýrie na jiho-západě posunula až ke středním toku Eufratu. Podél něj Asyřané podnikali výpady až k pohoří Zagros. Dále jsou popsány střety s aramejskými kočovnými kmeny. Jedná se o první zmínku o Aramejcích v historických zápisech. Není z nich ale jasné, kde se s nimi Arik-dín-ili potýkal, zda v přieufratském pásmu, či na pastvinách střední a horní Mezopotámie.\nZ období vlády Arik-dín-iliho se poprvé zachovaly fragmenty jeho úředních záznamů, sepsaných podle chetitského vzoru. Po jeho smrti se vlády v Asýrii ujímá jeho syn Adad-nirári I.\n\n"}
{"id": "472919", "url": "https://cs.wikipedia.org/wiki?curid=472919", "title": "Giovanna Mezzogiorno", "text": "Giovanna Mezzogiorno\n\nGiovanna Mezzogiorno (* 9. listopadu 1974 Řím) je italská herečka dvojnásobně oceněná Nastro d’Argento (Stříbrnou stuhou) pro nejlepší herečku v hlavní roli za rok 1999 ve snímku \"Del perduto amore\" a za rok 2003 ve filmu \"Okno naproti\", za nějž obdržela i Cenu Davida di Donatella pro nejlepší herečku. Roku 2005 získala na Benátském filmovém festivalu cenu Volpi Cup pro nejlepší herečku za snímek \"Bestie v srdci\".\n\nNarodila se v Římě do herecké rodiny Vittoria Mezzogiorna a Cecilie Sacchiové. Po studiích herectví působila dva roky v pařížském divadle Petera Brooka, kde ve své první roli ztvárnila \"Ofélii\" v Shakespearově \"Hamletu\".\n\nV roce 1997 se poprvé objevila ve filmu Sergio Rubiniho \"Il viaggio della sposa\", za nějž obdržela cenu Premio Flaiano pro nejlepší herečku. Po snímku režiséra Michela Placida \"Del perduto amor\" spolupracovala na dalších projektech v letech 2000 a 2001 s herci Johnem Malkovichem a Gérardem Depardieuem. Větší známost jí přinesla až role v úspěšném filmu \"L’ultimo bacio\" od Gabriela Muccina.\n\nV roce 2002 si ve filmu \"Il più crudele dei giorni\" zahrála postavu italské novinářky Ilarie Alpiové zavražděné v Somálsku za podivných okolností. Za tuto roli obdržela cenu Nastro d'Argento. Další ocenění získala za snímky Ferzana Ozpeteka \"Okno naproti\" (\"La finestra di fronte\"), který obdržel Křišťálový glóbus pro nejlepší film na MFF v Karlových Varech a film režisérky Cristiny Comenciniové \"La Bestia nel Cuore\" (2005), který byl nominován na Oscara za nejlepší cizojazyčný film. Vedle španělského herce Javiera Bardema a amerického kolegy Benjamina Bratta se objevila roku 2006 ve snímku Mika Newella \"Láska za časů cholery\" natočeného podle literární předlohy Gabriela Garcíi Márqueze.\n\nV letech 1998–2001 byl jejím partnerem italský herec Stefan Accorsi. Od roku 2003 žije s hereckým kolegou Danielem Anzellotim.\n\n\n"}
{"id": "472921", "url": "https://cs.wikipedia.org/wiki?curid=472921", "title": "Ořešník", "text": "Ořešník\n\nOřešník může být: \n\nStromy z čeledi ořešákovitých (\"Juglandaceae\") viz ořešák (\"Juglans\") (např. ořešák královský čili vlašský) a ořechovec (\"Carya\")\n"}
{"id": "472931", "url": "https://cs.wikipedia.org/wiki?curid=472931", "title": "Aramejci", "text": "Aramejci\n\nAramejci jsou příslušníci západosemitského kočovného a pasteveckého národa, který žil v oblasti horní Mezopotámie (biblický Aram). Aramejci nikdy neměli jednotnou říši, ale byli rozptýleni v jednotlivých nezávislých královstvích po celém Blízkém východě. Ale právě tomuto národu se podařilo rozšířit svou řeč a kulturu po celém Blízkém východě a dokonce i za jeho hranice, částečně i díky masovému pohybu obyvatel vynucenému postupným rozmachem říší v tomto regionu, Asýrii a Babylónii nevyjímaje – tento postupný proces je zván „arameizací“.\n\nAramejci jsou většinou definováni podle používání západosemitské aramejštiny (1100 př. n. l. – 200 n. l.), která pro psanou formu nejprve používala fénické písmo, z kterého se později vyvinula vlastní aramejská abeceda. Již na počátku 8. století př. n. l. se aramejština „utkala“ s východosemitskou akkadštinou a klínovým písmem v Asýrii, odkud se brzy rozšiřovala po Orientu. Okolo roku 500 př. n. l. se stala aramejština lingvou frankou achajmenovské Perské říše. Přestože byla opomíjena v helénském období, vydržela jako společný dorozumívací jazyk všech obyvatel regionu až do islámského dobytí Mezopotámie v 7. století našeho letopočtu.\nPůvodní stará aramejština, užívaná za Perské říše, se vyvinula do střední aramejštiny a jedním z jejích dialektů se stala syrština, používaná v římské provincii Sýrie, kde se stala liturgickým jazykem syrských křesťanů.\n\nPůvod Aramejců je stále nejasný i vzhledem k malému množství informací z mezopotámských textů, které se k nim vztahují. Toponymum \"A-ra-mu\" se objevuje v nápisech v Eble ze 3. tisíciletí př. n. l., která vypisují soudobá geografická pojmenování oblastí. \"A-ra-me\", pravděpodobně totéž v genitivu, se objevuje v nápisech Narám-Sína Akkadského z období kolem roku 2250 př. n. l. Město Aram je zmiňováno také ve Starém Zákoně a Koránu jako „město tisíce sloupů“ a domov kmene Ád (ʿĀd, A'ad) v kraji Rub al-Chálí.\n\nV současnosti neexistuje jednotný názor na případnou souvislost mezi zmiňovanými lokalitami a národem popisovaným o více než milénium později v nápisech Tiglatpilesara I.. Další rané zmínky byly objeveny v archivech měst Mari (okolo 1900 př. n. l.) a Ugarit (asi 1300 př. n. l.).\n\nKočovní honáci byli vždy důležitým rysem Blízkého východu, ale jejich počet se zřejmě měnil podle klimatických podmínek a tlaku sousedících států na jejich trvalé usazení. Období pozdní doby bronzové bylo zřejmě poznamenáno rostoucím suchem a s ním souvisejícím oslabením sousedních států, což přimělo sezonní pastevce trávit delší a delší dobu se svými stády. Městská sídliště zmenšovala svou velikost, až nakonec v regionu zcela převládl kočovný a pastevecký způsob života. Tyto vysoce mobilní kmeny s jejich náhlými nájezdy byly i stálou hrozbou pro obchod na větší vzdálenosti a zasahovaly i do lokálního výběru daní a poplatků. Na počátku 14. století př. n. l. byla velká část Izraele pod aramejskou nadvládou po dobu osmi let (podle biblické Knihy Soudců), dokud Otníel neporazil aramejské síly vedené Kušan-rišatajimem, králem Aram-Naharajimu (severní Mezopotámie; v té době pod vládou státu Mitanni). V Bibli jsou dále zmínky o Aramejském Damašku (státu v okolí Damašku) a Aram Rehobu.\n\n\"Ahlamû\" („tuláci“), jsou poprvé zmiňováni v dopisech z el-Amarny v korespondenci s králem babylonským a jejich přítomnost je doložena také v Asýrii, Nippuru a dokonce i v Dilmunu (dnešní Bahrajn). Když Salmanassar I. (1274–1245 př. n. l.) porazil mitannského krále Šattuaru, na jeho straně bojovali i žoldnéři z řad Chetitů a \"Ahlamûů\".\n\nV Egyptě byli pravděpodobně známi pod termínem Šasu (\"šsw\", „poutník“) a od období vlády Tutanchamona zde nahradili nájezdníky Hapiru (či Apiru) jakožto hlavní zdroj nestability. V následujícím století Ahlamû přetli obchodní cestu z Babylónu do Chattušaše a Tukulti-Ninurta I. (1243–1207 př. n. l.) tvrdil, že dobyl Mari, Chanu a Rapiqum na Eufratu a „horu Ahlamûů“, čímž měl zřejmě na mysli oblast Džebel Bišri.\n\nPoprvé jsou \"Ahlamû-Aramejci\" (Ahlame Armaia) zmiňováni v nápisech Tiglatpilesara I. a krátce poté rychle mizí z asyrských záznamů. Výraz Ahlamû je již nahrazen slovem Aramejci (Aramu, Arimi). Je možné, že kmen Aramejců byl dominantním mezi lidem Ahlamû, ale možná jen tyto dva národy operovaly na stejném území. Je pravděpodobné, že výraz \"Armania\" byl novější formou předchozího exonyma \"Martu\" (Amorité, \"ti ze západu\"), která byla použita v asyrských záznamech. Podle Bible izraelští králové Saul, David a Šalomoun (pozdní 11. a 10. století př. n. l.) bojovali proti aramejským královstvím na severní hranici Izraele, což potvrzuje přítomnost aramejských kmenů v oblasti Sýrie. Ještě severněji Aramejci ovládli okolí řeky \"Orontes\" (dnes Ásí), jmenovitě město Hamá.\n\nBěhem 10 a 11. století př. n. l. získali pod svou kontrolu území mezi městy Aleppo a Arpad. Vytvořili zde státní útvar, který nazývali \"Bít-Aguši\" a jeho správním centrem bylo město Til Barsip (dnešní Tell Achmár). Ve stejné době se také posouvali na východ od Eufratu, kde se usídlili v tak velkém množství, že tato oblast dostala název \"Aram Naharajm\" – \"Aram od dvou řek\".\nV oblasti severní Sýrie vzniklo několik malých aramejských království – např. Bit-bahijani (Tell Chaláf), Bit-Adini nebo Bit-gabari. Bit-gabari bylo vměstnáno mezi novochetitské státy Karchemiš, Gurgum a Tabal, na které měla aramejská kultura obrovský vliv.\nAramejské státečky byly postupně podmaňovány rostoucí Novoasyrskou říší. Adad-nirári II., Aššurnasirpal II. a jeho syn Salmanassar III. zlikvidovali mnoho malých kmenů a získali pro Asýrii kontrolu nad místním obchodem a syrskými přírodními zdroji. Vliv Aramejců (i když bez vlastního státu) na oblasti severní Mezopotámie přesto dále trval a někteří asyrští králové dokonce pojali aramejské ženy za manželky.\n\n\n"}
{"id": "472935", "url": "https://cs.wikipedia.org/wiki?curid=472935", "title": "Robert Peel", "text": "Robert Peel\n\nRobert Peel, 2. baronet (5. února 1788, Ramsbottom, Lancashire, Spojené království – 2. července 1850, Westminster, Londýn) byl britský státník, člen Konzervativní strany a premiér. V době kdy zastával funkci ministra vnitra, pomohl vytvořit moderní koncepci policie (neformální pojmenování britských policistů \"bobbies\" v Anglii a \"peelers\" v Irsku je odvozeno od jeho jména). Zapojil se do vzniku Konzervativní strany z původní strany Toryů a prosadil zrušení dodatečného cla na obilí (\"Corn Laws\").\n\nNarodil se v Ramsbottomu v hrabství Lancashire v rodině průmyslníka a poslance parlamentu sira Roberta Peela, 1. baroneta. Ten byl jedním z nejbohatších textilních průmyslníků prvního období industrializace. Mladý Peel studoval na Hipperholmském gymnáziu, později na škole v Harrow a nakonec na Christ Church v Oxfordu.\n\nDo politiky vstoupil v 21 letech jako poslanec za irský obvod Cashel. Jeho zvolení podporoval správce Irska Arthur Wellesley, pozdější vévoda z Wellingtonu, se kterým bylo spojeno následujících 25 let jeho politické kariéry. Jeho první projev byl senzací a mluvčí parlamentu Charles Abbot ji označil za nejlepší první projev poslance od dob Williama Pitta.\n\nV následujícím desetiletí zastával méně důležité funkce v toryovských vládách.\n\nByl považován za nadějného politika Toryů a poprvé se stal členem vlády roku 1822 jako ministr vnitra. Zavedl mnohé důležité reformy, z nichž nejdůležitější byl záměr ustanovit metropolitní policii. Reformoval i trestní právo snížením typů případů, u nichž bylo možno uložit trest smrti, a zjednodušil a zpřehlednil posuzování různých typů kriminálních činů. Reformoval vězeňský systém a zavedl poplatky a vzdělávací systém pro vězně.\n\nPoté co byl Robert Jenkinson ve funkci premiéra nahrazen Georgem Canningem, rezignoval na svou funkci. Hlavním důvodem byl rozdílný názor na emancipaci katolíků. Zatímco Canning byl jejím zastáncem, Peel byl jedním z jejich nejhlasitějších oponentů. Po Canningově smrti se na krátkou dobu stal premiérem Frederick John Robinson a po něm nastoupil do čela vlády Arthur Wellesley, 1. vévoda Wellington a s ním se vrátil na post ministra vnitra i Peel. Tlak na emancipaci katolíků byl ale velký a zákon realizující změnu jejich práv byl přijat rok po nástupu Wellesleye.\n\nV té době realizoval svoji myšlenku vytvoření metropolitní policie pro Londýn, jejímž sídlem se stal Scotland Yard. Základem se stala tisícovka strážníků familiárně pojmenovaných \"Bobbies\". Zpočátku se policie setkala s nedůvěrou, ale poté co se jí podařilo snížit úroveň kriminality, byla od roku 1857 stanovena povinnost pro všechna města Velké Británie vytvořit své policejní oddíly. Deklaroval také etické principy pro policisty.\n\nStřední a pracující společenská třída si žádala po emancipaci katolíků i další reformy, které Toryové odmítli realizovat. K vládě se tak na několik bouřlivých let dostali Whigové. Vilém IV. se po období, kdy byli premiéry Charles Grey a William Lamb, kteří zavedli mnohé změny, rozhodl pověřit sestavením vlády Peela. Ten byl v té době v Itálii a tak se místo něho stal na krátkou dobu do Peelova návratu premiérem Wellesley.\n\nVláda byla svým charakterem menšinová a závisela na dobré vůli Whigů. Jako vyjádření politických záměrů před všeobecnými volbami v lednu 1835 vydal Peel Tamworthský manifest. Ten je považován za jeden z rozhodujících dokumentů pro přeměnu strany Toryů na stranu konzervativní. V něm deklaroval úmysl provádět umírněné reformy. Whigové vytvořili koalici s irskými radikály a opakovaně tak přehlasovali zákony navrhované vládou. Nakonec Peel rezignoval a Whigové se chopili moci. Jedinými Peelovými reálnými výsledky prvního období ve funkci premiéra bylo vytvoření kontrolní komise Anglikánské církve a zvýšení počtu křesel v dolní komoře parlamentu.\n\nV květnu 1839 dostal nabídku k vytvoření vlády od nové královny Viktorie. Nicméně tato vláda by byla také minoritní a Peel potřeboval od královny další potvrzení důvěry. William Lamb byl dlouholetým královniným důvěrníkem a mnoho významných míst u královského dvora bylo obsazeno manželkami a příbuznými Whigů. Objevovalo se i mínění, že je Viktorie příliš svázaná s touto stranou. Peel tedy žádal, aby některé z těchto funkcí byly svěřeny Toryům. Viktorie odmítla změny u svého dvora a přes podporu od svého spojence Arthura Wellesleye odmítl šanci sestavení menšinové vlády.\n\nNastoupil do funkce v době ekonomické recese, poklesu světového obchodu a dluhu státního rozpočtu ve výši 2,5 miliónů liber. Důvěra v banky a obchod byly na velmi nízké úrovni. Pro zvýšení příjmů státního rozpočtu Peel znovu zavedl daň z příjmu, která byla zrušena na konci napoleonských válek. Příjem z této daně byl vyšší než se očekávalo, a tak mohly být zrušeny některé jiné daně včetně nepopulární daně z cukru. Roku 1842 bylo poprvé navrženo zrušení cla na obilí, ale tento návrh byl odmítnut.\n\nPo volbách roku 1841 dosáhla jeho vláda většinovou podporu v parlamentu. Projevem jeho umírněných reforem byl zákon omezující pracovní dobu dětí a žen a stanovující minimální bezpečnostní standardy. Zajímavostí je, že Peel tak pokračoval v díle svého otce, který se zasloužil o reformu pracovních podmínek v první polovině 19. století. Roku 1843 byl Peel terčem neúspěšného atentátu jehož autorem byl šílený zločinec Daniel M'Naghten.\n\nNejdůležitějším počinem jeho druhého období bylo odvolání cla na obilí, které směřovalo proti velkostatkářům, těžícím z omezení dovozu obilí. Tento rozchod s konzervativním protekcionismem byl vyvolán velkým irským hladomorem. Toryové podcenili rozsah tohoto problému a Peel reagoval na hladomor pomalu. Po zjištění rozměrů této katastrofy předpokládal, že by řešením bylo zrušení cla, které by pomohlo zásobování Irska.\n\nJeho strana tento zákon nepodpořila, ale byl přijat s podporou Whigů a irských radikálů. Wellesley přesvědčil Sněmovnu lordů, aby odvolání cla schválila. Tentýž den, kdy horní komora zrušení cla přijala, byl Whigy, radikály a protekcionistickými Toryi odmítnut jeho návrh jiného zákona a tak ten o několik dní později rezignoval na funkci premiéra.\n\nZachoval si velkou skupinu příznivců a roku 1849 byl vyzván, aby vedl koaliční vládu vytvořenou z Whigů a radikálů. Peel si ale uchoval konzervativní názory a tak tuto nabídku odmítl. Zůstal velmi vlivným politikem a aktivně podporoval volný obchod.\n\nDne 29. června 1850 spadl ze svého koně, který klopýtl při jízdě po Constitution Hill. O tři dny později zemřel. Jeho spojenci vedení Hamiltonem-Gordonem a Gladstonem se spojili s Whigy a vytvořili Liberální stranu.\n"}
{"id": "472937", "url": "https://cs.wikipedia.org/wiki?curid=472937", "title": "Řád koruny (Prusko)", "text": "Řád koruny (Prusko)\n\nŘád koruny () byl pruský řád. Založil ho v roce 1861 pruský král a pozdější německý císař Vilém I. jako všeobecný záslužný řád. Dělil se do 5 tříd. Řád zanikl s pádem monarchie roku 1918.\n\nOdznakem je zlatý tlapatý kříž s mírně prohnutými boky ramen vyvedený v bílém smaltu. V bílém středovém medailonu je vyobrazena zlatá pruská královská koruna, okolo které se vine modrý pruh se zlatým nápisem \"Gott mit uns\" (\"Bůh s námi\"). Na reversu odznaku je umístěna zdobná iniciála zakladatele W (\"Wilhelm\" / \"Vilém\"). Za válečné zásluhy se mezi ramena kříže přidávaly dva zkřížené meče. Za péči o raněné za války byl k odznaku přidáván na horní rameno kříže malý červený křížek a černobíle pruhovaná stuha s černým okrajem.\n\nHvězda I. třídy je stříbrná a osmicípá se středovým štítkem odznaku uprostřed. Hvězda II. třídy je čtyřcípá, jinak totožná s hvězdou I. třídy.\n\nBarva řádové stuhy je modrá.\n\nŘád byl udělován v celkem pěti třídách.\n"}
{"id": "472944", "url": "https://cs.wikipedia.org/wiki?curid=472944", "title": "Paul Keres", "text": "Paul Keres\n\nPaul Keres (7. ledna 1916 – 5. června 1975) byl estonský šachový velmistr.\n\nKeres několikrát velmi těsně propásl příležitost stát se mistrem světa. V roce 1938 zvítězil v turnaji AVRO, které bylo výchozím bodem pro jednání o následujícím zápasu mistrovství světa proti Alexandru Alechinovi, zápas se ale nikdy neuskutečnil kvůli 2. světové válce.\n\nPo válce byl ve finále turnaje kandidátů čtyři po sobě následující období. Díky této statistice je některými znalci považován za nejsilnějšího šachistu všech dob, který nikdy nezískal titul mistra světa. Jeho přezdívka proto byla \"Korunní princ šachu\".\n\nZapočítávány pouze oficiální turnaje a zápasové partie.\n"}
{"id": "472945", "url": "https://cs.wikipedia.org/wiki?curid=472945", "title": "Broušení textilií", "text": "Broušení textilií\n\nBroušení je mechanické zpracování povrchu plošných textilií. Broušením se na textilii tvoří velmi krátký, hustý, velurový vlas podobný sametu.\n\nK broušení jsou vhodné bavlněné, směsové a umělovlákenné tkaniny, často se brousí také osnovní pleteniny z umělých vláken.\n\nVětšina strojů je konstruována k broušení tkanin za sucha. Látka se vede přes válce potažené smirkovým plátnem se zrněním odpovídajícím žádanému efektu. Obzvlášť hrubému broušení se říká \"smirkování\" a velmi jemnému \"pískování\". Na některých strojích je instalováno více válců s navzájem nezávislým pohonem, takže se dá brousit jak proti tak po směru probíhajícího zboží.\n\nMéně známé je broušení za mokra. Brousicí válce jsou zde potaženy diamantovým smirkovým plátnem a při běhu stroje jsou zčásti ponořeny v nádobách s vodou.\n\nMokrá textilie se před broušením (zpravidla na napínacím rámu) napouští chemikáliemi, od jejichž složení jsou závislé vlastnosti výsledného zboží: \n\nBroušení se dá považovat za variantu počesávání, se kterým se kombinuje zejména při výrobě \"dyftýnu\", velvetonu nebo \"broskvové kůže\". Známé je také broušení simplexových pletenin při výrobě imitace semišové kůže.\nNěkteré surové tkaniny se brousí před zušlechťováním za účelem odstranění povrchních mechanických nečistot. \n\n"}
{"id": "472946", "url": "https://cs.wikipedia.org/wiki?curid=472946", "title": "Zahradní slavnost", "text": "Zahradní slavnost\n\nZahradní slavnost je divadelní hra Václava Havla z roku 1963. Je řazena do žánru absurdního dramatu. Hlavní postavou je mladý přičinlivý Hugo Pludek, který dosahuje společenského vzestupu pomocí dokonalého ovládnutí obsahově vyprázdněných frází.\n\n\nHugo Pludek, syn ze středostavovské rodiny, je rodiči vyslán na zahradní slavnost Likvidačního úřadu, pořádanou Zahajovačskou službou, aby se zde setkal s vlivným Františkem Kalabisem. Hugo zde Kalabise nenajde, místo toho se rozvine sled absurdních situací. Všichni funkcionáři Likvidačního úřadu i Zahajovačské služby hovoří degenerovaným, formálním a bezobsažným jazykem, jak se očekává od jejich role v byrokratickém systému. Hugo si rychle osvojí frázi jako univerzální dorozumívací techniku, postupuje na společenském žebříčku a nakonec stane v čele nově ustavené Ústřední komise pro zahajování a likvidování. Důsledkem je ztráta vlastní identity. Když Hugo přijde domů, je natolik změněn, že jej vlastní rodiče nepoznávají.\n\nOdposlechnuté dobové fráze upomínají na Československo 60. let, kdy věty a obraty, které dříve měly ideový, revoluční náboj, slouží už jen pro dokazování konformity s vládnoucím režimem (obdobně jako to Havel později analyzoval v eseji \"Moc bezmocných\") a vyhnutí se skutečné zodpovědnosti. Hru lze ale aplikovat i obecně na tendenci jakékoli mocenské organizace vyvinout si vlastní jazyk a uzavřít se do sebe.\n\nHra Zahradní slavnost byla poprvé uvedena v Divadle Na zábradlí v prosinci 1963. Hugo Pludka hrál Václav Sloup.\n\n"}
{"id": "472969", "url": "https://cs.wikipedia.org/wiki?curid=472969", "title": "Puch", "text": "Puch\n\nPuch může být\n\n\nmnoho obcí nebo jejich částí v Rakousku a Německu\n\n\n"}
{"id": "472973", "url": "https://cs.wikipedia.org/wiki?curid=472973", "title": "Vzpoura na Bounty", "text": "Vzpoura na Bounty\n\nVzpoura na ozbrojené lodi Jeho Veličenstva \"Bounty\", vedená pomocníkem navigačního důstojníka a v té době zastupujícím poručíkem Fletcherem Christianem proti veliteli lodi, poručíku Williamu Blighovi, se odehrála 28. dubna 1789. \n\nLoď byla z Anglie vyslána roku 1787 na Tahiti pro náklad chlebovníků určených pro obživu otroků na Jamajce. Britští námořníci strávili na Tahiti, které pro ně představovalo ráj a ztělesnění idylického života, několik měsíců. Naproti tomu život u námořnictva byl pro prosté námořníky velmi tvrdý; i mírný poručík Bligh po vyplutí z Tahiti přitvrdil svůj přístup, a proto proti němu necelý měsíc po opuštění Tahiti část posádky povstala, převzala loď a Bligha i s částí jeho věrných vysadila v otevřeném člunu na moře. Vzbouřenci poté zamířili zpět na Tahiti, část jich zde zůstala, zatímco zbytek odplul hledat útočiště na Pitcairnově ostrově, neboť Fletcher Christian předpokládal, že Britové neznají jeho přesnou polohu. V lednu 1790 \"Bounty \"skutečně Pitcairnu dosáhla a vzbouřenci loď zapálili a usadili se na ostrově. \n\nPoručík Bligh s částí loajální posádky v člunu zatím dokázal doplout až na Timor, jenž byl součástí Holandské východní Indie, a odtud do Anglie. Za svou statečnost byl povýšen do hodnosti kapitána a pověřen novou chlebovníkovou expedicí, zatímco Admiralita pověřila kapitána Edwarda Edwardse, aby se vypravil do Pacifiku na fregatě \"Pandora\" zatknout vzbouřence a přivést je před soud. Edwardsovi se podařilo zadržet 14 vzbouřenců, kteří zůstali na Tahiti, zatímco jádro vzbouřenců, kteří odešli na Pitcairn, se mu dopadnout nepodařilo. Potomci britských námořníků a jejich tahitských žen na Pitcairnově ostrově žijí dodnes. \n\nVzpoura se stala jednou z nejslavnějších v dějinách mořeplavby; stala se námětem mnohých knih, románů a ve \n20. století i několika filmových zpracování.\n\n\n\n"}
{"id": "472978", "url": "https://cs.wikipedia.org/wiki?curid=472978", "title": "Třída Königsberg (1915)", "text": "Třída Königsberg (1915)\n\nTřída Wiesbaden byla třída lehkých křižníků Kaiserliche Marine. Skládala se z jednotek – \"Königsberg\", \"Karlsruhe\", \"Nürnberg\" a \"Emden\", postavených v letech 1914–1918. Všechny lodě byly pojmenovány podle německých křižníků ztracených v počátečním období první světové války. Jsou považovány za nejlepší postavené lehké křižníky německého námořnictva. Všechny jednotky válku přečkaly. Tři byly po jejím skončení internovány ve Scapa Flow. \"Karlsruhe\" zde potopila vlastní posádka. \"Emden\" a \"Nürnberg\" najely na břeh a byly předány Francii a Velké Británii. \"Königsberg\" nebyl ve Scapa Flow přítomen a byl rovněž předán Francii.\n\nHlavní výzbroj lodí tvořilo osm 150mm kanónů v jednohlavňové lafetaci. Dále nesly dva 88mm protiletadlové kanóny a čtyři 500mm torpédomety. Byly vybaveny pro nesení 120 min. Boční pancéřový pás měl sílu až 64 mm, pancéřová paluba 19 mm a velitelská věž 50 mm. Pohon zajišťovaly parní turbíny. Lodě dosahovaly rychlosti 28,5 uzlu.\n\nVšechny křižníky vstupovaly do služby až v závěru první světové války. \"Königsberg\" a \"Nürnberg\" bojovaly 17. listopadu 1917 v druhé bitvě u Helgolandské zátoky. Naopak \"Emden\" v té době operoval na Baltu. \"Königsberg\" přepravil 15. listopadu 1918 do zálivu Firth of Forth kontradmirála Hugo Meurera, kterého velitel Širokomořského loďstva admirál Franz von Hipper pověřil vyjednáváním o podmínkách jeho kapitulace.\n\n\"Karlsruhe\", \"Nürnberg\" a \"Emden\" byly na konci války internovány ve Scapa Flow. Dne 21. června 1919 pak došlo k tzv. incidentu ve Scapa Flow, když němečtí námořníci své lodě raději potopili, aby nepadly do rukou Dohody. \"Karlsruhe\" byl potopen a do služby se již nikdy nevrátil. \"Nürnberg\" uvázl na mělčině, byl předán Britům a v roce 1922 potopen jako cvičný cíl. \"Emden\" se Britům podařilo odtáhnout ke břehu. Byl předán Francii a v roce 1926 sešrotován. \"Königsberg\" byl po válce rovněž předán Francii, která ho používala pod názvem \"Metz\".\n\n\n"}
{"id": "472982", "url": "https://cs.wikipedia.org/wiki?curid=472982", "title": "Revue Politika", "text": "Revue Politika\n\nRevue Politika byla politicko-společenská revue brněnského Centra pro studium demokracie a kultury (CDK). Ideově se jednalo o konzervativně-liberální časopis. Přímo navazovala na samizdatový časopis Střední Evropa – brněnská verze z let 1988-1989 a na časopis Revue Proglas, který vycházel mezi lety 1990-2002. Revue Politika vycházela od roku 1994 do roku 2008. \n\nOd roku 2009 vydává CDK dvouměsíčník Kontexty, který je po autorské i obsahové stránce pokračovatelem Revue Politika. \n\n"}
{"id": "472989", "url": "https://cs.wikipedia.org/wiki?curid=472989", "title": "Třída Cöln", "text": "Třída Cöln\n\nTřída Cöln byla poslední postavenou třídou lehkých křižníků Kaiserliche Marine v období první světové války. Třídu tvořilo 10 jednotek z nichž jen \"Dresden II\" a \"Cöln II\" se podařilo zařadit do služby. Byly to poslední dokončené křižníky Kaiserliche Marine. Stavbu ostatních lodí přerušil konec války v různých fázích rozestavěnosti.\n\nKromě mírně vyššího výtlaku se od předchozí třídy \"Königsberg\" lišily jen minimálně. Hlavní výzbroj lodí tvořilo osm 150mm kanónů v jednohlavňové lafetaci. Dále nesly tři 88mm protiletadlové kanóny a čtyři 500mm torpédomety. Byly vybaveny pro nesení 120 min. Boční pancéřový pás měl sílu až 64 mm, pancéřová paluba 19 mm a velitelská věž 50 mm. Pohon zajišťovaly parní turbíny. Lodě dosahovaly rychlosti 28,5 uzlu.\n\nPouze \"Dresden\" a \"Cöln\" byly zařazeny do služby. Stalo se tak ovšem až v samém závěru války. Po uzavření příměří byly obě lodi internovány ve Scapa Flow. Dne 21. června 1919 pak došlo k tzv. incidentu ve Scapa Flow, když němečtí námořníci své lodě raději potopili, aby nepadly do rukou Dohody. Vraky obou křižníků byly ponechány na místě a jsou dnes častým cílem potápěčů.\n\n\"Frauenlob\", \"Leipzig\", \"Magdeburg\", \"Rostock\" a \"Wiesbaden\" se alespoň podařilo spustit na vodu, stavba trojice \"Ersatz Cöln\", \"Ersatz Emden\" a \"Ersatz Karlsruhe\" však nepokročila ani do této fáze. Osm rozestavěných lodí bylo po válce sešrotováno.\n\n\n"}
{"id": "472991", "url": "https://cs.wikipedia.org/wiki?curid=472991", "title": "Christ Church (Oxford)", "text": "Christ Church (Oxford)\n\nChrist Church (latinský název Ædes Christi – Kristův dům) je jedna z největších kolejí Oxfordské univerzity v Anglii. Je také katedrálním kostelem oxfordské diecéze. V katedrále působí známý mužský a chlapecký sbor. Katedrála byla založena jako převorství svaté Frideswidy, které bylo domovem augustiniánských kanovníků do doby rušení anglických klášterů Jindřichem VIII.\n\nNa této koleji studovalo třináct britských premiérů, což je více než na ostatních kolejích v Oxfordu nebo Cambridge.\n\nChrist Church je také iniciátorem vzniku univerzitní koleje v Readingu, která se později stala samostatnou Readingskou univerzitou.\n\nKolej založil Thomas Wolsey, lord kancléř a arcibiskup z Yorku, zrušením opatství svaté Frideswidy a založením kardinálské koleje. Pro vznik této koleje byly použity prostředky získané zrušením Wallingfordského převorství a jiných menších převorství. Plánoval výstavbu velkolepé koleje, ale než tento záměr mohl dokončit, upadl v nemilost.\n\nRoku 1531 byla tato kolej zrušena a následující rok obnovena jako kolej krále Jindřicha VIII., kterému připadl majetek zabavený po smrti Wolseye. Roku 1546 se král rozešel s římskokatolickou církví, zrušením klášterů získal obrovské bohatství, obnovil kolej jako Christ Church, začlenil ji do Anglikánské církve a ustanovil ji jako katedrálu nedávno založené oxfordské diecéze.\n"}
{"id": "472992", "url": "https://cs.wikipedia.org/wiki?curid=472992", "title": "Trinity College (Cambridge)", "text": "Trinity College (Cambridge)\n\nTrinity College (česky Kolej Nejsvětější Trojice) je součástí Univerzity v Cambridgi. Tato kolej má asi 1290 členů, což je více než jiné koleje v Oxfordu nebo Cambridgi. Je také nejbohatší kolejí v Oxfordu a Cambridge s ročním obratem asi 621 miliónů liber (2005).\n\nPodobně jako její sesterská kolej Christ Church je tradičně považována za nejaristokratičtější cambridgeskou kolej. Je častým cílem pro studium členů královské rodiny (Eduard VII., Jiří VI., princ Charles). Mezi jejími absolventy je 31 nositelů Nobelovy ceny, pět oceněných Fieldsovou medailí, jeden byl oceněn Abelovou cenou a dva Templetonovou cenou.\n\nJejich studenty bylo mnoho významných osobností (mimo jiné šest britských premiérů). K nejznámějším tamním studentům patří Isaac Newton a Ludwig Wittgenstein.\n\nKolej byla založena Jindřichem VIII. roku 1546 sloučením dvou původních kolejí, Michaelhouse (založena Herveyem de Stantonem roku 1324) a King's Hall (založena Eduardem II. roku 1317). V té době disponoval Jindřich rozsáhlými pozemky a velkým majetkem zabaveným při rušení anglických klášterů. Oxfordská univerzita a univerzita v Cambridgi byly obě církevními institucemi a obávaly se také zabavení svého majetku, protože Jindřich nechal schválit zákon, který mu umožňoval rušit koleje (a zabavit jejich majetek). Představitelé univerzit využili svých kontaktů a přesvědčili Jindřichovu šestou manželku Kateřinu Parrovou, aby přesvědčila svého manžela, aby nerušil univerzity, ale založil novou kolej. Král nechtěl investovat své prostředky a tak kolej Trinity vznikla sloučením dvou původních kolejí a sedmi hostelů.\n"}
{"id": "472994", "url": "https://cs.wikipedia.org/wiki?curid=472994", "title": "Ichthyosaurus", "text": "Ichthyosaurus\n\nIchthyosaurus (\"rybí ještěr\") je vyhynulým rodem spodnojurského mořského plaza z čeledi Ichthyosauridae. Jeho fosilní pozůstatky byly objeveny na území dnešní Belgie, Velké Británie, Německa a Švýcarska. Je jedním z nejlépe prostudovaných rodů ichtyosaurů a celé skupině dal také název. Rodové jméno odkazuje na značnou podobnost tvaru těla tohoto pravěkého plaza s rybami. \"Ichthyosaurus\" byl také prvním fosilním obratlovcem, jehož téměř kompletní kostra byla objevena v Anglii počátkem 19. století Mary Anningovou.\n\n\"Ichthyosaurus\" byl poměrně malým zástupcem čeledi, jeho délka se pohybovala kolem 2 metrů. Celé stovky nádherně zachovaných exemplářů tohoto plaza byly objeveny na lokalitě v Holzmadenu v Německu. Byly zde objeveny také kostřičky ještě nenarozených mláďat (ichtyosauři byli živorodí) a například také vzácné otisky obrysu těla. Díky tomu bylo zjištěno, že také na hřbetě měli tito výborní plavci dorzální ploutev a na ocase kaudální ploutev. Tito tvorové byli dravci, lovící především ryby a měkkýše. Spoléhali se přitom na svůj skvělý zrak a také dobrý sluch. Mláďata se rodila nejprve ocasem napřed, čímž bylo zabráněno riziku utonutí během porodu.\n\n"}
{"id": "473006", "url": "https://cs.wikipedia.org/wiki?curid=473006", "title": "Výfukové plyny", "text": "Výfukové plyny\n\nVýfukové plyny jsou komplexní směsí chemických látek, které unikají ze spalovacích zařízení jako jsou např. spalovací motory automobilů, lodí či letadel, turbíny vozidel či elektráren. Jejich složení závisí na typu paliva, typu a stavu spalovacího zařízení a na užití zařízení ke snížení emisí (filtry, katalyzátory, odlučovače, pračky plynů aj.).\n\nSoučástí výfukových plynů jsou obvykle vodní pára, plynný dusík (N), oxid uhličitý. Mohou též obsahovat oxid dusný, oxid dusičitý, oxid uhelnatý, prachové částice, popílek, benzen, formaldehyd, benzopyren a další polyaromatické uhlovodíky, olovo, rtuť, arzen, dioxiny a mnohé další.\n\nNákladní automobily mohou výfukovými plyny způsobit každoročně škody na lidském zdraví a životním prostředí za desítky miliard korun. Mezi tyto škody jsou zahrnuty např. zvýšené náklady státu na léčení nemocných lidí, sociální dávky pro nemocné nebo poškození přírody jedovatými látkami.\n\nVýfukové plyny se významně podílejí na znečištění ovzduší a obsahují látky postihující převážně dýchací cesty (např. oxidy dusíku, prachové částice), látky s toxickými účinky (např. oxid uhelnatý blokující schopnost hemoglobinu přenášet kyslík) a látky vyvolávající rakovinu (např. toluen, styren, formaldehyd, benzopyren)\n\nVýfukové plyny představují významný ekologický problém, neboť se podílejí na vzniku smogu a přízemního ozonu. Mnohé z nich jsou skleníkovými plyny, které se podílejí na globální změně klimatu. Evropská agentura pro životní prostředí (EEA) ve zprávě z roku 2007 uvádí, že emise skleníkových plynů způsobené dopravou jsou hlavní překážkou k tomu, aby Evropská unie splnila závazky, které pro ni vyplývají z Kjótského protokolu.\n\n\n"}
{"id": "473011", "url": "https://cs.wikipedia.org/wiki?curid=473011", "title": "Trinity College (Oxford)", "text": "Trinity College (Oxford)\n\nTrinity College (oficiálně \"The College of the Holy and Undivided Trinity in the University of Oxford\") je součástí Oxfordské univerzity. Nachází se v Oxfordu v ulici Broad Street. Je obklopena železnou palisádou a působí tak více otevřeným dojmem než ostatní oxfordské koleje. Jedná se o relativně malou kolej, kterou navštěvuje asi 400 studentů. Roční výdaje koleje byly v roce 2006 asi 68 miliónů liber.\n\nKolej založil roku 1555 sir Thomas Pope na pozemku zakoupeném po uzavření Durhamské koleje v době reformace. Pope byl katolík, který neměl žádné potomky a doufal, že založením koleje bude žít v paměti studentů této instituce. Původní prostředky byly určeny pro prezidenta, dvanáct učitelů, dvanáct učenců a dvacet absolventů.\n"}
{"id": "473021", "url": "https://cs.wikipedia.org/wiki?curid=473021", "title": "Strojek", "text": "Strojek\n\nStrojek je obecně malý stroj. Může to být například:\n\n"}
{"id": "473027", "url": "https://cs.wikipedia.org/wiki?curid=473027", "title": "Trinity College", "text": "Trinity College\n\nTrinity College může odkazovat na:\n\n"}
{"id": "473031", "url": "https://cs.wikipedia.org/wiki?curid=473031", "title": "Mluvčí", "text": "Mluvčí\n\nMluvčí nebo tiskový (tisková) mluvčí je osoba, která je pověřena mluvit jménem nadnárodní organizace, hlavy státu nebo vlády státu, úřadu, firmy, jiné organizace nebo soukromé osoby. Úkolem mluvčího nebo mluvčí je zabezpečit a udržovat kontakt s veřejností prostřednictvím hromadných sdělovacích prostředků jako jsou tisk, rozhlas, televize, zpravodajské agentury nebo on-line média.\n\nOd mluvčího nebo mluvčí se očekává odpovídající vzdělání a pokud možno zkušenosti z novinářské oblasti, měl(a) by mít kvalitní, vstřícné a reprezentativní vystupování, schopnost verbálně komunikovat a zkušenosti s public relations. Dalším úkolem mluvčího (mluvčí) je informovat o stanoviscích organizace nebo osoby, která jej (ji) pověřila, informovat o jejích zásadních krocích a obhajovat činnost organizace nebo osoby, za kterou hovoří. Jeho (jejím) úkolem je také minimalizovat škody způsobené ve veřejném mínění při prezentaci nepříznivých zpráv a hájit pověst organizace nebo osoby.\n\n"}
{"id": "473032", "url": "https://cs.wikipedia.org/wiki?curid=473032", "title": "Funkční období", "text": "Funkční období\n\nFunkční období je doba, po kterou osoba vykonává určitou funkci. Tato doba je například v České republice stanovena ústavou či zákonem.\n\n\n\n"}
{"id": "473050", "url": "https://cs.wikipedia.org/wiki?curid=473050", "title": "Elizabeth Blackburnová", "text": "Elizabeth Blackburnová\n\nElizabeth (Liz) Helen Blackburn (* 26. listopadu 1948, Hobart, Tasmánie) je americká bioložka australského původu. Vystudovala univerzitu v Melbourne, doktorát získala v roce 1975 na University of Cambridge. Od roku 1990 je profesorkou biologie a fyziologie na Kalifornské universitě v San Francisku.\n\nV roce 2009 byla společně s Carol W. Greiderovou a Jackem W. Szostakem oceněna Nobelovou cenou za fyziologii a lékařství.\n\n"}
{"id": "473077", "url": "https://cs.wikipedia.org/wiki?curid=473077", "title": "Telomeráza", "text": "Telomeráza\n\nTelomeráza je enzym pracující jako reverzní transkriptáza, který je schopen prodlužovat samotné konce eukaryotických chromozomů (tzv. telomery). Je to velký ribonukleoproteinový komplex o molekulové hmotnosti kolem 500 kDa složený z enzymu \"TERT\" (telomerázová reverzní transkriptáza) a telomerázové RNA komponenty.\n\nZa výzkum telomeráz byla v roce 2009 udělena Nobelova cena za fyziologii a medicínu Elizabeth Blackburnové, Carol W. Greiderové a Jacku W. Szostakovi.\n\nTelomeráza za normálních okolností pracuje pouze v dělících se zárodečných buňkách. V klasických tělních buňkách je naopak její funkce blokována, výjimkou jsou však nádorové buňky, které si tím zřejmě otevírají vrátka pro mnohonásobné dělení. Když totiž nádorové HeLa buňky mají zablokovanou telomerázu, po 23–26 děleních umírají. Důvodem je skutečnost, že při replikaci DNA není DNA polymeráza schopná na opožďujícím se řetězci dokončit syntézu DNA až do úplného konce.\n\nTelomeráza obsahuje RNA molekulu (tzv. telomerázová RNA komponenta, TERC) o délce několika desítek až stovek nukleotidů, která je příbuzná malým jadérkovým RNA. Krátká sekvence uvnitř této RNA slouží jako předloha (templát) pro výrobu DNA. Protože tedy tento enzym na základě RNA tvoří DNA, patří mezi reverzní transkriptázy. Konkrétně lidská telomeráza se řídí templátovou sekvencí 5′-CUAACCCUAAC-3′ a vytváří na konci telomer stále se opakující sekvence TTAGGG.\n\nNa telomerázu by mohla být zacílena protinádorová léčiva.\n\nK telomeráze se upínají zraky farmaceutů hledajících prostředek prodloužení lidského života či dokonce nesmrtelnosti. Na trhu je dostupný údajný aktivátor lidské telomerázy pod názvem TA 65, resp. TA-65 a je získáván z čínské rostliny rodu astragalus, patrně jde o \"Astragalus membranaceus\", kozinec blanitý. Zda je možné užívat jiné přípravky z astragalu, resp. přímo sušený kořen, není známo. \n"}
{"id": "473080", "url": "https://cs.wikipedia.org/wiki?curid=473080", "title": "Třída Kolberg", "text": "Třída Kolberg\n\nTřída Kolberg byla třídou lehkých křižníků Kaiserliche Marine. Tvořily ji jednotky \"Kolberg\", \"Mainz\", \"Cöln\" a \"Augsburg\", postavené v letech 1907–1911. Všechny čtyři lodi bojovaly v první světové válce. Dvě byly ve válce potopeny a dvě předány vítězům jako součást reparací.\n\nVýzbroj lodí tvořilo dvanáct 105mm kanónů v jednohlavňové lafetaci (o dva více než u předchozích tříd) a dva 450mm torpédomety. Dvě děla stála vedle sebe na přídi, dvě na zádi, dvě na bocích uprostřed trupu a zbylá čveřice byla umístěna v kasematách na bocích lodí. Pancéřová ochrana se omezila pouze na 50 mm silnou pancéřovou palubu a velitelskou věž se 100 mm pancířem. Lodě poháněly parní turbíny a dosahovaly rychlosti 26,3 uzlu. U jednotlivých lodí byly použity turbíny různých typů.\n\n\"Kolberg\" a \"Augsburg\" byly za války přezbrojeny (ostatní již byly v bojích potopeny) šesti 150mm kanóny, jedním 88mm protiletadlovým kanónem a byly vybaveny k nesení 120 min.\n\n\"Kolberg\", \"Mainz\" a \"Cöln\" bojovaly 28. srpna 1914 v první bitvě u Helgolandské zátoky, ve které byly poslední dvě jednotky potopeny britskou Royal Navy (třetím potopeným křižníkem byl SMS \"Ariadne\"). \"Kolberg\" byl nasazen také 24. ledna 1915 v bitvě u Dogger Banku. \"Augsburg\" operoval převážně na Baltu. Dva z křižníků válku přečkaly a byly předány vítězům. \"Kolberg\" převzala Francie a \"Augsburg\" získalo Japonsko.\n\n\n"}
{"id": "473085", "url": "https://cs.wikipedia.org/wiki?curid=473085", "title": "Tichý ostrov", "text": "Tichý ostrov\n\nTichý ostrov (německy Portz-Insel) je lokalita mezi Mikulovem a Sedlecem. Původně se jednalo o ostrov uprostřed rybníku Porz \"(zvaném též Leh)\", jenž byl okolo roku 1855 zrušen a vysušen. Před rokem 1954 byl pak v severní části bývalého rybníka vytvořen mnohem menší Nový rybník, takže se v současnosti jedná pouze o poloostrov. V jeho centrální části se nachází letohrádek Portz postavený kardinálem Ditrichštejnem v 17. století a poblíž východního břehu zřícenina nejspíš hospodářských budov. Zajímavostí je, že tyto dva objekty jsou vzájemně propojeny chodbami (dnes částečně zasypanými). K ostrovu vede od jihovýchodu cihlový most ze 30. let 17. století, z něhož je v současnosti vidět bohužel jen krátký úsek jeho nejvyšší části. Do roku 1826 přibližně středem původního rybníka, jakož i Tichým ostrovem, procházela zemská hranice Moravy a Dolních Rakous, přičemž dříve dolnorakouská část ostrova tehdy náležela ke katastru obce Drasenhofen, k níž tehdy náležel i zmíněný cihlový most. Letohrádek pro změnu náležel k moravské části ostrova. Ještě v 19. století pak došlo k posunu zemské hranice na jižní hranici původního rybníka . Roku 1872 byl, jižně letohrádku, přes bývalý rybník a ostrov vybudován násep pro novou železniční trať 246 spojující Znojmo s Břeclaví.\n\nLokalita byla součástí rozsáhlých krajinářských úprav prováděných kardinálem Ditrichštejnem v okolí Mikulova. Velká část těchto úprav se však do dnešní doby nezachovala.\n\n"}
{"id": "473086", "url": "https://cs.wikipedia.org/wiki?curid=473086", "title": "Kolubara", "text": "Kolubara\n\nKolubara (v srbské cyrilici Колубара) je řeka v západní části Srbska, pravý přítok Sávy, v délce okolo 123 km. \n\nVzniká soutokem Obnice a Jablanice ve Valjevu. Jejími většími přítoky jsou Gradac a Ljig na pravé straně, Tamnava jako přítok levý. Kolubara se vlévá do Sávy u Obrenovace. Povodí Kolubary se rozkládá na 3600 km² a je známé jako bohaté naleziště lignitu. Údolím Kolubary je vedena železniční trať a silnice. Do dějin Evropy se řeka zapsala bitvou první světové války, během které srbská armáda zastavila postup Rakouko-Uherska.\n"}
{"id": "473092", "url": "https://cs.wikipedia.org/wiki?curid=473092", "title": "Letohrádek Portz", "text": "Letohrádek Portz\n\nLetohrádek Portz se nachází v areálu Tichého ostrova u Nového rybníku, nedaleko Mikulova v těsné blízkosti původní zemské hranice Moravy a Dolních Rakous. V roce 1629 jej nechal vybudovat kardinál Ditrichštejn. V současné době letohrádek prochází rekonstrukcí.\n\nZámeček stojí na uměle vybudované terase čtvercového půdorysu se čtyřmi nárožními bastiony, přičemž jihovýchodní bastion se už nacházel na území dolnorakouské obce Drasenhofen. Původní přístup byl po rampě z východní a dvouramenným schodištěm ze severní strany. Uprostřed stojí patrová budova letohrádku. Původní podobu zámečku neznáme. Víme však, že byl přestavován v 18. a 19. století. Z manýristické etapy počátku 17. století zůstalo s jistotou pouze jádro. Jižní a severní balkón spolu s dvouramenným schodištěm vznikl v období baroka. \n\nCelý areál ostrova byl obehnán kamennou zdí, někde prolomenou dnes zazděnými kruhovými okénky. Přístup na ostrov byl z jižní strany po cihlovém mostě, dosud zachovaném, ale v havarijním stavu. Most byl zhruba v polovině délky přerušen a opatřen padacím přemostěním. \n\nNa východní straně naproti zámečku se nacházelo hospodářské zázemí. Bylo zde i malé přístaviště s loďkami pro občasné projížďky panstva po rybníce. V roce 1672 sem byly dovezeny benátské gondoly u příležitosti návštěvy císaře Leopolda I. a jeho ženy císařovny Markéty Španělské. K projížďce jim vyhrávali císařští muzikanti z Vídně a zřejmě zde byla provedena i divadelní představení. U vstupu do hospodářských budov je vchod do sklepení. Odtud se malými dvířky dostanete do rozsáhlého systému podzemních chodeb. Některé vedou přímo k zámečku, některé odbočují. Nevíme přesně kam všechny vedou, jelikož se celý areál nachází v bývalém hraničním pásmu a část chodeb byla zasypána. Část z nich mohla zřejmě sloužit k zásobení zámečku při hostinách a oslavách, které se často konaly uvnitř i vně. Starý urbář hovoří i o \"roztodivných uměleckých výtvorech\". Je možné, že zde byl použit výsuvný systém překvapení, kdy se najednou uprostřed zahrady objeví prostřený stůl nebo socha či ohňostroj. \n\nDitrichštejnové využívali letohrádek jen velmi sporadicky. Většinou při výjimečných událostech nebo návštěvách. Poslední takovou návštěvou byl anglický král Eduard VIII. a jeho partnerka Wallis Simpsonová těsně před druhou světovou válkou. Od roku 1826 byl celý areál součástí Moravy.\n\n"}
{"id": "473093", "url": "https://cs.wikipedia.org/wiki?curid=473093", "title": "Vidoule (přírodní památka)", "text": "Vidoule (přírodní památka)\n\nVidoule (též Na Vidouli) je jeden z pražských kopců (371 m n. m.). Tři pásy jejích svahů (na jižní, jihovýchodní a severní straně) jsou chráněny jako přírodní památka Vidoule. Tato výrazná stolová hora rozkládající se v severozápadním cípu Jinonic, mezi Košíři a Butovicemi, je pozůstatkem horizontálně uložených křídových vrstev s výchozy na okrajové hraně. Jedná se o významné útočiště drobných živočichů a důležitý krajinný prvek. Z východu je Vidoule ohraničena silnicí spojující park Cibulka s Jinonicemi, na západní straně pak plynule přechází v louku obklopující stodůlecké sídliště.\n\nPůvodní název Vidoule byl Vidova hora. V roce 1680 v době řádění moru byli na úpatí hory pohřbíváni ti, kteří nemoci podlehli. Až do roku 1948 byly jeskyně vyhloubené ve skále obývany pražskou chudinou. Z politického hlediska byla Vidoule v posledních letech místem ostré diskuze ohledně možné zástavby v jejím okolí. Na vrcholu kopce se kromě komplexu vodárny a jednoho školního areálu nacházejí zbytky bývalé protivzdušné obrany státu (PVOS) v podobě tvrzí, rozpadlých budov, podzemních chodeb, silnic a plotů, které jsou situovány směrem na západ, v těsné blízkosti pekárny Odkolek.\n\nJde o geologický profil perucko – korycanského souvrství cenomanu, významný krajinný prvek tvořený tabulovou horou a teplomilnou pastvinou s význačnými druhy organismů. Vidoule je jednou z mála zbývajících nezastavěných plošin na území Prahy.\n\nVidoule je tabulová hora s četnými skalními výchozy pískovců překrytými vrstvou slínů a opuk spodního turonu, jež tvoří vrcholovou plošinu. Místo je významným nalezištěm zkamenělin. V podloží se nachází křídy zvrásněné břidlice a pískovce ordovického stupně beroun. Povrch tvoří převážně oligobazické hnědé půdy, místy obohacené splachy slínovců, často narušené někdejší těžbou. Severní strana disponuje četnými prameny ústícími do Motolského potoka a odkryvy pískovcových stěn. Ty jsou však ukryté v těžce prostupné vegetaci, stejně jako pozůstatky zaniklých staveb v oblasti. Naopak jižní strana směrem k Butovicím je mírnější a jsou po ní vedené cesty.\n\nPřevažuje zde druhotná chudá, často poloruderální vegetace. Stěny geologického profilu jsou převážně zarostlé výsadbou akátu a náletem bezu černého, osiky a jívy. Na bývalých mezích a pastvinách jižního svahu roste teplomilný trávník s válečkou prapořitou a kostřavou žlábkatou.\n\nV oblasti žijí významné druhy brouků stepního charakteru, střevlíčci Ophonus schaubergerianus a Cymindis angularis. Z fytofágů pak mandelinkovití Coptocephala rubicunda a Cryptocephalus violaceus, dřepčík Aphtona cyanella a štítonoš Cassida rufovirens. Z čeledi Urodontidae zde najdeme Urodon conformis, z nosatcovitých bezkřídlé druhy Otiorhynchus fullo a Otiorhynchus velutinus a tři druhy z rodu Trachyphloeus. Na jižním otevřeném svahu žije ohrožený měkkýš trojzubka stepní. V keřovém porostu hnízdí strnad obecný, pěnice černohlavá, drozd zpěvný a vzácně i ťuhýk obecný a pěnice hnědokřídlá. Během tahu se zde zastavuje slavík obecný a další druhy.\n\nSeverní část je uměle zalesněna, z větší části nepůvodní borovicí lesní. Pod horizontální cestou se nacházejí porosty přirozenějšího složení. Na východní straně se táhne lem starších dubů. Na jižním svahu roste teplomilná vegetace. Zbytek je bezlesý nebo zarůstá křovinami.\n\nZákladní mapa 1:10000\n\n"}
{"id": "473100", "url": "https://cs.wikipedia.org/wiki?curid=473100", "title": "Luboš Fišer", "text": "Luboš Fišer\n\nLuboš Fišer (30. září 1935 Praha – 22. června 1999) byl český hudební skladatel. Byl významným autorem soudobé vážné hudby a vyhledávaným a oceňovaným autorem hudby k filmům a televizním inscenacím (přes 300 titulů).\n\nLuboš Fišer se narodil 30. září 1935 v Praze a vyrůstal v rodinné vilce na Spořilově. \nVystudoval skladbu na konzervatoři pod vedením skladatele Emila Hlobila (1952–1956), kde své první skladby ještě komponoval pod vlivem svého učitele v neoklasicistním duchu meziválečné hudební avantgardy (např. 1. klavírní sonáta z roku 1955 nebo 1. symfonie s kterou absolvoval konzervatoř v roce 1956). Pod vedením Emila Hlobila si pak vzdělání doplnil studiem na hudební fakultě AMU (1956–1960), kde absolvoval svou 2. symfonií. V jeho skladatelském životě sehrála důležitou roli také Zuzana Růžičková, která ho rovněž učila. Po celý svůj život pak o ní mluvil vždy s obrovskou něhou a respektem. Již rok po dokončení studií se na veřejnosti úspěšně uvedl svou operní jednoaktovkou \"Lancelot\".\n\nLuboš Fišer napsal během svého tvůrčího životního období řadu mimořádných orchestrálních skladeb rozličného charakteru, věnoval se také vokální tvorbě a komorním skladbám. Častým inspiračním zdrojem se pro Luboše Fišera staly kulturní památky dávné minulosti – sumerské či chetitské texty (\"Nářek nad zkázou města Ur\", \"Istanu\"). Fascinovala ho také středověká rytířská kultura (\"Lancelot\", \"Písně pro slepého krále Jana Lucemburského\"), renesance (\"Róže\", \"Per Vittoria Colonna\"), výtvarná díla významných malířů minulosti (např. Dürer, Goya, Leonardo da Vinci) a také oslava rozumu, kdy se mu inspirací stávají velcí myslitelé a dva póly lidské mysli – rozum a vášeň (Galileo Galilei, Albert Einstein). Pohled do minulosti byl pro Luboše Fišera konfrontací se stále aktuálními životními otázkami, které zůstávají neměnné po celou historii lidstva. Mimořádná působivost historií inspirovaných skladeb pak často plyne nejen z oslavně pojatého charakteru skladby, ale především z varovného vyznění díla, čímž je jeho tvorba stále aktuální. Luboš Fišer byl hudebně perfektně vzdělaný autor a cítil obrovský respekt ke starým hudebním mistrům. Úzký vztah měl ale také k hudbě novější a především k tvorbě Alexandra Skrjabina. Zásadním přelomem ve vývoji jeho tvorby jsou šedesátá léta, kdy se podobně jako řada jiných skladatelů seznamuje s kompozičními postupy tzv. Nové hudby a do svého hudebního jazyka integruje prvky aleatoriky a sonoristické možnosti témbrové hudby. K Fišerovým nejvýznamnějším skladbám, které byly Novou hudbou inspirovány, patří \"Patnáct listů podle Dürerovy Apokalypsy\" (1965), která získala první cenu na Mezinárodní skladatelské tribuně UNESCO v Paříži. K dalším význačným dílům pak patří \"Symfonická freska\" (1962–1963), \"Reliéf pro varhany\" (1964) nebo \"Caprichos pro komorní a smíšený sbor\" (1966). Pro Fišerovu hudbu je charakteristická výrazná kontrastnost dílčích úseků skladeb a tíhnutí k co nejstručnějšímu způsobu vyjádření. Typickým příkladem jsou jeho jednověté klavírní sonáty. Z dalších skladeb vyniká \"Double pro komorní orchestr\" (1969), \"Crux pro housle, tympány a zvony\" (1970), \"Dialog pro trubku a varhany\" (1996) nebo vokálně-instrumentální skladby \"Vánoční\" (1969), \"Nářek nad zkázou města Ur pro soprán a baryton sólo\" (1970), \"Ave imperator, morituri te salutant pro mužský sbor, violoncello, čtyři trombóny a bicí\" (1977). V 80. letech pak např. melodram \"Istanu\", skladba \"Oslovení hudby\", \"Sbohem, lásko\" (1988) a mnohé další. Pro hudební Salcburský festival napsal orchestrální serenádu a pro podobně laděné skladby byl často oslovován také z Německa. Řada jeho děl měla své premiéry právě v zahraničí – kromě již zmíněné orchestrální Serenády pro Salzburg to byla třeba skladba pro orchestr \"Labyrint\", uvedená v Mnichově (1978) nebo melodram \"Istanu\" uvedený v New Yorku. Těchto zahraničních premiér se ale Luboš Fišer nemohl zúčastnit, jelikož měl ztíženou možnost vycestovat z tehdejšího komunistického Československa. Vždy se snažil svou soudobou vážnou tvorbou dosáhnout kontaktu s širším okruhem posluchačů, a to i navzdory modernosti a výrazové oproštěnosti své hudby. On sám vnímal hudbu jako „ekologii duše sui generis\", a tak také k hudbě po celý život přistupoval. V rámci jeho hudební generace je pozice Luboše Fišera některými muzikology (např. Jaroslav Smolka) vnímána tak, že je nejstředovější mezi novátory, ale nejblíž za dělící čarou, která jeho tvorbu odlišuje od tradicionalistů. V 90. letech založil spolu s duchovně spřízněnými autory Sylvií Bodorovou, Otmarem Máchou a Zdeňkem Lukášem skladatelskou skupinu Quattro.\n\nLuboš Fišer byl vyhledávaným a uznávaným autorem hudby k celovečerním filmům, animovaným filmům, k televizním inscenacím i seriálům. Spolu se Zdeňkem Liškou patřil k nejplodnějším autorům české filmové hudby a své působivé skladby zkomponoval k více než třem stům titulů. Byl nejen autorem schopným hudbou vždy dokonale vystihnout atmosféru daného díla, ale režiséři si ho považovali také pro jeho velkou pracovitost, spolehlivost, zodpovědnost a profesionalitu, se kterými přistupoval nejen k velkému uměleckému filmovému dílu, ale třeba i k seriálu pro děti.\n\nLuboš Fišer spolupracoval již od počátku šedesátých let s malými divadly – s Divadlem Na zábradlí nebo Rokokem – a k celovečernímu hranému filmu se dostal poprvé roku 1963, kdy získal zakázku na hudbu pro film \"Okurkový hrdina\". Hned u tohoto prvního filmu zaujala Fišerova hudba kritiku natolik, že film byl označen za hudební, přestože tak původně vůbec zamýšlen nebyl. V následujících pěti letech složil Fišer hudbu k dalším devíti filmům, z nichž za zmínku stojí dva – \"Dita Saxová\" (1967) a Juráčkův \"Případ pro začínajícího kata\" (1969, do kin uveden 1970). U filmu Dita Saxová Fišer projevil svou schopnost vcítit se do nálady židovského prostředí a využil tu také svou zálibu ve specifické atmosféře synagogální hudby. K tématu židovství a k židovské hudbě se během své tvorby vrací Fišer ještě několikrát (poprvé tak učiní již dva roky před \"Ditou Saxovou\", v roce 1965 v televizním filmu \"Modlitba pro Kateřinu Horovitzovou\" a později, v roce 1995, ve filmu \"Golet v údolí\"). V \"Případu pro začínajícího kata\" mimořádným způsobem využil sugestivních vokálních hlasů dětského a smíšeného sboru, což si už dříve vyzkoušel ve své koncertní skladbě \"Caprichos\".\n\nŽánrová všestrannost tvorby Luboše Fišera ho předurčila k tomu, aby se stal jedním z nejvytíženějších českých skladatelů druhé poloviny 20. století. Kromě své mimořádně bohaté koncertní tvorby se v letech 1970–1995 podílel na vzniku 45 celovečerních filmů. Díky své obrovské hudební kreativitě byl schopen dokonale vystihnout atmosféru jakéhokoliv filmového žánru – černé surrealistické hříčky \"Valérie a týden divů\" (1970), dramatu \"Petrolejové lampy\" (1971), \"Morgiana\" (1972), \"Zlatí úhoři\" (1979), \"Smrt krásných srnců\" (1986), filmu z nemocničního prostředí \"Pozor, vizita!\" (1981), \"Sestřičky\" (1983), nostalgické romance \"Lásky mezi kapkami deště\" (1979), frašky \"Slaměný klobouk\" (1971) nebo parodické komedie \"Adéla ještě nevečeřela\" (1977), \"Tajemství hradu v Karpatech\" (1981).\n\nLuboš Fišer často komponoval hudbu také pro televizní inscenace a seriály. V roce 1965 složil hudbu k Moskalykově televiznímu filmu \"Modlitba pro Kateřinu Horowitzovou\", za kterou získal na florentském televizním festivalu Prix Italia Cenu v soutěži o nejlepší hudební dílo pro film a televizi. Úspěšná byla také Fišerova televizní opera \"Věčný Faust\" (režie Jaromil Jireš), která získala 1. místo na Mezinárodní soutěži televizních oper v Salcburku. Velmi zdařilé byly rovněž jeho kompozice k televizním snímkům \"Úzkost\" (1966) a \"Hoře z rozumu\" (1966). Z televizní tvorby, na níž se Luboš Fišer svou hudbou podílel, jsou samozřejmě divácky oblíbenější a známější především seriály – komediální seriál \"Chalupáři\", dramatický seriál z období protektorátu \"Vlak dětství a naděje\" (1985) a především pak \"Arabela\" (1979) a animovaný seriál \"Mach a Šebestová\".\n\nK animovaným filmům přivedl Luboše Fišera režisér Pavel Hobl v roce 1966. Prvním významnějším animovaným snímkem ve Fišerově filmografii byl krátký loutkový film \"Strážce majáku\" (režie I. Renč, 1968) a animované \"Město ve smutku\" (režie I. Renč, 1968). Zatímco v oblasti hraného filmu spolupracoval Luboš Fišer nejčastěji s režisérem Antonínem Moskalykem, Karlem Kachyňou nebo s Oldřichem Lipským, tak v oblasti animovaného filmu to byl zpočátku právě I. Renč a později především dokonale sehraná trojice Miloš Macourek, Adolf Born a Jaroslav Doubrava, kdy se hudebně podílel na několika krátkých animovaných filmech – např. \"Ze života ptáků\" (1973) nebo \"Hugo a Bobo\" (1975) a následně i seriálech pro televizi – \"Mach a Šebestová\" a \"Žofka a spol.\". Koncem 60. let složil pro režiséra Václava Bedřicha hudbu k sérii sedmi zdařilých animovaných parodií na šestákové horory (Smrtící vůně, Pokažená svatba, Poklad v Pyramidě, Potopená ponorka, Uloupený obraz ad.). V 70. letech zkomponoval hudbu k další sérii, tentokrát třinácti loutkových filmů z let 1976–1983, jejichž duchovním otcem byl Stanislav Látal – série se jmenovala \"O Krakonošovi\" a první díl \"Krakonoš a švec\" vznikl v roce 1976. Luboš Fišer složil hudbu k desítkám dalších animovaných projektů pro celou řadu režisérů – např. i pro Zdeňka Milera k jeho \"Romanci Helgolandské\" podle Jana Nerudy (1977). Posledním animovaným projektem na němž Luboš Fišer před svou smrtí pracoval byla série \"Mach a Šebestová na prázdninách\" (1999).\n\nJiž v době studií, v roce 1955, dosáhl Luboš Fišer významného domácího skladatelského úspěchu 2. cenou za první klavírní sonátu ve Velké jubilejní soutěži. Za televizní film \"Modlitba pro Kateřinu Horowitzovou\" (1965) získal na florentském televizním festivalu Prix Italia Cenu v soutěži o nejlepší hudební dílo pro film a televizi. O dva roky později získal v Paříži první místo na mezinárodní skladatelské tribuně UNESCO za skladbu \"Patnáct listů podle Dürerovy Apokalypsy\" a za televizní operu \"Věčný Faust\" (1986) byl oceněn 1. místem na Mezinárodní soutěži televizních oper v Salcburku („Fernsehpreis der Stadt Salzburg\", 1986). Fišerova hudba k filmu Petra Weigla \"Bludiště moci\" získala v roce 1979 cenu Premio Italia, hudba k filmu Karla Kachyni \"Zlatí úhoři\" získala o rok později cenu Prix Italia. Za hudební kompozice pro film byl Luboš Fišer rovněž dvakrát oceněn cenou Český lev, a to za \"Golet v údolí\" (1994) a \"Krále Ubu\" (1996). \n\nLuboš Fišer vnímal hudbu jako „ekologii duše sui generis“, a tak také k hudbě přistupoval. Hudba hrála v jeho životě klíčovou roli. Většinu svého času a svých sil věnoval právě hudbě, ale miloval i vše, co patří k životu – byl znalcem a milovníkem dobrého vína, rád a dobře vařil a sbíral recepty, především z čínské kuchyně. Miloval také přírodu a trávil nemálo času na své chalupě u České Lípy, kde intenzivně pracoval a u hořícího krbu tu vytvořil většinu svých skladeb. Citový vztah měl také k jižní Moravě, odkud pocházeli jeho předkové. Tak jako jeho hudba, byl i Luboš Fišer člověkem hlubokého citového prožitku. Okolím byl někdy vnímán jako člověk silný a neochvějný, ale lidé, kteří ho poznali blíže, věděli, že je velmi uzavřený, citlivý a zranitelný. Tento jeho mimořádný smysl pro určitou nostalgii, zvláštní smutek a vcítění se zřetelně projevuje v jeho tvorbě, stejně jako neobyčejný rozptyl nálad – dokázal mistrně napsat jak skladby hravé a humorné, tak i silně dramatické či dojímavé. Charakteristická je v jeho hudbě rovněž oscilace mezi dvěma protilehlými póly – mezi dramatem a něhou, rozumem a vášní, hravostí a smutkem. Jeho skladby často působí jako emocionálně laděné kompozice a přitom to jsou technicky vytříbené drahokamy, napsané v dokonalém a promyšleném systému osobitou hudební řečí. Téma zůstává – tím tématem je člověk. Člověk se všemi svými slabostmi, radostmi i smutky, člověk toužící po svobodě, člověk trpící i s nadějí hledící do budoucnosti.\n\nV posledních letech svého života měl Luboš Fišer zdravotní potíže, ale navzdory tomu dál intenzivně pracoval a věnoval se naplno komponování. Tehdy byl již potřetí ženatý (se svou druhou manželkou měl syna, kterého moc miloval a určité odcizení po rozvodu s jeho matkou nesl po zbytek života hodně těžce). Luboš Fišer zemřel náhle 22. 6. 1999 ve věku 63 let a jelikož jeho tehdejší manželka byla již delší dobu vážně nemocná, dozvěděli se i nejbližší přátelé o jeho smrti až z médií. Pohřební obřad se nekonal. Odešel tak významný český hudební skladatel 20. století.\n\n\n\n\n\n\n\n\n\n\n\n\n\n"}
{"id": "473108", "url": "https://cs.wikipedia.org/wiki?curid=473108", "title": "Jan Sochor (hudebník)", "text": "Jan Sochor (hudebník)\n\nJan Sochor (8. srpna 1947 Havlíčkův Brod – 6. února 2013 Berlín) byl český hudebník, klávesista, zpěvák a skladatel, bývalý člen rockové skupiny The Progress Organization (později Barnodaj) a kapel doprovázejících zpěváky Boba Frídla a Marthu a Tenu.\n\nVystudoval stavební fakultu VUT v Brně.\n\nV roce 1968 se Jan Sochor, kamarád z dětství kytaristy a zpěváka Pavla Váněho, stal členem hudební formace, která na podzim téhož roku vyústila ve vznik skupiny The Progress Organization (známější pod pozdějším názvem Progres 2). Tuto kapelu založil Váně společně s bubeníkem Zdeňkem Klukou, v říjnu 1968 se k nim přidal ještě baskytarista Emanuel Sideridis. Sochor zde působil jako klávesista, zpěvák i jako skladatel, kromě toho uměl hrát i na saxofon a lesní roh.\n\nThe Progress Organization se v Brně stali brzy populární kapelou, 1. května 1969 otevírali klub Šelepka, 19. června téhož roku hráli jako předkapela americké skupině The Beach Boys, tento koncert se konal na zimním stadionu Za Lužánkami. V roce 1970 vydali první nahrávku – EP \"Klíč k poznání\", ale ve druhé polovině toho roku se kvůli začínající normalizaci rozpadli. Teprve v lednu 1971, tedy v době, kdy již kapela neexistovala, natočili The Progress Organization svoje první album \"Barnodaj\". Na několik koncertů v roce 1971 byla skupina krátce obnovena.\n\nPo zániku The Progress Organization se v roce 1970 tři ze čtyř členů skupiny, Sochor, Kluka a Sideridis, přidali do Skupiny Aleše Sigmunda, která doprovázela sesterské pěvecké duo Martha a Tena. Již v roce 1971 ale Kluka se Sochorem z této kapely odešli a vytvořili vlastní Skupinu Jana Sochora doprovázející písničkáře Boba Frídla. Sem v roce 1974 přešel i Pavel Váně, takže zde působily tři čtvrtiny The Progress Organization (Sideridis se mezitím odstěhoval do Řecka). Na postu baskytaristy zde působil Pavel Pelc, pozdější dlouholetý člen Progres 2.\n\nDíky producentovi Hynku Žalčíkovi začalo v roce 1976 vznikat druhé album The Progress Organization, skupina ale musela změnit název na Barnodaj. Čtveřice Váně – Pelc – Sochor – Kluka album \"Mauglí\" nahrála v roce 1977, v době, kdy již existovala a koncertovala skupina Progres 2 s obměněným obsazením (Jan Sochor už členem nebyl). Roku 1978 zanikla Skupina Jana Sochora a Bob Frídl začal vystupovat sólově.\n\nJan Sochor se v polovině 70. let 20. století vrátil k Marthě a Teně a nějaký čas vedl jejich doprovodnou skupinu. Zřejmě koncem 70. let založil skupinu Ex Libris, která v roce 1980 vydala jediný singl.\n\nOd roku 1983 žil v Berlíně. V 80. a 90. letech 20. století působil ve skupinách Hurricanes a Key Band pod vedením Ladi Kerndla a později Ladislava Malého. V Německu sedm let hrál v kapele The Soulband a zároveň vystupoval sám v rámci One Man Show. V říjnu 2008 se zúčastnil jako host dvou koncertů v Brně, které byly uspořádány při příležitosti 40. výročí založení skupiny The Progress Organization. V březnu 2010 zahrál na 1. brněnském Beatfestu opět s Progres 2 při příležitosti vydání kompilačního autorského alba \"Reminiscence\" u brněnského vydavatelství FT Records.\n\n\n\n\"(není kompletní)\"\n\n\n"}
{"id": "473109", "url": "https://cs.wikipedia.org/wiki?curid=473109", "title": "Veselka (Hanušovická vrchovina)", "text": "Veselka (Hanušovická vrchovina)\n\nVeselka (německy \"Lustberg\") je vrchol v České republice ležící na severozápadním okraji pohoří Hanušovická vrchovina. Severním směrem na ní navazuje masiv Králického Sněžníku.\n\nVeselka se nachází v Hanušovické vrchovině asi 4,5 km severně od nejvyššího vrcholu Jeřábu a 2 km severovýchodně od města Králíky.\n\nVýchodní svah Veselky je odvodňován řekou Moravou, severozápadní Lipkovským potokem a jihozápadní Králickým potokem. Oba zmíněné potoky jsou pravými přítoky Tiché Orlice. Nachází se tedy na hlavním evropském rozvodí Severního a Černého moře.\n\nNa svazích Veselky se nacházejí pole, louky a malé smíšené lesíky.\n\nOd kraje lesa na severozápadním úpatí Veselky vede od silnice II/312 svépomocně vyznačená přístupová trasa k dělostřelecké pozorovatelně na vrcholu.\n\nNa vrcholu Veselky se nachází dělostřelecká pozorovatelna, která byla vybudována v rámci československého opevnění před druhou světovou válkou proti Německu. Pozorovatelna je provozována jako muzeum.\n"}
{"id": "473111", "url": "https://cs.wikipedia.org/wiki?curid=473111", "title": "Otto Faster", "text": "Otto Faster\n\nOtto Faster (6. července 1872 Praha – 26. června 1907 Praha) byl český vydavatel časopisů, překladatel, hudební skladatel, spisovatel, textař a dramatik, zakladatel nových českých zpěvoher; vnuk vlastence Petra Fastra.\n\nOtto Faster se narodil (v domě „U zlatého lva“ ve Vodičkově ulici) a vyrůstal jako jediné dítě v rodině obchodníka Metoděje (Metuda) Fastra (1828) a Josefy, roz. Bubnové. V roce 1891 oba rodiče zemřeli a devatenáctiletý Otto jako sirotek bydlel u své tety v Praze. Zdědil dostatečný majetek a tak se po studiu na Všeslovanské obchodní akademii v Praze mohl věnoval svým zájmům – zatoužil po umělecké dráze a byl ve společnosti označován za elegantního bohéma. Začal s žurnalistickou prací (referáty o opeře a divadle) a psaním knih-románů. V říjnu 1898 se oženil s učitelkou Olgou Cikhartovou (1876), pozdější známou novinářkou, překladatelkou a spisovatelkou Olgou Fastrovou. Z jejich manželství se narodily tři dcery, Jarmila (1899), Olga (1901) a Ludmila (1903). \n\nOd roku 1897 Otto Faster redigoval (s Janem Ladeckým) časopis \"Thalie\", převzal celé vydávání do své režie, po dvou letech s velkou finanční ztrátou s vydáváním tohoto časopisu skončil. K tomuto nutnému kroku ho také nabádala manželka Olga. Ale již 15.11.1899 založil, s firmou M. Knapp, nový časopis. – čtrnáctideník \"Divadelní listy\"; zde se vyjadřoval jak ke stavu českého divadelnictví, včetně názorů na Národní divadlo (ND), k výchově autorů, tak recenzoval inscenace pražských divadel. V roce 1901 se pro své kritiky, často i nevhodně formulované a karikující, dostal do velkého sporu s ND, zejména s dramaturgem Jaroslavem Kvapilem, kdy spor skončil u soudu pro urážku na cti. \n\nV roce 1901 se u Fastra poprvé objevily příznaky tuberkulosy. To ovlivnilo zčásti jeho pracovní úsilí, léčil se také v hornorakouských lázních poblíž Ebensee, přes přechodná zlepšení byl další léta jeho zdravotní stav vážný. Marně se manželka Olga snažila svého muže přesvědčit, aby se vzdal dráhy autora divadelních her a věnoval se klidnějšímu zaměstnání. Přesto v letech 1903 až 1906 napsal deset her. Otto Faster svoje poslední dílo \"Živé pochodně Neronovy\" – již neviděl, hra byla až po 26. červnu 1907, kdy zemřel.\n\nOtto Faster měl dramatický talent. Již v roce 1895 napsal \"„Ať žije národopisná“\" (revue pro divadlo) u příležitosti Národopisné výstavy v Praze roku 1895. Divadelní kritika také dobře přijala inscenaci Fastrova dramatu \"Marie a Marta\" (1900) a další hra (z roku 1899) – \"Na cizí půdě (Hříšníci)\" – byla vybrána v rámci Náprstkova konkurzu k realizaci v Národním divadle. Kladně byla přijata i dramata \"V pavučinách\" a \"Slabí lidé\".\n\nV roce 1902 však opadl zájem o jeho hry. Oslovil Jana Pištěka, ředitele Lidového divadla na Královských Vinohradech a po jednání pak přistoupil na jeho návrh, aby věnoval větší pozornost lidovému divadlu a původním lidovým hrám. Fastrova první veselohra – \"Krásná Lída\" – měla na Pištěkově scéně premiéru již 2. srpna 1902 a diváci ji nadšeně přijali „\"Bylo to něco v Praze nevídaného, neslýchaného. Bylo to jako pohádka. Hra měla bouřlivý úspěch. Takový úspěch, že se musila hrát denně a denně naplnila celé hlediště. Lístky byly vždy už dopoledne vyprodány. Dostavil se referent velkého denního listu a napsal o hře nadšený posudek,“\" vzpomínala na manželův úspěch Fastrová o půl století později. Tato první hra se zde za první rok dočkala sta repríz a hrála se také jinde i po létech, např. v Brně-Králově Poli. v letech 1919, 1921.\nJeště větší úspěch přišel v roce 1904 se hrou \"Pražské švadlenky\" – s písničkou \"Na Belvederu\", která se brzy stala lidovým popěvkem a také se rozšířila v tehdejším Rakousku a i v cizině. Námět hry byl i zfilmován jako fraška (němý film, r.1929 – v úpravě O. Fastrové). Oblíbenost kupletu dokazují současné nahrávky – AV média: \nInterpreti: Jana Mikešová, voc; Blanka Tůmová, voc; Ivan Trnka, voc; Šraml Pavla Pěnkavy\nZdrojový dok.: Český hit století 1. 1900–1919 Hlavní autor: Faster Otto\n\nOtto Faster byl dramatik, patřící (vedle např. Karla Pospíšila, Emiliána Starého) k nejznámějším tvůrcům lidových zpěvoher. Je také označován za spolutvůrce českého vaudevillu – veselé lidové hry se zpěvy. Vznikaly v čase, kdy sílila tradice lidových zpěvoher, jednoduché hudby, snadno zapamatovatelných písní a kupletů. Ty v nich doplňovaly veseloherní děj, postavený na současném prostředí a láskách prostých lidí. Otto Faster pro své hry vybíral typické figurky po celé Praze, aby texty a také jejich hudební vložky, které sám skládal, oslovily nejširší vrstvy diváků.\n\n\n"}
{"id": "473133", "url": "https://cs.wikipedia.org/wiki?curid=473133", "title": "MoreBeat", "text": "MoreBeat\n\nMoreBeat je dvoučlenný český drum n bassový projekt. Projekt založili DJes Ibogain a Lamat v roce 2002.\nNa desce Icarus Project (2008) spolupracoval i DJ Rido. Vystupují na koncertech a akcích v ČR i v cizině (Slovensko, Ukrajina). Projekt hraje tvrdší a temnější drum 'n' bass.\n\n\n"}
{"id": "473135", "url": "https://cs.wikipedia.org/wiki?curid=473135", "title": "Alésia (stanice metra v Paříži)", "text": "Alésia (stanice metra v Paříži)\n\nAlésia je nepřestupní stanice pařížského metra na lince 4 ve 14. obvodu v Paříži. Nachází se pod náměstím \"Place Victor et Hélène Basch\".\n\nStanice byla otevřena 30. října 1909 jako součást jižního úseku linky mezi stanicemi Porte d'Orléans a Raspail.\n\nStanice je pojmenována stejně jako \"Rue d'Alésia\", která prochází náměstím. Alesia bylo galské oppidum, u které roku (52 př. n. l.) obléhal a dobyl Julius Caesar.\n\nStanice má několik východů:\n\nStanice se objevila v animovaném filmu \"Dvanáct úkolů pro Asterixe\" (Les Douze Travaux d'Astérix) právě pro své jméno po bitvě u Alesie mezi Juliem Caesarem a Vercingetorixem.\n\nV komiksu \"Jarmark nesmrtelných\" (La Foire aux immortels) se hrdina Alcide Nikopol probudí po hibernaci ve vesmíru právě na stanici \"Alésia\".\n"}
{"id": "473150", "url": "https://cs.wikipedia.org/wiki?curid=473150", "title": "Simplon (stanice metra v Paříži)", "text": "Simplon (stanice metra v Paříži)\n\nSimplon je nepřestupní stanice pařížského metra na lince 4 v 18. obvodu. Nachází se pod \"Boulevardem Ornano\".\n\nStanice byla otevřena 14. května 1908 jako součást prvního severního úseku linky mezi stanicemi Porte de Clignancourt a Châtelet. Samotná linka byla otevřena již 21. dubna a po několik týdnů vlaky stanicí pouze projížděly.\n\n6. srpna 2005 v 16,42 řidič vlaku jedoucího ve směru do Porte d'Orléans zjistil, že z pátého vozu protijedoucího vlaku uniká kouř, což okamžitě oznámil vysílačkou. Trakční proud byl odpojen a vlaky evakuovány. Souprava zůstala na nástupišti a hrozilo šíření ohně. O několik minut později oheň zachvátil pátý vagón a přeskočil i na vlak stojící na nástupišti v protějším jízdním pruhu.\n\nHasiči dorazili na místo velmi rychle, ale trvalo několik hodin, než se jim podařilo uhasit požár. Kvůli kouři byl přerušen po zbytek dne provoz na lince 4 mezi Porte de Clignancourt a Réaumur – Sébastopol a byla evakuována sousední stanice Marcadet – Poissonniers. Tato stanice je přestupní s linkou 12, takže musel být na 1,5 hodiny přerušen provoz i na části této linky mezi stanicemi Trinité – d'Estienne d'Orves a Porte de la Chapelle. Provoz na lince 4 byl zahájen již příštího dne v 8 hodin ráno. Stanice \"Simplon\", jejíž rekonstrukce byla beztak již dlouho plánována, byla pro běžný provoz uzavřena a znovu otevřena v únoru 2006.\n\nPožár způsobil nefunkční jistič blokující kola před maximálním zrychlením. Rychlý pohyb kola vedl k přehřátí a vznícení pneumatiky. Požár odhalil špatnou úroveň hlášení kouře v této části linky. Bezpečnostní opatření a pohotovost personálu však zabránily obětem na životech. Pouze 19 lidí bylo lehce otráveno kouřem (jeden cestující a 18 zaměstnanců RATP).\n\nJméno stanice pochází od nedaleké ulice \"Rue du Simplon\", která odkazuje na průsmyk \"Simplon\", který se nachází v nadmořské výšce 2009 m v Alpách ve Švýcarsku, mezi švýcarským kantonem Valais a italskou oblastí Piemont, a přes který Napoleon nechal v roce 1807 zřídit silnici.\n\nStanice má tři východy na \"Boulevard Ornano\" před domy č. 27, 36 a 38.\n"}
{"id": "473151", "url": "https://cs.wikipedia.org/wiki?curid=473151", "title": "Oxid draselný", "text": "Oxid draselný\n\nOxid draselný (KO) je sloučenina draslíku a kyslíku. Tato světle žlutá pevná látka, nejjednodušší oxid draslíku, se vyskytuje jen zřídka a je velmi reaktivní. Některé komerční výrobky, například hnojiva nebo cementy, se hodnotí podle procentního obsahu ekvivalentu KO.\n\nOxid draselný se vyrábí reakcí kyslíku a draslíku. Tato reakce poskytuje peroxid draselný, KO. Další reakcí tohoto peroxidu s draslíkem vzniká oxid:\nJinou a častěji používanou metodou je syntéza zahříváním dusičnanu draselného s kovovým draslíkem:\nOxid draselný nelze získat dehydratací hydroxidu draselného.\n\nKO krystalizuje v antifluoritové struktuře. Zde jsou pozice kladných a záporných iontů obráceny oproti pozicím ve fluoridu vápenatém (fluoritu), ionty draslíku mají okolo sebe vždy čtyři oxidové ionty, každý oxidový iont pak osm iontů draslíku. KO je zásaditým oxidem a bouřlivě reaguje s vodou za vzniku hydroxidu draselného:\n\nKO + HO → 2 KOH.\n\nJe navlhavý a pohlcuje vodu ze vzduchu, čímž dochází ke zmíněné prudké reakci.\n\nChemický vzorec KO se používá v číslech N-P-K (dusík-fosfor-draslík) při označování hnojiv. Přestože KO je vzorec pro oxid draselný, tato sloučenina není ve hnojivech obsažena. Jako zdroj draslíku se používá chlorid, síran nebo uhličitan draselný. Procentní obsah KO pouze udává množství draslíku ve hnojivu, přepočtený na oxid draselný. V KO je cca 83 % draslíku (hmotnostně), ovšem například chlorid draselný ho obsahuje jen 52 %. Poskytuje tedy méně draslíku než stejné množství oxidu draselného. Proto, pokud hnojivo obsahuje 30 % chloridu draselného, označuje se standardně jako devatenáctiprocentní.\n"}
{"id": "473158", "url": "https://cs.wikipedia.org/wiki?curid=473158", "title": "Jack W. Szostak", "text": "Jack W. Szostak\n\nJack W. Szostak (* 9. listopadu 1952, Londýn) je americký biolog, profesor genetiky na Harvard Medical School a výzkumník na Massachusetts General Hospital v Bostonu. \n\nV roce 2009 byl oceněn Nobelovou cenou za lékařství a fyziologii.\n\n"}
{"id": "473168", "url": "https://cs.wikipedia.org/wiki?curid=473168", "title": "Drobnělky", "text": "Drobnělky\n\nDrobnělky (Zoraptera) jsou řád hmyzu, obsahující jedinou čeleď Zorotypidae s jediným dochovaným rodem \"Zorotypus\", který obsahuje 34 žijících a 9 vyhynulých druhů.\n\nTento hmyz objevil v roce 1913 Filippo Silvestri, našel však jen bezkřídlé jedince, proto tento hmyz pojmenoval Zoraptera (v řečtině \"zor\" znamená čistý a \"aptera\" znamená bezkřídlý). V roce 1920 objevil Andrew Nelson Caudell i okřídlené jedince, ale název Zoraptera už řádu zůstal.\n\nHmyz tohoto řádu je velký jen 3 mm nebo méně. Vzhledem i společenským chováním se podobá všekazům. Vývoj má proměnou nedokonalou. Má kousací ústní ústrojí, krátká tykadla z devíti článků a na zadečku krátké cérky obvykle složené z jednoho článku. Čelistní makadlo (maxilární palpy) má složené z pěti článků, retní ze tří, u obou je nejvzdálenější článek od trupu rozšířený.\n\nVšechny druhy jsou mnohotvárné (polymorfní). Většina jedinců jsou bezkřídlé formy, bez očí a bez, nebo jen s trochou, pigmentace. Některé samičky a ještě méně samečků jsou okřídlené formy s velkými blanitými křídly, které se mohou ulamovat u základny křídel. Mají složené oči i jednoduchá očka (ocelli) a jsou i pigmentovaní. Tuto mnohotvárnost forem lze pozorovat i ve dvou formách nymf (larev). Rozpětí křídel dosahuje až 7 mm a křídla se mohou samovolně odlamovat. Křídla mají tvar pádla s redukovanou žilnatinou. Pokud má kolonie dobré životní podmínky, tak převažují bezkřídlí jedinci, ale pokud dojde ke zhoršení životních podmínek tak se začnou vyvíjet okřídlené formy.\n\nNa celém světě je známo 34 druhů, vyskytují se především v tropických a subtropických oblastech. Jen čtyři druhy se vyskytují na sever od obratníku Raka, dva z nich v USA a dva v Tibetu.\n\nŽijí v malých koloniích pod tlejícím dřevem nebo v opuštěných termitištích. Živí se sporami plísní a detritem, ale také mohou lovit menší členovce jako jsou roztoči nebo chvostoskoci.\n\nPříbuznost s ostatním hmyzem je zatím nejasná. V současnosti je nejvíce rozšířený názor, založený na morfologických zvláštnostech drobnělek, že patří do skupiny hmyzu Polyneoptera s blízkou příbuznosti ke snovatkám. Nicméně molekulární analýza 18S ribozomální DNA naznačuje blízký vztah k nadřádu Dictyoptera (obsahuje šváby, všekazi a kudlanky).\n\n\n"}
{"id": "473170", "url": "https://cs.wikipedia.org/wiki?curid=473170", "title": "Jokūbavas", "text": "Jokūbavas\n\nJokūbavas je ves v západní části Litvy, v Žemaitsku, v Klajpedském kraji, okres (lit.: savivaldybė) Kretinga, v nižší administrativně-územní jednotce (na úrovni pověřené obce) jménem Žalgirio seniūnija. Tato administrativně-územní jednotka je jednou z mála v Litvě, kde název není shodný s jejím centrem, kterým je v tomto případě obec Raguviškiai. Obec Jokūbavas je 10 km na jihovýchod od Kretingy na silnici do Gargždů. Od této cesty zde začíná i cesta - spojka místního významu do vsi Raguviškiai a slepá silnice do zahrádkářské kolonie \"Rasa\" na břehu řeky Minija. V Jokūbavě je kostel Nejsvětější Panny Marie, základní škola A. Stulginského s muzeem historie kraje, pošta (PSČ: LT-97008), dvůr, který v letech 1777 - 1778 postavil vlastník Karteny Jokūbas Nagurskis, spolu s kostelem a městečkem a vymohl si od krále Stanislava Augusta privilegium, povolující v městečku pořádat trhy. V parku dvoru byl roku 1991 postaven památník Litevskému prezidentovi Aleksandru Stulginskému, který zde bydlel v letech 1926 – 1941. Vedle dvora v místě za války požárem zničeného kostela byl poměrně nedávno postaven nový. Na Jokūbavském hřbitově odpočívá Nijolė Dariūtė-Maštarienė (1925 – 1990), veřejná činitelka, malířka a lékařka.\n\nNázev vsi dal městečku jeho zakladatel - podle svého křestního jména Jokūbas, příponou -avas.\n\n"}
{"id": "473174", "url": "https://cs.wikipedia.org/wiki?curid=473174", "title": "Herschel (Jihoafrická republika)", "text": "Herschel (Jihoafrická republika)\n\nHerschel je vesnice v Jihoafrické republice, která byla založena v roce 1879. Nachází se v provincii Východní mys a byla nazvána po anglickém astronomovi Johnu Herschelovi, který pobýval v jižní Africe v letech 1833 – 1838.\n"}
{"id": "473183", "url": "https://cs.wikipedia.org/wiki?curid=473183", "title": "Lokomotiva 742", "text": "Lokomotiva 742\n\nLokomotivy řady 742 (původním označením T 466.2), byly v letech 1977 až 1986 vyráběny v lokomotivce ČKD Praha. Jedná se o čtyřnápravové motorové lokomotivy kapotového uspořádání s elektrickým přenosem výkonu, určené pro nákladní dopravu a posun, jejichž konstrukce vychází z řady 740.\n\nLokomotivy dostaly v provozu řadu přezdívek, často užívaných jen místně; z nich nejrozšířenější je zřejmě \"kocour\" nebo \"bangladéška\" / \"bangle\" (podle plánovaného exportu podobných lokomotiv do Bangladéše).\n\nV polovině 70. let byl v Turčianských strojárnách (TS) v Martině dokončen vývoj nové dieselelektrické lokomotivy řady T 466.0 (později 735) a vzhledem k vážnému nedostatku středně výkonných motorových lokomotiv u ČSD ihned začala sériová výroba. Ta však přišla oproti původnímu plánu s několikaletým zpožděním a navíc podnik TS začal být čím dál více vytížen zbrojní výrobou na úkor výroby lokomotiv. Stavba zdokonalené řady T 466.1 navíc ani nebyla dokončena a situace už začala být neudržitelná, proto se dráhy rozhodly k náhradnímu řešení - v ČKD byla dojednána úprava hromadně vyráběné řady T 448.0 (740) pro průmysl a její výroba začala prakticky ihned; nové lokomotivy byly dodávány prakticky bez zkoušek do mnoha lokomotivních dep po celém Československu. \n\nByly to poslední dieselové lokomotivy, jež v provozu přímo nahrazovaly parní lokomotivy, v období výroby též vytlačily z provozu většinu starších, méně spolehlivých strojů řad 725 a 726 s hydraulickým přenosem výkonu. Protože bylo s těmito lokomotivami počítáno pouze jako s přechodným typem do doby, než budou v ČKD vyvinuty zcela nové typy, původní plány zahrnovaly vyrobit nanejvýše 100 kusů těchto lokomotiv. Vzhledem k ne zcela zdařilé řadě 730 (která v mnoha ohledech z řady 742 vychází, např. díky shodnému motoru) ale byly doobjednávány stále další série a výroba pokračovala až do roku 1986. Skutečným nástupcem této řady se stala až řada 731, připravená do výroby teprve na sklonku 80. let. Celkem bylo v devíti sériích dodáno ČSD 453 lokomotiv, dalších 41 lokomotiv pak odebral československý průmysl. Jde tak o největší sérii lokomotiv jednoho typu, vyrobenou v ČKD pro tuzemsko. Jako na prvních motorových lokomotivách v Československu na nich bylo zkoušeno dvojčlenné řízení, prvními byla v roce 1978 děčínská dvojice lokomotiv T 466.2047 a 048, později byly zásuvky dvojčlenného řízení montovány na všechny nově vyrobené lokomotivy počínaje druhou sérií (od inv. č. 061). Tímto způsobem mohly nahradit i výkonnější stroje řad 751, 753 nebo 781, navíc díky nižší nápravové hmotnosti mohly jezdit i po tratích s lehčím svrškem, kam těžké lokomotivy např. řady 781 ani neměly přechodnost.\n\nV mechanické části je lokomotiva téměř shodná s výchozí řadou 740; největším rozdílem je nový odlehčený hlavní rám, který umožnil snížit celkovou hmotnost z původních 72 na 64 tun v souladu s požadavkem na zlepšení přechodnosti. Taktéž jsou při vnějším pohledu patrné zakrytované vzduchojemy v bočních partiích rámu. \n\nPro pohon je použit rychloběžný stojatý čtyřdobý řadový vodou chlazený vznětový šestiválec ČKD K 6 S 230 DR, převzatý beze změn. Ten poskytuje maximální výkon 883 kW při 1250 ot./min. Volnoběžné otáčky mají hodnotu 510 ot./min. Motor je přeplňován turbodmychadlem, které je poháněno výfukovými plyny, plnicí vzduch je v mezichladiči chlazen vodou tzv. vedlejšího okruhu, stejně jako motorový olej. Ventilový rozvod je OHV. Zdvihový objem motoru činí 64,8 l, vrtání válců je 230 mm, zdvih pístů 260 mm. Jednotlivá dvojkolí jsou poháněna celkem čtyřmi trakčními motory TE 005 E, každý o výkonu 195 kW, napájenými z generátoru TD 805.\n\nPro možnost použití v traťové službě (především na nákladních vlacích) byl upraven nápravový převod a maximální povolená rychlost lokomotivy zvýšena na 90 km/h. Díky tomu řada 742 disponuje nižšími tažnými silami než 740, zato je však univerzálnější. Lokomotivy nejsou vybaveny žádným zařízením pro vytápění vlakové soupravy, přesto jsou příležitostně nasazovány i do osobní dopravy jako náhrada za motorové vozy (především v letním období, kdy není potřeba soupravy vytápět). V 90. letech byly z důvodu nedostatku jiných vhodných hnacích vozidel na některé z nich dosazeny zásuvky pro ovládání dveří a nabíjení baterií přípojných vozů, např. Btax780.\n\nPo svém dodání tyto stroje ihned nastoupily na místa původně zamýšlená pro řady T 466.0/1. Nejčastěji byly využívány na staničních zálohách, středně těžkém posunu a dalších výkonech v nákladní dopravě. Jak již bylo zmíněno, velmi brzy bylo zavedeno i dvojčlenné řízení a díky tomu dokázaly tyto lokomotivy často zastoupit mnohem výkonnější a těžší stroje. Vzhledem k jejich počtu se rozšířily do téměř všech lokomotivních dep (snad pouze s výjimkou východního Slovenska, kde vládla starší řada 721) a staly se častým koloritem mnoha větších i menších stanic. Díky své nenáročnosti, jednoduché obsluze a spolehlivosti (vycházela z osvědčené řady 740) šlo mezi strojvedoucími o jednu z nejoblíbenějších lokomotiv, byl na ní však kritizován omezený rozhled, daný vysokými kapotami. Tento podnět byl později zohledněn při stavbě řad 730, 731 a dalších. \n\nV 90. letech došlo ke značnému poklesu výkonů na železnici a zároveň postupovala elektrifikace tratí, což způsobilo nadbytek strojů nezávislé trakce. V této době tím pádem docházelo k hromadnému vyřazování starších nebo méně spolehlivých strojů a snižovaly se stavy strojů s vyšším výkonem, jelikož se jejich provozní potřeba snížila. Lokomotivy 742 se tak rozšířily i do oblastí, kam původně ani nebyly dodány. V současnosti se jedná v České republice o nejpočetnější jednotnou řadu lokomotivy. V posledních letech ale dochází k úbytku provozovaných lokomotiv v souvislosti s klesající potřebou takto velkých motorových lokomotiv především pro posun, a tak ČD i ČD Cargo některé stroje odstavily. Část z nich byla nabídnuta k prodeji soukromým majitelům, několik z nich se tak dostalo i do Saúdské Arábie, kde jezdí na stavbách. Velmi rozšířené jsou i na Slovensku, kde také nahrazují dožívající stroje řady 721 (např. depa Humenné, Čierna nad Tisou nebo Haniska pri Košiciach, kde jezdí i první sériový stroj 742.001).\n\nPro náhradu dožívajících a nespolehlivých ozubnicových lokomotiv řady 715 na trati Tanvald – Kořenov vznikla myšlenka úpravy stávající řady 742, především dosazením elektrodynamické brzdy, což mělo umožnit čistě adhezní provoz na této strmé trati. Pro rekonstrukci byla vybrána 742.369 z depa Benešov. V roce 1985 zde byla tato lokomotiva testována a velmi dobře obstála. Na základě poznatků ze zkoušek této lokomotivy bylo poté s mírnými úpravami vyrobeno v roce 1987 deset lokomotiv řady 743, vzhledově vycházející z řady 742. Po převzetí osobní dopravy na kořenovské trati motorovými vozy (řady 843, 854 a později 840) byla později část lokomotiv z Tanvaldu předisponována do Českých Budějovic, kde jezdí s nákladními vlaky na Šumavu.\n\nStejně jako sesterská řada 740, i tyto lokomotivy se staly předmětem mnoha modernizací. U soukromých dopravců byly některé stroje remotorizovány použitím nových agregátů, plnících současné emisní normy. Pro zlepšení výhledu jsou také snižovány představky a prováděny další úpravy. V roce 2009 byla v CZ LOKO provedena prototypová modernizace na řadu 742.7. První stroj odebralo ČD Cargo, další vyrobené stroje získali soukromí dopravci. Lokomotivy mají nové hnací agregáty, věžové kabiny, nízké kapoty a maximální rychlost byla zvýšena na 100 km/h pro použití v traťové službě.\n\n\n"}
{"id": "473186", "url": "https://cs.wikipedia.org/wiki?curid=473186", "title": "Aubervilliers – Pantin – Quatre Chemins (stanice metra v Paříži)", "text": "Aubervilliers – Pantin – Quatre Chemins (stanice metra v Paříži)\n\nAubervilliers – Pantin – Quatre Chemins je nepřestupní stanice pařížského metra na lince 7. Leží severozápadně mimo území Paříže na hranicích měst Aubervilliers a Pantin pod \"Avenue Jean Jaurès\" u křižovatky s \"Avenue de la République\".\n\nStanice byla otevřena 4. října 1979, když byla linka rozšířena severním směrem od Porte de la Villette po Fort d'Aubervilliers.\n\nJméno stanice se skládá ze tří částí. \"Aubervilliers\" a \"Pantin\" jsou názvy měst, na jejichž hranicích se stanice nachází. \"Quatre Chemins\" neboli \"Čtyři cesty\" je místní název křižovatky starých silnic z Flander.\n\nVchody do stanice se nacházejí na \"Avenue Jean Jaurès\".\n"}
{"id": "473194", "url": "https://cs.wikipedia.org/wiki?curid=473194", "title": "Slovenská národní rada", "text": "Slovenská národní rada\n\nSlovenská národní rada (slovensky \"Slovenská národná rada\") tvořila zákonodárnou moc na Slovensku. Její existence se datuje mezi lety 1943 až 1992, než se přetransformovala do Národní rady Slovenské republiky. \n\nSlovenská národní rada byla jedna z více slovenských odbojových skupin za druhé světové války, vzniklá spojením komunistických a nekomunistických proudů v odboji. Vznik SNR byl zapříčiněn nespokojeností části slovenské veřejnosti za války a vznikala ve stejné době jako ostatní slovenské odbojové organizace a skupiny. Podobně jako ostatní odbojáři i část členů SNR se ideově sdružovala kolem prezidenta republiky Edvarda Beneše. Vliv SNR byl oproti jiným slovenským organizacím zaměřen pouze na Slovensko. Na rozdíl od jiného důležitého slovenského hnutí odboje tzv. Obrany Národa, které sdružovalo české i slovenské partyzány. SNR v Československu prosazovala česko-slovenský vztah jako vztah \"rovného s rovným\" s významem žití Čechů s Slováků v jednom státu vedle sebe. \n\nVznik SNR se datuje do roku 1943. Ke konci tohoto roku spolu různé odbojové organizace uzavřely smlouvu, ve které se zavázaly ke spolupráci v tzv. Vánoční dohodě. V její funkci byla odbojová činnost, členové se domlouvali i na budoucí podobě Československa. Během Slovenského národního povstání význam SNR stoupl, protože se stala vládní silou v částech Slovenska ovládaných účastníky povstání. Při povstání  1. září 1944 se SNR ujala vlády jako představitelka oficiální vládní a zákonodárné moci na Slovensku a i přes určité neshody jejího vedení v řízení státu jako vláda prakticky fungovala. Koordinace akcí SNR probíhala spolu s prezidentem republiky, i když ne všichni členové Edvarda Beneše jako prezidenta podporovali. Po potlačení Slovenského národního povstání byla funkce Slovenské národní rady utlumena. \n\nV poválečném období se ze SNR stal slovenský vládní orgán zahrnující moc výkonnou i zákonodárnou. Jeho předsedou se stal Karol Šmidke. Až do voleb v květnu 1946 se o moc v SNR dělila Komunistická strana Slovenska a Demokratická strana podle kooptací. Později v roce 1946 bylo obsazení křesel v SNR určeno podle výsledků voleb roku 1946. Nejdůležitější osobou v SNR byl Gustáv Husák, předseda pro vnitřní věci ve Sboru pověřenců. Sbor pověřenců jako celek byl podřízen československé vládě. V kompetenci tohoto orgánu bylo i určování budoucího směřování země, které bylo obsaženo ve smlouvách nazvaných \"Pražské dohody\". Poslední z nich tzv. Třetí pražská dohoda uzavřená 28. června 1946  představovala významné snížení pravomocí pro SNR. Skutečným důvodem pro podpis této dohody bylo zmenšení vlivu Demokratické strany, která ve volbách výrazně předběhla Komunistickou stranu Slovenska. Tato dohoda opravňovala centrální vládu mimo jiné k přímému výkonu moci na Slovensku. \n\nSlovenská národní rada jako orgán dostala ústavní úpravu až Ústavou z roku 1948, do této doby existovala jako válečný orgán vzniklý ze Slovenského národního povstání. Nová ústava zpětně legalizovala všechna nařízení Slovenské národní rady, určila jim status zákonu a oficiálně zakotvovala Slovenské národní radě pravomoci moci zákonodárné. Ústava určovala i pravomoc výkonnou ponechanou v rukách Sboru pověřenců. Struktura československého státu byla asymetrická s menším vlivem slovenských orgánů. \n\nPo přijetí Ústavy z roku 1960 došlo k opětovnému zmenšení pravomocí Slovenské národní rady. Její pravomoci se zúžily na nepodstatné, měla v kompetenci vydávání zákonů, které se vztahovaly ke kulturnímu a hospodářskému vývoji Slovenska. Ústava z roku 1960 také určovala zrušení Sboru pověřenců. Její pravomoci přešly na Slovenskou národní radu. Tím se ze SNR stal také představitel výkonné moci na Slovensku. \n\nV roce 1968 se měly v Československu konat volby, včetně voleb do Slovenské národní rady. Kvůli politickým změnám, které přineslo pražské jaro, byly ovšem volby několikrát odloženy (funkční období stávající SNR určené volbami roku 1964 bylo prodlouženo). Po přijetí \"Ústavního zákonu o československé federaci\" dne 27. října 1968 se ze SNR stal zákonodárný sbor s českým ekvivalentním orgánem, který byl nazván Česká národní rada. Další volby do SNR se konaly v letech 1971, 1976, 1981, 1986 a naposledy v červnu 1990. Po sametové revoluci SNR ještě tři roky fungovala, až do ukončení svého fungování v roce 1993.\n\nPři přípravách na rozdělení republiky byla dne 1. října 1992 podle Ústavy Slovenské republiky Slovenská národní rada přejmenována na orgán s názvem Národní rada Slovenské republiky. V současnosti tento orgán funguje jako představitel zákonodárné moci na Slovensku, do kterého probíhají volby v pravidelném intervalu čtyř let. Ekvivalentem této instituce je v České republice je Poslanecká sněmovna Parlamentu České republiky. \n\nSložení Slovenské národní rady bylo určováno ve volbách: \n\n\n"}
{"id": "473196", "url": "https://cs.wikipedia.org/wiki?curid=473196", "title": "Dictyoptera", "text": "Dictyoptera\n\nDictyoptera zahrnuje 3 skupiny polyneopterního hmyzu - šváby (Blattaria), všekazy (Isoptera) a kudlanky (Mantodea). Přestože všechny současné Dictyoptera mají krátké kladélko (ovipositor), nejstarší fosilní Dictyoptera mají dlouhé kladélko, podobně jako hmyz z řádu rovnokřídlích.\n\nPoužíváni termínu Dictyoptera se v čase různilo, nejvíce se používal v minulém století, ale stále je široce používán. Obvykle je považován za nadřád, který tvoří švábi, všekazi a kudlanky. V některých systémech je ale přesunut na úroveň řádu. V obou přístupech jsou ovšem všechny 3 skupiny stejné, jen se mění jejich hodnost.\n\nNa základě genetických dat jsou nejbližšími žijícími příbuznými řádu Dictyoptera strašilky, strašilkovci a cvrčkovci. Pokud je Dictyoptera považována za nadřád, tak by tyto skupiny měly být v něm obsaženy.\n\n\n\n"}
{"id": "473197", "url": "https://cs.wikipedia.org/wiki?curid=473197", "title": "Radouš", "text": "Radouš\n\nRadouš je vesnice v okrese Beroun, nyní součást města Hostomic. První zmínka o Radouši pochází z roku 1420. Během let vystřídala ves mnoho pánů. Částí Hostomic je Radouš od roku 1976.\n\nVesnicí vede železniční trať Zadní Třebaň – Lochovice (č. 172), na které se nachází železniční zastávka Radouš, a silnice II/114.\n\nPrvní písemná zmínka o vesnici pochází z roku 1420.\n\n"}
{"id": "473201", "url": "https://cs.wikipedia.org/wiki?curid=473201", "title": "Midi lidi", "text": "Midi lidi\n\nMidi lidi je česká electro undergroundová hudební skupina, jež je pozoruhodná zvláště svými pro tento žánr nezvyklými českými texty skladeb. Kapelu tvoří Petr Marek, Prokop Holoubek, Tomino Kelar, Markéta Lisá a další.\n\nSkupina vytvořila hudbu k filmům Marka Najbrta \"Protektor\" a \"Polski film\", dokumentárnímu filmu \"Český mír\" a naposledy politicky-satirickému filmu \"Prezident Blaník\" režiséra Marka Najbrta.\n\nDále je autorem soundtracku k seriálům \"Kancelář Blaník\" a \"Žrouti\", které jsou k zhlédnutí na české internetové televizi Stream.cz.\n\n\n"}
{"id": "473206", "url": "https://cs.wikipedia.org/wiki?curid=473206", "title": "Carol W. Greiderová", "text": "Carol W. Greiderová\n\nCarol W. Greiderová, nepřechýleně \"Carol W. Greider\" (* 15. dubna 1961 San Diego, Kalifornie) je americká molekulární bioložka působící jako profesorka a vedoucí oddělení molekulární biologie a genetiky na Univerzitě Johnse Hopkinse. V roce 1984, kdy působila jako postgraduální studentka Elizabeth Blackburnové na University of California, Berkeley, objevila enzym telomerázu a dále vedla výzkum ve věci zjištění její struktury.\n\nV roce 2009 byla oceněna spolu s Blackburnovou a Jackem W. Szostakem Nobelovou cenou za fyziologii nebo lékařství za jejich objev, že telomery jsou chráněny před nadměrným zkracováním díky telomeráze.\n\n"}
{"id": "473209", "url": "https://cs.wikipedia.org/wiki?curid=473209", "title": "Expedice 29", "text": "Expedice 29\n\nExpedice 29 byla devětadvacátou výpravou na Mezinárodní vesmírné stanici (ISS). Expedice trvala od září do listopadu 2011, byla tříčlenná, na několik posledních dní šestičlenná, Michael Fossum (velitel), Satoši Furukawa a Sergej Volkov zůstali na stanici z Expedice 28, zbývající tři členové posádky ISS – Anton Škaplerov, Anatolij Ivanišin a Daniel Burbank – přiletěli v Sojuzu TMA-22 nedlouho před koncem expedice.\n\nSojuz TMA-02M a Sojuz TMA-22 expedici sloužily jako záchranné lodě.\n\n\nZdroj pro tabulky: ASTROnote a NASA.\n"}
{"id": "473210", "url": "https://cs.wikipedia.org/wiki?curid=473210", "title": "Střední průmyslová škola Teplice", "text": "Střední průmyslová škola Teplice\n\nStřední průmyslová škola Teplice (zkráceně SPŠ Teplice) je střední škola v Teplicích, která nabízí vzdělání v různých oborech jako je obor strojírenský, dopravní a informační technologie. Sídlí v centru Teplic na Benešově náměstí č.p. 491/1. Výuka probíhá od roku 1860. Od roku 1951 slouží budova jako Průmyslová škola.\n\nPrvní zmínky o škole jsou z roku 1854, kdy v době lázeňské sezóny přijel císař František Josef I. uzavřít sňatek s Alžbětou Bavorskou. Toho dne, 24. dubna, se po výstřelech děl z Letné a mši dvojice dostavila ke Koňskému trhu (dnešní Benešovo náměstí), aby zde symbolicky zasadila dvě lípy a poklepala na základní kámen nové městské školy.\n\nBudova byla postavena pražským stavitelem Terebou. Část nákladů na stavbu poskytl Izraelský kulturní spolek, který získal jednu třídu pro výuku židovských dětí. Škola byla dokončena v roce 1859 a poskytovala 14 učeben, 2 kreslírny, učitelské byty a kabinety. Tereba se ke škole vrátil v roce 1861, aby dostavěl školní kapli, která je se školou spojena.\n\nBudova městské školy se stala největší stavbou mezi Školní a Kapelní ulicí. Byla v ní umístěna obecná a nižší reálná škola, měšťanská, řemeslnická pokračovací, vyšší dívčí a škola pro židovské děti.\n\nRoku 1874 byla dokončena samostatná budova v Kapelní ulici (dnes Střední zdravotní škola), kam se přesunuly dívčí školy. Roky 1893 a 1936 byly ve znamení přestaveb a rekonstrukcí.\n\nV letech 1951 a 1952 se sloučily obě základní odborné školy a umístily se do dosavadní školní budovy na náměstí Dr. Edvarda Beneše. Zpočátku se na škole vyučovaly tři obory: oděvní, hornické a kovoelektrodělné. Obory byly rozděleny do 37 tříd s 1129 studenty. Po čase se otevřela nová odborná škola s vyučováním přesného strojírenství pod závodem Somet v Trnovanech.\n\nRoku 1965 byl vypracován projekt na přestavbu školní kaple. Ta byla přestavěna na tělocvičnu, kabinety a školní dílny během deseti let. V roce 1980 se rekonstruovala střešní krytina a v letech 1985 a 1987 oprava fasády, respektive ústřední topení, kanalizace a vodovodní potrubí.\n\nVšechny vyučované obory jsou čtyřleté a s maturitou. Vyučování je denní, bezplatné a studenti se učí 2 jazykům. Zde jsou uvedeny obory vyučované v posledních letech:\n\n\nOd 19. března 2003 je registrováno jako občanské sdružení u Ministerstva vnitra zdejší Sdružení rodičů a přátel školy při SPŠ v Teplicích.\n\nOd 1.9.2011 došlo ke sloučení tří teplických škol a to průmyslovky, Hotelové školy Teplice a Obchodní akademie.\n\n"}
{"id": "473212", "url": "https://cs.wikipedia.org/wiki?curid=473212", "title": "Expedice 30", "text": "Expedice 30\n\nExpedice 30 byla třicátou výpravou na Mezinárodní vesmírnou stanici (ISS). Byla zahájena odletem Sojuzu TMA-02M od stanice 21. listopadu 2011 a trvala do 27. dubna 2012. Posádka byla šestičlenná, tři členové posádky zůstali z Expedice 29, zbývající trojice na ISS přiletěla 23. prosince 2011 v Sojuzu TMA-03M.\n\nSojuz TMA-22 a Sojuz TMA-03M sloužily expedici jako záchranné lodě.\n\nZdroj pro tabulku: ASTROnote a NASA.\n\n"}
{"id": "473214", "url": "https://cs.wikipedia.org/wiki?curid=473214", "title": "Expedice 31", "text": "Expedice 31\n\nExpedice 31 byla jednatřicátou výpravou na Mezinárodní vesmírnou stanici (ISS). Byla zahájena odletem Sojuzu TMA-22 od stanice 27. dubna 2012 a trvala do odletu a přistání Sojuzu TMA-03M 1. července 2012. Byla šestičlenná, tři členové posádky přešli z Expedice 30, zbývající trojice na ISS přiletěla v Sojuzu TMA-04M 17. května 2012.\n\nSojuz TMA-03M a Sojuz TMA-04M expedici sloužily jako záchranné lodě.\n\nZdroj pro tabulku: ASTROnote a NASA.\n\n"}
{"id": "473219", "url": "https://cs.wikipedia.org/wiki?curid=473219", "title": "Archibald Joseph Cronin", "text": "Archibald Joseph Cronin\n\nArchibald Joseph Cronin (19. července 1896, Cardross, Skotsko – 6. ledna 1981 Montreux. Švýcarsko) byl skotský lékař a spisovatel, světově známý autor mnoha realistických a sociálně zaměřených románů.\n\nNarodil se jako jediné dítě Jessie a Patricka Croninových. Otec pracoval jako pojišťovací agent a obchodní cestující. Poté, co otec zemřel na tuberkulózu, se přestěhovali k matčiným rodičům do Dumbartonu. Později přesídlili do Glasgowa, kde po absolvování St. Aloysius' College získal v roce 1914 díky svým schopnostem stipendium na studium medicíny na místní University of Glasgow. Studia přerušil v akademickém roce 1916/17, kdy sloužil jako lékař u vojenského námořnictva. Bakalářský titul obdržel v roce 1919, v dalších šesti letech potom zvyšoval stupeň svého lékařského vzdělání.\n\nV roce 1921 se oženil s Agnes Mary Gibsonovou, se kterou se seznámil na univerzitě. Manželka, také lékařka, mu pomáhala při výzkumu, pracovala v lékárně a jako asistentka v jeho londýnské praxi. Narodili se jim tři synové, Vincent, Patrick a Andrew.\n\nPo válce začínal v několika nemocnicích, následovala jeho první praxe v hornickém městě Tredegar v jižním Walesu. V roce 1924 byl jmenován lékařským důlním inspektorem pro Velkou Británii, zabýval se důlními předpisy a publikoval práce o vlivu prašného prostředí na plicní nemoci. Poté se přestěhoval do Londýna, kde zřídil prosperující praxi, a začal se zabývat oftalmologií.\n\nV roce 1930 nastoupil Cronin kvůli chronickému dvanácterníkovému vředu na nucenou dovolenou, na které napsal během tří měsíců svůj první román \"Hrad mistra kloboučníka\". Rukopis byl rychle přijat prvním osloveným nakladatelem, od té doby se Cronin plně věnoval spisovatelské profesi a k lékařské kariéře se již nevrátil.\n\nV roce 1939 se v souvislosti s filmováním jeho děl přestěhoval s rodinou do Spojených států, kde strávili s přestávkami následující desetiletí.\n\nOd poloviny 50. let se vrátili do Evropy do švýcarského Lucernu a Montreux, kde Cronin pokračoval ve své plodně spisovatelské činnosti a kde v roce 1981 zemřel.\n\nCronin se ve svých dílech projevuje jako působivý vypravěč děje s propracovanou zápletkou, klade silný důraz na sociální cítění a využívá pestrou škálu charakterů postav.\n\nV mnoha dílech vychází z vlastních životních prožitků (z mládí, lékařské praxe). Zkušenosti z hornického prostředí promítl do děl \"A hvězdy mlčí\" a \"Citadela\", druhé z nich se stalo kvůli zobrazení nespravedlivých praktik v lékařském systému podnětem k reformě a založení National Health Service.\n\nV několika románech se zabývá náboženstvím, jako katolík se blízce setkával s protestanty, kterými byly rodiny jeho otce a manželky. Prosazoval ekumenický a tolerantní přístup v době, kdy ještě nebyl všeobecně přijímán. Názornou ukázkou je román \"Klíče království\", vydaný roku 1941.\n\nDílo bylo přeloženo do množství jazyků včetně češtiny, některá byla zfilmována nebo upravena jako televizní adaptace.\n\n\n"}
{"id": "473222", "url": "https://cs.wikipedia.org/wiki?curid=473222", "title": "Alexandr Skvorcov mladší", "text": "Alexandr Skvorcov mladší\n\nAlexandr Alexandrovič Skvorcov mladší ( , * 6. května 1966 v Ščolkovu, Moskevská oblast, RSFSR, SSSR) sloužil v ruském vojenském letectvu jako pilot, od června 1997 je ruským kosmonautem, členem oddílu kosmonautů CPK. V dubnu 2010 se na šest měsíců vypravil kosmickou lodí Sojuz TMA-18 na Mezinárodní vesmírnou stanici (ISS) jako palubní inženýr Expedice 23 a velitel Expedice 24. V březnu – září 2014 na ISS pracoval podruhé, v Expedici 39/40. Potřetí se vypravil na ISS v červenci 2019 jako člen Expedice 60/61 se Sojuzem MS-13.\n\nAlexandr Alexandrovič Skvorcov mladší je synem kosmonauta Alexandra Alexandroviče Skvorcova staršího. Skvorcov starší sloužil v oddílu kosmonautů CPK v letech 1965–1968, do vesmíru se nedostal. Jeho syn se po střední škole přihlásil na vojenskou leteckou školu ve Stavropolu (), v roce 1987 ji s úspěchem dokončil. Poté sloužil v letectvu, létal na letadlech L-39 a MiG-23 různých verzí. Celkový nálet má kolem 950 hodin. Roku 1997 absolvoval leteckou fakultu Vojenské akademie protivzdušné obrany ve Tveru ().\n\nJeště během studia se přihlásil k kosmonautickému výcviku, prošel lékařskými prohlídkami a 28. července 1997 byl Státní meziresortní komisí doporučen k zařazení do oddílu kosmonautů CPK. Do oddílu byl začleněn na pozici kandidáta na kosmonauta už 20. června 1997, ihned po skončení akademie. Absolvoval dvouletou všeobecnou kosmickou přípravu a 1. prosince 1999 získal kvalifikaci zkušební kosmonaut.\n\nV srpnu 2007 byl jmenován členem záložní posádky Expedice 21 (odstartovala v září 2009). V červenci 2008 byl jmenován do hlavní posádky Expedice 24 s předpokládaným startem v květnu 2010. V září 2008 bylo toto určení oficiálně potvrzeno Roskosmosem. V dubnu 2009 byl přeřazen do hlavní posádky Expedice 23 a následné Expedice 24 se startem v Sojuzu TMA-18 v dubnu 2010.\n\nNa svoji první kosmickou výpravu odstartoval z kosmodromu Bajkonur v Sojuzu TMA-18 jako velitel lodi společně s Michailem Kornijenkem a Tracy Caldwellovou dne 2. dubna 2010 v 04:04 UTC. Po půlročním působení na ISS se vrátil na Zemi. Loď Sojuz TMA-18 se Skvorcovem, Caldwellovou a Kornijenkem úspěšně přistála 25. září 2010 v 05:23 UTC v kazašské stepi 35 km jihovýchodně od města Arkalyk.\n\nV souvislosti s reorganizací Střediska přípravy kosmonautů a jeho přechodem z podřízenosti vojenského letectva k Roskosmosu odešel v létě 2012 z armády. \n\nJiž předešly rok, v létě 2011, byl zařazen do záložní posádky Expedice 37/38 (se startem v září 2013) a hlavní posádky Expedice 39/38. K ISS odstartoval 25. března 2014 ve funkci velitele lodi Sojuz TMA-12M, společně s Olegem Artěmjevem a Američanem Stevenem Swansonem. Kvůli problémům s orientačním systémem lodi se plánovaný šestihodinový let ke stanici protáhl na dva dny. Na ISS pracoval jako palubní inženýr devětatřicáté a (od května 2014) čtyřicáté expedice. Během letu dvakrát vystoupil do vesmíru. Dne 11. září 2014 se Skvorcov, Artěmjev a Swanson vrátili v pořádku na Zem.\n\nOd roku 2016 se opět připravoval na další misi, zprvu měl být velitelem Sojuz MS-06 (start v září 2017), později v Sojuz MS-07. na jaře 2017 se však zranil při sportu a z posádky vypadl. V listopadu 2017 se stal náhradníkem velitele Sojuzu MS-11 (start v prosinci 2018), poté náhradníkem velitele Sojuzu MS-12 (start v březnu 2019) a konečně velitele Sojuzu MS-13. V Sojuzu MS-13 vzlétl do vesmíru, společně s Lucou Parmitano a Andrewem Morganem 20. července 2019. Po šestihodinovém letu se loď spojila s ISS a kosmonauti přešli na stanici, kde pracovali v rámci Expedice 60/61.\n\nAlexandr Skvorcov je ženatý, má dceru.\n\n\n"}
{"id": "473225", "url": "https://cs.wikipedia.org/wiki?curid=473225", "title": "Algoritmus shunting-yard", "text": "Algoritmus shunting-yard\n\nShunting yard algoritmus je metoda pro syntaktickou analýzu matematických výrazů zapsaných v infixové notaci. Algoritmus může být použit k převodu výrazů do reverzní polské notace (RPN), nebo do abstraktního syntaktického stromu (AST).\n\nAlgoritmus byl vyvinut Edsgerem Dijkstrou a pojmenován Shunting yard (česky \"seřaďovací nádraží\"), protože jeho princip se podobá seřaďovacímu nádraží.\n\nPodobně jako interpret reverzní polské notace je shunting yard založený na používání zásobníku. Infixovou formu zápisu používá většina lidí (například 3+4 nebo 3+4*(2−1)). Ke konverzi do RPN je zapotřebí dvou textových proměnných (jednu pro vstup a druhou pro výstup) a jednoho zásobníku pro uchovávání operátorů které zatím nebyly vloženy do výstupu.\n\n\nZ této ukázky je možno vypozorovat několik pravidel:\n\n\nČasová náročnost tohoto algoritmu je lineární v závislosti na velikosti programu, protože každý token je načten pouze jednou, každá funkce a každý operátor je na zásobník vložený a vyjmutý pouze jednou a každý prvek je vložen do výstupu pouze jednou.\n\nPokud píšete interpret, výstup můžete tokenizovat a zapsat do zkompilovaného souboru k pozdější interpretaci. Konverzí z infixové notace do RPN můžete také zjednodušit vyhodnocování matematických výrazů. To provedete tak, jako kdybyste vyhodnocovali RPN výraz, nicméně pokud narazíte na proměnnou, jejíž hodnota je nulová a vždy když operátor má nulovou hodnotu, tak jeho hodnotu a parametry vypište na výstup (tohle je zjednodušení – problémy nastanou, pokud jsou jako parametry operátory). Pokud operátor nemá nulový parametr, jeho hodnota může být vypsána na výstup. Tato metoda očividně neobsahuje všechna možná zjednodušení – je to většinou jako optimalizace pomocí constant folding.\n\n\n"}
{"id": "473230", "url": "https://cs.wikipedia.org/wiki?curid=473230", "title": "Alexandr Kovaňko", "text": "Alexandr Kovaňko\n\nAlexandr Matvějevič Kovaňko (; Sankt-Petěrburg – 20. duben 1919 Oděsa) byl pilot, konstruktér letadel a plukovník v ruské armádě. Jako jeden z prvních pořídil letecké snímky z balónu, které poslal na zem holubí poštou.\n\nV roce 1889 proběhl experiment na univerzitě v Petrohradě, při kterém šéf ruského balónového armádního sboru Alexandr Kovaňko pořídil letecké snímky z balónu a poslal kolodiové filmové negativy na zem holubí poštou.\n\nV letech 1900 a 1901 založil Ústřední leteckou školu pro důstojníky (rusky Офицерская воздухоплавательная школа), která funguje dodnes. Tato škola vlastní letiště, dílny a laboratoře. Studenti provádějí experimenty, ale původně to byl především výcvik ve vědě aerofotografie, která byla v Rusku v tehdejší době na velmi vysoké úrovni.\n\n\n"}
{"id": "473233", "url": "https://cs.wikipedia.org/wiki?curid=473233", "title": "Ornest", "text": "Ornest\n\nPříjmení Ornest nosí více různých osobností:\n\n\n"}
{"id": "473234", "url": "https://cs.wikipedia.org/wiki?curid=473234", "title": "Pitcairnština", "text": "Pitcairnština\n\nPitcairnština, či pitcarinská angličtina (\"Pitkern\", anglicky \"Pitcairnese\") je kreolský jazyk založený na hovorové angličtině 18. století a tahitštině. Hovoří se jím především na Pitcairnově ostrově, dále také na Novém Zélandu a v Austrálii, přičemž má celosvětově méně než 100 rodilých mluvčích. Pitcairnština je blízce příbuzná norfolkštině, s níž má stejné kořeny; norfolkština má mluvčích několik tisíc. Její mezinárodní kód je \"pih\".\n"}
{"id": "473240", "url": "https://cs.wikipedia.org/wiki?curid=473240", "title": "Zsuzsanna Szabóová", "text": "Zsuzsanna Szabóová\n\nZsuzsanna Szabóová-Olgyaiová (* 6. května 1973, Oroszlány) je bývalá maďarská atletka, jejíž specializace byla skok o tyči. Jejím největším úspěchem je bronzová medaile z halového mistrovství světa 1999, kde se o třetí místo podělila s Němkou Nicole Humbertovou.\n\n4. února 1999 v Budapešti vytvořila skokem 451 cm nový halový světový rekord. V roce 1999 skončila těsně pod stupni vítězů, čtvrtá na mistrovství světa v Seville, kde měla ženská tyčka premiéru. O rok později měla tyčka žen premiéru také na letních olympijských hrách v Sydney. Maďarské tyčkařce se však kvalifikace nevyvedla, když nezaznamenala ani jeden platný pokus na výšce 415 cm.\n"}
{"id": "473244", "url": "https://cs.wikipedia.org/wiki?curid=473244", "title": "Fluorid křemičitý", "text": "Fluorid křemičitý\n\nFluorid křemičitý (neboli tetrafluorosilan) je chemická sloučenina křemíku a fluoru s chemickým vzorcem SiF.\n\nJde o těkavou látku s bodem varu pouhé 4 °C nad jejím bodem tání. Poprvé jej syntetizoval John Davy v roce 1812.\nJe mimo jiné součástí sopečných plynů, kde vzniká reakcí fluorovodíku s oxidem křemičitým:\n4HF + SiO → SiF + 2HO.\n"}
{"id": "473249", "url": "https://cs.wikipedia.org/wiki?curid=473249", "title": "Karbonylsulfid", "text": "Karbonylsulfid\n\nKarbonylsulfid (také sulfid karbonylu) je za běžných podmínek bezbarvý, hořlavý, nepříjemně páchnoucí plyn složený z lineárně uspořádaných atomů síry, uhlíku a kyslíku. Jeho molekula je podobná molekule oxidu uhličitého, pouze jeden atom kyslíku je nahrazen atomem síry.\n\n"}
{"id": "473253", "url": "https://cs.wikipedia.org/wiki?curid=473253", "title": "Slovenská národní rada (1918)", "text": "Slovenská národní rada (1918)\n\nSlovenská národní rada z roku 1918 byl nejvyšší zastupitelský orgán slovenského národa. K jejímu vytvoření došlo 12. září v Budapešti, v době zániku Rakousko-Uherska. Rada byla definitivně stvrzena 30. října v Martině (tehdejší \"Turčiansky Svätý Martin\") při příležitosti vydání Martinské deklarace, kdy bylo deklarováno připojení slovenského národa k Československé republice. Rada měla 20 členů, předsedou se stal předseda Slovenské národní strany Matúš Dula. \n\nK jejímu zrušení došlo Vavro Šrobárem (tehdejší ministr pro správu Slovenska) 23. ledna 1919.\n\n"}
{"id": "473254", "url": "https://cs.wikipedia.org/wiki?curid=473254", "title": "Bounty Day", "text": "Bounty Day\n\nBounty Day je svátek, který slaví obyvatelé Pitcairnova ostrova a ostrova Norfolk, kteří pochází původem z Pitcairnu. Slaví se 23. ledna na Pitcairnu a 8. června na Norfolku a je pojmenovaný podle HMAV \"Bounty\".\n\nNa Pitcairnově ostrově Bounty Day připomíná památku, kdy vzbouřenci z Bounty loď zapálili. Ostrované na památku toho staví repliky lodě, které posléze zapálí a dále tráví den odpočinkem.\n\nI na Norfolku se národní svátek rovněž jmenuje Bounty Day, ačkoliv samotná \"Bounty\" na tomto ostrově nikdy nebyla a ani datum 8. června s ní nemá nic společného. Norfolčané si 8. června připomínají výročí svého příjezdu z Pitcairnova ostrova roku 1856 na Norfolk, který dostali od královny Viktorie jako svůj nový domov. Ostrované se každoročně oblékají do tradičních kostýmů, aby si znovu připomněli původní osadníky, scházejí se rodiny a hrají tradiční sporty.\n"}
{"id": "473255", "url": "https://cs.wikipedia.org/wiki?curid=473255", "title": "Angloamerika", "text": "Angloamerika\n\nAngloamerika je termín, který označuje části amerického světadílu, ve kterých je úředním jazykem angličtina nebo v částech, které mají výrazné historické, etnické, lingvistické a kulturní spojení se Spojeným královstvím či Britskými ostrovy obecně. Alternativně se jedná o část anglosféry. Odlišuje se od Latinské Ameriky, což je region, kde se používají románské jazyky (především francouzština, španělština a portugalština).\n\nDo Angloameriky patří v severní Americe Spojené státy a Kanada, přičemž tento termín se často používá jako souhrnné označení těchto dvou států. Ve Střední a Jižní Americe sem patří Belize, Guyana, Jamajka a několik karibských států, například Bermudy, Barbados. Surinam není součástí Angloameriky, neboť je zde úředním jazykem nizozemština, podobně jako na 6 karibských ostrovech bývalých Nizozemských Antil. Angličtina je úředním jazykem i na Falklandách.\n\n"}
{"id": "473257", "url": "https://cs.wikipedia.org/wiki?curid=473257", "title": "Slovenská národní rada (1848–1849)", "text": "Slovenská národní rada (1848–1849)\n\nSlovenská národní rada v letech 1848-1849 byla vrcholným národním orgánem a historicky první slovenskou národní radou. Byla vytvořena ve Vídni 15.-16. září 1848 pod vedením Ľudovíta Štúra, Jozefa Miloslava Hurbana a Michala Miloslava Hodžy. Byla organizátorem slovenského povstání v rámci revolucí 1848-1849 (přesněji revolucí v Rakouském císařství). Představovala výkonnou moc na územích Slovenska obsazených slovensko-rakouskými jednotkami v boji proti Maďarům. Jednalo se o historicky první slovenský národní reprezentační politický orgán. Jeho pamětní deska je dnes u Karlskirche ve Vídni.\n\nPrvní setkání rady se konalo v domě Anny Koléniové v Myjavě. 19. září 1848 se zde, v rámci \"první dobrovolnické výpravy\" z Vídně přes Moravu na Slovensko, konalo první národní shromáždění Slováků. Byla zde ústy Ľudovíta Štúra vyhlášena nezávislost slovenského národa na Uhersku. Toto nezávisle spravované území bylo však omezené jen na okolí Myjavy a po několika dnech byli dobrovolníci poraženi a po potlačení revolucí orgán na podzim 1849 zanikl.\n\n"}
{"id": "473259", "url": "https://cs.wikipedia.org/wiki?curid=473259", "title": "Vláda Lubomíra Štrougala", "text": "Vláda Lubomíra Štrougala\n\nLubomír Štrougal byl předsedou šesti federálních vlád ČSSR:\n\n"}
{"id": "473260", "url": "https://cs.wikipedia.org/wiki?curid=473260", "title": "This Is War", "text": "This Is War\n\nThis Is War je album americké rockové kapely 30 Seconds to Mars. Vyšlo v roce 2009.\n\n\n"}
{"id": "473265", "url": "https://cs.wikipedia.org/wiki?curid=473265", "title": "Druhá vláda Jozefa Tisa", "text": "Druhá vláda Jozefa Tisa\n\nDruhá vláda Jozefa Tisa existovala v období od 1. prosince 1938 do 20. ledna 1939. Jednalo se o druhou slovenskou autonomní vládu v rámci druhé československé republiky.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n\n"}
{"id": "473266", "url": "https://cs.wikipedia.org/wiki?curid=473266", "title": "Vláda Vojtecha Tuky", "text": "Vláda Vojtecha Tuky\n\nVláda Vojtecha Tuky existovala v období od 27. října 1939 do 5. září 1944 v období první slovenské republiky.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n"}
{"id": "473267", "url": "https://cs.wikipedia.org/wiki?curid=473267", "title": "Vláda Štefana Tisa", "text": "Vláda Štefana Tisa\n\nVláda Štefana Tisa existovala v období od 5. září 1944 do 4. dubna 1945 v období první slovenské republiky.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n"}
{"id": "473286", "url": "https://cs.wikipedia.org/wiki?curid=473286", "title": "Moldanubický pluton", "text": "Moldanubický pluton\n\nMoldanubický pluton ( ) je plutonický komplex v oblasti moldanubika. Zaujímá území podkovovitého tvaru o celkové rozloze 6000 km² (nejrozsáhlejší hercynský komplex vyvřelých hornin v Českém masívu), táhnoucí se od Regensburgu podél Dunaje a od něj stáčející se k severu až k Pelhřimovu a Jihlavě. Vznikl pravděpodobně v závěru hercynského vrásnění. Je tvořen dvěma větvemi – česká větev (tzv. centrální moldanubický pluton) se rozprostírá na východě moldanubika na Českomoravské vrchovině a bavorská (šumavská) větev je na jihu oblasti, na Šumavě. Je tvořen několika typy granitu až granodioritu (rastenberský, weinsberský, eisgarnský, freistadtský, mauthausenský typ), dále křemenné diority, tonality a durbachity. V moldanubickém plutonu se nachází řada žilných ložisek barevných a vzácných kovů – četné jsou křemenné žíly se zlatem na Šumavě i v Pošumaví a rovněž žíly s křemeno-karbonátovou žilovinou a zrudněním Pb-Zn, v nichž se těžilo stříbro (např. Jihlavský rudní revír, Rudolfovský rudní revír, okolí Havlíčkova Brodu, Pelhřimova, Telče). \n\nNa českém území Šumavy jej tvoří několik masivů: prášilský, vyderský, masiv Plechého, masiv Želnavské hornatiny a lipenský. Dále vystupuje v Novohradských horách, na Českomoravské vrchovině a na Lišovském prahu (ševětínský typ).\n\nBavorským lesem probíhá 150 km dlouhá křemenná žíla Pfahl. Na dlouhé vzdálenosti se tento křemenný val zvedá díky odolnosti hornin až přibližně 30 metrů nad okolí. Podél této linie je celá řada menších granitoidních masivů weinsberského a eisgarnského typu.\n\nNa území Rakouska je nejrozsáhlejší těleso granitu weinsberského typu (název podle lokality Weinsberg) ve Waldviertelu. Další velká tělesa jsou u Freistadtu a u Rastenbergu.\n"}
{"id": "473287", "url": "https://cs.wikipedia.org/wiki?curid=473287", "title": "Střed galaxie", "text": "Střed galaxie\n\nPojem střed galaxie může znamenat:\n\n"}
{"id": "473292", "url": "https://cs.wikipedia.org/wiki?curid=473292", "title": "Vladimír Nedvěd", "text": "Vladimír Nedvěd\n\nVladimír Nedvěd (27. března 1917, Brno – 31. října 2012, Sunshine Coast, Austrálie) byl český letec, bojovník proti nacismu a příslušník československé armády.\n\nNarodil se v Brně a mládí prožil v Kyjově. Zde vychodil obecnou školu a poté v roce 1936 maturoval na Klvaňově reálném gymnáziu. Ihned po maturitě se přihlásil do československé armády a byl přijat k letectvu. V letech 1936 až 1938 vystudoval Vojenskou akademii, ze které byl vyřazen v hodnosti poručíka.\n\nPo okupaci Čech a Moravy nacistickým Německem 15. března 1939 začal studovat na Vysoké technické škole v Brně. Po uzavření vysokých škol odešel 8. prosince 1939 do exilu s cílem zapojit se do boje proti Hitlerovi.\n\nJeho cesta vedla přes Maďarsko, kde byl zatčen a vězněn v Tolonzhazu, v budapešťském vězení. Po propuštění pokračoval přes Jugoslávii, Řecko, Turecko do Bejrútu v Libanonu na Středním východě, dále pak francouzskou lodí do Marseille v jižní Francii, kde se ve městě Agde, v lednu 1940, stal členem československé letecké skupiny. Poté, co Francie kapitulovala v červnu 1940 byl společně s ostatními příslušníky československé armády evakuován anglickou lodí přes Gibraltar do Liverpoolu v Anglii. Tam přistáli v červenci 1940.\n\nVe Velké Británii byly zformovány 310., 312. a 313. československá stíhací peruť RAF a také 311. bombardovací peruť, které se v rámci Royal Air Force aktivně účastnily Bitvy o Británii a v bitvě o Atlantik. Sloužil jako navigátor (a později jako pilot) u 311. čs. bombardovací perutě. 1. listopadu 1942 byl jmenován velitelem letky \"A\" 311. čs. bombardovací perutě a povýšen do hodnosti major letectva. 22. srpna 1943 byl jmenován podplukovníkem letectva a velitelem 311. čs. bombardovací perutě. Stal se tak nejmladším velitelem největší čs. letecké jednotky v RAF.\n\nOd dubna 1944 se ve funkci čs. styčného důstojníka účastnil v Indii jako pilot bojů proti japonské armádě a vykonal deset operačních letů, při nichž bylo ze vzduchu zásobováno 35 tisíc obklíčených britských a indických vojáků. \n\nV říjnu 1944 se po návratu do Anglie seznámil s Češkou Luise Pražákovou, kterou si 30. ledna 1945 vzal za manželku.\n\nV dubnu 1945 se zúčastnil mezinárodní letecké konference IATA v Paříži, kde předložil několik praktických návrhů, které byly konferencí schváleny a dnes jsou součástí mezinárodních leteckých map celého světa. Z emigrace se do Československa vrátil v srpnu 1945. Stal se instruktorem letecké taktiky na Letecké akademii v Hradci Králové. V roce 1946 zahájil studium na Vysoké škole válečné v Praze. V roce 1947 byl povýšen do hodnosti podplukovníka čs. letectva.\n\nPo komunistickém převratu 25. února 1948 se rozhodl odejít do exilu i s celou rodinou. Při letu \"ČSA\" letadlem z Prahy do Bratislavy 6. dubna 1948 se jím vedená skupina československých letců zmocnila letadla, s nímž poté přistáli na americkém vojenském letišti Neubiberg u Mnichova v Západním Německu. V důsledku tohoto činu byl v Československu obviněn z velezrady, za což byl v nepřítomnosti odsouzen k trestu smrti a ztrátě vojenské hodnosti.\n\nPo návratu do Anglie získal britské státní občanství a nastoupil opět jako pilot do RAF. V roce 1952 mu bylo nabídnuto velení 78. perutě RAF působící v oblasti Suezu v Egyptě. Během jeho velení byla tato peruť prohlášena za nejlepší na Středním Východě. Z RAF odešel v roce 1955. Odstěhoval se do Austrálie, kde zemřel 31. října 2012 ve věku 95 let.\n\nV roce 1991 byl povýšen do hodnosti generálmajora a v roce 2005 byl dekretem prezidenta ČR povýšen do hodnosti generálporučíka. 26. března 2017 mu byla na budově Klvaňova gymnázia v Kyjově odhalena pamětní deska u příležitosti jeho 100. výročí narození.\n\n\n"}
{"id": "473300", "url": "https://cs.wikipedia.org/wiki?curid=473300", "title": "Garena", "text": "Garena\n\nGarena vytvořena roku 2008 (zkratka Global Arena, dříve GGC) je program, díky kterému je možnost hrát online různé typy her, jako při přítomnosti na LANu. Například - Warcraft, Left4Dead, Counter-Strike, CSS, Age of Empires a další.\n\nGarena má sídlo ve městě Singapur a je spravována mnoha adminy. Jednotlivé hry mají své vlastní sekce a každá sekce je rozdělena podle světadílů a nadále podle různých místností. V každé místnosti může být najednou standardně 225 lidí, tento limit mohou přesahovat pouze lidé se speciální hodností - Gold Member, Premium Member, Room Admin, Garena Admin. \n\nPři hraní na této platformě není potřeba využívat originálních verzí hry, ale je to vysoce doporučeno!\n\nGarena využívá GG Shelly, které si kupujete za skutečné peníze a za GG Shelly si nakupujete výhody. Garena má další obrovskou výhodu a to je GGTV - Garena Gaming TV díky které se můžete dívat na mnohé zápasy online díky stream účtům některých uživatelů.\n\nGarena zároveň funguje jako chat, je možnost se s uživateli domlouvat v jednotlivých místnostech a nebo přes funkci soukromé zprávy, kterou můžete poslat v podstatě každému uživateli, který je zrovna připojen v tomto programu.\n\n"}
{"id": "473301", "url": "https://cs.wikipedia.org/wiki?curid=473301", "title": "Řád labutě", "text": "Řád labutě\n\nŘád naší milé Paní od labutě (), zkráceně také Řád labutě (\"Schwanenorden\"), byl pruským rytířským řádem. Založil ho v roce 1440 braniborský kurfiřt Fridrich II.. Byl určen pro boj proti morálnímu úpadku braniborské šlechty a na upevnění bohabojnosti a počestnosti v zemi. Řád byl zasvěcen Panně Marii a mohly do něj vstupovat i ženy. Rychle se rozšířil i do jiných částí říše avšak za reformace upadal, až roku 1539 zanikl. Byl obnoven 1843 pruským králem Fridrichem Vilémem IV. jako společnost mužů a žen pro podporu charitativní činnosti. Řád se uděloval pouze v jediném stupni (řádová dekorace nošená na řetězu).\n\nDekorace je tvořena bíle smaltovanou labutí (znak čistoty srdce), obtočenou červeně lemovaným zlatým pruhem látky. Látka je dole ozdobena šesti zlatými řetízky. Celá dekorace je převýšena zlatým brilantujícím oválným medailonem s vyobrazením Panny Marie ve středu.\nŘád byl udělován v jedné třídě mužům a ženám. Jeho existence po roce 1848 je sporná.\n"}
{"id": "473310", "url": "https://cs.wikipedia.org/wiki?curid=473310", "title": "Cena VIZE 97", "text": "Cena VIZE 97\n\nCena VIZE 97 (někdy též Cena Nadace Dagmar a Václava Havlových VIZE 97) je mezinárodní ocenění pro významné myslitele.\n\nOd roku 1999 uděluje Nadace Dagmar a Václava Havlových VIZE 97 v souladu se svým posláním svou mezinárodní Cenu význačnému mysliteli, který svým dílem překračuje tradiční rámec vědeckého poznání, přispívá k chápání vědy jako integrální součásti obecné kultury, nekonvenčním způsobem se zabývá základními otázkami poznání, bytí a lidské existence. Každoročním udělováním Ceny tak nadace umožňuje české veřejnosti setkání s průkopníky zajímavých proudů soudobého vědeckého myšlení a seznamuje ji s jejich dílem. Pravidelné udělování Ceny se proto neomezuje na vlastní slavnostní akt jejího předání, ale je doprovázeno dalšími akcemi, včetně neformálního setkání studentů a profesorů při rozpravě s laureátem a pozvanými hosty. Cena je slavnostně předávána každý rok 5. října. Její laureát získává diplom a pamětní artefakt v podobě berly sv. Vojtěcha od českého umělce Jiřího Plieštika. Cena VIZE 97 se od roku 2004 uděluje v prostoru Pražská křižovatka.\n\n\nSoučasní členové rady jsou:\n\n\n"}
{"id": "473312", "url": "https://cs.wikipedia.org/wiki?curid=473312", "title": "Sudosť", "text": "Sudosť\n\nSudosť (, ) je řeka v Brjanské oblasti v Rusku a v Černihivské oblasti na Ukrajině. Je 208 km dlouhá. Povodí má rozlohu 6000 km².\n\nPramení na jižním okraji Smolenské vysočiny. Ústí zprava do Děsny (povodí Dněpru).\n\nZdrojem vody jsou převážně sněhové srážky. Průměrný průtok vody ve vzdálenosti 25 km od ústí činí 18,9 m³/s. Zamrzá v listopadu až v prosinci a rozmrzá na konci března až na začátku dubna. V březnu a v dubnu dosahuje nejvyšších vodních stavů.\n\nNa řece leží města Počep, Pogap (Rusko).\n"}
{"id": "473313", "url": "https://cs.wikipedia.org/wiki?curid=473313", "title": "FC Vaduz", "text": "FC Vaduz\n\nFC Vaduz je lichtenštejnský fotbalový klub z Vaduzu, ale hraje ve švýcarském fotbalovém systému. Hraje na relativně malém národním stadionu Rheinpark Stadion, který má kapacitu asi 6000 diváků. V sezoně 2014/15 hraje Swiss Super League - nejvyšší švýcarskou ligu.\n\n\n"}
{"id": "473317", "url": "https://cs.wikipedia.org/wiki?curid=473317", "title": "Trenčínská smlouva", "text": "Trenčínská smlouva\n\nTrenčínská smlouva (německy \"Vertrag von Trentschin\", polsky \"Układ w Trenczynie\"), též známá jako Trenčínský mír, je smlouva, kterou se český král a titulární polský král Jan Lucemburský vzdal za odstupné nároků na polský trůn a polský král Kazimír III. Veliký se vzdal nároků na českým králem ovládané Slezsko. Smlouva byla uzavřena 24. srpna 1335 v uherském městě Trenčíně.\n\nTrenčínská smlouva byla stvrzena na jednání českého, polského a uherského krále v uherském Vyšehradě v listopadu 1335 tzv. Vyšehradskou smlouvou a polský král ratifikoval její podmínky v roce 1339.\n\nKoncem 13. století se Slezsko vzdalovalo Polsku svými odlišnými kulturními a etnickými poměry. Poodří bylo citelně ekonomicky vyspělejší než Polsko, a více inklinovalo k mocensky silnému a poměrně prosperujícímu českému státu. Současně český král Václav II. využil nesvornosti piastovských knížat a rozehrál mocenskou hru o polskou korunu. Úsilí Václava II. bylo úspěšně završeno jeho korunovací polským králem. Polský trůn si podržel i jeho nástupce Václav III., který navíc, vedle koruny české a polské, získal též dočasně korunu uherskou.\n\nPo vymření Přemyslovců vraždou Václava III. v Olomouci došlo ke krátkému utlumení českých snah ve Slezsku a v Polsku. K obnovení došlo až nástupem Jana Lucemburského na český trůn. Jan Lucemburský se pokládal za dědice Přemyslovců a začal proto užívat i titulu polského krále.\n\nV Polsku (kromě Velkopolska) si však mezitím upevnil svou vládu Vladislav Lokýtek, který potlačil opozici a roku 1320 byl v Krakově korunován polským králem Slezská piastovská knížata však dávala najevo svou specifickou suverenitu a nezávislost na polských vládnoucích kruzích v Krakově a spolu s městem Vratislaví se cítila být neustále obchodně poškozována krakovskou konkurencí. Česká strana tak byla pro slezské mocenské elity přitažlivější a Jan Lucemburský viděl šanci pro svou další expanzivní politiku. \n\nPrvním krokem k uskutečnění lucemburských nároků na Slezsko a Polsko bylo upevnění pozice Jana Lucemburského v německém prostředí ziskem hodnosti říšského vikáře. Vladislav Lokýtek zaútočil koncem roku 1326 na Braniborsko s úmyslem získat Lubušsko a strategicky důležitý Frankfurt nad Odrou, jehož držitel mohl kontrolovat dálkovou obchodní trasu z Podunají na severní pobřeží Evropy. Pro tuto výpravu se spojil s litevským knížetem, pohanem Gediminasem, čímž vyvolal odpor Řádu německých rytířů. Výprava též vzbudila odpor města Vratislavi, které se obávalo obchodní izolace a toho, že se dostane do područí konkurenčního Krakova.\n\nJan Lucemburský využil šance a na neúspěšnou výpravu Vladislava Lokýtka odpověděl v roli říšského vikáře (zastupujícího římského krále Ludvíka Bavora) odvetným vojenským tažením do Malopolska. Česká odvetná výprava obsadila některé pohraniční hrady, Krakov však nedobyla. Překvapená polská strana požádala o pomoc uherského krále Karla I. Roberta z Anjou, za jehož zprostředkování došlo k ukončení bojů, stažení českého vojska a uzavření míru při setkání českého a uherského krále v Trnavě. Během stahování českých oddílů z Krakovska některá hornoslezská knížata pod tlakem okolností a za zřejmé vojenské převahy českého krále uznala jeho lenní svrchovanost a postupně se vzdávala i své samostatnosti.\n\nDále následovala návštěva vratislavského knížete Jindřicha VI. Dobrého v Praze, následovaná honosnou mírovou cestou českého krále do Dolního Slezska v roce 1327. Ve Vratislavi se vratislavský kníže Jindřich VI. Dobrý a opolský kníže Boleslav II. prohlásili za leníky českého krále a svá knížectví mu předali jako dědičné léno.\n\nVladislav Lokýtek se však nehodlal Slezska jen tak vzdát. Ke střetu s Janem Lucemburským došlo v souvislosti s křížovou výpravou na Litvu v letech 1328 až 1329. Lokýtek vpadl jako spojenec litevského velkoknížete do Chelmska a Jan Lucemburský jako spojenec Řádu německých rytířů vojensky operoval proti polským silám v Mazovsku a Dobřínsku. Během návratu z křížové výpravy navštívil český král opět Vratislav, kde udělil lehnicko-břežskému knížeti Boleslavu III. Marnotratnému jeho území v léno. Tlaku Jana Lucemburského se dále podřídili Jan Stínavský, Jindřich IV. Zaháňský a Konrád I. Olešnický. České úspěchy však vyvolaly obavy u Habsburků a Wittelsbachů, kteří se spojili s Polskem a Uhrami v širší koalici proti Janu Lucemburskému. Český král však po obratných diplomatických jednáních s císařem ve své expanzivní politice vůči Polsku pokračoval. V roce 1331 využil český král úmrtí bezdětného knížete Přemysla Hlohovského a obsadil hlohovský hrad i s městem, které se po dosazení Hynka z Dubé jako královského zástupce stalo prvním dolnoslezským územím pod bezprostřední mocí českého krále.\n\nČeské síly postupně vyklízely Velkopolsko, ve Slezsku však již měly převahu a lucemburský vliv z Polska ustupoval a v Poodří se výrazně stabilizoval.\n\nPo smrti Vladislava Lokýtka česko-polský spor pokračoval. V Polsku na uvolněný trůn nastoupil Kazimír III. Veliký, v českých zemích se vedle Jana Lucemburského dostává do popředí jeho syn a následník Karel, který v té době působil v roli moravského markraběte. \n\nŘešení česko-polského sporu napomohl konflikt mezi Lucemburky a císařem Ludvíkem Bavorem o dědictví po Jindřichu Korutanském. Císař se pokusil proti Lucemburkům vytvořit širokou koalici Habsburků a Kazimíra III. Velikého. Tomuto nebezpečí Lucemburkové čelili pokusem o dohodu s polským panovníkem. Karlovi se podařilo v Pobaltí prodloužit příměří mezi Polskem a Řádem německých rytířů. Tím si naklonil polského panovníka. Následně využil nabídky uherského krále Karla I. Roberta z Anjou, který chtěl česko-polský spor uklidnit svoláním mírové schůzky v Trenčíně.\n\nDo Trenčína se vypravili zástupci polského krále, dvůr Karla I. Roberta z Anjou a osobně Jan Lucemburský se synem Karlem. Výsledkem jednání bylo uzavření míru, potvrzené listinou z 24. srpna 1335. Jan Lucemburský se definitivně vzdal titulu polského krále za odstupné 20 000 kop pražských grošů. Listina dále přesně specifikovala vrchní lenní moc českých králů nad Slezskem a Opolskem. Svrchovanost českého krále byla uznána pro Vratislavsko, Hlohovsko a dalších jedenáct slezských lén, včetně mazovského knížectví Václava Plockého, naopak se úmluva netýkala knížectví svídnického, javorského a minsterberského. Nepřítomný Kazimír III. Veliký smlouvu nicméně neratifikoval.\n\nV důsledku uzavření Trenčínské smlouvy došlo k usmíření Jana Lucemburského s Kazimírem III. Velikým a na setkání v uherském Vyšehradu v listopadu 1335 (za osobní účasti českého, polského i uherského krále) i k vytvoření vojenského spojenectví tří středoevropských panovníků a jejich spojenců proti Habsburkům. Výsledkem jednání na Vyšehradě byla řada smluv a záruk, včetně závazku Kazimíra III. Velikého zaplatit smluvenou částku za vzdání se nároku na polskou korunu ze strany Jana Lucemburského, vymezení hranic Polska s nově získanými územími českého krále a mírové smlouvy, navazující na Trenčínskou smlouvu. I v tomto případě však Kazimír III. Veliký s ratifikací otálel a přistoupil k ní a k ratifikaci Trenčínské smlouvy až v roce 1339. Trenčínská smlouva byla ratifikována 9. března 1339.\n\n"}
{"id": "473321", "url": "https://cs.wikipedia.org/wiki?curid=473321", "title": "Petr Faster", "text": "Petr Faster\n\nPetr Faster (29. června 1801, Domažlice – 19. listopadu 1868, Praha) byl český vlastenec, místopředseda Svatováclavského výboru a člen Národního výboru v revolučním roce 1848.\nNarodil se a vyrůstal v rodině řezníka Kašpara Fastra a Salomeny, rozené Čechové. Studoval gymnázium v Klatovech, z něhož byl za svoji vzpouru-roztrhání „knížky hanby“ (musel ji nosit každý, kdo ve škole promluvil česky) ze studia vyloučen. Vyučil se mlynářem a pak byl na „vandru“ po mlýnech v Čechách, Rakousku a Štýrsku. Brzy však odešel do Prahy, kam ho vedlo jeho vlastenecké smýšlení i snaha najít práci. Zde se 19. července 1824 oženil v Břevnově s Marií Kejmarovou; spoluvlastnil zde krupařský obchod. V roce 1834 se přestěhovali Fastrovi na najatý mlýn a pilu (na řece Berounce) v Zadní Třebáni. V manželství se narodilo (v letech 1825–1845) celkem čtrnáct dětí, z toho se dospělosti dožilo osm (6 dcer a 2 synové ).\n\nS rodinou se opět v roce 1839 usadil v Praze; nejprve na Smíchově, najal si zájezdní hospodu „U čísla prvního“. Od roku 1843 vlastnil kafírnu ve Svatováclavských lázních (u Karlova náměstí) a později byl hoteliér U zlaté husy na Koňském trhu (Václavském náměstí). Kafírna v lázních se brzy stala střediskem literátů, malířů a dalších svobodomyslných vlastenců. Faster se podílel na založení české průmyslové školy a na vzniku (1845) Besedy měšťanské v Praze-spolku českého měšťanstva, prvního v celých Čechách. Stal se členem Tajné politické společnosti Český Repeal (vznikla 1844).\n\nV roce 1848 byl spolupracovníkem Josefa Václava Friče, Františka Braunera, Antonína Strobacha. Právě u něj doma se konaly tajné i veřejné schůze. Rozšiřoval také české knihy; zasloužil se (s Aloisem Pravoslavem Trojanem) o shromáždění 11. března v Praze ve Svatováclavských lázních, kde jako mluvčí shromáždění přednesl petici za zrovnoprávnění češtiny s němčinou. Byl v deputaci s peticí (19. března i druhé v dubnu) k císaři do Vídně (první byla císaři Ferdinandovi předána 22. března). Patřil ke známějším osobnostem a na návrh starosty dr. A. Štrobacha se nová městská rada usnesla udělit mu „národní odměnu“ (ta byla 1850, kdy už nebyl členem rady odvolána – zrušena).\nPo vypuknutí červnových bouří měl pochybnosti o vyhlídce odporu, bude-li stát jen na bedrech Pražanů. Musel z Prahy uprchnout, byl i lehce zraněn, ale rozhodl se přivolat ozbrojenou pomoc a vydal se pro ni z Prahy na venkov. Chtěl jet až do Domažlic a přes Berounsko, kde měl hodně známých i přátel. Po vítězství reakce byla na jeho dopadení vypsána odměna; uchýlil se k bratranci do Domažlic, potom zatčení unikl do Stodu u Plzně, ale stejně byl na udání 21. června 1848 zde zatčen noční hlídkou národní gardy a eskortován k vojenskému soudu na Hradčanech, odkud byl propuštěn na svobodu až 18. září 1848.\n\nV padesátých letech se nesměl účastnit veřejného života, stal se u mnoha bázlivých v národních kruzích persona non grata a stával se vlivem Bachovského despotismu i občasných pomluv osamocen. Do politického života se nevrátil a věnoval se jedině své rodině a živnosti. Odešel ze »Zlaté husy«, měl potom hostinec v poutním místě Hájku u Jenče, pak novoměstskou kavárnu »U Mystiků« proti soudu a potom až do konce života žil v Břevnově, kde byla v těch letech mlynářkou jeho sestra, jeho bratr P. Method Faster byl farářem u sv. Markéty.\nZemřel (10 měsíců po své ženě Marii) 19. listopadu 1868 v Břevnově, byl pochován na místním hřbitově (č.hrobu A, 7, 7). Dne 1. října. 1899 mu byl na hřbitově odhalen pomník (nákladem spolku »Hostimil«) a v Praze-Břevnově je po tomto vlastenci a aktivním bojovníku za větší politické svobody pojmenována ulice – Fastrova.\n\n\nLubomír Sršeň: Vévoda z Koňského trhu a jeho princezna. Petr a Johana Fastrovi v národních krojích\n"}
{"id": "473330", "url": "https://cs.wikipedia.org/wiki?curid=473330", "title": "Daniel Forró", "text": "Daniel Forró\n\nDaniel Forró (* 19. února 1958 Jihlava), vlastním jménem Karel Horký, je český hudební skladatel, klávesista, klavírista a pedagog. Působil v rockových skupinách Progres 2 a Bronz, později přešel k elektronické hudbě (jeho projekt Forrotronics).\n\nKarel Horký se narodil v roce 1958 v Jihlavě, kde žil do svých 15 let a kde se učil hrát na klavír a na flétnu. V roce 1973 se přestěhoval do Brna, kde do roku 1979 studoval na konzervatoři hru na flétnu, na varhany a kompozici.\n\nJiž od roku 1973 hrál Horký v různých, převážně amatérských skupinách, později se prosadil v kapele saxofonisty Františka Bartla. V roce 1977 se stal klávesistou rockové skupiny Progres 2, která v té době vytvářela rozsáhlé audiovizuální dílo, rockovou operu \"Dialog s vesmírem\". Její premiéra se uskutečnila v únoru 1978 a kapela s tímto projektem projela do roku 1980 celou Československou republiku. Na podzim 1979 ale Horký ze skupiny odešel, zúčastnil se však ještě nahrávání studiové verze \"Dialogu s vesmírem\" na konci téhož roku. Důvodem bylo studium, kterému se chtěl na JAMU věnovat. (V letech 1979 až 1986 vystudoval kompozici u profesora Aloise Piňose.) Přesto Horký koncertoval dál, například s Orchestrem Rudolfa Zavadila. V letech 1980 a 1981 také byl členem folkrockového uskupení Vondrák–Bodlák–Horký–Polák.\n\nV roce 1981 vznikla skupina Bronz, projekt bývalého kytaristy a zpěváka Progres 2 Pavla Váněho, kde hrál Horký již pod pseudonymem Daniel Forró. Bronz poměrně úspěšně vystupoval, v roce 1983 ale vyšel v časopisu \"Tribuna\" článek „Nová vlna se starým obsahem“ a kapely v něm uvedené byly brzy zakázány. Nepomohla ani změna názvu na Pavel Váně se skupinou, v roce 1984 se Bronz definitivně odmlčel. Přesto Pavel Váně později s pomocí bývalých spoluhráčů z Bronzu a dalších hostů nahrál album \"Zimní království\", které vyšlo v roce 1986.\n\n1. prosince 1983 odehrál Daniel Forró první sólový koncert pod názvem projektu Forrotronics. Forrotronics hraje dosud, jedná se o nejrůznější autorskou elektronickou hudbu od Daniela Forró, kterému se díky častému používání a propagaci MIDI přezdívá Mr. MIDI.\n\nV letech 1996–1999 absolvoval doktorandské studium teorie hudební kompozice na JAMU, od roku 1999 studoval jako doktorand hudební vědy na Masarykově univerzitě. Toto studium ale nedokončil, neboť se v roce 2003 přestěhoval z Brna do Japonska, o které se už od mládí zajímal. Zde žije v městě Kakamigahara (prefektura Gifu) se svojí japonskou manželkou jménem Chieko dodnes (mají dceru Karen a syna Saimona) a zde také nadále koncertuje a skládá hudbu. Na univerzitě v prefektuře Aiči působí jako hostující profesor.\n\n\n\n"}
{"id": "473335", "url": "https://cs.wikipedia.org/wiki?curid=473335", "title": "Karel Horký", "text": "Karel Horký\n\nJméno a příjmení Karel Horký označuje více osob:\n\n"}
{"id": "473345", "url": "https://cs.wikipedia.org/wiki?curid=473345", "title": "Deset století architektury", "text": "Deset století architektury\n\nDeset století architektury je cyklus krátkých televizních dokumentů, který od roku 1997 produkovala PR agentura \"DaDa\" a který má celkem 233 dílů. \n\nCyklus odvysílala Česká televize. Je zaměřen na spíše úzké publikum a jednotlivé díly pojednávají o stavebně - historickém vývoji nejrůznějších českých památek i měst. Zastoupeny jsou jak nejstarší architektonické památky, tak architektura moderní.\n"}
{"id": "473353", "url": "https://cs.wikipedia.org/wiki?curid=473353", "title": "Concei", "text": "Concei\n\nConcei byla do 31. prosince 2009 obec v Itálii v provincii Trentino ve stejnojmenném údolí (Val di Concei), které je bočním údolím kolmým na Valle di Ledro, zhruba 470 km severně od Říma 35 km jihozápadně od Tridentu. Nejvyšším vrcholkem horského hřebenu, který údolí obklopuje, je Monte Cadria vysoká 2254 metrů n. m.\nTvořily ji tři vsi: Lenzumo (nejvýše v údolí), Enguiso (pod ním) a Locca (nejníže). Od 1. ledna 2010 se vsi v údolí staly součástí nově vytvořené sloučené obce Ledro.\n\nV květnu 1915 byli obyvatelé Concei a okolních obcí evakuováni do vnitrozemí Rakouska-Uherska, často do Čech. V místě pak probíhaly boje I. světové války, během nichž byla obec poškozena. Obyvatelé se do svých domovů mohli vrátit až v průběhu roku 1919.\n\n30. listopadu 2008 obyvatelé v místním referendu schválili sloučení dosavadních šesti obcí údolí Valle di Ledro do společné obce pod názvem Ledro. Sloučení vstoupilo v platnost 1. ledna 2010.\n\nV Locce se nachází fotbalové hřiště.\n\n"}
{"id": "473376", "url": "https://cs.wikipedia.org/wiki?curid=473376", "title": "Křišťálový glóbus", "text": "Křišťálový glóbus\n\nKřišťálový glóbus je hlavní cena pro nejlepší film na Mezinárodním filmovém festivalu v Karlových Varech udělovaná od roku 1948. \n\n"}
{"id": "473382", "url": "https://cs.wikipedia.org/wiki?curid=473382", "title": "John Russell", "text": "John Russell\n\nJohn Russell, 1. hrabě Russell (18. srpen 1792 – 28. květen 1878) byl britský státník, člen strany Whigů, později Liberální a vykonával funkci premiéra.\n\nRussell se narodil v aristokratickém prostředí. Russellův rod byl již od poloviny 17. století jedním ze základních pilířů Whigů a patřil k nejbohatší vrstvě velkostatkářů. Jako mladší syn Johna Russella, 6. vévody z Bedfordu, ale John Russell nebyl dědicem rodinného majetku.\n\nStudoval na Westminsterské škole a Edinburské univerzitě, kterou navštěvoval tři roky, ale studium na ní nedokončil. Je jedním z pěti britských předsedů vlád s vysokoškolským vzděláním, kteří nestudovali na některé ze škol v Oxfordu nebo Cambridge.\n\nPoslancem parlamentu se stal roku 1813. Ve 20. letech byl členem reformního křídla Whigů. Když se premiérem stal Charles Grey přijal funkci pokladníka armády a brzy se stal řádným členem vlády. Byl jedním z hlavních zastánců reformy volebních obvodů. Poté co roku 1834 byl předseda Dolní sněmovny John Spencer povýšen do šlechtického stavu a stal se členem Sněmovny lordů, nahradil ho John Russel. I v této pozici byl vůdčí postavou reformního křídla Whigů a prosazoval náboženskou svobodu a poté co se stal ministrem vnitra, provedl reformy správy měst (mimo Londýn), které vedly k její demokratizaci.\n\nRoku 1845 se jako vůdce opozice stal nepopulárním, když přesvědčil konzervativního premiéra Roberta Peela, aby podpořil odvolání cla na obilí. Když toto téma způsobilo rozštěpení konzervativců, vrátila se moc do rukou Whigů a Russell se stal premiérem. Jeho první funkční období bylo spíše neúspěšné a bylo poznamenáno rozštěpením strany a tak nebyl schopen prosadit své priority.\n\nV době kdy byl premiérem postihl Irsko hladomor. Jeho vláda byla zasažena konfliktem se svéhlavým ministrem zahraničí Templem, který silně podporoval revoluční hnutí na kontinentu. Když bez vědomí královny uznal převrat Napoleona III, byl nucen odstoupit a brzy poté padla i vláda.\n\nPo krátkém období, kdy u moci byla konzervativní vláda pod vedením Smith-Stanleye, vznikla koaliční vláda Whigů a Peelových spojenců, jejímž předsedou se stal George Hamilton-Gordon. Russell se stal předsedou dolní komory parlamentu a spolu s Templem zavedli Británii, navzdory Gordonovu odporu, do krymské války. Neúspěchy na počátku angažovanosti v tomto konfliktu vedly k rezignaci vlády a Temple sestavil novou. Russell dostal nabídku zapojit se do ní, ale odmítl ji a přechodně se z politiky stáhl.\n\nRoku 1859 po krátkém působení konzervativní vlády se s Templem usmířili a Russell se stal ministrem zahraničí v jeho vládě. Toto období bylo poznamenáno bouřlivými událostmi za hranicemi Británie – sjednocením Itálie, Americkou občanskou válkou a válkou o Šlesvicko-Holštýnsko mezi Dánskem a německými státy. Jeho vliv na britskou politiku byl nicméně zastíněn Templeho vlivem. Roku 1861 byl povýšen do šlechtického stavu a stal se hrabětem Russellem.\n\nKdyž roku 1865 Temple náhle zemřel, stal se znovu premiérem. Jeho druhé období ve funkci premiéra bylo krátké a neúspěšné. Roku 1866 vedlo rozštěpení strany k rezignaci vlády a Russell trvale odešel na odpočinek.\n"}
{"id": "473393", "url": "https://cs.wikipedia.org/wiki?curid=473393", "title": "Pjotr Ivanovič Beketov", "text": "Pjotr Ivanovič Beketov\n\nPjotr Ivanovič Beketov (rusky \"Пётр Иванович Бекетов\") (asi 1600 – asi 1661) byl ruský kozák, zřejmě příslušník Donského vojska. Významný je především jako objevitel, působící na východní Sibiři a Dálném východě. V této oblasti založil několik pevností, z nichž později vznikla významná města Jakutsk, Čita a Něrčinsk.\n\nO jeho dětství a mládí není nic známo. Před rokem 1630 působil v oblasti kolem Bajkalu, kde se vyznamenal v bojích s kočovnými Burjaty. Roku 1632 pronikl s třiceti kozáky do povodí řeky Leny, kde založil pevnost Jakutsk a začal od domorodců vybírat \"jasak\", naturální daň placenou v kožešinách. Domorodí Jakuti se proti vybírání daně začali bouřit a několikrát obléhali Jakutsk. Do čela domorodců se postavil náčelník (\"tojon\") \"Tygyn Darchán\", vůdce jakutského klanu Kangalas. Byl však kozáky lstí zajat a uvězněn v Jakutsku, kde později zemřel (nebo byl popraven). Tygyn Darchán je v současnosti pokládán za národního hrdinu Jakutů.\n\nNěkdy po roce 1640 povodí Leny opustil a vrátil se do Zabajkalí, kde založil roku 1652 město Čita a 1655 Něrčinsk. Ve stáří žil v Tobolsku, kde se s ním roku 1661 setkal a popil protopop Avvakum, vracející se tou dobou ze sibiřského vyhnanství. Někdy krátce nato zde zřejmě zemřel.\n\nPo jeho odchodu byl velitelem Jakutska jmenován vojvoda Pjotr Ivanovič Golovin. Byl to bezcharakterní, krutý a nesmírně hrabivý člověk. Uvádí se, že bez soudu mučil a zabíjel své podřízené a vybíral od domorodců trojnásobek stanovené daně. Jeho brutalita vyvolala roku 1643 nové povstání domorodců, vedené Tygynovými syny. Roku 1645 sepsali Golovinovi spolupracovníci supliku, popisující jeho zločiny. Na jejím základě byl ze své hodnosti odvolán a vztahy ruské vlády s domorodci se přechodně zlepšily. Golovinovi nelze upřít zásluhy o průzkum Sibiře. Ve snaze získat nové poplatníky pro vybírání \"jasaku\" vyslal Kozáka \"Ivana Vasiljeviče Pojarkova\", který patrně roku 1643 objevil řeku Amur. V 80. letech 17. století byl velitelem Jakutska Ivan Priklonnyj, který se \"vyznamenal\" brutální vraždou jakutského náčelníka Dženika a týráním jeho těhotné manželky. Rovněž proti němu bylo namířeno povstání, k němuž se kromě domorodců přidali i nespokojení Kozáci.\n"}
{"id": "473405", "url": "https://cs.wikipedia.org/wiki?curid=473405", "title": "Člověk stroj", "text": "Člověk stroj\n\n„Člověk stroj“ je čtvrtý singl brněnské rockové skupiny Progres 2. Byl vydán v roce 1981 (viz 1981 v hudbě) a jedná se o první vydanou nahrávku, kdy byl členem kapely i klávesista a zpěvák Roman Dragoun.\n\nSingl obsahuje dvě skladby. Na A straně desky se nachází píseň „Člověk stroj“. B stranu zabírá klavírní Dragounova skladba „Že tvých vlasů v ní se dotýkám“. Obě písně byly nahrány v listopadu 1980 ve studiu Československého rozhlasu Brno.\n\nSkladba „Člověk stroj“ vyšla také na samplerech \"Gong 8\" (1981) a \"25 let Pantonu\" (1983). Obě písně byly rovněž vydány jako bonusové skladby na reedici alba Progres 2 \"Třetí kniha džunglí\" v roce 2007.\n\n\n"}
{"id": "473410", "url": "https://cs.wikipedia.org/wiki?curid=473410", "title": "Alois Jaroslav Pražák", "text": "Alois Jaroslav Pražák\n\nJUDr. Alois Jaroslav Pražák (14. únor 1898 Brno – 5. srpen 1981 Nambour, Queensland) byl právník a\nvládní zmocněnec a příslušník československého zahraničního odboje ve II. světové válce.\n\nVystudoval právnickou fakultu na Masarykově univerzitě v Brně.\n\nPo roce 1939, kdy pomáhal židovským emigrantům a hrozilo mu zatčení utekl přes Itálii, Švýcarsko a Francii, kde pracoval u Čs. národního výboru do Velké Británie. Na žádost Jaroslava Stránského pracoval od roku 1942 v zahraničním Ministerstvu spravedlnosti. Na podzim roku 1944 odjel jako člen vládní delegace pro správu osvobozeného československého území do Moskvy a odtud na Podkarpatskou Rus do Chustu. O Vánocích roku 1944 bylo delegaci znemožněno dále pracovat a byla odvezena do Košic.\n\nPři poválečných soudech obhajoval mj. Tomáše Baťu a Jana A. Baťu. Později emigroval do Austrálie.\n\nA. J. Pražák je vnukem politika a právníka JUDr. Aloise Pražáka. Dcera A. J. Pražáka Luisa si vzala za manžela generála letectva Vladimíra Nedvěda.\n\n"}
{"id": "473411", "url": "https://cs.wikipedia.org/wiki?curid=473411", "title": "Muž, který se podobá odvrácené straně Měsíce", "text": "Muž, který se podobá odvrácené straně Měsíce\n\n„Muž, který se podobá odvrácené straně Měsíce“ je pátý singl brněnské rockové skupiny Progres 2. Byl vydán v roce 1982 (viz 1982 v hudbě) a pochází z dvojalba \"Třetí kniha džunglí\".\n\nSingl obsahuje dvě skladby z úvodu druhého disku \"Třetí knihy džunglí\". Známá píseň „Muž, který se podobá odvrácené straně Měsíce“ se zde nachází ze zkrácené verzi, která je oproti verzi z alba kratší přibližně o dvě a půl minuty. Naopak skladba „Neznámé nevpouštěj dál“ na B straně je zde umístěna ve stejné stopáži.\n\n\n"}
{"id": "473419", "url": "https://cs.wikipedia.org/wiki?curid=473419", "title": "Trinité – d'Estienne d'Orves (stanice metra v Paříži)", "text": "Trinité – d'Estienne d'Orves (stanice metra v Paříži)\n\nTrinité – d'Estienne d'Orves je nepřestupní stanice pařížského metra na lince 12 v 9. obvodu v Paříži. Nachází se v ulici \"Rue de Châteaudun\".\n\nStanice byla otevřena 5. listopadu 1910, kdy byla otevřena Linka A, kterou provozovala \"Compagnie Nord-Sud\". Tento první úsek vedl od Porte de Versailles do Notre-Dame-de-Lorette. V roce 1930 převzala dráhu od \"Compagnie Nord-Sud\" společnost \"Compagnie du Métropolitain de Paris\" a Linka A se stala linkou s pořadovým číslem 12.\n\nJméno stanice se skládá ze dvou částí. \"Trinité\" neboli \"Nejsvětější Trojice\" je název nedalekého kostela zasvěceného Nejsvětější Trojici vystavěný v letech 1861–1867.\n\nHonoré d'Estienne d'Orves (1901–1941) byl námořní důstojník, po němž bylo pojmenováno náměstí před kostelem. Za druhé světové války byl vyslán do okupované Francie, po vyzrazení byl zatčen a popraven 29. srpna 1941.\n\n"}
{"id": "473428", "url": "https://cs.wikipedia.org/wiki?curid=473428", "title": "Ma'ale Efrajim", "text": "Ma'ale Efrajim\n\nMa'ale Efrajim ( מַעֲלֵה אֶפְרַיִם, doslova „\"Efraimův svah\"“, v oficiálním přepisu do angličtiny Ma'ale Efrayim) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se cca 35 kilometrů severovýchodně od historického jádra Jeruzalému a cca 20 kilometrů jihovýchodně od města Nábulus na východních svazích hornatiny Samařska na okraji příkopové propadliny Jordánského údolí, v nadmořské výšce 200 metrů.\n\nDopravní spojení v severojižním směru zajišťují silnice číslo 508 a 458 (součásti takzvané Alonovy silnice) a dále místní spojovací komunikace číslo 505, která vede přímo k obci Ma'ale Efrajim.\n\nMa'ale Efrajim byl založen roku 1970. Podle jiného zdroje vznikl až roku 1978. Status místní rady získal 11. března 1981. Osada byla koncipována jako jediné izraelské sídlo městského typu v oblasti údolí řeky Jordán. Její vznik byl inspirován Alonovým plánem, který po šestidenní válce doporučoval trvale anektovat údolí Jordánu. V rámci izraelského osidlování údolí mělo dojít k vybudování dvou pásů osad, z nichž jeden by těsně sledoval hranici s Jordánskem a druhý svahy hornatiny Samařska. Ma'ale Efrajim je součástí druhého z těchto pásů.\n\nMa'ale Efrajim stejně jako celá oblast údolí Jordánu nebyla zahrnuta počátkem 21. století do izraelské bezpečnostní bariéry, ale Izrael trvale deklaruje, že má zájem si podržet alespoň částečnou kontrolu nad údolím i po případné mírové smlouvě s Palestinci.\n\nPodle údajů z roku 2014 tvořili naprostou většinu obyvatel Židé - cca 1 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1 100 osob). Obyvatelstvo Ma'ale Efrajim je složeno ze sekulárních i nábožensky založených Izraelců, přičemž podíl náboženské populace vzrůstá.\n\nJde o menší obec spíše vesnického typu, ovšem se statutem města a dlouhodobě stagnující či spíše klesající populací. Urbanisticky a demograficky obec nikdy městského charakeru nenabyla. K 31. prosinci 2014 zde žilo 1145 lidí. Během roku 2014 registrovaná populace stoupla o 4,3 %.\n\n"}
{"id": "473431", "url": "https://cs.wikipedia.org/wiki?curid=473431", "title": "Cité (stanice metra v Paříži)", "text": "Cité (stanice metra v Paříži)\n\nCité je nepřestupní stanice pařížského metra na lince 4 ve 4. obvodu v Paříži. Je jedinou stanicí metra na ostrově Cité. Nachází se na pod náměstím \"Place Louis-Lépine\".\n\nStanice byla otevřena 10. prosince 1910, téměř rok po zprovoznění linky – vlaky tudy projížděly bez zastavení. Úsek mezi stanicemi Châtelet a Raspail byl zprovozněn již 9. ledna 1910 a propojil do té doby samostatnou severní a jižní část linky.\n\nStanice byla vybudována v hloubce 20 m, neboť tunel linky musel být položen pod Seinou.\n\nJméno stanice pochází z jeho umístění na ostrově Cité.\n\nStanice má jen jeden vchod na náměstí \"Place Louis-Lépine\" u domu č. 2.\n\n\n"}
{"id": "473451", "url": "https://cs.wikipedia.org/wiki?curid=473451", "title": "Justin Louis", "text": "Justin Louis\n\nJustin Louis (vlastním jménem Louis Ferreira; 20. února 1967 v Terceiře na Azorách) je kanadský herec. Ač portugalského původu, vyrostl v Torontu. Jednou z jeho posledních rolí byla postava Davida Mayslese v Grey Gardens HBO. Většinu filmů natočil pod uměleckým jménem Justin Louis. V současné době hraje Everetta Younga, jednu z hlavních postav v seriálu .\n"}
{"id": "473467", "url": "https://cs.wikipedia.org/wiki?curid=473467", "title": "Avron (stanice metra v Paříži)", "text": "Avron (stanice metra v Paříži)\n\nAvron je nepřestupní stanice pařížského metra na lince 2. Nachází se na hranicích 11. a 20. obvodu v Paříži pod \"Boulevardem de Charonne\" u křižovatky ulic \"Rue d'Avron\" a \"Rue de Montreuil \".\n\nStanice byla otevřena 2. dubna 1903 jako součást posledního úseku linky ze stanice Alexandre Dumas (tehdy pod názvem \"Rue de Bagnolet\") do Nation.\n\nStanice byla pojmenována po ulici \"Rue d'Avron\". Avron je 110 m vysoké návrší východně od Paříže, které bylo významným strategickým bodem během prusko-francouzské války v roce 1870.\n\nStanice má je jeden vchod na \"Boulevardu de Charonne\" u domu č. 35.\n\n"}
{"id": "473470", "url": "https://cs.wikipedia.org/wiki?curid=473470", "title": "Elkana", "text": "Elkana\n\nElkana ( אֶלְקָנָה, podle hebrejského mužského jména doloženého už v Bibli, v oficiálním přepisu do angličtiny Elqana) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se cca 25 kilometrů severovýchodně od centra Tel Avivu, cca 7 kilometrů severovýchodně od města Roš ha-Ajin, cca 40 kilometrů severozápadně od historického jádra Jeruzalém a cca 4 kilometrů od Zelené linie, která odděluje území Izraele v mezinárodně uznaných hranicích a okupovaná palestinská území.\n\nElkana se nachází na západním okraji hornatiny Samařska v nadmořské výšce 270 metrů. Na severní, východní a jižní straně je od okolních arabských vesnic oddělena pomocí Izraelské bezpečnostní bariéry. Jižně od obce vede obchvat Transsamařské dálnice, která byla do této trasy přesunuta roku 2000 a která spojuje metropolitní oblast Tel Avivu s městem Ariel ve vnitrozemí Západního břehu Jordánu.\n\nObec Elkana byla založena roku 1977. Za jejím vznikem stála nacionalistická skupina Guš Emunim. Její členové na podzim 1975 cestovali po západním Samařsku a hledali místo vhodné pro zřízení nové izraelské osady. Rozhodli se využít plochu bývalé jordánské policejní stanice umístěné na pahorku se strategickým výhledem na Izraelskou pobřežní planinu. Na rozdíl od některých dalších izraelských komunit založených z iniciativy Guš Emunim během roku 1977 byla Elkana od počátku oficiálně státem uznána jako legální osada, a to ještě před nástupem nové pravicové izraelské vlády vedené stranou Likud.\n\nV roce 1981 získala obec status místní rady. V roce 1983 tu vznikly první zděné domy. Město má několik čtvrtí, které jsou pojmenovány číslovkami podle počtu domů v každé z nich. Ulice v Elkaně jsou pojmenovány podle motivů z biblické Písně písní. Elkana má charakter rezidenční předměstské čtvrti v zázemí metropolitní oblasti Tel Avivu.\n\nPůsobí zde velká ženská ješiva \"Orot Israel College\", která poskytuje vyšší náboženské vzdělání 800 studentkám. Ústav vznikl roku 1979 v Petach Tikva a do Elkana byl přemístěn roku 1986. V obci existuje třináctičlenný sbor dobrovolných lékařských záchranářů (společně s dalšími 14 dobrovolníky z řad mládeže), kteří zajišťují rychlou lékařskou pomoc v případě krizových situací.\n\nV roce 1999 začala necelý 1 kilometr západně od stávajícího zastaveného území osady vyrůstat nová čtvrť nazvaná Magen Dan. Vládní zpráva z roku 2005 konstatovala, že i když leží Magen Dan v správních hranicích osady Elkana, nebyla výstavba nové čtvrti založena na platném územním plánu a byla tudíž nelegální. V té době Magen Dan sestávala pouze z mobilních karavanů. Podle pozdější zprávy organizace Šalom achšav obsahoval Magen Dan již 32 karavanů, jednu zděnou budovu (synagoga) a cca 100 obyvatel. V roce 2009 se obyvatelé Magen Dan dohodli s izraelskou armádou na dobrovolném vyklizení čtvrti. Přesto se tu v dubnu 2009 kvůli odstraněné jednoho karavanu odehrávaly potyčky mezi armádou a některými aktivisty.\n\nV roce 2008 izraelské ministerstvo vnitra navrhlo sloučit osady Ec Efrajim, Elkana, Ša'arej Tikva a Oranit do jednoho města, které by mělo téměř 15 000 obyvatel.\n\nMezi populací v osadě Elkana převažují stoupenci náboženského sionismu, menšina obyvatel je sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o středně velkou obec městského typu s dlouhodobě rostoucí populací. Populační růst byl vysoký v 90.letech (1990-1999 cca +40 %), v první dekádě 21.století přirůstek obyvatel téměř stagnoval (2000-2009 cca + 3 %). Zejména v letech 1990-1992 se v obci usídlilo mnoho přistěhovalců z bývalého Sovětského svazu. K 31. prosinci 2014 zde žilo 3 871 lidí. Během roku 2013 populace stoupla o 0,0 %.\n\n"}
{"id": "473478", "url": "https://cs.wikipedia.org/wiki?curid=473478", "title": "Cetiosauriscus", "text": "Cetiosauriscus\n\nCetiosauriscus (\"podobný cetiosaurovi\") je rod vyhynulého sauropodního dinosaura z čeledi Diplodocidae. Žil v období střední jury, asi před 165 až 161 miliony let, na území dnešní Anglie.\n\nZkameněliny tohoto rodu, sestávající ze zadní části páteře, popsal v roce 1927 německý paleontolog Friedrich von Huene. Odhaduje se, že zaživa byl tento sauropod asi 6 metrů vysoký, 15 metrů dlouhý a vážil kolem 4 tun.\n\nJe pravděpodobné, že tito býložraví dinosauři byli loveni velkými teropody, jako byl \"Megalosaurus\" a \"Eustreptospondylus\". Dnes jsou rozlišovány tři druhy tohoto rodu: \"C. stewarti\" Charig, 1980 (typový druh), \"C. greppini\" (von Huene, 1922) a \"C. glymptonensis\" (Phillips, 1871). Druh \"C. greppini\" byl nicméně v roce 2020 přejmenován a nese nové rodové jméno \"Amanzia greppini\".\n\n\n"}
{"id": "473479", "url": "https://cs.wikipedia.org/wiki?curid=473479", "title": "Florian Mayer", "text": "Florian Mayer\n\nFlorian Mayer (* 5. října 1983 v Bayreuthu, Německo) je bývalý německý profesionální tenista. Ve své dosavadní vyhrál na okruhu ATP World Tour jeden turnaj. Na turnajích typu Challenger zaznamenal do roku 2009 sedm finálových vítězství, které mu pomohly prorazit do první světové padesátky žebříčku ATP ve dvouhře. Nejvýše byl umístěn 6. června 2011, kdy figuroval na 18. místě.\n\nNejlepšího výsledku na grandslamových turnajích dosáhl Florian Mayer v roce 2004 na travnatých wimbledonských dvorcích, kde se dostal do čtvrtfinále. V tomtéž roce obdržel cenu pro nejlepšího nováčka roku.\n\nFlorian Mayer se zúčastnil 3 zápasů v Davisově poháru za tým Německa s bilancí 2–3 ve dvouhře.\n\n\n"}
{"id": "473480", "url": "https://cs.wikipedia.org/wiki?curid=473480", "title": "Tenis na letních olympijských hrách", "text": "Tenis na letních olympijských hrách\n\nTenis byl součástí letních olympijských her od jejich znovuobnovení v roce 1896 až do roku 1924, kdy došlo k jeho vyřazení. Poté se opět zúčastnil dvou her LOH 1968 a LOH 1984 v roli ukázkového sportu. Do rodiny olympijských sportů se vrátil na Letních olympijských hrách 1988 v Soulu. Od té doby je jejich pravidelnou součástí.\n\nNa olympijských hrách konaných v letech 1896, 1900, 1904, 1988 a 1992 obdrželi poražení semifinalisté automaticky bronzovou medaili. Na všech ostatních olympijských hrách, kde byl tenis hrán, se mezi poraženými semifinalisty konal zápas o bronzovou medaili.\n\nOd Letních olympijských her 2004 se výsledky z olympijského turnaje započítávají po přepočítání bodů do žebříčků ATP a WTA. Na londýnském turnaji 2012 byly body připsány pouze singlistům. V Riu de Janeiru 2016 nebyly mužům ani ženám žádné body započítány.\n\n\"(u) – ukázkový sport, (e) – exhibice\"\n\n\n\n\nHedwig Rosenbaumová startovala na Letních olympijských hrách v roce 1900 de facto soukromě. V zápise uvedla jako zemi původu Prahu a her se zúčastnila nezávisle na Českém olympijském výboru. Vybojovala dvě bronzové medaile v ženské dvouhře a ve smíšené čtyřhře spolu s britským tenistou Archibaldem Wardenem. Do oficiálních statistik se její výsledky nezapočítávají.\n\nLadislav Žemla získal bronzovou medaili na athénských Athénských olympijských mezihrách 1906 ve čtyřhře. Jednalo se o tzv. mezihry a výsledky nejsou do oficiálních statistik započítány.\n\n"}
{"id": "473487", "url": "https://cs.wikipedia.org/wiki?curid=473487", "title": "Punkce", "text": "Punkce\n\nSlovem punkce (z lat. \"punctum\", píchnutí) se v medicíně označuje výkon, při kterém se vpichuje do těla jehla nebo jiný špičatý nástroj. Získaná tělesná tekutina nebo vzorek tkáně se nazývá punktát.\n\nPunkce může sloužit k injekci do těla (např. nitrožilní injekce) nebo naopak k odběru z těla (např. lumbální punkce). Používá se při tom dutá jehla (kanyla, trokar). Při akupunktuře se používají uzavřené jehly.\n\nPunkce se provádějí:\n\nNěkteré orgány se punktují snadno, například krevní cévy, kůže nebo játra. U jiných je punkce obtížná nebo je kvůli riziku poškození daného orgánu (nebo sousedních orgánů) nebezpečná, například u sleziny, žlučníku nebo střev. Cílené punkce hlouběji uložených orgánů se provádějí pod vizuální kontrolou pomocí ultrazvuku nebo výpočetní tomografie.\n\nProtože některé punkce jsou bolestivé a člověk z nich může mít strach, je možné použít lokální anestezii a/nebo podat sedativum, nebo celková anestezie.\n"}
{"id": "473492", "url": "https://cs.wikipedia.org/wiki?curid=473492", "title": "Variegace", "text": "Variegace\n\nVariegace je proměnlivost v zbarvení či jiné vlastnosti určitého mnohobuněčného organizmu, obvykle vyšších rostlin nebo živočichů. Někdy se jev u živočichů označuje jako mosaicismus.\n\nU rostlin se změna barevnosti (obvykle listů), odchylná od běžného stavu daného druhu, nazývá také panašování. Jde o symptom genetické poruchy, choroby, napadení patogeny nebo fyziologického poškození rostlin. Projevuje se obvykle jako změna normálního zeleného zbarvení olistění na světlejší odstíny nebo na světle žlutou až bílou barvu. Ke změně dochází vlivem úbytku chlorofylu nebo jeho složek.\n\nJako variegace se také nazývá jev, kdy rostlina produkuje zvýšené množství jiných barviv jako xanthofylů a karotenů. V takové situaci jsou zelené části rostliny zabarveny sytě žlutě nebo červeně. Oba tyto jevy se mohou projevit na celé rostlině, nebo jen na některé části, pak hovoříme o zonálním nebo sektoriálním panašování. Projev se ale obvykle vyskytuje pouze na jednotlivých letorostech nebo jednotlivých listech a v přirozených podmínkách je vždy ojedinělý.\n\nVariegace u jabloní může být zaměněna s virovou mozaikou jabloně, variegace u travin s virovou mozaikou cukrové třtiny. Podstatný rozdíl tkví ve faktu, že virová mozaika je infekční, jde o symptom napadení virem nebo o poškození zářením, zatímco variegace sama o sobě není nikdy infekční. Rovněž může být variegace zaměněna s poškozením pesticidy, které se někdy projevuje destrukcí listového barviva. \n\nVariegace jsou následkem poškození plastidů (a jejich pDNA) v určité populaci buněk kvůli chromozomálním mutacím či např. transpozonům v genomu a podobně.\n\nProjevy panašování jsou cíleně šířeny vegetativním množením a používány u okrasných druhů rostlin. Panašované rostliny se staly vyhledávanými jako okrasné rostliny pro svou barevnost, která obvykle trvá po celou vegetační dobu. Vzhledem k tomu, že se jedná o poruchu plastidů, je panašování dědičné mimojaderně, tj. pouze v mateřské linii. Vybarvení potomstva je velmi variabilní, zejména u rostlin se sektoriálním panašováním. Proto se obvykle množí vybrané klony vegetativně.\n\nDříve se pěstované panašované rostliny považovaly za botanické taxony na úrovni formy a byly tak popisovány. V současnosti jsou tyto odchylky vedeny jako kultivary. U tradičních kultivarů se používá původní latinské pojmenování jako název kultivaru např. 'Aurea', 'Picta', 'Marginata', 'Aureomarginata', 'Zebrina', 'Rubra', 'Atra', 'Atropurpurea', atd.\n\nU živočichů se obvykle projevuje různobarevnými tkáněmi, nápadné je to zejména na pokožce či na srsti. Důvodem může být u živočichů inaktivace odlišných chromozomů X v různých částech pokožky, neobvyklá migrace melanocytů v zárodku nebo mitotická rekombinace.\n\n"}
{"id": "473495", "url": "https://cs.wikipedia.org/wiki?curid=473495", "title": "Nervová tkáň", "text": "Nervová tkáň\n\nNervová tkáň je tkáň, jejíž základní vlastností je dráždivost, čili schopnost reagovat podrážděním na podněty různého charakteru, vést takto vzniklé vzruchy aferentně do centra a vhodně na ně reagovat. Vytváří centrální a periferní nervovou soustavu.\n\nV těle živočichů má tato tkáň zvláštní postavení, protože spojuje všechny ostatní tkáně a orgány.\n\nNervovou tkáň tvoří:\n\nNervové buňky i většina neuroglií pochází z neuroektodermu.\n\n\n"}
{"id": "473498", "url": "https://cs.wikipedia.org/wiki?curid=473498", "title": "Varicella zoster virus", "text": "Varicella zoster virus\n\nVaricella zoster virus je herpetický vir, který u savců způsobují plané neštovice a pásový opar. Existuje proti němu vakcína obsahující oslabené viry, která je dnes podávána v některých částech Evropy a USA.. Společně s druhy skotího herpesviru 1 a 2 a \"suid\" (angl.) viru patří do rodu Varicellovirus.\n\nVaricella zoster virus je obalený virus s amorfním tegumentem, sférickým až vícetvarým kapsidem tvořeným 162 kapsomerami. V průměru má 150-200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 125 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30-300 bp (nepřekládána) na 5' konci, ukončovací nepřekládanou sekvenci 10-30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nGenom obsahuje 3 typy genů: bezprostřední, rané a pozdní. Bezprostřední jsou transkribovány okamžitě po infekci a zajišťují expresi raných genů kódující proteiny nezbytné pro replikaci. Pozdní geny většinou kódují strukturní proteiny. Geny exprimované během latentní fáze jsou řazeny do zvláštní kategorie.\n\nVirové proteiny VHS a ICP27 se zaslouží o zastavení buněčné translace, čímž zajistí cílené upřednostnění virových proteinů nad buněčnými. VHS (nachází se na 17. genu, tvoří jej 455 aminokyselin ) je endoribonukleáza, která štěpí hostitelskou mRNA v cytoplasmě, čímž zajistí dostatek nukleotidů pro syntézu virové mRNA, kdežto ICP27 (nachází se v ORF4, tvoří jej 452 aminokyselin ) je bezprostřední protein, který se zaslouží o aktivaci transkripci jistých brzkých, raných i pozdních proteinů.\n\nReplikace probíhá v jádře. Může probíhat lýtickou nebo latentní cestou.\n\n\nNejprve se replikuje v buňkách respiračního traktu, zejména v plicích, odkud se šíří do krevního a lymfatického systému (tzv. virémie) do buněk retikuloendoteliární soustavy. Následně se virus rozšíří do buněk pokožky a způsobuje zde vyrážku. Při lýtické cestě virus preferuje epiteliální slizniční buňky.\n\nReplikace viru je v tandemu s replikací hostitelské buňky. Zůstává latentní v nervových buňkách dorzálního kořene a v gangliích kraniálních nervů.\n\nTento virus se přenáší obvykle kapénkovou infekcí a přímým kontaktem. Způsobuje celoživotní latentní infekci, tento virus se v těle uchovává a může později propuknout v podobě pásového oparu. U dětí obvykle probíhá jako poměrně nedrastické onemocnění plané neštovice, ačkoliv vzácně a zejména u jedinců se špatnou imunitou může vyvolat i pneumonii a encefalitidu. Vyskytuje se celosvětově a po celý rok.\n\n"}
{"id": "473501", "url": "https://cs.wikipedia.org/wiki?curid=473501", "title": "Alfredo Jaar", "text": "Alfredo Jaar\n\nAlfredo Jaar je umělec, architekt a režisér žijící ve městě New York. Narodil se v roce 1956 v Santiagu de Chile. Je moderním umělcem známým především díky svým instalacím často zahrnujícím fotografie, jež se zabývají socio-politickými problémy a válkou. Pravděpodobně nejznámější instalací je šest let trvající \"The Rwanda Project\" zabývající se Rwandskou genocidou z roku 1994. Jako umělec vytvořil také četné happeningy například jmenujme jednodenní papírové muzeum \"Skoghall Konsthall\", elektronické bilboardy \"A Logo For America\" a \"The Cloud\" a představení odehrávající se na obou stranách hranice Mexika a USA.\n\nDílo Alfreda Jaara je obvykle politicky motivováno, znázorňuje skutečné události, tváře války a globálního světa příležitostně s účastí pozorovatele (v případě častých happeningů a představení).\n\nByl oceněn cenou \"Cuggenheim Fellow\" v roce 1985, cenou MacArthur Fellow v roce 2000 a v roce 2006 obdržel španělskou cenu \"Premio Extremadura a la Creation\".\n\nJeho díla jsou vystavována po celém světě, za zmínku stojí biennale v Benátkách (1986, 2007), São Paulu (1987, 1989), Istanbulu (1995), Kwangju (1995, 2000), Johannesburgu (1997) a Seville (2006).\n\nSamostatné expozice byly vystaveny v New Museum of Contemporary Art, New York 1992; Whitechapel Gallery, Londýn 1992; Museum of Contemporary Art, Chicago 1992; Moderna Museet, Stockholm (1994); Museum of Contemporary Art, Řím (2005); Fundación Telefónica, Santiago (2006); Musée des Beaux Arts, Lausanne (2007); South London Gallery 2008 nebo Rencontres d'Arles 2013.\n\n"}
{"id": "473516", "url": "https://cs.wikipedia.org/wiki?curid=473516", "title": "Opuštění", "text": "Opuštění\n\nOpuštění může označovat: \n"}
{"id": "473518", "url": "https://cs.wikipedia.org/wiki?curid=473518", "title": "Brian J. Smith", "text": "Brian J. Smith\n\nBrian J. Smith (* 12. října 1981) je americký herec, který je znám zejména svou rolí Treye ve filmu \"Hate Crime\" (2006). V roce 2009 byl obsazen do role Mathewa Scotta ve sci-fi seriálu \"\" a roku 2015 si zahrál jednu z ústředních postav seriálu \"Sense8\".\n\nPo studiu na Collin County Community College v texaském Planu Smith absolvoval čtyři roky na dramatické škole Juilliard School v New Yorku. V roce 2005 dostal roli Treye ve filmu \"Hate Crime\" – gaye čelícího nesnášenlivosti fundamentalistického kazatelova syna. Smith také hrál v dalších dvou nezávislých filmech, \"Red Hook\" a \"War Boys\". V roce 2009 byl obsazen do hlavní role poručíka Matthewa Scotta v televizním sci-fi seriálu \"\".\n\n\n"}
{"id": "473521", "url": "https://cs.wikipedia.org/wiki?curid=473521", "title": "Mezinárodní asociace účastníků kosmických letů", "text": "Mezinárodní asociace účastníků kosmických letů\n\nMezinárodní asociace účastníků kosmických letů ( , ) je mezinárodní organizace kosmonautů a astronautů z celého světa, která organizuje jejich setkání, kongresy a další akce.\n\nOrganizace Asociace výzkumníků vesmíru () byla založena v roce 1985 ve Francii. Podnět vzešel ze setkání amerických a sovětských kosmonautů roku 1983 u Moskvy. \n\nMezi zakládajícími členy byl i český kosmonaut Vladimír Remek. V některých zemích s více astronauty existují pobočky ASE. V roce 2009 je v ASE zapojeno 325 astronautů z 35 států.\n\nO místě pořádání nadcházejícího kongresu musí požádat člen ASE a o konání rozhodují účastníci kongresu. Kongresy se pořádaly v různých zemích. Jejich cílem je propagovat astronautiku, motivovat mládež ke studiu technických věd, vyměňovat si zkušenosti.\n\nV roce 2009 se konal XXII. kongres asociace () v Praze 4. – 10. října, záštitu nad akcí převzal předseda vlády České republiky Jan Fischer \n\n"}
{"id": "473523", "url": "https://cs.wikipedia.org/wiki?curid=473523", "title": "Setra", "text": "Setra\n\nSetra je německý výrobce turistických autobusů se sídlem ve městě Neu-Ulm. Firma je od roku 1995 začleněna jako samostatná značka v dceřiné společnosti EvoBus GmbH, ve vlastnictví firmy Daimler AG.\n\n\n"}
{"id": "473525", "url": "https://cs.wikipedia.org/wiki?curid=473525", "title": "Bitva u Pelagonie", "text": "Bitva u Pelagonie\n\nBitva u Pelagonie se odehrála v září roku 1259, mezi Nikájským císařstvím, které zde stálo proti knížectví Achajskému, despotátu Epirskému a království Sicilskému. Byla to rozhodující událost v dějinách Blízkého východu, která byla předzvěstí byzantského znovudobytí Konstantinopole a konce Latinského císařství.\n\nNikájský císař Theodoros II. Laskaris zemřel roku 1258 a jeho nástupcem se stal jeho nezletilý syn Jan IV. Dukas Laskaris, jehož regentem a spolucísařem se stal Michael VIII. Palaiologos, který se snažil o obnovu Byzantského císařství. V roce 1259 se achájský kníže Guillaume II. z Villehardouinu oženil s dcerou epirského despoty Michaela II. a upevnili tak spolu spojenectví proti Nikáji. S nimi se spojil také sicilský král Manfred, který jim poslal 400 rytířů.\n\nTak roku 1259 Nikáju napadla Thesálie ve spojení s Achájou a Epirem. Společně postupovali na sever, aby vyplenili evropská území patřící Nikájskému císařství. V čele byzantské armády vyrazili bratr císaře Michaela – Jan Palailogos a Theodoros Dukas, bratr epirského despoty Michaela. Podle francouzské kroniky Morea, sestávala nikájská armáda hlavně z tureckých žoldnéřů a žoldnéřů mnoha dalších národností, avšak počet celkové armády může být lehce nadsazen. Theodoros Dukas shromáždil místní rolníky a se svou armádou rozbil tábor na kopcích, aby měl výhled do krajiny. Theodor pak poslal k Michaelovi II. falešného dezertéra, aby roznesl zprávy o tom, jak jsou nikájské síly velké a také ho obvinil z útoku na člena své rodiny. Vévoda z Korutan, který zde stál také v čele 300 Němců, nevěřil dezertérovi a přesvědčil Achájské, aby zůstali na bojišti. Michael II. zatím v noci přeběhl na stranu Nikáje, podle Georgose Pachymera proto, že se jeho nemanželský syn Jan pohádal s Guillaumem.\nDruhý den vévoda korutanský se svými oddíly napadl své rodáky na straně Nikáji, avšak padl v boji. Maďarští lučištníci pak postříleli koně na achájské straně, jejichž rytíři byli bez koní bezbranní. Achájští pěšáci se rozprchli a rytíři se vzdali. Guillaume byl zajat a předveden před Jana Palailoga, poté se musel vzdát své klíčové pevnosti Mistra na Peloponésu, než byl propuštěn.\n\nJan Palailogos pokračoval v tažení až k Thébám. Achájské knížectví, které bylo po čtvrté křížové výpravě v Řecku nejmocnějším státním útvarem, se nyní stalo vazalem. Nejmocnějším franským státem se nyní stalo Athénské knížectví. A Michael VIII. mohl nyní naplánovat převzetí Konstantinopole.\n\nProblém kroniky Morea je její tvrzení o přítomnosti vévody z Korutan, tehdejším vévodou byl Oldřich III. a ten vládl ještě mnoho let po bitvě. Zřejmě se jednalo o fiktivní postavu, která měla být protiváhou k achájskému knížeti.\n"}
{"id": "473527", "url": "https://cs.wikipedia.org/wiki?curid=473527", "title": "Čas obnažení", "text": "Čas obnažení\n\n„Čas obnažení“ (v originále „The Naked Time“) je sedmý díl první sezóny seriálu Star Trek, později známého jako \"\". Premiéra epizody proběhla 29. září 1966\n\nHvězdného data 1704.2 přilétá USS Enterprise pod vedením kapitána Kirka na planetu Psi 2000, kde se nachází výzkumná stanice. Výsadek však nachází všech 6 vědců zmrzlých, veškeré systémy podpory života jsou vypnuté. V průběhu průzkumu místa se Joe Tormolen, člen výsadku, infikuje neznámým virem, když si sundá rukavici.\n\nNa palubě lodi se Tormolen začíná chovat podivně. V jídelně napadá poručíka Sulua, který se tak také virem infikuje. Tormolen je dopraven na ošetřovnu, kde později umírá. Dr. McCoy je tím zaskočen, protože zranění nebyla nikterak vážná, a vše nasvědčuje tomu, že Tormolen pouze ztratil vůli žít. Nákaza se dále šíří po lodi. Sulu svévolně opustí své stanoviště a začne posádku ohrožovat svým kordem. Poručík Riley sám sebe označí za kapitána lodi a ve strojovně převezme ovládání lodi, přes rozhlas žádá pro posádku dvojité porce zmrzliny a zpívá. Enterprise navíc začíná klesat na orbitě a být pomalu přitahována planetou Psi 2000. Zatímco se Scotty snaží dostat do strojovny, je Spock infikován virem, když mu sestra Chapelová vyzná lásku na ošetřovně. Rileyho se daří dostat ze strojovny a Scotty s Kirkem se snaží o opětovné spuštění motorů, protože Riley je stihl odstavit. Jejich opětovné spuštění však může zapříčinit implozi lodi. McCoyovi se daří izolovat virus a najít protilátku. Kirk se snaží donutit Spocka, aby vypočítal směšovací vzorec pro rychlé spuštění motorů, ale ten je částečně nakažen virem a nevnímá, dokud se navzájem s Kirkem fyzicky nenapadnou. Kirk je tak také infikován, ale Spock nemoc přemáhá a dává pro Scottyho dohromady potřebný vzorec. Kapitán dostává na můstku od McCoye protilátku a dává rozkaz strojovně k nouzovému spuštění motorů.\n\nEnterprise se daří opustit orbitu Psi 2000. Při vzdalování se od planety Sulu hlásí, že lodní čas běží pozpátku. Kapitán Kirk a jeho posádka tak objevují zakřivení času, neboli cestování časem. (Zakřivení času se později využije ve filmu .)\n\n\n"}
{"id": "473530", "url": "https://cs.wikipedia.org/wiki?curid=473530", "title": "Rituální mytí v judaismu", "text": "Rituální mytí v judaismu\n\nRituální mytí má v judaismu dvě zásadní podoby. Tevila (טְבִילָה), což je očista celého těla v mikve, a netilat jadajim, omývání rukou prostřednictvím nádoby se dvěma uchy zvané \"natla\". První psané zmínky o těchto praktikách pocházejí z Tóry a jsou dále rozpracovány v Talmudu. Oba tyto zvyky jsou stále praktikovány ortodoxními židy i konzervativními. Reformní židé rituální mytí nepraktikují, nebo jen velmi zřídka.\n\nOmývání rukou se provádí tak, že se vezme nádoba se dvěma uchy a třikrát se poleje vodou nejprve pravá, poté levá ruka. Při tom se někdy říká požehnání \"„al netilat jadajim“\" (dosl. nad pozvedáním [odvozeno od kněžského žehnání], tedy umýváním, rukou). Pro umývání lze použít obyčejnou vodu (např. z vodovodního kohoutku) a lze je provádět na libovolném místě. Na některých místech (záchod, koupelna apod.) však nelze pronést předepsané požehnání.\n\nTradiční judaismus vyžaduje rituální umytí rukou v těchto případech:\n\nRituální čistota je jedním ze základních předpokladů zbožného života, proto věřící židé již od starověku chodí každý týden (zpravidla před šabatem) vykonat očistnou koupel do rituální lázně, zvané mikve. Člověk se do ní musí ponořit úplně celý, bez jediného kousku ošacení či šperků, a to tak, aby se voda dotkla každého místa na těle (tzn. nesmí v mikvi ani stát, alespoň na okamžik se musí ve vodě vznášet tak, aby proudila zcela kolem něj).\n\nOmytí celého těla v mikve se praktikuje v těchto případech:\n"}
{"id": "473531", "url": "https://cs.wikipedia.org/wiki?curid=473531", "title": "Pobyt", "text": "Pobyt\n\nPobyt může označovat: \n"}
{"id": "473532", "url": "https://cs.wikipedia.org/wiki?curid=473532", "title": "Elyse Levesqueová", "text": "Elyse Levesqueová\n\nMarie Elyse Levesqueová (narozena 10. září 1985) je kanadská filmová a televizní herečka. V roce 2009 byla obsazena do role Chloe Armstrongové v televizním scifi seriálu .\n\nElyse Levesqueová začal hrát v 11 letech, kdy se stala součástí repertoáru společnosti mladých herců pro televizní dobře uznávaný dětský seriál \"„The Incredible Story Studio“\".\n\nPo vysoké škole Levesqueová procestovala svět a dva roky působila jako modelka na Tchaj-wanu, v Japonsku, Itálii, Španělsku a ve Francii, než se vrátila zpět do Kanady studovat výtvarné umění. V roce 2006 se přestěhovala do Vancouveru a zaměřila se na hereckou kariéru. Okamžitě se zapsala do herectví a začala účinkovat v řadě televizních a filmových projektů. Také hostovala v seriálech Smallville a Muži na stromech. Dostala několik dramatických rolí v televizních filmech. V roce dostala 2009 roli Chloe Armstrongové, dcery amerického senátora, ve sci-fi seriálu .\n\n"}
{"id": "473533", "url": "https://cs.wikipedia.org/wiki?curid=473533", "title": "Antonello da Messina", "text": "Antonello da Messina\n\nAntonello da Messinapůvodně Antonello di Giovanni di Antonio, zvaný také Antonello degli Anton (kolem 1430 Messina – 1479 tamtéž) byl italský (sicilský) malíř rané renesance, jeden z průkopníků olejomalby v jižní Itálii.\nAčkoli byl Antonello už za svého života uznávaný malíř, o jeho životě bylo málo známo, až v posledních letech se výzkum posunul. Antonello se narodil ve středostavovské rodině kameníka-mramoráře (možná i sochaře) Giovanniho de Antonia Mazona a jeho manželky Garity v Messině na Sicílii. Matčin otec se věnoval zámořskému obchodu, vlastnil loď brigantinu. O Antonellově školení svědčí zpráva z korespondence neapolského humanisty Pietra Summonte z roku 1524, podle níž byl Antonello kolem roku 1450 žákem malíře Niccoly Colantonia v Neapoli, kde byla tehdy v módě nizozemská malba s popisnými realistickými detaily a s tvářemi osvětlenými prudkým světlem. Malířství se snad učil také v Palermu. Domněnky o jeho pobytu ve Flandrech se nepotvrdily, ale flanderské zboží včetně uměleckých děl pravděpodobně dovážel Antonellův dědeček. Nejspíše z Itálie Antonello znal některá díla Rogiera van der Weyden a Jana van Eyck a na jejich základě si vytvořil vlastní styl malby. Maloval technikou tempery nebo olejomalby, převážně na dřevěnou desku. V roce 1460 pobýval s rodinou v Kalábrii, v letech 1473-74 opět v Messině a v letech 1474-1476 žil na pozvání svého sponzora v Benátkách. Tam vytvořil většinu svých dochovaných děl, setkával se tam také s Giovannim Bellinim a dalšími slavnými malíři.\n\nJeho slavnými díly jsou - vedle jedné desítky převážně mužských portrétů - hlavně oltářní obrazy: Ukřižování se třemi kříži (1455) ze Sibiu, Kristus jako Salvator mundi nebo jako Ecce homo (1470), Svatý Jeroným na poušti (1460) nebo ve své pracovně (1474), tři verze Zvěstování Panny Marie (1476), tři madony s dítětem, polyptych s madonou a sv. Mikulášem z Messiny, nebo Svatý Šebestián (1479).\n\n\n"}
{"id": "473535", "url": "https://cs.wikipedia.org/wiki?curid=473535", "title": "Anvers (stanice metra v Paříži)", "text": "Anvers (stanice metra v Paříži)\n\nAnvers je nepřestupní stanice pařížského metra na lince 2 na hranicích 9. a 18. obvodu v Paříži. Leží pod \"Boulevardem de Rochechouart\".\n\nStanice byla otevřena 7. října 1902, kdy sem byla linka rozšířena ze stanice Étoile. Do 31. ledna 1903 sloužila jako konečná stanice, než byl otevřen další úsek linky do stanice Alexandre Dumas (tehdy pod názvem \"Rue de Bagnolet\").\n\nPři modernizaci lanovky na Montmartre v letech 1990–1991 se počítalo s jejím prodloužení podzemním tunelem až ke stanici \"Anvers\", kde by byl možný přímý přestup. Nakonec bylo od tohoto plánu upuštěno z důvodu vysokých finančních nákladů.\n\nJméno stanice znamená česky \"Antverpy\" podle nedalekých náměstí \"Place d'Anvers\" a \"Square d'Anvers\", která nesou jméno podle Antverp v Belgii.\n\nNa informačních tabulích je oficiální název stanice doplněn ještě podnázvem psaným malým písmem: \"Sacré-Cœur\", který odkazuje na světoznámou baziliku.\n\nStanice má pouze jeden vchod na \"Boulevardu de Rochechouart\" poblíž ulice \"Rue de Steinkerque\", která vede přímo pod baziliku.\n\n\n"}
{"id": "473539", "url": "https://cs.wikipedia.org/wiki?curid=473539", "title": "Bitva u Deviny", "text": "Bitva u Deviny\n\nK bitvě u Deviny došlo 17. července roku 1279 u malé pevnosti Devina. Bulharský samozvaný car Ivajlo zde napadl byzantskou armádu, která přišla, aby pomohla caru Ivanu III. Asenovi, kterého Byzanc podporovala.\n\nV roce 1277 vypuklo v severovýchodním Bulharsku lidové povstání vedené Ivajlem, proti caru Konstantinovi Asenovi, který byl neschopný obnovit zemi po mongolských nájezdech. Byzantský císař Michael VIII. Palailogos chtěl využít nestability Bulharska a prosadit na trůn svého spojence Ivana III. Asena a tak začlenit Bulharsko opět do sféry byzantského vlivu. Ivan III. byl přijat za cara v Tarnovu, zatímco Ivajlo byl v Silistriu obléhán Mongoly.\n\nNakonec se však podařilo Ivajlovi prorazit mongolským obležením a zamířil s armádou k hlavnímu městu Tarnovu. Ve snaze pomoci svému spojenci poslal císař Michael do Bulharska armádu pod vedením jakéhosi Murína. Ivajlo, který se o tom dozvěděl opustil svůj původní cíl tažení proti Tarnovu a obrátil se proti Byzanci. Oba státy se střetly v bitvě Kotelském průsmyku a i přes byzantskou přesilu Ivajlo drtivě zvítězil, většina byzantské armády byla zničena a zbytek byl zajat.\n\nCísař po této porážce učinil ještě jeden pokus, poslal 5 000 mužů pod vedením Aprima, avšak tato armáda byla poražena před dosažením Balkánského pohoří Ivajlem. Bez podporu Byzance byl Ivan III. vyhnán do Konstantinopole. Občanská válka v Bulharku pokračovala až do roku 1280, kdy se zde prosadil Jiří I. Terter.\n"}
{"id": "473542", "url": "https://cs.wikipedia.org/wiki?curid=473542", "title": "45 Clash", "text": "45 Clash\n\n45 Clash (též známý jako Zion 45 Clash Open či Zion 45 Clash, podle českého klubu Zion, kde se tento set začal pořádat) byl název DJského turnaje v oblasti reggae. Pořádá se od roku 2002 do roku 2007. První turnaje se uskutečnily v legendárním klubu Zion, ostatní pak následovaly v různých klubech a akcích po celé ČR. V letech 2003-07 organizoval 45 Clash DJ Babylonrocker. 45 Clash začíná vždy v zimě, kdy se ho účastní dvojice DJ, kteří se postupně propracovávají do jarního semifinále a následně i do finále, které se koná v létě. Vítěze určuje rozhodčí podle reakcí publika. Název turnaje je odvozen od desek, na které se hraje – 7palcový vinyl při rychlosti 45 ot/min. „Clash“ je pak výraz pocházející z angličtiny. „Sound clash“ je battle dvojice reggae DJs. V případě 45 Clash se hraje 10 minut a jde o to oslnit produkcí z mikru.\n"}
{"id": "473546", "url": "https://cs.wikipedia.org/wiki?curid=473546", "title": "Tajemný Charlie", "text": "Tajemný Charlie\n\n„Tajemný Charlie“ (v originále „Charlie X“) je osmý díl první sezóny seriálu Star Trek, později známého jako \"\". Premiéru měla epizoda 15. září 1966 jako první řadový díl na NBC.\n\nHvězdného data 1533.6 se USS Enterprise, pod vedením kapitána Jamese Kirka, setkává s lodí \"Antares\", která předává Kirkovi adolescenta jménem Charlie Evans. Charlie je raritou, protože se mu jako jedinému podařilo přežít havárii lodi na planetě Thasus. Zde následujících 14 let sám vyrůstal, naučil se mluvit díky informační databance a encyklopedie mu pomohly přežít.\n\nKapitána zaskočilo, s jakou rychlostí se členové lodi \"Antares\" vrátili zpět na svou loď. Charlie postupně poznává nové věci. Zvláště pak když prvně vidí ženu, pobočníka Janice Randovou. Ihned se do ní zamiluje, ale není schopen rozeznávat, co se sluší a co naopak ne. Janice s ním přesto má trpělivost, ale postupem času jí začne nahánět strach. McCoy zjišťuje, že Charlie je naprosto zdravý, ale nikdo zatím netuší, že disponuje enormními mentálními schopnostmi. Krom toho, že dokáže změnit sekanou na krocana, nechává explodovat \"Antares\", která se snaží dodatečně varovat \"Enterprise\". Když se kapitán Kirk snaží naučit Charlieho několik chvatů z juda, jeden člen posádky Charlieho naštve svým smíchem a ten jej nechá zmizet. Kirk volá ostrahu a domlouvá Charliemu, aby s nimi šel do kajuty. Při poradě se Kirk, McCoy i Spock shodují, že největší hrozbou je momentálně Charlieho puberta. Charlie se navíc přiznává ke zničení lodi \"Antares\". Charlie se pak dostává do kajuty Janice. Té přiběhnou na pomoc Kirk se Spockem, ale když Janice dá Charliemu facku, nechává ji také zmizet. Nyní už si Charlie začíná diktovat podmínky a začíná útočit na různé členy posádky. Nevyvedený mladík nutí \"Enterprise\" nabrat kurz ke Kolonii 5 a Kirka a jeho členy velení ponechává naživu pouze protože je potřebuje.\n\nCharlie ovládá \"Enterprise\" a Kirk zkouší taktiku jeho schopnosti přetížit zapnutím všech možných systémů. Než dojde ke konfliktu Charlieho a Kirka, objevuje se Janice a Charlie ztrácí svou moc. Na pravoboku se objevuje thasijské plavidlo a záhy na můstku hologram osoby, která vysvětluje, že Charlieho naučili jeho mentálním schopnostem, a omluvá se za ztrátu životů na \"Antares\". Přes usilovné prosby si cizí rasa odvádí Charlieho na svou loď.\n\n\n"}
{"id": "473550", "url": "https://cs.wikipedia.org/wiki?curid=473550", "title": "William Abner Eddy", "text": "William Abner Eddy\n\nWilliam Abner Eddy (28. ledna 1850 - 26. prosince 1909) byl americký novinář, účetní, fotograf a vynálezce, známý svými fotografickými a meteorologickými experimenty s draky.\n\nWilliam Abner Eddy se narodil v bohaté rodině v New Yorku. Jeho otec byl pastorem. Zkušenosti s draky sbíral již v raném věku: Když mu bylo 15, úspěšně zkonstruoval šestihranného draka. Po závěrečné zkoušce na University of Chicago se vrátil do New Yorku, kde pracoval jako účetní pro New York Herald. V roce 1887 se oženil s Cynthií S. Hugginsovou (1856-1922 ) a přestěhovali se do nedalekého Bayonne v New Jersey, kde už žil jeho bratranec. Jejich dcera Margaret se narodila 11. ledna 1888 v New Yorku.\n\nEddy projevil zájem o draky znovu, když se dozvěděl o světových úspěších pokusů s draky. V roce 1883 Archibald Douglas používal draky pro měření rozdílů rychlosti větru. Alexander McAdie zopakoval pokusy Benjamina Franklina s drakem a elektroměry. V roce 1887 se Eddy dozvěděl o řiditelných dracích Woodbridge Davise.\n\nNa základě zkušeností s bezocasými kosočtvercovými draky, které byly běžné na ostrově Jáva, se snažil doplnit chybějící detaily. U standardního kosočtvercového draka je ke stabilizaci zapotřebí ocas, který je však problematický při řetězení několika draků s cílem dosáhnout vyšších poloh. Eddy dodal do příčného nosníku „luk“ a otvor do místa křížení latí. V roce 1893 na světové výstavě využil šance získat autentického malajského draka, který jej inspiroval k dalším vylepšením a dovedl jej k výsledku, který je dnes známý jako „čtyřúhelníkový drak Eddy“ (anglicky: \"diamond Eddy kite\"). Zlepšil také způsob řetězení několika draků. Dříve byl každý drak spojen s předchozím. Místo toho Eddy vedl jednotlivé draky z odboček ze společné hlavní linie.\n\nEddyho zveřejnění teplot vzduchu, které naměřil ze svého draka, upoutalo pozornost Americké meteorologické společnosti. V roce 1894 pak následovalo pozvání ke spolupráci s meteorologickou observatoří Blue Hill. Pomohl řešit technické problémy observatoře, a tím významně přispěl k její dobré pověsti.\n\nDne 30. května 1895 Eddy pořídil první fotografie ze vzduchu v USA. Bylo to 37 let po prvních Nadarových snímcích z balónu a 7 let po prvních fotografiích z draků Arthura Batuta. Eddy vylepšil Batutovu technologii a dokonce experimentoval s telefonováním přes draky a „dračími zrcadly“. \n\nDeník \"New York Times\" pravidelně informoval o Eddyho plánech, výsledcích, ale také kuriózních nehodách. Například v roce 1897 do jednoho z jeho experimentů v průběhu noci zasáhly děti. V roce 1898 doufal, že pomůže námořnictvu ve španělsko-americké válce. Na Štědrý den roku 1900 zjistil, že divoké kachny na pobřeží létaly 76 km/h v nadmořské výšce 460 metrů. V roce 1908 Eddy s pomocí leteckých snímků pořízených z draka vyřešil krádež zmrzliny ze své pavlače. Jedna fotografie zachytila dva muže, jak svou kořist pojídají.\n\nVědecký význam technického zlepšení Eddyho draka měl krátké trvání kvůli příchodu krabicového (komorového) draka obdélníkového tvaru, zkonstruovaného Lawrencem Hargravem. Nicméně rok po Eddyho smrti vlek deseti jeho draků dosáhl výšky 7 128 metrů a ustanovil výškový rekord, který zůstal nepřekonaný několik let.\n\n\n"}
{"id": "473556", "url": "https://cs.wikipedia.org/wiki?curid=473556", "title": "Dužistopka", "text": "Dužistopka\n\nDužistopka (\"Hovenia\") je rod rostlin patřící do čeledě řešetlákovité (\"Rhamnaceae\").\n\n\nDužistopku sladkou (\"Hovenia dulcis\") lze použít v ČR jako okrasnou rostlinu, nejlépe se jí daří na výslunných stanovištích. Plody jsou jedlé a zejména po usušení velmi chutné, chutí připomínají rozinky. Listy se používají v čínské medicíně k léčbě jaterních chorob. Tyto stromy mají rovněž sbírkový význam.\n\n \n"}
{"id": "473562", "url": "https://cs.wikipedia.org/wiki?curid=473562", "title": "Rovnováha hrůzy", "text": "Rovnováha hrůzy\n\n„Rovnováha hrůzy“ (v originále „Balance of Terror“) je devátý díl první sezóny seriálu Star Trek, později známého jako \"Star Trek: The Original Series\". Premiéra epizody proběhla 15. prosince 1966.\n\nDíl představuje rasu Romulanů. Velitele romulanské lodi hraje Mark Lenard. Lenard se později v několika epizodách a filmech objevuje také jako Spockův vulkánský otec Sarek. Ve filmu (1979) pak hraje klingonského velitele.\n\nV září 2006 byla epizoda Rovnováha hrůzy jako první digitálně remastrovaná.\n\nHvězdného data 1709.2 se USS Enterprise, pod vedením kapitána Jamese Kirka, vydává na inspekci stanic lemujících Neutrální zónu mezi Romulanským impériem a Federací. Při příletu na místo pan Spock hlásí, že stanice 2 a 3 nejsou na svých místech a asteroidy, na kterých stály, byly rozmetány. Kapitán Kirk má od Flotily jasné příkazy, které spočívají v nenarušení Neutrální zóny. Ta tvoří hranici, která nebyla po století, od dob války, narušena.\n\n\"Enterprise\" se daří navázat kontakt se stanicí 4. Komandér Hanson informuje, že stanice 2, 3 a 8 byly zničeny neznámým plavidlem, které je schopno na dva zásahy zničit stanici zabudovanou v železném asteroidu. Štíty stanice 4 jsou zničené a posádka není schopna obrany. Hanson informuje, že nepřítel disponuje dokonalým maskováním lodi a zviditelňuje se pouze pro útok. V závěru vysílání se \"Enterprise\" může sama přesvědčit, když cizí plavidlo zničí i stanici 4. Spock vysvětluje, že ačkoliv kdysi probíhala válka, nikdo Romulany nikdy neviděl a není vlastně známo, jak vypadají. Daří se mu ale zachytit signál, který za sebou nechává cizí loď i přes svou neviditelnost. Dedukuje, že loď má stejný směr, jako by mělo romulanské plavidlo vracející se domů. Poručík Uhura zachytává signál z cizí lodě a po přepnutí na obrazovku vychází najevo, že Romulané vypadají velmi podobně jako Vulkánci. Poručík Styles, až fanatický odpůrce Romulanů pro smrt svého předka v dávné válce, podezřívá Spocka, že je pro svou podobu romulanským špehem. Kirk vydává rozkaz vydat se za romulanskou lodí podle signálu tak, aby si mysleli, že jde o jejich odraz.\n\nVelitel romulanské lodi chce získat důkaz o oslabení Federace, a dosáhnout tak další války. Sám nevěří, že stín za jejich lodí není loď Federace. Mezitím na taktické poradě na \"Enterprise\" Spock vysvětluje, že romulanské lodi jsou vybaveny technikou, která dokáže zničit i lidem známý nejpevnější materiál. Pan Styles opět obviňuje Spocka a navrhuje, aby romulanská loď byla zničena dříve, než dosáhne Neutrální zóny. Odpůrcem toho je Leonard McCoy, ale Spock mu vysvětluje, že Romulané jsou de facto odnoží Vulkánců, a pokud si zachovali válečné smýšlení, Federace nesmí prokázat slabost. Romulané vlétají do pásu komety a díky tomu je může \"Enterprise\" zaměřit. Velitel romulanské lodi toho chce využít pro obrácení lodi proti \"Enterprise\". Kirk si uvědomuje, že podcenil Romulany a je nucen pálit z phaserů na slepo. Daří se mu ale zasáhnout nepřátelskou loď tak, že je při útoku poraněn 1. důstojník romulanského plavidla. Romulanský velitel je rozzuřen a nechává po \"Enterprise\" pálit onou ničivou zbraní, která zničila čtyři stanice Federace. Pří úniku před střelou Kirk zjišťuje, že neznámá zbraň má sice ničivou sílu, ale pouze omezený dosah. Těsně před hranicemi se Kirk rozhoduje zvýšit rychlost na warp 8 a střílí naslepo, aby zasáhl nepřátelskou loď ještě před průnikem do Neutrální zóny. Komandér nechává vystřelit do vesmíru falešné trosky a tělo prvního důstojníka, aby zmátl \"Enterprise\". Spock tuto lest odhaluje, ale zároveň hlásí, že ztratili kontakt s útočníkem. \"Enterprise\" je tou dobou již v Neutrální zóně. Obě lodě fungují na tichý režim. Po více než 9 hodinách se omylem Spockovi spustí akustický signál, a je tak prozrazena pozice \"Enterprise\". Kirk znovu musí střílet na neurčitý cíl, ale drží se na dostatečné vzdálenosti. Romulanský komandér se rozhodne znovu vypálit falešné trosky, ale umístí do nich jadernou hlavici, určenou pro autodestrukci. Kirk tuto lest prohlédne a na poslední moment stihne hlavici odpálit phaserem. Jeden z romulanských důstojníků apeluje na komandéra, aby dorazil \"Enterprise\" poškozenou výbuchem. Ten nejprve odmítá, protože tuší další lest, ale nakonec nátlaku podléhá. Styles ve strojovně hrubě odmítá Spockovu nabídku pomoci. Záhy však začne do strojovny unikat plyn, a to v momentě, kdy Kirk velí pálit z fazerů. Spock se rychle navrací do strojovny, splní rozkaz a zachraňuje osádku strojovny.\n\nRomulanská loď utrpěla fatální poškození a kapitán vysílá signál k \"Enterprise\". Kirk nabízí komandérovi záchranu, ale ten odmítá. Lituje, že se s Kirkem potkali za těchto okolností, protože by v jiné realitě by jistě byli přáteli. Následně spustí autodestrukci své lodi. Při souboji zemřel pouze jediný člen posádky, který se měl ten den ráno ženit, ale svatbu přerušila právě zpráva o událostech okolo základen Federace. Zároveň přichází dodateně také zpráva z velení Flotily, že Kirk má při vstupu do Neutrální zóny jeho podporu.\n\n\n"}
{"id": "473563", "url": "https://cs.wikipedia.org/wiki?curid=473563", "title": "Hortenzie", "text": "Hortenzie\n\nHortenzie (\"Hydrangea\") je rod rostlin patřící do čeledi hortenziovité (\"Hydrangeaceae\"). Zahrnuje přes 70 druhů a je rozšířen v Asii a v menší míře i v Americe. Hortenzie jsou keře, stromy a řidčeji i liány s jednoduchými vstřícnými listy a květy v bohatých květenstvích. Některé druhy jsou v České republice pěstovány jako okrasné dřeviny.\n\nDo rodu \"Hydrangea\" byly na základě výsledků fylogenetických studií vřazeny některé další rody, mj. \"Schizophragma\" (klanostěnka) a \"Decumaria\" (dekumarie).\n\nHortenzie jsou opadavé nebo stálezelené, vzpřímeně nebo šplhavě rostoucí polokeře, keře a stromy s jednoduchými vstřícnými listy. Na listech, větévkách a v květenství jsou chlupy různých typů. Čepele listů jsou celistvé a na okraji celokrajné či různě zubaté, řidčeji zpeřeně laločnaté. Palisty chybějí. Květy jsou uspořádány v hustých vrcholových (řidčeji úžlabních) vrcholících či thyrsech. U některých druhů jsou na okraji květenství přítomny sterilní květy se zvětšenými kališními lístky, u některých pěstovaných kultivarů vyplňují celé květenství. Plodné květy bývají drobné, oboupohlavné, krátce stopkaté. Kališní trubka je přirostlá k semeníku a zakončená 4 nebo 5 zuby. Koruna je tvořena 4 nebo 5 volnými nebo řidčeji srostlými, vejčitými až lžicovitými korunními lístky. Tyčinek je nejčastěji 10, řidčeji jiný počet (8 nebo až 25), mají tenké nitky a jsou přirostlé ke květnímu terči. Semeník je spodní nebo až ze 2/3 svrchní, uvnitř zcela nebo nedokonale rozdělený na 2 až 5 komůrek. V každé komůrce je mnoho vajíček, placentace je axilární nebo parietální. Čnělky jsou volné nebo na bázi srostlé, ve stejném počtu jako jsou komůrky semeníku. Blizna je vrcholová nebo sbíhavá. Plodem je drobná tobolka s mnoha semeny, pukající ve vrcholové části mezi vytrvalými čnělkami. Semena jsou drobná, křídlatá nebo bez křídla.\n\nRod hortenzie zahrnuje asi 73 druhů. Nejvíce druhů roste ve východní Asii. V samotné Číně se vyskytuje 33 druhů, z toho 25 endemických. Několik druhů roste i v jihovýchodní Asii a v Americe. V Evropě není žádný druh hortenzie původní.\n\nRod \"Hydrangea\" je v rámci čeledi \"Hydrangeaceae\" řazen do podčeledi \"Hydrangeoideae\" a tribu \"Hydrangeeae\".\nVýsledky molekulárních studií ukázaly, že rod \"Hydrangea\" je v klasickém pojetí silně parafyletický a ostatní rody tribu \"Hydrangeeae\" tvoří klady roztroušené mezi vývojovými větvemi tohoto rodu. Proto byly všechny tyto rody (\"Broussaisia\", \"Dichroa\", \"Decumaria\", \"Hydrangea\", \"Platycrater\", \"Schizophragma\") vřazeny do rodu \"Hydrangea\".\n\nNěkteré druhy hortenzií mají neustálenou taxonomii, např. \"Hydrangea petiolaris\" je někdy uváděna jako \"Hydrangea anomala\" subsp. \"petiolaris\", \"Hydrangea bretschneideri\" jako \"Hydrangea heteromalla\" 'Bretschneideri'.\n\n\nNěkteré druhy hortenzií náležejí mezi okrasné dřeviny, cenné zejména bohatými květenstvími a letním kvetením. Některé druhy se pěstují ve velkém množství okrasných kultivarů, zejména hortenzie velkolistá (\"Hydrangea macrophylla\"). Mezi druhy častěji pěstované v České republice náleží dále hortenzie latnatá (\"Hydrangea paniculata\"), hortenzie stromkovitá (\"Hydrangea arborescens\") a liánovitě rostoucí hortenzie řapíkatá (\"Hydrangea petiolaris\").\nHortenzie se uplatní především jako efektní solitéry, některé druhy lze použít i pro tvorbu větších skupin. Hortenzie popínavá je použitelná jako pnoucí i jako pokryvná dřevina.\n\nHortenziím se nejlépe daří v poněkud zastíněné poloze, při dostatku vláhy však snesou i přímé slunce. Všechny druhy jsou citlivé na vápník a v zásaditých půdách neprospívají. Půda by měla být humózní a dostatečně vlhká, avšak nepřemokřená. Vhodný je přídavek rašeliny.\nVůči promrzání je nejodolnější hortenzie stromkovitá, pro ostatní druhy je vhodné vybrat chráněné stanoviště a opatřit je lehkým zimním krytem.\nZpůsob prořezávání je u různých druhů hortenzií různý podle toho, kdy se vyvíjejí květní základy. U některých druhů se květy zakládají již na sklonku léta a pokud se provede jarní řez, rostliny v daném roce nepokvetou. To se týká např. hortenzie velkolisté. Naopak u druhů kvetoucích na nových výhonech se citlivým jarním řezem podpoří tvorba květů (např. hortenzie latnatá).\n\n"}
{"id": "473564", "url": "https://cs.wikipedia.org/wiki?curid=473564", "title": "Bejt Arje-Ofarim", "text": "Bejt Arje-Ofarim\n\nBejt Arje-Ofarim ( בֵּית אַרְיֵה-עֳפָרִים, v oficiálním přepisu do angličtiny Bet Arye, přepisováno též Beit Aryeh-Ofarim) je izraelská osada a místní rada (malé město) na Západním břehu Jordánu v distriktu Judea a Samaří, vzniklá sloučením dvou dříve samostatných obcí Bejt Arje a Ofarim v roce 2004.\n\nNachází se cca 25 kilometrů východně od centra Tel Avivu, cca 10 kilometrů jihovýchodně od města Roš ha-Ajin, cca 35 kilometrů severozápadně od historického jádra Jeruzalém a cca 4 kilometrů od Zelené linie, která odděluje území Izraele v mezinárodně uznaných hranicích a okupovaná palestinská území. Je situována na západní okraj hornatiny Samařska. Nedaleko od obce začíná vádí Nachal Bejt Arif.\n\nObě původně samostatné části obce zaujímají vyvýšenou polohu na jednom ze zdejších pahorků v nadmořské výšce 345 metrů. Bejt Arje leží cca 2 kilometry od Ofarim. Bejt Arje-Ofarim měla být podle plánů z počátku 21. století oddělena od okolních arabských vesnic pomocí Izraelské bezpečnostní bariéry a od severu zapojena do koridoru izraelských sídel směřujících k městu Ariel ve vnitrozemí Západního břehu Jordánu (tzv. blok osad Guš Ari'el). Ještě v roce 2009 ale nebyla tato bariéra v přilehlém úseku zbudována. Podél trasy plánované bariéry ale vyrostla na severozápadní straně od Bejt Arje nová silnice.\n\nPůvodní obec Bejt Arje byla založena roku 1981 skupinou šedesáti rodin, většinou zaměstnanců státní společnosti na výrobu letadel Israel Aerospace Industries.\n\nJe pojmenována podle izraelského pravicového politika Arje Ben Eliezera (1913-1970). Doslova „\"Arjeho dům\"“. V roce 1989 získala status místní rady. Má charakter předměstského rezidenčního sídla. V roce 2004 k ní byla přičleněna dosud samostatná osada Ofarim. Má strategickou polohu. Za dobrého dne z ní lze přehlédnout celou pobřežní planinu od města Chadera na severu až po Aškelon na jihu.\n\nObec Ofarim (doslova „\"Jelínci\"“ či „\"Kolouchové\"“) byla založena roku 1989. Šlo o jednu z posledních nových, formálně samostatných osad, které Izrael zřídil na Západním břehu Jordánu. Zpočátku sestávala ze čtrnácti mobilních karavanů. V roce 2004 byla začleněna do sousední obce Bejt Arje.\n\nV databázi sdružení izraelských komunit v Judeji a Samařsku (rada Ješa) se obec Bejt Arje-Ofarim uvádí jako sekulární. Izraelský deník Jerusalem Post ale v roce 2005 Bejt Arje-Ofarim popisuje coby obec se smíšenou populací sekulárních i nábožensky založených Izraelců. Podle údajů z roku 2014 tvořili naprostou většinu obyvatel Židé - cca 4 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 4 500 osob).\n\nJde o větší obec městského typu s dlouhodobě rostoucí populací. K 31. prosinci 2014 zde žilo 4516 lidí. Během roku 2014 populace stoupla o 4,5 %.\n\n"}
{"id": "473566", "url": "https://cs.wikipedia.org/wiki?curid=473566", "title": "Štěničník", "text": "Štěničník\n\nŠtěničník (\"Iberis\") je rod rostlin patřící do čeledi brukvovité (\"Brassicaceae\").\n\nNěkteré druhy štěničníku lze použít jako okrasné rostliny. Svým květem je velice dekorativní ve skalkách, jako obruba v trvalkových záhonech, soliterně v zídkách a přenosných nádobách.\n\n\n \n"}
{"id": "473567", "url": "https://cs.wikipedia.org/wiki?curid=473567", "title": "James Voss", "text": "James Voss\n\nJames Shelton „Jim“ Voss (* 3. března 1949) je bývalý americký astronaut NASA.\n\nJe viceprezidentem inženýrství v SpaceDevu, vysloužilý důstojník americké armády, bývalý zástupce pro lety v Johnsonovově vesmírném středisku. Je veteránem pěti vesmírných misí. Na Mezinárodní vesmírné stanici strávil celých pět a půl měsíců.\n\nNarodil se 3. března 1949 v Cordově v Alabamě. Ženatý je s Suzan Curryovou z Birminghamu v Alabamě. Mají spolu jednu dceru, Kristie. Jeho koníčky jsou práce se dřevem, lyžování, softball, raketbal, potápění s přístrojem a létání v letadlech vlastní výroby. Byl členem Auburnského universitního wrestlingového teamu.\n\nPromoval na Opelické střední škole v Alabamě. V roce 1972 získal titul Bachelor of Science v Aerokosmických technologiích na Auburnské universitě. Titul Master of Science v tomtéž oboru získal na universitě v Coloradu v roce 1974 a čestný doktorát získal na téže universitě v roce 2000.\n\nCena významných absolventů University v Coloradu (2002), Alabama Engineering Hall of Fame (2001), NASA Distinguished Service Medal (2001); U.S. Army Distinguished Service Medal (1999); NASA Outstanding Leadership Award (1996); NASA Exceptional Service Medal (1994); 5 NASA Space Flight Medals (1992, 1993, 1995, 2000, 2001); Defense Meritorious Service Medal (1993); Defense Superior Service Medal (1992); Outstanding Student Award, USN Test Pilot School (1983); Cena Williama P. Clementse mladšího za vynikající kvality ve vzdělání jako význačný profesor na U.S. Military Academy (1982); Meritorious Service Medal (1982); NASA Summer Faculty Research Fellowship (1980); List důstojníků - Infantry Officer Advanced Course (1979); Army Commendation Medal (1978); Honor Graduate and Leadership Award - Ranger School (1975); Slavný absolvent - Infantry Officer Basic Course (1974).\n\nPo absolvování školy v Auburnu a pověření funkcí poručíka šel Voss na universitu v Coloradu, aby získal titul Master of Science pod Army Graduate Fellowship Program. Po absolvování základního pěchotního výcviku sloužil u 2. praporu 48. pěchoty v Německu jako velitel čety a personálním důstojníkem u špionáže. Po návratu do Spojených států navštěvoval pokročilý výcvik pěchotních důstojníků, a pak učil tři roky na katedře mechaniky na americké vojenské akademii. Po absolvování americké námořní školy jako testovací pilot a válečné školy štábu ozbrojených sil byl Voss jmenován do U.S. Army Aviation Engineering Flight Activity jako letový testový inženýr, badatel a koordinátor vývoje. Byl také zapojen v několika hlavních leteckých testovacích projektech před detailnějším testováním v Lyndon B. Johnson Space Center pro NASA.\n\nVoss pracoval v Johnsově vesmírném středisku od listopadu 1984 do svého důchodu v roce 2003. Ve své funkci jako Vehicle Integration Test Engineer testoval v Kennedyho vesmírném středisku hmotnost nákladu na raketoplánech pro STS-51-D, STS-51-F, STS-61-C a STS-51-L. Účastnil se vyšetřování nehody mise STS-51-L, poslední mise raketoplánu Challenger, kde se prosazoval o navrácení bezpečnějších letů raketoplánů. Jako kandidát na astronauta byl Voss vybrán červnu 1987. Poté musel absolvovat jednoletý výcvikový a testovací program, který ukončil v srpnu 1988, a který mu přidělil funkci leteckého specialisty na raketoplánu. Pracoval jako člen letového zastupitelstva v oblasti zabezpečování letů, jako letový kontrolor, zprostředkovávající komunikaci mezi zemí a posádkou letu během simulací a letů raketoplánem a jako důstojník u výcviku astronautů. Jim sloužil ve dvou misích jako záložní člen posádky na ruskou vesmírnou stanici Mir. Během této doby žil a trénoval dva roky v středisku přípravy kosmonautů J. A. Gagarina ve Hvězdném městečku. Voss sloužil jako specialista na misích STS-44 v roce 1991 a STS-53 v roce 1992, byl velitelem nákladů na STS-69 v roce 1995 a znovu byl v roce 2000 specialistou na misi STS-101. Během roku 2001 žil a pracoval na palubě Mezinárodní vesmírné stanice jako letový inženýr posádky Expedice 2. Veterán pěti vesmírných letů, strávil Voss 201 dní ve vesmíru, čtyřikrát vystoupil do volného prostoru, celkově na 22 hodin a 35 minut. Jimova poslední funkce v NASA byla zástupce pro lety na Mezinárodní vesmírnou stanici.\n\nPo odchodu do penze v roce 2003 se stal Voss spoluděkanem inženýrství pro externí záležitosti na Auburn University, podporujíce studentské projekty a vývoj pro kolej. Zde také vyučoval letecké inženýrství. V listopadu 2007 se stal viceprezidentem inženýství u SpaceDevu. Zúčastnil se 22. kongresu ASE od 4. října do 10. října 2009 v Praze v prostorách fakulty elektrotechnické ČVUT.\n\n"}
{"id": "473568", "url": "https://cs.wikipedia.org/wiki?curid=473568", "title": "Idézie mnohoplodá", "text": "Idézie mnohoplodá\n\nIdézie mnohoplodá (\"Idesia polycarpa\"), někdy uváděná i jako mrlina, je rostlina z čeledi vrbovité a jediný druh rodu idézie. Je to dvoudomý opadavý strom se střídavými jednoduchými listy s dlanitou žilnatinou a se žlutozelenými bezkorunnými květy v bohatých latách. Vyskytuje se ve východní Asii.\n\nStrom je občas pěstován jako okrasná a sbírková dřevina, je však i v nejteplejších oblastech České republiky choulostivý. Jeho plody jsou jedlé.\n\nIdézie mnohoplodá je dvoudomý opadavý strom, dorůstající výšky 8 až 21 metrů. Borka je šedá, neodlupčivá. Listy jsou jednoduché, střídavé, dlouze řapíkaté, s drobnými opadavými palisty. Na vrcholu řapíku jsou 2 přisedlé žlázky. Čepel listu je 8 až 16 cm dlouhá a 7 až 15 cm široká, tence kožovitá, se srdčitou bází a zašpičatělou špicí, na okraji řídce žláznatě pilovitá. Žilnatina je dlanitá, s 3 až 5 od báze jdoucími žilkami.\n\nKvěty jsou vonné, jednopohlavné, žlutozelené, stopkaté, v bohatých, 20 až 30 cm dlouhých, vrcholových nebo úžlabních, převislých latách, někdy připomínajících hrozen. Kalich je složen z 5 (řidčeji 3 až 6) volných nebo jen na bázi srostlých, 5 až 6 mm dlouhých kališních lístků. Koruna chybí. Samčí květy mají průměr 1,2 až 1,6 cm. Obsahují mnoho volných tyčinek s tenkými nitkami, vyrůstajících ze žláznatého disku, a zakrnělý zbytek semeníku. Samičí květy jsou menší a nachází se v nich svrchní semeník obklopený četnými staminodii. Semeník obsahuje jedinou komůrku s mnoha vajíčky a nese 5 (3 až 6) na bázi srostlých čnělek.\nPlodem je bobule obsahující mnoho semen. Zralé plody jsou purpurové nebo oranžovočervené, kulovité, 8 až 10 mm dlouhé.\n\nIdesie se vyskytuje v Číně, Japonsku a Koreji, také na Tchaj-wanu a japonských ostrovech Rjúkjú. Roste v opadavých listnatých nebo smíšených lesích v nadmořských výškách od 400 do 3000 metrů.\n\nRod \"Idesia\" byl v minulosti řazen do dnes již zrušené čeledi \"Flacourtiaceae\".\n\nIdézie je zřídka pěstována v teplých oblastech České republiky jako parková dřevina. Má sbírkový význam. Je uváděna např. ze sbírek Dendrologické zahrady v Průhonicích, kde je vysazena v části nazvané Údolíčko. Plody jsou jedlé.\n\nIdézie je teplomilná dřevina, prospívající v propustných půdách na polostinném stanovišti. V podmínkách České republiky potřebuje i v nejteplejších oblastech zimní kryt. Rozmnožuje se buď jarním výsevem stratifikovaného osiva, hřížením nebo polovyzrálými řízky. Je možné také množení kořenovými řízky.\n\n"}
{"id": "473580", "url": "https://cs.wikipedia.org/wiki?curid=473580", "title": "Propionibacterium acnes", "text": "Propionibacterium acnes\n\nPropionibacterium acnes je relativně pomalu rostoucí, typicky aerotolerantní anaerobní grampozitivní bakterie spjatá s výskytem akné. Může způsobovat také chronickou blefaritidu a endoftalmitidu (tuto zejména po nitrooční chirurgii). Genom bakterie byl sekvenován a studie ukázala několik genů, které jsou odpovědné za tvorbu enzymů poškozujících kůži, a bílkovin, které mohou být imunogenní (aktivovat imunitní systém).\n\nTato bakterie je především komensál a je součástí běžné flóry na kůži většiny lidí. Živí se mastnými kyselinami obsaženými v kožním mazu z mazových žlázách. Může být přítomna také v trávicí soustavě člověka a jiných živočichů. Své označení získala podle své schopnosti produkovat kyselinu propionovou.\n\nUcpe-li se vývod mazové žlázy, tato anaerobní bakterie se přemnoží a vylučuje chemické látky, které narušují stěnu póru, umožňuje bakteriím jako \"Staphylococcus aureus\" šířit se do kůže a tvoří ložiska akné (způsobuje folikulitidu). Bakterie byla nalezena i v rohovkových vředech, v několika málo případech byla hlášena poškození srdečních chlopní při endokarditidě a též infekce kloubů (septická artritida). Bakterie \"Propionibacterium\" byla zjištěna i v místech ventrikulostomie a v podkožních oblastech u sutur po kraniotomii.\n\n\"P. acnes\" lze ničit benzoylperoxidem, antibiotiky tetracyklinové skupiny, jinými antibiotiky a mnoha antibakteriálními přípravky, například hřebíčkovým olejem. Nyní je již poměrně rozšířena bakterie \"P. acnes\" rezistentní na tetracyklin. Často se jako antibiotikum používá klindamycin. Podle nových informací je \"P. acnes\" citlivá na některé makrolidy, například azithromycin, se širokospektrým účinkem. Normálně se předepisuje 500 mg orálně, třikrát týdně po dobu 4 až 6 týdnů, může však mít post-antibiotické účinky z množství nahromaděného v plicní tkáni ještě 5 dní po ukončení léčby. Mezi jiná antibiotika používaná proti \"P. acnes\" patří nadifloxacin ze skupiny fluorochinolonů, ciprofloxacin, ofloxaxin a levofloxacin. Účinkuje proti \"P. acnes\" a jiným mikroorganismům, které se též účastní polyinfekcí.\n\nPro \"P. acnes\" jsou známy bakteriofágy, které bakterii napadají a které lze proti ní použít. Existují návrhy na využití lytických fágů pro léčbu akné.\n\n\"P. acnes\" při vystavení Woodovu světlu září, zřejmě díky přítomnosti endogenních porfyrinů. Ultrafialové záření bakterii ničí. \"P. acnes\" je zvláště citlivá na světlo o vlnové délce 405–420 nm (blízko UV oblasti) vzhledem k přítomnosti endogenního porfyrinu – koporfyrinu III. Celkové ozáření 320 J/cm² bylo shledáno dostatečným k inaktivaci bakterie \"in vitro\". Využívá se toho ve fototerapii. Fotocitlivost bakterie lze zvýšit premedikací kyselinou aminolevulinovou, která zvyšuje produkci zmíněné látky, má však u člověka závažné vedlejší účinky.\n\n"}
{"id": "473582", "url": "https://cs.wikipedia.org/wiki?curid=473582", "title": "Minimální baktericidní koncentrace", "text": "Minimální baktericidní koncentrace\n\nMinimální baktericidní koncentrace (MBC) je nejnižší koncentrace chemické látky potřebná k usmrcení mikroorganismu. Pro posouzení je směrodatné, aby bylo ve vzorku usmrceno nejméně 99,9 % buněk.\n\nMBC se nepoužívá tak často jako minimální inhibiční koncentrace (MIC). Protimikrobiální látka je obvykle považována za baktericidní, pokud není MBC více než čtyřikrát větší než MIC.\n\n"}
{"id": "473583", "url": "https://cs.wikipedia.org/wiki?curid=473583", "title": "Minimální inhibiční koncentrace", "text": "Minimální inhibiční koncentrace\n\nMinimální inhibiční koncentrace (MIC) je v mikrobiologii nejnižší koncentrace antimikrobiální chemické látky, které inhibuje viditelný růst mikroorganismu po inkubaci přes noc. MIC je důležitým ukazatelem z hlediska rezistence mikroorganismů na antimikrobiální látky a umožňuje také sledovat aktivitu nových látek. MIC se obecně považuje za nejzákladnější míru účinku antimikrobiálního činidla proti organismu.\n\nMIC lze určit metodami ředění agaru nebo bujónu obvykle podle pravidel referenční organizace, například CLSI, BSAC nebo EUCAST. Existuje několik komerčních metod, včetně zavedených testovacích proužků (Etest) a nedávno uvedené metody Oxoid MICEvaluator.\n\nSystém Etest zahrnuje předdefinovaný a plynulý koncentrační gradient různých antimikrobiálních činidel, který když se aplikuje na naočkované destičky agaru a ponechá v inkubaci, vytváří elipsy mikrobiální inhibice . MIC se odměří tam, kde elipsa protíná proužek - hodnotu lze z proužku snadno odečíst. \n\nKlinicky se MIC nepoužívá jen k určení dávky antibiotika, které by měl pacient dostat, ale také vhodného typu antibiotika, s cílem snížit příležitost pro vznik antibiotické rezistence na určitou látku.\n\n"}
{"id": "473588", "url": "https://cs.wikipedia.org/wiki?curid=473588", "title": "Simon Greul", "text": "Simon Greul\n\nSimon Greul (* 13. dubna 1981 ve Stuttgartu, Německo) je současný německý profesionální tenista. Ve své dosavadní kariéře nevyhrál na okruhu ATP World Tour žádný turnaj. Nejvýše byl umístěn 2. listopadu 2009, kdy figuroval na 56. místě.\n\nK největším úspěchům Simona Greula patří turnaj v Miami Nasdaq-100 Open 2006, kde se po postupu z kvalifikačních kol probojoval do 4. kola v hlavní soutěži. Cestou do něj porazil Paradorna Srichaphana, Dominika Hrbatého a Tima Henmana; nad jeho síly byl čtvrtý nasazený Andy Roddick, se kterým prohrál ve třech setech 6–3, 3–6, 6–2.\n\n\n"}
{"id": "473590", "url": "https://cs.wikipedia.org/wiki?curid=473590", "title": "Daniel Brands", "text": "Daniel Brands\n\nDaniel Brands (* 17. července 1987 v Deggendorfu, Německo) je současný německý profesionální tenista. Ve své dosavadní kariéře nevyhrál na okruhu ATP World Tour žádný turnaj.\n\nŽádné.\n\n"}
{"id": "473597", "url": "https://cs.wikipedia.org/wiki?curid=473597", "title": "Řád Luisin", "text": "Řád Luisin\n\nKrálovský pruský řád Luisin (), zkráceně také Řád Luisin (\"Louisenorden\"), byl pruský dámský řád. Založil ho roku 1814 pruský král Fridrich Vilém III. na paměť své zemřelé manželky, královny Luisy. Byl udělován v jediné třídě, a to za zásluhy při ošetřování raněných za války. Řád byl obnoven v letech 1850, 1865 a 1890, přičemž v roce 1865 byl králem Vilémem I. rozšířen o jeden stupeň, rozdělený na dvě třídy, a následně v roce 1901 Vilémem II. o velkokříž. Řád zanikl s pádem Německého císařství roku 1918.\n\nOdznakem je zlatý tlapatý kříž vyvedený v černém smaltu. V jeho modrém kulatém středu je zobrazena zlatá iniciála L, která je obklopena několika hvězdičkami. Na zadní straně se nachází letopočet \"1813/14\", pozdější verze má \"1848/49\".\n\nBarvy stuhy bílá s černými okraji. U druhého oddělení řádu po roce 1865 potom bílá s třemi černými proužky.\n\nŘád byl původně udělován v jedné třídě. V roce 1865 začal být rozdělen na dvě oddělení řádu. Dosavadní zůstal nezměněn a k němu byl přidán druhý stupeň dělící se na dvě další třídy. V roce 1901 byl ještě přidán velkokříž.\n"}
{"id": "473600", "url": "https://cs.wikipedia.org/wiki?curid=473600", "title": "Sdružení hasičů Čech, Moravy a Slezska", "text": "Sdružení hasičů Čech, Moravy a Slezska\n\nSdružení hasičů Čech, Moravy a Slezska (SHČMS) je organizace sdružující dobrovolné hasiče v České republice. Sdružení vzniklo v roce 1991 jako nástupnická organizace Československého svazu požární ochrany (ČSPO).\n\nZákladní jednotkou SH ČMS jsou sbory dobrovolných hasičů (SDH). Sdružení má 8500 SDH s 350 tisíci řádných členů. SDH v blízkém okolí se sdružují v okrscích, ze kterých se skládá Okresní sdružení hasičů (počet 78) a čtrnáct Krajských sdružení hasičů. Výše jmenovaná sdružení zastřešuje SH ČMS v čele se starostou.\n\n\n\n\n\n\n\n"}
{"id": "473604", "url": "https://cs.wikipedia.org/wiki?curid=473604", "title": "Ouklejka pruhovaná", "text": "Ouklejka pruhovaná\n\nOuklejka pruhovaná má zploštělé protáhlé tělo, stříbřité boky tmavozeleně až hnědě zbarvený hřbet. Prsní ploutve má narůžovělé, ostatní šedé. Dorůstá obvykle do délky 7 až 15 cm a hmotnosti do 0,15 kg.\n\nOuklejka pruhovaná obývá zejména proudné úseky parmového pásma, lipanové pásmo a dolní část pstruhového pásma . Výskyt v řekách je různý, ve Vsetínské Bečvě je přemnožená od soutoku s Rožnovskou Bečvou až po jez v Novém Hrozenkově. Nezřídka se stává, že jediným úlovkem při muškaření je právě tato ryba, protože je rychlejší než pstruh nebo lipan, pokud v daném místě vůbec jsou.\n\nOuklejka pruhovaná žije v hejnech , živí se především vodním hmyzem ve všech vývojových stádiích.\n\n"}
{"id": "473627", "url": "https://cs.wikipedia.org/wiki?curid=473627", "title": "Mytologie Hvězdné brány", "text": "Mytologie Hvězdné brány\n\nVe fiktivním světě Hvězdné brány lidé ze Země kontaktují řadu mimozemským ras a civilizací během jejich cestování napříč galaxií prostřednictvím Hvězdné brány. Ve Hvězdné bráně jsou lidé rozšířeným druhem na řadě planet důsledkem zásahů mimozemských ras a civilizací. V seriálu Hvězdná brána byla většina těchto obyvatel na cizí planety přenesena Goa'uldy, aby pro ně vykonávali otrockou práci. Postupem času zanechali goa'uldi tyto obyvatele svému osudu. Obvykle když byly vyčerpány zásoby drahocenného fiktivního minerálu naqahdahu. Některé z těchto mimozemských lidských civilizací se vyvinuli technologicky mnohem vice než Země. Lidské rasy galaxie Pegasus jsou produktem Antického rozsévání života a jsou zřídkakdy technologicky pokročilé, protože Wraithové zničí každou civilizaci která by mohla mít potenciál stát se hrozbou. V galaxii Oriů je také velké množství lidí, kteří posilují Orie skrze náboženské uctívání.\n\nMezi nejdůležitější druhy ve Hvězdné bráně patří Tau'ri, Goa'uldi, Asgardi, Replikátoři. V seriálu , umístěné v galaxii Pegasus, se objevily rasy Wraithů, Antiků, Asuranů a Athosianů. Jedna z nejmocnějších ras ve Hvězdné bráně, Antikové, se povznesli na vyšší úroveň bytí, tj.: dokáží existovat ve formě čisté energie. Z praktických důvodů většina civilizací a ras ve Hvězdné bráně hovoří anglicky, protože by bylo významnou překážkou, kdyby se musela značná část každé epizody věnovat komunikaci s cizími druhy.\n\nDěj seriálu Hvězdná brána probíhá nejčastěji v galaxii Mléčná dráha. Brad Wright a Jonathan Glassner se pokoušeli zůstat věrni filmu, ale také chtěli, aby seriál Hvězdná brána byl svým způsobem jedinečný. Děj seriálu se postupně od děje filmu vzdaluje a vyvinul si svou vlastní vlastní jedinečnou mytologickou strukturu. Seriál Hvězdná brána je postaven na hybridní egyptské mytologii, ve které jsou přimíchány další historické mytologie. Seriálem se prolíná Egyptská mytologie (egyptští bohové Apep/Apophis a Anubis jako Goa'uldští darebáci), Severská mytologie (bůh Thór jako Asgardký spojenec ), Artušovská legenda (Merlin jako Antický spojenec) a mnoho jiných mytologií jako řecká, římská a mayská mytologie.\n\nDěj seriálu Hvězdná brána: Atlantida je umístěn do galaxie Pegasus. Expedice ze Země, která se vydala hledat ztracené město Antiků, Atlantidu, přičemž narazí na nepřátelskou rasu, Wraithy, se kterou bojovali Antikové před více než deseti tisíci lety. Antikové válku prohrávali a proto ponořili své město na dno oceánu, aby jej zachovali pro svůj případný návrat. Lidem ze Země se podaří najít nové technologie s jejichž pomocí se pouští do boje s nepřátelskou rasou Wraithů.\n\nSeriál Hvězdná brána: Hluboký vesmír se odehrává na Antické vesmírné lodi \"Destiny\". \"Destiny\" byla součástí Antického experimentu osévání vesmíru Hvězdnýni bránami, který probíhal před miliony let. Antikové vyslali před \"Destiny\" jiné lodě, které osévaly vesmír Hvězdnými bránami a \"Destiny\" vyslali s předem naprogramovaným kursem, aby prozkoumala tyto galaxie. \"Destiny\" však byla zanechaná bez posádky, protože se Antikové povznesli. Pro dosažení \"Destiny\" by se adresa zadaná na hvězdné bráně musela skládat z devíti symbolů. Seriál začíná tím, že tým vojáků a vědců ze Země procházejí skrze Hvězdnou bránu poté, co je jejich základna napadena a projdou na \"Destiny\". Neschopni se vrátit na Zemi, musí se postarat sami o sebe na palubě lodi v dalekém vesmíru.\n\nHvězdná brána je fiktivní zařízení, které umožňuje téměř okamžitý přesun mezi dvěma místy v galaxii nebo do jiných galaxií, dokonce i na antickou loď \"Destiny\" která rozšiřuje síť Hvězdných bran na \"okraji\" vesmíru. První Hvězdná brána se objevila ve filmu \"Hvězdná brána\" z roku 1994 a následně v seriálech \"Hvězdná brána\", \"Hvězdná brána: Atlantida\". V těchto seriálech je Hvězdná brána součástí zápletky umožňující hlavním postavám navštívit cizí planety bez potřeby kosmické lodi nebo nějaké jiné fiktivní technologie.\n\nUvnitř fiktivního světa Hvězdné brány jsou Hvězdné brány velké kovové kruhy s devíti \"zámky\" rozloženými rovnoměrně kolem jejich obvodu. Dvojice Hvězdných bran fungují vytvářením stabilní červí díry mezi nimi, dovolující jednostrannému cestování skrze ně. Symboly na vnitřním kruhu Hvězdné brány odpovídají souhvězdím a slouží k mapování souřadnic různých cílových planet. Typická Hvězdná brána měří 6.7 m (22 stop) v průměru, váží 29 000 kg (64 000 liber), a je zhotovená z fiktivního těžkého minerálu naqahdahu. Hvězdné brány byly vytvořeny před miliony lety cizí rasou známou jako Antikové; jejich moderní historie začíná, když egyptolog Daniel Jackson dešifruje způsob jejich fungování ve filmu \"Hvězdná brána\".\n\nAntikové jsou původní stavitelé sítě hvězdných bran. Již od počátku seriálu jsou povznesenými bytostmi bez tělesné formy na vyšší úrovni existence. Lidé na Zemi jsou \"druhá evoluce\" Antiků. Antikové (původně známí jako Alterané) kolonizovali galaxii Mléčná dráha před miliony lety a vybudovali velkou říši. Kolonizovali také galaxii Pegasus a rozeseli tam život, předtím, než byli vyhnáni Wraithy. Civilizace Antiků v Mléčné dráze byla zdecimována před tisíci lety epidemií, a ti, kteří se nepovznesli již vymřeli. Až na několik výjimek, povznesení Antikové dodržují zásadu svobodné vůle a odmítají zasahovat do záležitostí nižších úrovní existence.\n\nAntikové byli malé procento populace Alteranů. Ostatní Alterané se soustředili spíše na náboženské záležitosti než na vědecký pokrok. Při povznesení na vyšší úroveň existence objevili způsob jak získat sílu přesvědčováním lidí, aby se vzdali své vůle dle přání povznesených. Oriové vytvořili náboženství \"Počátek\", aby získali sílu z lidí, kteří jejich náboženství praktikovali. Převorové, misionáři náboženství \"Počátku\", se pokusili násilně nastolit jejich systém víry v galaxii Mléčná dráha. Jejich způsoby konverze přinesly zastrašování, teror a následky. Lidé ze Země vehementně bojovali proti této utiskující síle a povzbuzovali lidi v Mléčné dráze, aby bránili své kutury a víry. Povznesení Antikové se do tohoto boje nezapojili a tím dovolili lidem ze Země udržovat svou roli hrdinných ochránců.\n\nAscheni jsou rasa nevýrazných humanoidů bez smyslu pro humor. Používají pokročilé technologie. Ascheni obývají planetu P4C-970. Civilizacím, s kterými se setkají, obvykle přinesou prosperitu - ale zároveň je vyhubí pomocí sterilizace.\n\nV díle Rok 2010 to zjistí Samantha Carterová s pomocí doktorky Janet Fraserové. A opakovaně ještě v epizodě Rok 2001.\n\nAsgardi jsou shovívavá a mírumilovná rasa, která, podle mytologie Hvězdné brány, dala vzniknout severské mytologii na Zemi a inspirovala popisy mimozemšťanů z Roswellu. Asgardi se již nedokáží rozmnožovat, a proto se udržují tím, že přenášejí své vědomí do nových klonovaných těl. Se svojí velmi pokročilou technikou, kterou hrozí zakročit, ochraňují mnoho planet v Mléčné dráze před útokem Goa'uldů, včetně Země. Poskytují Zemi také některé své vědomosti a pomáhají při vývoji pozemské technologie. Jejich hlavním protivníkem v seriálu je mechanická rasa replikátorů, proti kterým jim v několika případech pomáhá i tým SG-1. V důsledku degenerativních změn při opakovaném klonování, se Asgardi rozhodnou na konci seriálu zničit celou svojí civilizaci. Malá osamocená skupina Asgardů, známí jako Vanirové, žijící v galaxii Pegasus, byla schopna zpomalit degeneraci při klonování při experimentech s lidmi.\n\nJe to umělá forma života skládající se z nanitů, která se poprvé objevila ve 3. sérii seriálu \"Hvězdná brána: Atlantida\". Jsou podobní lidské formě replikátorů ze seriálu \"Hvězdná brána\". Asurané byli vytvořeni Antiky pro boj proti Wraithům, ale nakonec byli opuštěni, protože byli příliš nebezpeční. Extrémně aktivní nanity se rozvíjely a vybudovali pokročilou civilizaci. Ve 4 .sérii seriálu \"Hvězdná brána: Atlantida\", aktivuje Rodney McKay Asuranský útočný kód, který přikazuje útočit na Wraithy. Toto se však ukáže velmi nebezpečné pro lidi z galaxie Pegasus, protože Asurané se rozhodnou, že nejlepší strategie v boji s Wraithy je nechat Wraithy vyhladovět eliminací veškerého života v galaxii.\n\nDrony jsou robotické válečné systémy s útočnými bezpilotními loděmi a mateřskými loděmi, které je ovládají. Zdá se, že napadají a ničí všechny cizí kosmické lodě. Posádka lodi \"Destiny\" se domnívá, že jejich mateřská civilizace je dávno mrtvá, a že jen prostě plní své poslání zničit všechny cizí technologie.\n\nFurlingové byli zmínění v epizodě \"Pátá rasa\" jako jeden z členů Aliance čtyř ras, ale mimo to se v seriálu neobjevují. V  epizodě \"Ztracený ráj\" dovede Harry Maybourne SG-1 k furlingskému teleportačnímu zařízení, kterým se dostane s Jackem O'Neillem na utopickou kolonii. Tam ale zjistí, že její obyvatelé z důvodu pojídání jakési místní rostliny již dávno vymřeli.\n\nGoa'uldi jsou dominantní rasa v Mléčné dráze a prvořadí protivníci lidí v 1. až 8. sérii seriálu \"Hvězdná brána SG-1\". Je to parazitní druh, který se podobá hadům, kteří se mohou zavrtat do lidského krku a omotat se okolo páteře hostitele. Goa'uldský symbiont pak řídí tělo i mysl svého hostitele, a to mu poskytuje dlouhověkost a dokonalé zdraví. Tisíce let dříve, vládli Goa'uldi na Zemi, maskující se jako bohové starověkých mytologií. Goa'uldi přesídlili po celé galaxii mnoho lidí, kteří jim sloužili jako otroci a hostitelé. Vytvořili Jaffy, kteří jim slouží jako inkubátory pro jejich larvy a jako jejich armáda. Nejmocnější Goa'uldi v galaxii jsou známí jako Vládci soustavy.\n\nGoa'uldi jsou první a nejprominentnější mimozemská rasa, se kterou se setkali v SGC a také jeden z mála nehumanoidních druhů, který se objeví na začátku seriálu. Goa'uldi představují zlo, které předstírá, že jsou bohové a nutí lidi podrobit se jejich pseudonáboženským názorům.\n\nJeden z členů aliance čtyř velkých ras Noxové, jsou lidé vypadající jako skřítci z pohádky, se kterými se setkal tým SG-1 na planetě P3X-774 v epizodě \"Noxové\". Nechtějí mít nic společného s lidmi, na které pohlížejí jako na \"mladé a mající se hodně co učit\". Noxové se dožívají stovek let a mají velkou touhu po moudrosti a pochopení. Jsou extrémní pacifisté a nikdy nepoužívají násilí z jakéhokoliv důvodu, dokonce ani na svojí obranu. Protože mají schopnost učinit sebe a další objekty neviditelnými a nedotknutelnými, právě tak jako schopnost vzkřísit mrtvé, nikdy nepotřebují bojovat. Mají také schopnost aktivovat červí díru Hvězdné brány bez použití DHD. Ačkoli se navenek zdají být primitivními lesními obyvateli, mají pokročilou technologii, přesahující technologii Goa'uldů, zahrnující plovoucí města. Noxové se také objevili v epizodách \"Záhada\" a \"Záminka\".\n\nNejvýznamnější hrozba ve vesmíru, Oriové, jsou povznesenými bytostmi, které užívají svých pokročilých vědomostí o vesmíru k tomu, aby nutili nižší bytosti uctívat je. V podstatě Oriové bývali Antikové, kteří se oddělili kvůli rozdílným pohledům na život. Oriové jsou náboženští, zatímco Antikové dávají přednost vědě. Oriové ovládají méně vyvinuté rasy k tomu, aby je uctívali, slibováním povznesení skrze smyšlené a prázdné náboženství nazvané \"Počátek\". Toto náboženství uvádí, že Oriové stvořili lidstvo a jako takoví jsou hodni být uctíváni svými výtvory. \"Počátek\" také slibuje svým stoupencům, že po smrti budou povzneseni. \"Počátek\" byl navržen k tomu, aby soustřeďoval energii z lidských uctívačů k Oriům. Avšak Oriové nikdy nikomu nepomůžou se povznést, protože by pak museli sdílet sílu, kterou vysají ze svých uctívačů. Jejich konečným cílem je úplné zničení povznesených Antiků, které nazývají \"Ostatní\". Všechno jejich úsilí, zahrnující jejich technologie, slouží jen k shromažďování uctívačů. Jako povznesené bytosti, Oriové nezasahují přímo ve smrtelné úrovni existence. Místo toho používají lidi nazývané \"Převorové\", které uměle vytvořili tak, že jsou jen jeden krok od povznesení, a to jim dává nadpřirozené schopnosti.\nUnasové (v překladu znamená \"první\") byli původními hostiteli používanými Goa'uldy na jejich domovské planetě P3X-888. Poprvé se objevili v epizodě \"Thórovo kladivo\". Unasové jsou humanoidní rasou. Mají velkou fyzickou sílu a byli využíváni pro fyzicku práci jak Goa'uldy tak lidmi. Jejich síla je ještě větší, když jsou hostiteli goa'uldů a symbiont je schopný léčit jejich vážná zranění.\n\nUnasové mají kmenovou společnost a žijí v úzce spjaté komunitě, která má vlastní teritoria. Každý kmen je veden dominantním samcem. Mají omezené nástroje na úrovni doby kamenné, ale jsou kulturně více sofistikovaní, než je na první pohled patrné. Mají pevně ustanovené zásady chování a čest. Jeden z nejcennějších majetků Unase je náhrdelník tvořený z kostí, který zabraňuje goa'uldským symbiontům vniknout do jejich krku. Unasové mají vlastní jazyk, který se mezi jednotlivými planetami liší, ale dialekty jsou natolik blízké, že si vzájemně rozumějí. V epizodě \"První hostitelé\" se Danielu Jacksonovi podařilo rozluštit jazyk Unasů a spřátelit se s mladým Unasem jménem Chaka.\n\n\nDakara je planeta, kde se Antikové poprvé vylodili v Mléčné dráze po útěku z galaxie Alteran. Na Dakaře Antikové postavili výkonné zařízení, které je schopné zničit stávající život v galaxii, nebo jej vytvářet tam, kde předtím nebyl.\n\nV galaxii Pegasus se odehrává většina děje seriálu .\n\nAtlantida je Antické město, které je vybaveno mezigalaktickým hyperpohonem, které slouží jako základna pro operace hlavních postav seriálu , ze které členové expedice zkoumají další planety pomocí hvězdné brány.\n\nPovznesení (: \"Ascension\") je proces, během něhož se může dostatečně vyvinutá vnímající bytost zbavit fyzického těla a žít jako čistá forma energie na vyšší úrovni bytí s velkou silou a potenciálem lepšího pochopení vesmíru než jako osoba s fyzickým tělem. Jedná se o mentální a spirituální osvícení, které se odehrává jako přímý důsledek evoluce v kombinaci s nabytím určité úrovně moudrosti a sebepoznání.\n\nKoncept byl poprvé uveden ve třetí řadě seriálu, ale později se stal jedním z ústředních motivů série, hlavně v . Je základem dualistických, morálních a spirituálních témat v obou seriálech, opakující se filozofické téma, které je neobvyklé mezi mainstreamovými populárními science-fiction své doby.\n\nJedním z hlavních motivů Stargate je vysvětlení jevů a náboženství skutečného světa pomocí fiktivních událostí minulosti. Podle seriálu před tisící lety mimozemská rasa Antiků jako první zkoumala povznesení a následně ho uskutečnila. Učení, které Antikové zanechali, vedlo ke vzniku buddhismu na Zemi. Následkem jejich činů jsou taky zmínky o Nanebevzatých mistrech (\"Ascended masters\").\n\n\n NID je americká výzvědná služba, která se objevuje v seriálech Hvězdná brána a . Zkratka NID znamená podle Stargate SG-1 Roleplaying Game National Intelligence Department (česky: Národní zpravodajské oddělení), ale oficiálně to nebylo nikdy potvrzeno.\n\nOficiální povinností NID je provádět dohled nad přísně tajnými vojenskými projekty. Jedním z neoficiálních cílů je však také získávání mimozemských technologií.\n\nČlenové NID\n\nNID iniciovala krádež druhé hvězdné brány z oblasti 51 a pod dohledem plukovníka Maybourna byla založena základna na jiné planetě. Odsud byly vysílány týmy které kradly na jiných planetách vyspělejší technologie, a poté je posílaly zpět na Zemi prostřednictvím svých lidí v SG týmech. Toto spiknutí bylo později odhaleno SGC, a když se nad základnou objevila asgardská loď, agenti byli nuceni se evakuovat se na Zemi a dobrovolně se tak nechat zatknout.\n\nPozději se několik odpadlých agentů spolčilo v teroristické organizaci Trust (Společnost), která pokračovala v cílech podobných cílům NID.\n\nJejich cílem bylo původně aplikovat mimozemské technologie do svých produktů, aby si tak zvýšili zisky. Po vyhrocení situace mezi SGC a Goa'uldy se Společnost rozhodla využít svých kontaktů a prostředků k tomu, aby se pokusila Goa'uldy za jakoukoliv cenu zlikvidovat. Neváhali kvůli tomu vydírat politiky i členy SGC, infiltrovali oblast 51 a základnu SGC, aby se zmocnili brány a Al-keshe. Toho využili k plošnému chemickému útoku na Goa'uldy. SGC se pokusila je pochytat, ale je možné, že někteří členové se stali obětí Goa'uldů, což potvrzuje přítomnost Athény na Zemi.\n\n"}
{"id": "473632", "url": "https://cs.wikipedia.org/wiki?curid=473632", "title": "Bdělost", "text": "Bdělost\n\nBdělost, též vigilita je stav připravenosti a pohotovosti organismu k reagování na podněty. Jde o nezbytný předpoklad vědomí, protikladem bdělosti jsou stavy nevědomí, např. spánek nebo kóma. Většina lidí spí jednofázově kolem 8 hodin denně, stav bdělosti tedy trvá přibližně 16 hodin denně.\n\nBdělost může být v různém kontextu chápana velmi odlišně. Jedním z možných synonym je \"duchovní bdělost\" často označovaná za všímavost. O tomto druhu duchovní bdělosti pojednává i kniha autora Anthony de Mello s názvem Bdělost. Religionista Tomáš Halík pro změnu bdělého člověka definuje jako toho, kdo „je přítomný, je při tom, co se děje, žije „teď“, prožívá plně každý okamžik života, probudil se z mátožné existence, kdy byl unášen jen poryvy snění a kde se nechával pasivně manipulovat vnějšími věcmi.“\n\nBdělost je přeneseně v určitých případech synonymem ostražitosti, známé je mj. z československého komunistického hesla Lidé, bděte!, převzatého z posledních slov Fučíkovy knihy \"Reportáž psaná na oprátce.\n\n"}
{"id": "473633", "url": "https://cs.wikipedia.org/wiki?curid=473633", "title": "Světla Mathauserová", "text": "Světla Mathauserová\n\nSvětla Mathauserová (popřípadě Světlana Mathauserová; 7. března 1924 Antalovce u Užhorodu – 21. února 2006 Praha) byla překladatelka, vysokoškolská učitelka, literární historička a rusistka. Jejím manželem byl český rusista a filozof prof. Zdeněk Mathauser.\n\nStudovala gymnázium v Užhorodě, ale po nuceném odchodu celé rodiny z Podkarpatské Rusi do českých zemí dokončila středoškolské vzdělání v r. 1943 v Prostějově. Dále vystudovala v r. 1949 češtinu a ruštinu na Filozofické fakultě UK v Praze. Jako učitelka působila nejprve v Českých Budějovicích a poté čtyři desetiletí v Praze na FF UK.\n\nByla členku v několika radách a společnostech např.: Obec překladatelů, Rada Slovanského ústavu, Společnost Dr. Edvarda Beneše, Společnost přátel Podkarpatské Rusi aj.\n\nVěnovala se zejména starší ruské literatuře, teorii verše, srovnávacím literárním studiím, staroruské ústní lidové slovesnosti, teorii literatury atd. Posmrtně vyšla kniha jejích vzpomínek: \"Cesty a křižovatky – Podkarpatská Rus, Morava, Čechy\". – SPPR, 2011.\n\n\n\n"}
{"id": "473645", "url": "https://cs.wikipedia.org/wiki?curid=473645", "title": "Xingu", "text": "Xingu\n\nXingu ( , španělsky \"Río Xingú\") je řeka v Jižní Americe v Brazílii ve státech Mato Grosso, Amazonas a Pará. Je 1980 km dlouhá. Povodí má rozlohu 513 000 km². Patří mezi nejvýznamnější přítoky Amazonky.\n\nPramení pod jménem Culueni na východě vysočiny Mato Grosso. Protíná severní část Brazilské vysočiny, přičemž v těch místech představuje mohutný, bouřlivý tok s peřejemi a vodopády. Pod posledním prahem vtéká do Amazonské nížiny, kde vytváří estuár dlouhý 160 km a široký 8 až 12 km. Ústí zprava do Amazonky.\n\nHlavním přítokem je Iriri zleva.\n\nZdrojem vody jsou dešťové srážky. K nejvyššímu vzestupu hladiny dochází v období od prosince do května. Vzhledem k přesným měřením průtoku v místech energetického využití, které se nalézá v místech, kde povodí řeky dosahuje 90% povodí celkového, lze na rozdíl od ostatních přítoků Amazonky považovat odhad průtoku v ústí 9 680 m/s za velmi věrohodný. Průtok řeky v průběhu roku vykazuje veliké rozdíly od stovek po 30 000 m/s. Deseti tisíciletý průtok je odhadnut na 68 000 m/s.\n\nVodní doprava je možná v délce 190 km především v estuáriu. V místech, kde řeka klesá z Brazilské vysočiny do Amazonské pánve byl vybudován obří hydrenergetický komplex Belo Monte, který využívá části průtoku řeky, odvedené 20 km dlouhým a 25 m hlubokým derivačním kanálem. Toto řešení umožňuje zachování původního řečiště v celé délce klesání. Vodní elektrárna Belo Monte zajišťuje 11% brazilské spotřeby elektrické energie a patří mezi největší vodní elektrárny na světě.\n"}
{"id": "473651", "url": "https://cs.wikipedia.org/wiki?curid=473651", "title": "Michal Bárta (lední hokejista)", "text": "Michal Bárta (lední hokejista)\n\nMichal Bárta (* 27. října 1987, Hradec Králové) je český hokejový útočník, momentálně působící v týmu HC Dynamo Pardubice.\n\nOd roku 2003 do roku 2007 působil v juniorských týmech libereckých Tygrů. V roce 2006 odehrál taky jeden zápas za extraligový tým a 17 utkání v týmu HC Vlci Jablonec nad Nisou. Mezi lety 2007 a 2008 nastupoval také za týmy SK Horácká Slavia Třebíč a HC Benátky nad Jizerou, kde na střídačku s Libercem působí dodnes. Odehrál také několik zápasů v prvoligovém a druholigovém play-off.\n\nNastoupil také za Tygry Liberec v prestižním turnaji Tipsport Hockey Cup.\n\n\n\n\n\n\n\n"}
{"id": "473655", "url": "https://cs.wikipedia.org/wiki?curid=473655", "title": "First Solar", "text": "First Solar\n\nFirst Solar je společnost vyrábějící solární články. Výrobní závody má v USA, v Malajsii a Německu. Výkon vyrobených článků překonal v roce 2009 jeden gigawatt. Vyráběné fotovoltaické články jsou založeny na technologii tenkovrstvých polovodičů s využitím toxického kadmium telluridu (CdTe).\n\nTato technologie nabízí vyšší účinnost a nižší výrobní náklady než řešení na bázi křemíku . Firma First Solar se v roce 2009 snížila výrobní náklady na méně než jeden dolar na watt.\n\nFirma First Solar vznikla v Tempe (Arizona, USA) v roce 1999 prodejem firmy Solar Cell Inc. (SCI) společnosti True North Partners (vlastněné rodinou Waltonů, které patří např. Wal-Mart). Předsedou představenstva je Michael Ahearn. Komerční výroba fotovoltaických článků začala v roce 2002. Výrobní kapacita přesáhla v roce 2005 úrovně 25 megawattů špičkového výkonu (MWp). V následujících letech byla vybudována nová výrobní linka v Perrysburgu (Ohio, USA) a čtyři další linky v Německu. V roce 2006 dosáhla firma First Solar výroby 75 MW a oznámila výstavbu dalších 16 linek v Malajsii (Kulim). Ve stejném roce byla společnost First Solar poprvé zařazena na index NASDAQ. First Solar uvádí, že celosvětově zaměstnává přes 4 000 lidí .\n\nKaždý, kdo nakoupí články First Solar, může kdykoliv výrobce požádat o zpětný odběr na konci jejich životnosti. Recyklovat lze až 95 % obsaženého polovodiče, který pak lze použít při výrobě nových fotovoltaických článků, sklo může být znovu použito při výrobě jiných výrobků až z 90 %. Firma uvádí, že náklady na recyklaci jsou obsaženy v prodejní ceně článků a příslušná částka je převedena na oddělený investiční účet nezávislý na First Solar . \nSdružení většiny evropských výrobců PV Cycle – jehož je First Solar členem – spustilo systém sběru a recyklace všech starých solárních článků bez ohledu na značku. Cílem je zachránit co nejvíce fotovoltaických článků pro další použití a zabránit jejich vyhazování do domovního odpadu..\n\n\n"}
{"id": "473661", "url": "https://cs.wikipedia.org/wiki?curid=473661", "title": "Bolnisi", "text": "Bolnisi\n\nBolnisi (gruzínsky: ბოლნისი) je město v jižní Gruzii v regionu Kvemo Kartli. V roce 2002 v něm žilo 13 800 obyvatel.\n\nBolnisi bylo založeno roku 1818 necelou stovkou německy hovořících rodin původem ze Švábska. Ti své město pojmenovali \"Katharinenfeld\". V roce 1921 se Gruzie stala součástí Sovětského svazu a město bylo přejmenováno na \"Luxemburg\" podle německé socialistky Rosy Luxemburgové. V roce 1941 byla z města tato malá německá menšina, co 123 let předtím město založila, vypovězena na Sibiř nebo do střední Asie a město začalo ztrácet svoji multikulturnost. Pouze Němci ze smíšených manželství směli zůstat. V roce 1944 bylo město naposled přejmenované, tentokrát již na dnešní \"Bolnisi\".\n\nV Bolnisi je hospodářství orientováno převážně na zemědělství. Tradiční je zde pěstování vína a pivovarnictví. Nedaleko města u vesnice Ratevani se nachází ložiska zlata.\n\nBolnisi je také známo jako nejstarší známé místo v Gruzii, kde byla postavena budova pro křesťany. Byla pojmenovaná Bolnisi Sioni podle jeruzalémské hory Sijón a její stavba je datována do 5. století (důkazem jsou nápisy zmiňující biskupa Davida z Bolnisi a dvou sasánských panovníků) , tedy daleko dřív, než bylo město Bolnisi založeno.\n\nVe městě sídlí fotbalový klub, jehož název byl odvozen od této staré stavby: FC Sioni Bolnisi.\n\n\n"}
{"id": "473675", "url": "https://cs.wikipedia.org/wiki?curid=473675", "title": "Státní vyznamenání", "text": "Státní vyznamenání\n\nStátní vyznamenání jsou vyznamenání nebo jiná ocenění, která uděluje stát. Mohou být rozdělena na vyznamenání vojenská a civilní.\n\nKe státním vyznamenáním se mohou vztahovat různá omezení:\n\n\nKromě státních vyznamenání existují i mezinárodní vyznamenání, udělovaná mezinárodními organizacemi (OSN, NATO, Mezinárodní olympijský výbor apod.).\n\n"}
{"id": "473676", "url": "https://cs.wikipedia.org/wiki?curid=473676", "title": "Seznam olympijských medailistů v tenise", "text": "Seznam olympijských medailistů v tenise\n\nSeznam olympijských medailistů v tenise je přehled všech tenistů, kteří získali alespoň jednu medaili na olympijském turnaji. Na olympijských hrách konaných v letech 1896, 1900, 1904, 1988 a 1992 obdrželi poražení semifinalisté automaticky bronzovou medaili. Na všech ostatních hrách, kde byl tenis hrán, se mezi poraženými semifinalisty konal zápas o bronzovou medaili.\n\n\"V současnosti hrané tenisové soutěže olympijského turnaje.\" \n\"Zrušené, v minulosti hrané tenisové soutěže olympijského turnaje.\"\n"}
{"id": "473677", "url": "https://cs.wikipedia.org/wiki?curid=473677", "title": "Lutz Pfannenstiel", "text": "Lutz Pfannenstiel\n\nLutz Pfannenstiel (* 12. května 1973, Zwiesel) je bývalý německý fotbalový brankář, momentálně působící jako skaut v klubu TSG 1899 Hoffenheim.\n\nS fotbalem začínal v rodném Zwieselu a jako junior prošel i slavným Bayernem Mnichov.\n\nPoté dokázal během 18 let vystřídat 25 světových klubů a stal se prvním fotbalistou v historii, který hrál fotbalovou soutěž na všech ze šesti obyvatelných kontinentů světa.\n\nPůsobil v klubu Ramblers FC v Namibii jako hlavní trenérem a technický ředitel. Jako trenér brankářů působil u namibijské reprezentace a na stejném postě pracoval i u klubu Manglerud Star Toppfotball v Norsku a u reprezentace Kuby.\n\nDoposud odehrál 354 utkání a také vydal vlastní biografii. Znám je také díky zdravotnímu incidentu, který se mu přihodil v roce 2002 v dresu anglického Bradford Park Avenue FC v utkání s Harrogate Town FC v nižší lize, když po kolizi s protihráčem přestal během utkání třikrát dýchat.\n\nKariéru ukončil v roce 2011, momentálně působí jako skaut u bundesligového klubu TSG 1899 Hoffenheim.\n\n\n\n\n\n\n\n"}
{"id": "473678", "url": "https://cs.wikipedia.org/wiki?curid=473678", "title": "USB Mass Storage", "text": "USB Mass Storage\n\nUSB Mass Storage (označována zkratkou UMS) je počítačový komunikační protokol používaný ke komunikaci s externími zařízeními pomocí USB.\n\nProtokol slouží ke standardizaci komunikace se zařízeními sloužícími k ukládání dat mimo počítač. Obvykle se jedná o tato zařízení:\n\nK používání zařízení podporujících UMS jako paměťových úložišť není třeba speciální ovladač, protože s UMS si poradí každý moderní operační systém. Tato zařízení také obvykle podporují technologii Plug-and-play, díky které není třeba počítač nijak konfigurovat ani restartovat. Takové zařízení je samo k dispozici již okamžik po připojení, a to bez nutnosti dalšího zásahu uživatele.\nMicrosoft Windows nativně podporuje UMS od vydání Windows 2000. V předchozích verzích Windows nebyla nativní podpora k dispozici. Bylo nutné pro každý typ zařízení doinstalovat ovladač dodaný výrobcem.\n\nApple Computer Mac OS 9 a Mac OS X podporují UMS nativně.\n\n\nDOS v sobě sice neobsahuje žádnou nativní podporu USB Mass Storage, nicméně jsou k dispozici externí doinstalovatelné ovladače, které tuto podporu zavádějí, jako například Duse, USBASPI či DOSUSB. FreeDOS přistupuje k UMS zařízením jako k ASPI.\n\nAmiga umožňuje přístup k zařízením UMS přes USB mezivrstvu Posedion, která se de facto stala standardem pro přístup k zařízením USB. Poseidon se používá v operačních systémech AmigaOS, MorphOS a AROS. AmigaOS 4.0 přichází s vlastní USB mezivrstvou, která se jmenuje Sirion. Je však stále možné používat Poseidon. Současná nativní hardwarová mezivrstva se nazývá ANAIIS (Another Native Amiga IO Interface Stack). V září 2009 byl Poseidon uvolněn jako opensource.\n\nXbox 360 a PlayStation 3 podporují většinu UMS zařízení pro mediální datové přenosy (prohlížení obrázků, přehrávání hudby, filmů...). Xbox 360 umožňuje od dubna 2010 také využívání UMS pro ukládání pozic her a Playstation 3 navíc umožňuje přesun uložených pozic z jednoho UMS zařízení na jiné. Přesto jsou známy příklady UMS zařízení, se kterými si herní konzole nedokáží poradit.\n\nNezávislí vývojáři uvolnili ovladač pro model TI-84 Plus a TI-84 Plus Silver Edition.\n\nVětšina současných pevných disků má v sobě podporu rozšířených příkazů (jako například Native Command Queuing) pro zvýšení výkonu, zjednodušení mazání souborů, větší bezpečnost, S.M.A.R.T. atp.). K těmto funkcím je možné přistupovat přes nízkoúrovňové příkazy pomocí ovladačů (jako SCSI, ATA, Parallel ATA).\n\nTyto funkce však nemohou z principu fungovat, je-li komunikace s pevným diskem zapouzdřena do USB Mass Storage rozhraní, protože samotné rozhraní umožňuje jen základní příkazy pro čtení a zápis. Řešení tohoto problému by měla přinést nová norma eSata, která je pro pevné disky přímo určena.\n\n\n"}
{"id": "473679", "url": "https://cs.wikipedia.org/wiki?curid=473679", "title": "Anna Iljuštšenková", "text": "Anna Iljuštšenková\n\nAnna Iljuštšenková (* 12. října 1985, Sillamäe) je estonská atletka, jejíž specializací je skok do výšky.\n\nMezinárodní kariéru započala v roce 2004 na juniorském mistrovství světa v italském Grossetu, kde se ji nepodařilo postoupit přes kvalifikaci. O dva roky později splnila limit na evropský šampionát, který hostil švédský Göteborg. V kvalifikaci překonala napotřetí 187 cm, což k postupu do finále nestačilo. Sítem kvalifikace neprošla rovněž na Letních olympijských hrách v Pekingu v roce 2008, na halovém ME 2009 v Turíně, na světovém šampionátu v Berlíně, na halovém MS 2010 v katarském Dauhá i na halovém ME 2011 v Paříži.\n\nPrvní finálovou účast si připsala v roce 2010 na ME v atletice v Barceloně, kde skočila kvalifikační limit 192 cm a probojovala se do dvanáctičlenného finále. V něm se však již nezlepšila a výkonem 185 cm obsadila 11. místo. Prozatím největší úspěchy na mezinárodní scéně zaznamenala na světových letních univerziádách. V roce 2009 v Bělehradě skončila ve finále na 5. místě a o dva roky později v čínském Šen-čenu vybojovala výkonem 194 cm bronzovou medaili. Do finále postoupila také na MS v atletice 2011 v jihokorejském Tegu, kde skončila na posledním, 12. místě (189 cm). V roce 2012 se zúčastnila všech atletických vrcholů halové i letní sezóny. Na halovém MS v Istanbulu, evropském šampionátu v Helsinkách i na Letních olympijských hrách v Londýně se však nedokázala probojovat do finálových soubojů o medaile.\n\nSpolečně s Italkou Alessiou Trostovou skončila na halovém ME v atletice 2013 v Göteborgu těsně pod stupni vítězů, na 4. místě. Na letní univerziádě v Kazani vybojovala výkonem 194 cm bronzovou medaili.\n\n\n"}
{"id": "473684", "url": "https://cs.wikipedia.org/wiki?curid=473684", "title": "Pravda vítězí", "text": "Pravda vítězí\n\nPravda vítězí ( , ) je historické heslo, které je od 30. března 1920 na vlajce prezidenta Československé republiky a po zániku Československa na vlajce prezidenta České republiky v české verzi. Krátce po listopadu 1989 byla na druhé straně slovenská verze hesla. Pak v letech 1990 až 1992 se používala latinská verze jako jazykově neutrální kompromis dosažený mezi českou a slovenskou politickou reprezentací. \n\nSpojení „pravda vítězí“ se dostalo na prezidentskou vlajku z dopisů Mistra Jana Husa, který roku 1413 napsal Janovi z Rejštejna, že „Pravda vítězí nad vším“ (\"Super omnia vincit veritas\"), a roku 1415 psal z kostnického vězení Pražské univerzitě: „Stůjte v poznané pravdě, která vítězí nade vším a sílu má až na věky“. \n\nFrantišek Michálek Bartoš nalezl slova „pravda vítězí“ již v předhusitských postilách křižovníka Johlína z Vodňan a miličovce Tomáška. Sleduje je v ústech Husových, u husitů, u Bratří a opět v literatuře devatenáctého století. V literatuře 19. století se totiž vyskytuje tato zkrácená verze hesla, takže Tomáš Garrigue Masaryk toto heslo nevytvořil, jak například tvrdí Petr Hájek.\n\nNěkteří autoři uvádějí, že se jedná o pozměněnou formu husitského výroku „Veritas Dei Vincit“. Tak soudil již Jaroslav Šimsa a po listopadu 1989 například Karel Schwarzenberg, poradce Václava Havla. Mylně se uvádí, jako by delší verzi používal již Jiří z Poděbrad a byla i v Jenském kodexu. Jenský kodex na foliu 56r obsahuje nápis \"VERITAS VINCIT\". V podobě zlatého nápisu toto „zkrácené“ heslo spolu s kalichem a sochou krále Jiřího z Poděbrad dal umístit nad průčelí Týnského chrámu kališnický biskup Jan Rokycana. Vydržel tam až do 17. ledna 1623, kdy jej pobělohorský katolický týnský kněz Jan Ctibor Kotva z Freifelsu s jezuitou Jiřím Plachým snesli dolů, roztavili a nahradili Pannou Marií.\n\nRoku 1918 přijel Tomáš Garrigue Masaryk s vlaječkami s tímto heslem a na standartu se dostalo z návrhu Jaroslava Jareše.\n\nMírně pozměněné heslo v latinské formě „Veritas Domini Vincit“ používá také ve svém znaku Duchovní služba Armády České republiky, která vznikla v roce 1998 z iniciativy katolické církve.\n\nMyšlenka pochází z apokryfní „Třetí knihy Esdráš“, která sice nikdy nebyla součástí biblického kánonu, přesto se ve středověkých latinských biblích často vyskytuje a i husitští kazatelé ji citovali. Třetí kapitola této knihy popisuje hostinu u perského krále Daria. Když si šel král po hostině zdřímnout, dohodli se tři jeho mladí strážci, že každý napíše na lístek, co je na světě nejsilnější. První napsal, že je to víno, druhý, že je to král. Třetí, Žid Zorobabel, napsal, že „silnější jsou ženy, ale nade vším vítězí pravda“ ( , 3 Ezd 3,12, řecky „Υπέρ δε πάντα νικά η αλήθεια“). Když se král probudil, svolal královskou radu a nechal mládence jejich názory obhajovat. Poslední Zorobabel mimo jiné říká: „Což není veliký ten, který všechno stvořil, veliká pravda a silnější než všechno?“ (3 Ezd 4,34) „A pravda trvá a sílí, žije a prosadí se na věky věků!“ (3 Ezd 4, 38). Když domluvil, všichni volali: „Veliká a silná je pravda, která zvítězí!“ (3 Ezd 4,41) Když se ho pak král zeptal, jakou chce odměnu, připomněl mu jeho slib, že znovu postaví Jeruzalém (3 Ezd 4,43).\n\n\n"}
{"id": "473691", "url": "https://cs.wikipedia.org/wiki?curid=473691", "title": "Pavel Kožušník", "text": "Pavel Kožušník\n\nPavel Kožušník (* 21. února 1977, Havířov) je český florbalista, který hrál nejvyšší mužskou florbalovou soutěž za tým Torpedo Havířov, v němž hrál většinu své hráčské kariéry, kromě roku a půl stráveného ve Švýcarsku. Hrál na pozici útočníka. Je nejstarším z florbalového rodu bratrů Kožušníků, dalšími z nich jsou prostřední Petr a nejmladší Miroslav.\n\nOd šesti let hrál hokej za havířovský HC, ale po přechodu z juniorky do mužů se s hokejem rozloučil. Poté se díky bratru Petrovi, jak už to tak ve florbale bývá, přeměnil na florbalistu a stal se hráčem Torpeda Havířov. V něm se poprvé objevil v sezóně 1997/98, kde odehrál pouze několik utkání. Během několika let se vypracoval v oporu havířovského celku a v roce 2002 s nim získal i stříbrné medaile v nejvyšší florbalové lize. Dva roky nato po sezóně odešel do zahraničního angažmá do Švýcarska. Po sezóně ve Floorball Thurgau se díky reprezentačnímu kolegovi Radimu Cepkovi dostal do nejvyšší švýcarské soutěže do Rychenberg Winterthur. V něm však vydržel pouze půl sezóny, jelikož švýcarský zaměstnavatel nesplnil všechny podmínky smlouvy. Po návratu do české extraligy zvolil klub svého srdce a vrátil se zpět do rodného Havířova, aby nastupoval po boku svého nejmladšího bratra Mirka. Nasbírané zkušenosti ve Švýcarsku ukazoval v každém utkání Extraligy skvělými výkony a jelikož tyto výkony předváděl i v rámci květnového MS 2006 v reprezentaci, stal se v roce 2006 českým florbalistou roku. Navíc v tomtéž roce se v prestižním hlasování florbalových trenérů a novinářů o nejlepšího florbalistu světa dostal na skvělé . Další sezónu již dovedl Havířov opět do finále, ale před skvělou kulisou nedotáhl Torpedo Havířov na vysněný trůn a musel smeknout před Tatranem Střešovice. V polovině sezóny 2008/09 se do Havířova vrátil i prostřední bratr Petr a to, přesto, že po domácím Mistrovství světa v Praze a Ostravě uvažoval o konci kariéry, ho přinutilo pokračovat.\nS reprezentačním dresem se rozloučil po již zmíněném domácím Mistrovství světa. Za českou reprezentaci nastupoval přes šest let, v nichž nasbíral přes 70 startů a 80 bodů. Jeho posledním utkáním byl nešťastně prohraný zápas o se Švýcarskem. Největším úspěchem v rámci reprezentace tak zůstává stříbrné MS ve Švýcarsku.\n\n"}
{"id": "473707", "url": "https://cs.wikipedia.org/wiki?curid=473707", "title": "Siven americký", "text": "Siven americký\n\nSiven americký (\"Salvelinus fontinalis\") je dravá sladkovodní ryba z čeledi lososovitých.\n\nSiven americký má vyšší stranově zploštělé tělo s velkou podlouhlou hlavu s dlouze rozeklanými ozubenými ústy. Je flexibilního pestrého zbarvení v závislosti na lokalitě a roční době. Základní zbarvení hřbetu je olivově zelené s bílým mramorováním. Boky mívá světlejší se žlutavými i červenými skvrnami. Břicho mívá oranžové až načervenalé. Prsní, břišní a řitní ploutve jsou načervenalé a jsou lemované výrazným bílým rámováním. Před ocasní ploutví má malou tukovou ploutvičku, která je znakem lososovitých ryb. V řekách České republiky dorůstá obvykle do délky 30 až 45 cm a hmotnosti 0,30 až 1 kg, v jezerech i více.\n\nV Evropě není původem, byl dovezen koncem 19. století ze Severní Ameriky. Obývá zejména proudné úseky parmového pásma, lipanové pásmo a dolní část pstruhového pásma. Obývá i jezera a chladnější rybníky, kde byl vysazen. Snáší i kyselou vodu s nižší hodnotou pH. Výskyt v řekách je různý a je závislý hlavně na tradici chovu a vysazování.\n\nSiven americký nežije v hejnech, živí se náletovým hmyzem, larvami vodního hmyzu a drobnými rybkami. Pohlavně dospívá ve stáří 2–3 roků, tření probíhá podle teploty vody v říjnu až listopadu. Vzácně se kříží se pstruhem potočním, vzniká tzv. tygrovitá ryba, která se dále již nerozmnožuje.\n\n\n"}
{"id": "473713", "url": "https://cs.wikipedia.org/wiki?curid=473713", "title": "Martín Vassallo Argüello", "text": "Martín Vassallo Argüello\n\nMartín Miguel Vassallo Argüello (* 10. února 1980, Temperley, Argentina) je bývalý argentinský profesionální tenista. Ve své dosavadní kariéře vyhrál na okruhu ATP 1 turnaj ve čtyřhře. Nejvyšší umístění zaujímal 27. dubna 2009, kdy figuroval na 47. místě.\n\nMartín Vassallo Argüello se zúčastnil 1 zápasu v Davisově poháru za tým Argentiny s bilancí 1-0 ve dvouhře a 1-0 ve čtyřhře.\n\n\n"}
{"id": "473714", "url": "https://cs.wikipedia.org/wiki?curid=473714", "title": "Illinois (řeka)", "text": "Illinois (řeka)\n\nIllinois ( ) je řeka v USA ve státě Illinois. Je dlouhá 437 km od soutoku zdrojnic a 653 km od pramene delší z nich (Kankakee). Povodí řeky zaujímá plochu 82 000 km².\n\nVzniká soutokem řek Kankakee a Des Plaines. V říčním korytě se vytváří řada rozšíření připomínajících jezera. Ústí zleva do Mississippi.\n\nZdrojem vody jsou sněhové a dešťové srážky. Průměrný průtok vody činí přibližně 1000 m³/s. Nejvyšších vodních stavů dosahuje od března do května. V létě a na podzim je vodní stav nízký.\n\nVodní doprava je možná po celém toku, přičemž na městem LaSalle je umožněna díky zdymadlům. Na řece leží město Peoria. Na horním toku je spojena plavebním kanálem s Michiganským jezerem u Chicaga a také s řekou Mississippi.\n"}
{"id": "473715", "url": "https://cs.wikipedia.org/wiki?curid=473715", "title": "Vachtang I. Gorgasali", "text": "Vachtang I. Gorgasali\n\nVachtang I Gorgasali (gruzínsky: ვახტანგ I გორგასალი) (439 nebo 443 — 502 nebo 522) byl králem středověkého gruzínského království Kavkazské Iberie. Název \"Gorgasali\" znamenal „Vlčí hlava“. Během své vlády vedl lid v dlouhé válce s perskou Sasánskou říší, která však skončila porážkou a oslabení jeho království. Gruzínci ho považují za zakladatele dnešního hlavního města Gruzie Tbilisi.\n\nPodle gruzínských středověkých rukopisů (známých jako \"Život Vachtanga Gargasaliho\") nastoupil Vachtang na trůn ve věku sedmi let, zatímco jeho matka Sagducht panovala jako regent, než dospěl. Situace v království však byla tíživá. Z jihu byl činěn tlak sásánovskou Persií, zatímco na severu se přes Kavkaz přehnala horda Hunů (Gruzínci jim říkali nesprávně „Osetinci“) plenící vše, co stálo v cestě. Ve věku 16 let (tj. v roce 456 nebo nebo 459) vyhrál Vachtang nad těmito „Osetinci“ válku a vysvobodil svou sestru Miranducht ze zajetí.\nV 19 letech se oženil s Balenducht, dcerou perského krále Hormizda III., jemuž vypomohl v jeho válečném tažení s Indií a posléze i jeho nástupci Pérózu I. proti Hefthalitům v dnešním Pákistánu a proti upadající římské říši v tažení z roku 472, od nichž získal nadvládu nad Egrisi (Kolchidou) a Abcházií.\n\nPo návratu z válek se Vachtang snažil o posílení své královské moci a obrany země, neboť se začal obávat příliš silného vlivu Sasánovců na svou zemi, a přeorientoval politiku své země na Římskou říši, později Byzanc. Oženil se podruhé (první žena zemřela po porodu prvního syna), tentokrát nikoli s Peršankou, ale s Helenou, příbuznou byzanského císaře Zénona, od nějž navíc získal souhlas k povýšení hlavy Iberské církve biskupa Mcchetského na Katholikose, který byl okamžitě vyslán spolu s dalšími 12 nově jmenovanými biskupy do Antiochu k vysvěcení. Tyto změny však nebylo lehké prosadit. Zejména opozice Mikala, biskupa mcchetského, kterého Vachtang odvolal z funkce, byla silná.\n\nSe změnou orientace na Východořímskou říši se kromě starého vedení gruzínské církve zhoršily vztahy krále i s pro-persky orientovanou šlechtou. V roce 482 dal Vachtang popravit vlivného šlechtice a do té doby věrného vazala Varskena z Gogarene, protože přijal jako své náboženství perský Zoroastrismus a stal se největším podporovatelem Peršanů v Ibérii. Navíc se mu nelíbilo, že dal popravit svou křesťanskou manželku Šušanik, dceru arménského krále Vardana II, jejíž smrt byla popsána v jednom z nejstarších děl gruzínské literatury \"Umučení svaté královny Šušanik\".\n\nPo této události začala otevřená válka s Persií. Vachtang ihned požádal arménské vládce a okolní hunské kmeny o pomoc. Arméni pod vedením Vahana, synovce popravené arménské královny, po nějaké době váhání nakonec Vachtangovi pomohli. V roce 483 a 484 vedli Peršané mohutnou válečnou expedici do Ibérie a Vachtang byl i se svými spojenci poražen. Musel se stáhnout do západních provincií Egrisi. V roce 484 zemřel perský král Péróz I. a jeho nástupce Valgaš musel perská vojska zastavit z důvodu vnitřních problémů v Persii. Vachtang tedy mohl znovu obsadit ztracená území v Ibérii. \n\nJenže mír netrval dlouho. Po Valgašově krátké vládě nastoupil na perský trůn Kavád I., který ukončil platnost mírové smlouvy mezi Římskou říší a Persií a požádal Vachtanga o pomoc proti Byzanci. Vachtang, ctící spojenectví s Konstantinopolí, odmítl a vyprovokoval Kaváda, aby Ibérii znovu napadl. Vachtang byl opět poražen a musel uprchnout ze země. Zbytek života prožil ve válkách a vyhnanství, a neustále naléhal na Konstantinopol, aby mu pomohla.\n\nDalší události jsou v historických dokumentech zaznamenány zmatečně. Středověký rukopis \"Život Vachtanga Gorgasaliho\" tvrdí, že Vachtang v roce 502 zemřel po bitvě s Peršany, když ho střelil člen jedné jeho vlastní vojenské jednotky sestavené z otroků, a on později zraněním podlehl na svém hradě a později pohřben v Mcchetě. Moderní historici na základě identifikací tvrdí, že Vachtang mohl žít až do roku 522 a zemřít ve vyhnanství v západní Gruzii (opět v Egrisi). Nejpozději v roce 518 padlo do perských rukou Tbilisi, které Vachtang založil jako budoucí hlavní město své říše.\n\nPodle rukopisu \"Život Vachtanga Gorgasaliho\" měl Vachtang tři syny a dvě dcery. Nejstarší syn Dači, který se stal nakonec Vachtangovým nástupcem, pak po prohraných válkách svého otce znovu přeorientoval politiku země na Persii. Další synové Leon a Mirdat se přestěhovali do jižních provincií Iberie (Klardžetie a Džavachetie), které spravovali. Leonův rod se pak začal nazývat Guaramid a později vládl Ibérii až do 8. století, než je vytlačil jejich příbuzný rod Bagrationi.\n\nPro Gruzínce se stal Vachtang národním hrdinou už ve středověku. Pozdější vládci Gruzie z rodu Bagrationi nazývali svoji královskou standardu \"Gorgasliani\" (česky: z Gorgasali), kterou někteří považují za nejstarší verzi gruzínské vlajky. Vachtanga si lidé v Gruzii pamatují v mnoha básních a legendách, vyzdvihují jeho velikost, slávu, fyzickou zdatnost a odvahu, a především oddanost k vlasti a křesťanství. Od roku 1992 se vydává Vachtangův řád Gorgasal jako jedno z nejvyšších vojenských medailí v Gruzii.\nVachtangovo jméno je spojeno se založením mnohých gruzínských měst, hradů a kostelů, včetně hlavního města Gruzie Tbilisi, ve kterém se nachází náměstí po něm pojmenované s velkou sochou, vytvořenou v roce 1967 ve čtvrti Metechi.\n\nGruzínská církev ho po roce 1990 prohlásila za svatého krále a vzorného křesťana a vyhlásila na 30. listopadu svátek. V Rustavi postavili kostel na jeho počest.\n\n"}
{"id": "473725", "url": "https://cs.wikipedia.org/wiki?curid=473725", "title": "Interferon", "text": "Interferon\n\nInterferony (IFN) jsou skupinou cytokinů, konkrétně patří mezi cytokiny druhé třídy spolu s interleukinem-10, interleukinem-19, interleukinem-20 a dalšími cytokiny. Hrají důležitou roli v regulacích imunitního systému, buněčné proliferace a diferenciace, či angiogeneze. Jedná se o glykoproteiny produkované především buňkami imunitního systému, ale i jinými buněčnými typy jako jsou například fibroblasty. Jejich syntéza je vyvolána patogenními, nádorovými či mitogenními podněty.\nExistují tři skupiny interferonů, přičemž všechny interferony se do určité míry podílejí na antivirové odpovědi imunitního systému a svým působením na buňky v nich vyvolávají antivirový stav. Vzájemně se ale liší proteinovou sekvencí i receptorem.\nJako první byly objeveny interferony prvního typu a to v roce 1957 jako biomolekuly se silnou antivirovou aktivitou.\n\nByly definovány tři skupiny interferonů: interferony typu I, interferony typu II a nedávno popsané interferony typu III.\n\nU lidí je 18 různých interferonů I. prvního typu. Největší podkupinu tvoří IFN-α, který má celkem 13 podtypů – IFN-α1, IFN-α2, IFN-α4, IFN-α5, IFN-α6, IFN-α7, IFN-α8, IFN-α10, IFN-α13, IFN-α14, IFN-α16, IFN-α17 a IFN-α21. Dále jsou u lidí IFN-β, IFN-ε, IFN-κ a IFN-ω. Geny, které je kódují jsou v lidském genomu na 9. chromosomu. Všichni členové jsou monomery a mají silné antivirové schopnosti zahrnující inhibici virové replikace, stimulaci aktivity NK buněk, zvýšení povrchové exprese MHC I molekul a tím i prezentace antigenů cytotoxickým T buňkám (CD8+ T buňky). Jejich produkce je primárně vyvolaná virovou infekcí, ale může být stimulovaná také infekcí bakteriální, zánětlivými reakcemi, UV zářením apod. IFN-α a IFN-β jsou důležitými regulátory TH2 a TH17 odpovědí, což může hrát důležitou roli při léčbě atopií a autoimunitních reakcí.\n\nJedná se o skupinu 13 glykoproteinů syntetizovaných leukocyty po antigenní stimulaci. Jsou kódovány bezintronovými geny ležícími na lidském chromozomu 9 a myším chromozomu 4. Členové této rodiny mají důležitou roli v inhibici virové replikace, mají antiproliferativní schopnosti a mohou vyvolávat horečku. Stimulují NK buňky a indukují expresi MHC I molekul. Jsou většinou druhově specifické.\nReceptor pro IFN-α (a IFN-β) je složen ze dvou podjednotek, IFNAR1 a IFNAR2.\n\nTento glykoprotein je produkovaný fibroblasty v přímé odpovědi na virovou infekci. Jeho aminokyselinová sekvence a struktura je velmi podobná IFN-α, sdílejí stejný receptor a indukují v podstatě stejné signály. Gen, který jej kóduje, se nalézá stejně jako geny pro INF-α na lidském chromozomu 9 a myším chromozomu 4. Stejně jako IFN-α má antivirové vlastnosti a vyznačuje se schopností navodit v buňkách virovou rezistenci.\n\nSkupina interferonů typu II je tvořena pouze jedním členem, a to IFN-γ. V lidském genomu je kódován na 12. chromozomu. Jedná se o homodimerní glykoprotein, jehož produkce cytotoxickým T buňkami, TH1 buňkami nebo NK buňkami je spíše než virovými stimuly indukována rozpoznáním infikované nebo atypické buňky. Jeho sekrece z buněk je výrazně zvýšená v přítomnosti IL-12 a IL-18, produkovanými aktivovanými antigen-prezentujícími buňkami (APC). Stejně jako interferony typu I má antiproliferativní a antivirové účinky, ale na rozdíl od předchozí skupiny je schopen nejen stimulovat expresi MHC I molekul, ale u řady buněk stimuluje i expresi molekul MHC II a tím zvyšovat prezentaci antigenů pomocným T buňkám (CD4+ T buňky). Aktivuje mononukleární fagocyty a zvyšuje jejich schopnost ničit intracelulární mikroorganismy a nádorové buňky, stimuluje NK buňky, neutrofily a vaskulární endoteliální buňky. Hladina INF-γ je snížená při chronické lymfocytární leukémii, lymfomu a IgA deficienci, také u lidí infikovaných zarděnkami, EBV a cytomegalovirem. Je kódovaný genem na lidském chromozomu 12 a na myším chromozomu 10.Receptor INF-γ je heterotetramer skládající se z homodimerních podjednotek IFNGR1, která je důležitá pro vazbu INF-γ, a IFNGR2, jež zprostředkovává signalizaci. IFNGR byl identifikován na všech buňkách kromě erytrocytů. Dokonce i krevní destičky jej nesou na svém povrchu.\n\nZahrnují rodinu IFN-λ (také IL-28/29), která má podobné antivirové vlastnosti jako interferony typu I. Byla identifikována na přelomu 2002/2003. V závislosti na jejich struktuře, receptorech a biologické aktivitě se dělí na tři typy: IL-29, IL-28A a IL-28B. Všechny typy mají vliv jak na vrozenou, tak na adaptivní odpověď, a jsou produkovány leukocyty společně s interferony typu I v přímé reakci na virovou infekci.\n\nFunkčně jsou velmi podobné interferonům typu I, ale mají odlišný receptor a geny, které je kódují, mají jinou strukturu. Receptor IFN-λ je heterodimerní a skládá se z unikátního IFN-λR1 řetězce a IL-10R2 řetězce, jenž se nachází také v receptorových komplexech pro IL-10, IL-22 a IL-26. Exprese receptoru je tkáňově specifická. Geny kódující členy rodiny IFN-λ leží na lidském chromozomu 19 a myším chromozomu 7 a na rozdíl od genů pro interferony typu I obsahují introny. Stejně jako interferony typu I zvyšují expresi MHC I molekul a mají antiproliferativní účinky.\n\nJejich imunomodulační funkce ještě nebyly jasně definovány, nicméně jsou důležitými mediátory antivirové odpovědi ve tkáních sliznic a epitelů a hrají významnou roli v ochraně epitelu gastrointestinálního traktu. Jsou aktivní v plicním epitelu a hrají významnou roli v odpovědích na respirační virové infekce.\nPo vazbě na své specifické receptory na povrchu buněk spouští interferony kaskádu reakcí, jejichž výsledkem je stimulace exprese IFN-inducibilních genů, které jsou za normálních okolností umlčené nebo jsou exprimované ve velmi nízkých hladinách. Signalizační dráhy zapojené do reakcí indukovaných interferony jsou známé jako Jak/STAT dráhy.\n\nInterferony prvního typu se vážou na transmembránový receptor složený ze dvou podjenotek. IFNα/β se naváže nejprve na podjednotku IFNαR2, ke které má větší afinitu a teprve poté dojde k k vazbě i na druhou podjednotku. Podjednotky receptoru IFNAR pak asociují a přenáší signál dál. Transaktivují receptorové kinázy tyrosin kináz Tyk 2 a Jak 1. Ty fosforylují a tím aktivují transkripční faktory STAT1 a STAT2 (z anglického signal transducer and activator of transcription). Aktivované proteiny poté dimerizují a translokují do jádra za současného navázání DNA vázajícího proteinu p48 (také znám jako IRF 9, \"Interferon regulatory factor 9\") a vzniká heterotrimerní komplex ISGF3 (\"Interferon stimulated gene factor 3\"). Komplex se váže na regulační sekvenci ISRE (\"Interferon-sensitive response element\"), která se nachází ve většině genů indukovaných IFNα/β, a dochází ke spuštění exprese genových produktů. Kromě homodimerů STAT1 a heterofimerů STAT1-STAT2 mohou při signalizaci interferonů prvního tipu vznikaj i další kombinace dimerů: STAT1–STAT1, STAT3–STAT3, STAT4–STAT4, STAT5–STAT5, STAT6–STAT6, STAT1–STAT3, STAT1–STAT4, STAT1–STAT5, STAT2–STAT3 a STAT5–STAT6. Dimery se také přemisťují do jádra a tam se vážou na část promotoru ISGs zvanou interferonem gama aktivovaný element a také dochází ke spuštění exprese genových produktů.\n\nSignalizace IFN-γ přes receptor IFNGR je obdobná. Po vazbě ligandu dochází k dimerizaci receptoru, transaktivaci receptorových tyrosin kináz Jak1 a Jak2, které fosforylací dalších členů signální kaskády umožňují aktivaci STAT1 molekul. Následně dochází k homodimerizaci STAT1 za vzniku faktoru GAF (\"Gamma activated factor\"), disociaci od receptoru a přechodu do jádra, kde se váže na GAS (\"Gamma activation sequence\"), regulační sekvenci genů indukovaných IFN-γ, a stimuluje expresi genových produktů.\nIFN-λ signalizační dráhy jsou velmi podobné s drahami indukovanými IFNα/β.\n\nDíky svým antivirovým vlastnostem a imunomodulačním schopnostem jsou interferony využívané v klinické praxi pro léčbu některých nemocí s větší či menší úspěšností.\n\nIFN-α se využívá při léčbě hepatitidy typu C a B a má spoustu různých využití v terapii nádorů, např. v léčbě B buněčné leukemie (\"Hairy cell leukemia\"), chronické myeloidní leukémie nebo Kaposiho sarkomu. Obchodní název léčiva je Roferon nebo Intron-A. Léčba má ovšem řadu vedlejších efektů včetně chřipkových příznaků, depresí až sebevražd, supraventrikulární tachykardii a může dokonce dojít i k úbytku kostní dřeně a městnavému selhání srdce.\n\nIFN-β byl jedním z prvních léčiv schopných navodit klinické zlepšení u roztroušené sklerózy. Obchodní název IFN-β1a používaného pro léčbu je Avonex. Stejně jako IFN-α i léčba IFN-β má mnohé vedlejší účinky, mezi nejčastějčí patří chřipkové symptomy, potenciálně se pak mohou vyskytnout např. poruchy nálad, alergie, křeče nebo srdeční potíže.\n\nIFN-γ se používá pro léčbu chronické granulomatózní choroby (CGD), při níž nejsou schopny fagocyty zabíjet pohlcené mikroorganismy. Má také příznivý efekt při léčbě osteoporózy a byl s různým stupněm účinnosti využíván k léčbě Hodgkinova lymfomu, kožního T buněčného lymfomu a mnohočetného myelomu. Obchodní název léčiva užívaného při léčbě CGD a osteoporózy je Actimmune. Tak, jako u IFN-α a IFN-β terapie, i v případě léčby IFN-γ se objevují vedlejší účinky. Běžné jsou chřipkové symptomy, mohou se ale vyskytnout závažnější poruchy včetně kardiovaskulárních onemocnění, neurologických poruch, poškození kostní dřeně nebo jaterních poruch.\n\nPEGylovaný IFN-λ v současné době prochází klinickými studiemi zaměřenými na léčbu chronické hepatitidy typu C. Bylo také prokázáno, že IFN-λ inhibuje replikaci viru hepatitidy typu B v různých typech myších hepatocytárních linií. Díky tkáňově specifické expresi jeho receptorů se předpokládá, že by mohl mít při podání pacientům slabší vedlejší účinky vyskytující se v mnohem menší míře než je tomu např. u terapie IFN-α. Mezi další možné aplikace IFN-λ v klinické praxi je léčba a/nebo prevence respirativních a gastrointestinálních virových onemocnění a možná i astmatu. Potenciálně by mohl být také využit pro léčbu malignit, jelikož v myších nádorových modelech i liniích melanomů a kolorektálního karcinomu vykazoval protinádorovou aktivitu.\n\nV odpovědi na virovou infekci produkují buňky ovlivněné interferony především protein kinázu K (PKR) a endoribonukleázu L (RNázu L), dále molekuly regulující buněčný cyklus a apoptózu. Jako kofaktor pro spuštění exprese IFN-inducibilních proteinů funguje dsRNA.\n\nPKR je dimerní enzym, který po aktivaci dsRNA působí na translační faktory buňky a v konečném důsledku dochází k inhibici translace. Podílí se také na zvýšené aktivaci transkripčního faktoru NF-κB, což vede ke zvýšené produkci cytokinů, chemokinů a MHC I molekul. Má roli i v indukci apoptotických dějů v buňce. Sám o sobě nestačí ke vzniku plnohodnotné antivirové odpovědi.\n\nRNáza L katalyzuje štěpení ssRNA (včetně mRNA) a 28S rRNA, čímž následně dochází k inhibici translace inaktivací ribozomů a inhibicí syntézy proteinů. Hraje roli v indukci apoptózy.\n\nMezi další enzymy uplatňující se v antivirové odpovědi patří např. také IFN-inducibilní Mx proteiny, které interferují s virovou replikací, kaspázy, hrající roli v indukci apoptózy, nebo ADAR (dsRNA-dependentní adenosin deamináza), která vyměňuje v dsRNA adenosin za inosin a tím způsobuje její rozplétání.\n\nNedílnou roli v antivirové odpovědi mají také antiproliferativní vlastnosti interferonů. Interferony jsou schopny inhibovat růst buněk a tím i replikaci některých virů zvýšením hladiny inhibitorů cyklin-dependentní kinázy p21, která hraje významnou roli při přechodu buňky z G1 do S fáze, a důsledkem toho dochází k blokaci buněčného cyklu.\n\nJako další zbraň, kterou mohou interferony použít v boji proti virové nákaze je indukce apoptózy buď prostřednictvím PKR a RNázy L, nebo indukcí kaspázy 1, 3, 7 a 8. IFN-γ je schopen také indukovat expresi Fas a FasL molekul.\n\nŘada virů v odpovědi na IFN-indukovanou imunitní odpověď vyvinula specifické mechanismy interferující s produkcí a aktivitou interferonů. Nicméně, tato protiopatření nejsou ve většině případu schopna absolutně blokovat aktivitu interferonů a konečný výsledek reakce mezi infekcí a IFN-indukovanou odpovědí záleží na rychlosti a efektivitě, s jakou daný virus IFN-indukovanou odpověď obchází a na rychlosti vývoje a nástupu adaptivní odpovědi v těle hostitele.\n\nJako jeden z mechanismů inhibice indukce interferonové odpovědi je u některých virů produkce proteinů vázajících dsRNA a tím inhibice dsRNA-dependentní aktivace antivirových enzymů, jako jsou PKR nebo RNáza L, a dsRNA-dependentní aktivace apoptotických dějů v buňce. Jiné viry zase produkují inhibitory transkripčních faktorů podílejících se na signalizačních drahách interferonů (např. NF-κB), inhibitory apoptózy, mohou snižovat produkci hostitelské mRNA a tím inhibovat syntézu proteinů včetně interferonů.\n\nDalší možností virů je inhibice interferonové signalizace. Děje se tak sekrecí virových solubilních receptorů pro interferony, které je váží a blokují jejich funkce, snižováním hladin Jak tyrosinových kináz, cílením STAT molekul k degradaci v proteasomu apod.\n"}
{"id": "473730", "url": "https://cs.wikipedia.org/wiki?curid=473730", "title": "Günther-Eberhardt Wisliceny", "text": "Günther-Eberhardt Wisliceny\n\nGünther-Eberhardt Wisliceny (5. září 1912 - 25. srpen 1985) byl německý vysoce vyznamenaný důstojník Waffen-SS za druhé světové války v hodnosti SS-Obersturmbannführer (Podplukovník). Byl držitelem mnoha vojenských vyznamenání včetně Rytířského kříže s dubovými ratolestmi a meči nebo spony za boj zblízka ve zlatě.\n\nGünther-Eberhardt Wisliceny se narodil ve východopruském městě Regulowken jako syn místního velkostatkáře. Jeho starší bratr Dieter se později stal také důstojníkem SS. Studoval reálnou školu v Beuthenu a později přešel na obdobnou školu v Breslau.\n\nPo dokončení školy na podzim roku 1929 se živil jako horník až do března roku 1933, kdy vstoupil k SS a byl zařazen k \"SS-Stabswache Berlin\" (pozdější Leibstandarte SS Adolf Hitler). Na přelomu září a října 1934 absolvoval již v hodnosti SS-Hauptscharführer (Vrchní četař) kurz protiplynové obrany v Oranienburgu.\n\nDne 10. března 1935 byl jmenován pobočníkem velitele II. praporu Leibstandarte. Tuto funkci zastával pouze do počátku června 1937, kdy byl převelen k 8. rotě praporu, kde byl jmenován velitelem kulometné čety. Na přelomu roku 1937 byl rovněž členem Lebensbornu.\n\nOd počátku února 1938 se účastnil speciálního výcviku pro velitele kulometné čety na pěchotní škole v Döberitzu, který ukončil 10. března téhož roku a vrátil se zpět ke kulometné četě.\n\nK 1. květnu téhož roku byl převelen k 8. rotě SS-Standarte „Der Führer“, kde sloužil opět jako velitel čety.\n\nS vypuknutím druhé světové války a německým útokem na Polsko byl Wisliceny již jako SS-Obersturmführer (nadporučík) jmenován do funkce pobočníka velitele II. praporu SS-Standarte „Der Führer“. \n\nPo vítězném tažení v Polsku působil jeden měsíc jako velitel 4. roty SS-Totenkopf-Standarte „Ostmark“, od 1. listopadu 1939 byl převelen k 11. pěšímu Totenkopf pluku SS (\"SS-Totenkopf-Infanterie-Regiment 11\"), kde mu bylo svěřeno velení 8. roty. S plukem se zúčastnil bitvy o Francii v létě 1940 a později i invaze do Sovětského Svazu.\n\nNa východní frontě také začal Wisliceny sbírat vyznamenání. Již na podzim 1941 byl vyznamenán oběma třídami železného kříže a útočným odznakem pěchoty.\n\nNa počátku února 1942 byl převelen k pěšímu záložnímu praporu (\"Infanterie-Ersatz-Bataillon\") SS-Standarte „Der Führer“. Zde strávil necelé dva měsíce a posléze byl jmenován velitelem III. praporu téhož pluku.\n\nNa jaře 1943 se účastnil třetí bitvy o Charkov, při které se německým jednotkám podařilo znovu obsadit město. Za své zásluhy při dobývání Charkova byl 20. dubna téhož roku povýšen do hodnosti SS-Sturmbannführer (major) a o 4 dny později vyznamenán Německým křížem ve zlatě.\n\nO tři měsíce později se Wisliceny se svým praporem účastnil největší tankové operace v dějinách, bitvy u Kurska. Zde opět ukázal své bojové schopnosti a díky tomu byl následně 30. července 1943 vyznamenán rytířským křížem železného kříže.\n\nPoté byl při těžkých bojích na frontě raněn a převezen k léčení do Německa. Ze svých zranění se zotavoval na klinice SS v Hohenlychenu až do jara 1944. Po uzdravení se vrátil v polovině března ke své 2. tankové divizi SS \"Das Reich\", která se nyní nacházela ve Francii z důvodu doplnění stavů, avšak již ne k pluku „Der Führer“, ale jako velitel 3. pluku tankových granátníků SS „Deutschland“ (\"SS-Panzergrenadier-Regiment 3 „Deutschland“\"). O měsíc později byl povýšen do hodnosti SS-Obersturmbannführer (Podplukovník).\n\nS plukem se následně účastnil bitvy o Normandii a bitvy v Ardenách a za příkladné velení pluku byl následně k 26. prosinci 1944 vyznamenán Dubovými ratolestmi k rytířskému kříži železného kříže. \n\nNásledně se s plukem zapojil do obranných bojů na východní frontě a v Maďarsku a později se stáhl až do Rakouska, kde byl zajat.\n\nWisliceny se vzdal se svým plukem 8. května 1945 po německé kapitulaci americkým jednotkám v městečku Ennsdorf v Dolních Rakousech. V americkém zajetí byl držen až do dubna 1947, kdy si vyžádala jeho vydání francouzská justice. Zde byl vyšetřován kvůli účasti jeho divize na masakrech nevinných civilistů v Tulle a Oradour-sur-Glane. Byl však shledán nevinným a ze zajetí byl propuštěn 12. července 1951.\n\nNásledně žil až do své smrti se svojí ženou Luise v dolnosaském městě Hannover. Zemřel zde 25. srpna 1985 ve věku nedožitých 73 let.\n\n\n"}
{"id": "473736", "url": "https://cs.wikipedia.org/wiki?curid=473736", "title": "Richard Woolsey", "text": "Richard Woolsey\n\nRichard Woolsey je fiktivní postava ze sci-fi světa Hvězdné brány. Ztvárnil ho herec Robert Picardo. Při prvním setkání byl Woolsey členem organizace NID, později se stal členem mezinárodní organizace IOA. V páté sérii seriálu \"\" se stal velitelem základny Atlantida.\n\nWoolsey má právnický a obchodní doktorát z Harvardu. Je rozvedený, a nemá žádné děti. Předtím, než Woolsey získal pozici u NID, velel divizi americké vládní agentury USACE (United States Army Corps Of Engeneers) a později pracoval na ministerstvu obrany v divizi DPBAC (Defense Policy Board Advisory Comitee). Byl přeložen, protože bylo zjištěno, že má vazby na velkou společnost, která má 800 miliónový kontrakt s Pentagonem.\n\nPo smrti Dr. Janet Frasierové na konci 7. série \"Hvězdné brány\" (epizoda: \"Hrdinové\") přichází Woolsey na Velitelství Hvězdné brány, aby provedl vyšetřování. Později, v epizodě \"Inaugurace\" předkládá prezidentovi USA důkazy o neschopnosti SGC. Znovu se Woolsey objevuje v 9. sérii, v epizodě \"Prototyp\", kde má zájem o znalosti a informace goa'uldsko-lidsko-antického hybrida jménem Khalek. V epizodě \"Metla\" prochází Woolsey poprvé hvězdnou bránou spolu s dalšími členy nově vzniklé IOA na pozemskou základna Gama, kde jsou však napadeni neznámými brouky, a zachráněni na poslední chvíli. V seriálu \"Hvězdná brána\" se Woolsey objevil ještě v epizodách \"Z masa a kostí\" a \"Morpheus\" a naposledy v epizodě 10. série \"Maskování.\n\nPoprvé se Woolsey objevil v seriálu \"\" v epizodě třetí řady \"\". Zde byl členem komise, která předvolala Dr. Weirovou na Zemi, aby ta zde zodpověděla otázky týkající se dočasného spojenectví s Wraithy. V epizodě \"\" je Woolsey pověřen letět na Atlantidu, aby zde zhodnotil situaci, a hlavně potenciál Dr. Weirové k velení základny. Později (v dvojepizodě \"\") se Woolsey společně s generálem Jackem O'Neillem vydávají na Atlantidu poté, co Antikové znovu převezmou kontrolu nad základnou, a lidé se evakuují zpět na Zem. Woolsey a O'Neill zde vyjednávají s Antiky o spolupráci Země a Antiků. Později, když se velitelkou stanice stane Samantha Carterová, přichází Woolsey opět na základnu, aby její velení hodnotil.\n\nPoté co je Samantha Carterová přeřazena zpět k SG-1, stává se Woolsey velitelem Atlantidy na začátku 5. série.\n\n\n"}
{"id": "473744", "url": "https://cs.wikipedia.org/wiki?curid=473744", "title": "Arekotvaré", "text": "Arekotvaré\n\nArekotvaré (\"Arecales\") je řád jednoděložných rostlin. V současné taxonomii zahrnuje 2 čeledi: arekovité (palmy) a drobnou australskou čeleď \"Dasypogonaceae\". Tento koncept je nový, v rámci systému APG se objevuje až v systému APG IV publikovaném v roce 2016. V dřívějších systémech zahrnoval řád \"Arecales\" výhradně čeleď arekovité. Čeleď \"Dasypogonaceae\" byla ve starších systémech řazena nejčastěji do řádu \"Asparagales\" (často do příbuzenstva čeledi žlutokapovité). Molekulární výzkumy tuto příbuznost nepotvrdily.\n\nŘád zahrnuje až na malé výjimky výhradně dřeviny. Palmy mají anomální druhotné tloustnutí. Listy jsou jednoduché či různě složené a mají na bázi pochvu. Okvětí je nejčastěji šestičetné. Gyneceum je svrchní, nejčastěji složené ze 3 plodolistů a může být synkarpní nebo apokarpní.\n\nPalmy jsou rozšířeny v tropech a subtropech celého světa, naproti tomu čeleď \"Dasypogonaceae\" je svým výskytem omezena výhradně na Austrálii.\n\n\n"}
{"id": "473747", "url": "https://cs.wikipedia.org/wiki?curid=473747", "title": "Test-and-set", "text": "Test-and-set\n\nTest-and-set (TSL, též \"Test-and-set lock\") je v informatice jednoduchá atomická operace, která slouží k vytváření synchronizačních zámků. Operace TSL funguje tak, že nastaví hodnotu typu boolean na pravdu (\"true\") a vrátí její předchozí hodnotu. Zajistí tak, že ze soutěžících procesů je pouze jednomu dovoleno vstoupit do kritické sekce a při nežádoucím souběhu nedojde k poškození dat v \"kritické oblasti\" současným zápisem. Další proces se dostane do kritické sekce až poté, co z ní předchozí vystoupí a hodnotu zámku nastaví na nepravdu (\"false\"), přičemž čekající proces provádí pokusy o vstup ve smyčce (tzv. aktivní čekání).\n\nTSL je velmi jednoduchá metoda vytváření zámku, která může být snadno implementována jako instrukce procesoru. Většina současných procesorů nějakou formu instrukce TSL obsahuje. TSL může být implementováno i softwarově, avšak pak je nutné zajistit její atomicitu.\n\nNegativem metody využívající TSL je aktivní čekání (\"busy waiting\", též \"spinlock\"), takže se hodí jen pro ochranu krátkých úseků kódu kritické sekce. Může však být základem pro řešení využívajících semaforů a fronty, která aktivní čekání odstraňuje. Operace TSL může být strojová instrukce v procesoru, může být též implementována softwarově nebo poskytována jiným obvodem (DPRAM).\n\nMaurice Herlihy v roce 1991 dokázal, že TSL má konečnou dobu čekání při řešení souběžného přístupu na rozdíl od metody compare-and-swap (\"porovnej a vyměň\"), avšak ne pro více, než dva procesy.\n\nInstrukce TSL je používána před vstupem do kritické sekce. Instrukce při svém vyvolání nastaví proměnnou Lock na pravdu (zamčeno) a vrátí předchozí stav této proměnné. Proto ji můžeme umístit do čekací smyčky (tzv. \"aktivní čekání\"), která bude řešit vstup do kritické sekce. Po výstupu z kritické sekce je proměnná Lock nastavena na nepravdu (odemčeno).\n\nInstrukce TSL implementované pomocí DPRAM ( ) může pracovat mnoha způsoby. Zde jsou popsány dvě varianty, které popisují DPRAM se dvěma porty, které dovolují dvěma odděleným elektronickým komponentám (například dva procesory) přístup do celé paměti v DPRAM.\n\nPokud procesor 1 zpracovává TSL instrukci, DPRAM si o tomto nejdříve udělá \"vnitřní poznámku\" uložením adresy umístění v paměti na speciální místo. Pokud v tomto okamžiku procesor 2 také spustí zpracování instrukce TSL pro stejné umístění v paměti, DPRAM nejdříve zkontroluje \"vnitřní poznámku\" tohoto místa paměti, rozpoznává hrozící kolizi a oznámí procesoru 2, že musí počkat a a zkusit to znovu. Toto je implementace techniky nazývané „busy waiting“ nebo „spinlock“. Protože se toto odehrává na hardwarové úrovni, čekání procesoru 2 je velmi krátké.\n\nAť se procesor 2 pokoušel nebo nepokoušel přistupovat na adresu, DPRAM umožní procesoru 1 provedení svou operaci TSL. Pokud TSL procesoru 1 uspěje, DPRAM nastaví adresu paměti na hodnotu danou procesorem 1. Potom DPRAM vymaže jeho \"vnitřní poznámku\" kterou procesor 1 svou TSL instrukcí zapsal. Následně procesor 2 neúspěšně dokončí svou TSL instrukci.\n\nProcesor 1 zpracovává TSL instrukci na adrese A. DPRAM neukládá ihned požadovaná data, místo toho přesune původní data do speciálního registru a změní obsah paměti A na hodnotu, která má význam příznaku TSL instrukce na této adrese. Pokud v tento okamžik procesor 2 spustí zpracování TSL instrukce na stejné adrese, pak DPRAM detekuje hodnotu s významem již probíhající TSL instrukce a podobně jako ve variantě jedna oznámí procesoru 2, že musí čekat.\n\nAť se procesor 2 pokoušel nebo nepokoušel přistupovat na adresu, DPRAM umožní procesoru 1 provedení svou operaci TSL. Pokud TSL procesoru 1 uspěje, DPRAM nastaví adresu paměti na hodnotu danou procesorem 1. Pokud TSL neuspěje, DPRAM vrací zpět do paměti hodnotu uloženou ve speciálním registru. Obě operace odstraní z paměti hodnotu s významem probíhající instrukce TSL. Pokud v tomto okamžiku spustí TSL, pak uspěje.\n\nMnoho procesorů má ve svém instrukčním souboru TSL instrukce. Procesory, které tyto instrukce nemají, používají atomické (nepřerušitelné) výměny nebo jiné atomické instrukce pro načtení, modifikaci zpětné uložení.\n\nTLS instrukce s využitím logické proměnné se chová podle níže uvedeného kódu funkce. Velmi důležitou vlastností této funkce je, že žádný proces ji nemůže přerušit během jejího provádění a proto se chová tak, jak se očekává. Tento kód je určen jen pro pochopení funkce TSL, atomista (nepřerušitelnost) vyžaduje určitou hardwarovou podporu a z toho důvodu nemůže být takto jednoduše implementována.\n\nPozn. v tomto příkladu je lock předán referencí, ale přiřazení do initial vytváří novou hodnotu.\n\nVýše uvedený kód není atomický ve smyslu TSL instrukce. Také se liší od výše uvedeného popisu DPRAM a hardwarové realizace TSL, kdy v kódu není provedeno nastavení paměti na základě testu oproti DPRAM hw realizaci TSL, kdy testovanou hodnotu a v případě úspěchu vkládanou hodnotu definuje procesor. \n\nV dalším příkladě může být hodnota nastavena pouze na 1. Ale pokud je 0 a 1 považována za platný obsah definovaného místa adresy a test je prováděn na nenulovou hodnotu, pak je toto rovnocenné případu popisovaném pro hw implementaci v DPRAM (resp. případu DPRAM omezené těmito podmínkami).\n\nZ tohoto pohledu, lze toto korektně nazvat TSL v plném smyslu tohoto významu. Důležitým bodem k povšimnutí je účel a princip TSL, kdy je hodnota je testována a nastavena v jedné atomické operaci tak že žádné jiný programové vlákno nesmí způsobit změnu cílové paměti po jejím testu, ale jen před jejím nastavením, což by mohlo porušit logický požadavek že paměť bude nastavena jen pokud má určitou hodnotu.\n\nPříklad realizace v programovacím jazyce C: \n\nKde SwapAtomic atomicky nejdříve čte aktuální hodnotu přes ukazatel lockPtr a pak uloží 1 do umístění (pozn. překladatele: prostě prohodí *lockPtr a s konstantou 1, některé procesory mají pro toto strojovou instrukci).\n\nKód také ukazuje, že TSL je opravdu složena ze dvou operací: atomická výměna a test. Jen výměna musí být atomická. (Je to pravda, protože podržení hodnoty pro porovnání již nezmění výsledek testu, jakmile je hodnota pro test získána).\n\nJedna možnost realizace vzájemného vyloučení používajících TSL je následující:\n\nV pseudoprogramovacím jazyce C by to mohlo být:\n\nVšiměte si modifikátoru volatile. Pokud by nebyl použit, pak kompilátor optimalizoval přístup k proměnné použitím dočasné lokální proměnné, vygenerovaný kód by pak byl nefunkční.\n\nNaopak přítomnost volatile nezajišťuje, že čtení a zápis jsou prováděny přímo v paměti. Některé překladače používají tzv. paměťové bariéry k zajištění přímého provádění čtení a zápisu paměti. Protože je v tomto bodě C/C++ poněkud vágně definováno, ne všechny kompilátory to tak dělají. Proto nahlédněte do dokumentace ke svému kompilátoru.\n\nJiná varianta implementace vzájemného vyloučení je známa jako „Test and Test-and-set“, je daleko efektivnější na víceprocesorových počítačích. Používá stejné Test and Set instrukce, jako výše popsaná metoda, ale vylepšuje koherenci vyrovnávacích pamětí.\n\nTest and set je možné použít pro implementaci tzv. semaforů. V jednoprocesorových systémech není tato technika potřeba (kromě případů, kdy více procesů přistupuje ke stejným datům), při implementaci semaforu je postačující zakázat přerušení před přístupem k semaforu. Avšak u víceprocesorových strojů je nevhodné, ne-li nemožné zakázat přerušení na všech procesorech ve stejný čas. Bez zakázaného přerušení tedy může dva nebo více procesorů přistupovat k paměti semaforů ve stejný čas. V tomto případě může být použito test-and-set instrukcí.\n\n"}
{"id": "473756", "url": "https://cs.wikipedia.org/wiki?curid=473756", "title": "Kedumim", "text": "Kedumim\n\nKedumim ( קְדוּמִים, doslova „\"Starobylé místo\"“, v oficiálním přepisu do angličtiny Qedumim) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se cca 40 kilometrů severovýchodně od centra Tel Avivu, cca 17 kilometrů severovýchodně od města Kalkílija, cca 12 kilometrů severoseverozápadně od města Ariel a cca 50 kilometrů severozápadně od historického jádra Jeruzalému. Obec leží v nadmořské výšce 405 metrů v kopcovité krajině uprostřed hornatiny Samařska. Poblíž obce začíná vádí Nachal Te'enim.\n\nNa dopravní síť je napojena pomocí dálnice číslo 55. Podle plánů z počátku 21. století měla být osada začleněna do výběžku Izraelské bezpečnostní bariéry, který by ji z jihu napojil na okolí osady Karnej Šomron. Dle stavu k roku 2009 ale tato bariéra nebyla ještě zbudována. Kedumim tvoří nejzazší severovýchodní výběžek rozsáhlého bloku izraelských osad, pronikajících od Zelené linie až téměř na hřeben Samařské hornatiny (tzv. blok osad Guš Ari'el).\n\nObec Kedumim byla založena roku 1977, podle jiného pramene roku 1975 jako první izraelská osada v centrálním Samařsku. Za jejím vznikem stála nacionalistická skupina Guš Emunim. Její členové se v této době opakovaně snažila obsadit nějakou lokalitu v tomto regionu a založit na ní trvalé osídlení. Sedmkrát byli ale vypuzeni po zásahu izraelské armády. Během svátku Chanuka koncem roku 1975 Guš Emunim uspořádali osmý pokus a tisíce jejich stoupenců se sešly na místě biblického Samaří. Vláda se rozhodla ustoupit a dovolila aktivistům Guš Emunim usadit se asi 8 kilometrů jihozápadně od Samaří, v prostoru vojenské základny Kadum (podle nedaleké arabské vesnice Kafr Kaddum).\n\nZpočátku se tu usadilo třicet rodin. Obec se postupně rozrůstala o nové čtvrti umístěné ve vzájemných rozestupech na jednotlivých pahorcích v okolí. V současnosti je jich celkem 12 (jedna z nejnovějších: Har Chemed založena koncem 90. let 20. století na severozápadě). Vzdálenost mezi nejsevernějším a nejjižnějším výběžkem zástavby Kedumim činí přes 3 kilometry. Obec později získala status místní rady. Část obyvatel Kedumim dojíždí za prací do okolních izraelských měst, část je zaměstnána v lokálním sektoru služeb a průmyslu. V obci se nachází průmyslová zóna Bar On o rozloze 1,2 čtverečního kilometru.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu, ale bez formální příslušnosti k židovskému náboženství). Mezi populací v osadě Kedumim převažují stoupenci náboženského sionismu.\n\nJde o středně velkou obec městského typu s dlouhodobě rostoucí populací. K 31. prosinci 2014 zde žilo 4187 lidí. Během roku 2014 populace stoupla o 0,3 %.\n\n"}
{"id": "473757", "url": "https://cs.wikipedia.org/wiki?curid=473757", "title": "Alex Bourret", "text": "Alex Bourret\n\nAlex Bourret (* 5. října 1986, Drummondville) je kanadský hokejový útočník. Většinu kariéry strávil v Maine. Mezi jeho další působiště patří Sherbrooke, Shawinigan, Chicago, Hartford, San Antonio, Kometa Brno, Las Vegas Wranglers, High1 a Ontario Reign.\n\n\n"}
{"id": "473763", "url": "https://cs.wikipedia.org/wiki?curid=473763", "title": "Créteil – Université (stanice metra v Paříži)", "text": "Créteil – Université (stanice metra v Paříži)\n\nCréteil – Université je nepřestupní stanice pařížského metra na lince 8. Nachází se za hranicemi Paříže ve městě Créteil. Jedná se o venkovní stanici, která byla vybudována na silničním obchvatu.\n\nStanice byla otevřena 10. září 1974 jako součást úseku od stanice Créteil – L'Échat po současnou konečnou Créteil – Préfecture.\n\nJméno stanice má dvě části. \"Créteil\" podle města, ve kterém se stanice nachází a \"Univerzita\" je odvozena od nedaleké Université de Paris XII Val-de-Marne.\n"}
{"id": "473764", "url": "https://cs.wikipedia.org/wiki?curid=473764", "title": "Playhouse Disney", "text": "Playhouse Disney\n\nPlayhouse Disney je blok pro nejmenší na televizní stanici Disney Channel. Je zaměřen na věkovou kategorii 3-6 let. Tento blok pro nejmenší je na Disney Channel vysílán každý den od 6.00 do 7.00 a následně od 8.45 do 10.00. V USA byl pořad vysílán mezi lety 1997–2011.\n\nZa sesterskou televizi tohoto bloku se dal považovat Jetix Play, který byl 31. 7. 2010 v ČR, Slovensku a Maďarsku zrušen.\n\nBrzy by měl v ČR, Slovensku a Maďarsku vysílat celodenní kanál Playhouse Disney, jestli bude dabovaný se neví.\n\nNáhradou za Playhouse Disney je od 14. února v USA nový blok Disney Junior, který vychází ze současného Playhouse Disney. Disney Junior začne vysílat také ve Velké Británii a do konce tohoto roku by měl vysílat až ve 23 zemích světa.\n\n"}
{"id": "473768", "url": "https://cs.wikipedia.org/wiki?curid=473768", "title": "Námořní rybolov", "text": "Námořní rybolov\n\nNámořní rybolov či mořský rybolov je činnost prováděná na moři, při níž se obvykle pomocí sítí loví ryby a ostatní mořské plody. Loví se jak v příbřežních oblastech, tak na širém moři.\n\nTato činnost bývá obvykle prováděna pro zisk, a tedy ve velkém. Pro hospodářství mnoha přímořských států světa znamená hlavní zdroj obživy značné části jejich obyvatel a ulovené ryby a mořské plody jsou tam též nejdůležitějšími potravinami.\n\nRybáři plující na lodích zvaných traulery používají k lovu různé druhy sítí. Většinou to bývá takzvaná tralová síť ve tvaru dlouhého pytle, která je vlečena za lodí. Těmito sítěmi se loví především ryby žijící u dna. Jiným typem lodí jsou loggery, které loví různými typy zátahových sítí čili nevodů. Třetím typem rybářských lodí jsou driftery, které provádějí lov lehkými, často mnoho kilometrů dlouhými sítěmi – tenaty.\n\nV rybářských sítích končí široká škála mořských živočichů od velryb přes tuňáky, tresky a lososy až po krevety, kril, humry a další.\n"}
{"id": "473778", "url": "https://cs.wikipedia.org/wiki?curid=473778", "title": "Třetí kniha džunglí", "text": "Třetí kniha džunglí\n\nTřetí kniha džunglí je čtvrté album brněnské rockové skupiny Progres 2. Jedná se o dvojalbum, studiovou verzi stejnojmenného tematického koncertního provedení, které Progres 2 hráli na začátku 80. let 20. století. Album bylo vydáno v roce 1982 (viz 1982 v hudbě).\n\nPo úspěšném projektu rockové opery \"Dialog s vesmírem\", který byl završen vydáním studiového alba v roce 1980, stála skupina Progres 2 před otázkou, jak pokračovat dále. V té době rovněž nastala změna v obsazení, klávesistu Karla Horkého, který se chtěl věnovat studiu, nahradil Roman Dragoun. Bubeník a lídr kapely Zdeněk Kluka prosazoval pro další projekt téma Knih džunglí, což se však nelíbilo kytaristovi Pavlu Váněmu, neboť na toto téma nahrála skupina již album \"Mauglí\" (1978). Kvůli tomuto, ale i kvůli dalším neshodám s Klukou Pavel Váně ze skupiny ještě v roce 1980 odešel.\n\nZdeněk Kluka nakonec svoji vizi prosadil a postupně tak vznikl tematický projekt \"Třetí kniha džunglí\" s texty Vladimíra Čorta. Projekt nebyl dějově nijak propojen s původním Kiplingovým dílem, na pozadí džungle a města byl vytvořen konflikt člověka s odlidštěnou civilizací. Nejedná se tak o rockovou operu, ale spíše koncepční album o jednom tématu.\n\nS audiovizuálním koncertním provedením vystupovali Progres 2 v letech 1981 až 1983, premiérové představení byl odehráno 30. května 1981 v Brně. Ještě v tomtéž roce nahráli i studiovou verzi, která vyšla jako dvojalbum v roce 1982.\n\nZatímco v případě \"Dialogu s vesmírem\" nastaly při vydání alba problémy s texty některých skladeb (ačkoliv na koncertech zněly v původní verzi bez problémů), u \"Třetí knihy džunglí\" vadil cenzorům navrhovaný přebal, který tak musel být změněn. Album s původním obalem vyšlo až v roce 1992.\n\nDvojalbum \"Třetí kniha džunglí\" vyšlo v roce 1982 ve vydavatelství Panton. Následující rok byla vydána i exportní verze pod názvem \"The Third Book of Jungle\" s anglicky zpívanými texty. Reedice české verze (s původně navrženým přebalem) vyšla v roce 1992 u Bob J Production.\n\nNa CD vyšla \"Třetí kniha džunglí\" poprvé v roce 1992, stejně jako LP u Bob J Production s původním přebalem, ale zároveň mírně zkrácená tak, aby se vešla na jedno CD. V roce 2001 byla vydána u Sony Music/Bonton. Tato reedice obsahuje dva disky s českou i anglickou verzí alba. Třetí edice na CD vyšla v roce 2007 ve vydavatelství FT Records (pouze česká, mírně zkrácená verze na jednom disku, druhý disk je bonusový se singlem „Člověk stroj“ a záznamem části koncertního provedení \"Třetí knihy džunglí\" a původní obal).\n\n\n\n\n\n\n\n\n\n\n\n\n\n"}
{"id": "473780", "url": "https://cs.wikipedia.org/wiki?curid=473780", "title": "Urszula Kielanová", "text": "Urszula Kielanová\n\nUrszula Kielanová (* 10. října 1960 Otwock, Mazovské vojvodství) je bývalá polská atletka, stříbrná olympijská medailistka a halová vicemistryně Evropy ve skoku do výšky.\n\nSvé největší sportovní úspěchy zaznamenala především na přelomu sedmdesátých a osmdesátých let 20. století. Na juniorském mistrovství Evropy v Doněcku v roce 1977 skončila sedmá. O rok později získala bronzovou medaili na halovém mistrovství Evropy v Miláně a zúčastnila se evropského šampionátu, který pořádala Praha. Na strahovském stadionu Evžena Rošického obsadila výkonem 185 cm 8. místo.\n\nV roce 1979 ve Vídni vybojovala na halovém ME stříbrnou medaili (185 cm). Na následujícím halovém ME 1980 v tehdy západoněmeckém Sindelfingenu získala bronz. Ve finále překonala laťku ve výšce 193 cm. Na Letních olympijských hrách 1980 v Moskvě prohrála jen s italskou výškařkou Sarou Simeoniovou, která jako jediná v soutěži překonala laťku ve výšce 197 cm. Jejím posledním úspěchem byla bronzová medaile na halovém ME 1981 ve francouzském Grenoblu, kde si vytvořila výkonem 194 cm osobní rekord. Na halovém evropském šampionátu v Madridu v roce 1986 skončila na 9. místě. O rok později na halovém MS v americkém Indianapolisu se umístila na 11. místě.\n\nJe trojnásobnou vítězkou třineckého halového mítinku Beskydská laťka z let 1978 – 1980. Do roku 2005 držela hodnotou 193 cm rekord mítinku. Je trojnásobnou halovou mistryní Polska (1978, 1979, 1981) a dvojnásobnou mistryní Polska pod otevřeným nebem (1978, 1980).\n\n\n"}
{"id": "473782", "url": "https://cs.wikipedia.org/wiki?curid=473782", "title": "Alma – Marceau (stanice metra v Paříži)", "text": "Alma – Marceau (stanice metra v Paříži)\n\nAlma – Marceau je nepřestupní stanice pařížského metra na lince 9 v 8. obvodu v Paříži. Nachází se pod \"Avenue du Président Wilson\". Na druhé straně řeky přes most Alma je možné přestoupit na linku RER C.\n\nStanice byla otevřena 27. května 1923 při prodloužení úseku linky Trocadéro ↔ Saint-Augustin.\n\nNázev stanice se skládá ze dvou částí. \"Alma\" je název zdejšího mostu a náměstí, které odkazují na bitvu na řece Almě, ve které francouzsko-britsko-turecká vojska zvítězila nad Ruskem v roce 1854 během Krymské války.\n\nDruhá část názvu stanice je odvozena od \"Avenue Marceau\", pojmenované po generálu jménem François Séverin Marceau-Desgravier (1769–1796).\n\nVchod do stanice se nachází na \"Avenue du Président Wilson\".\n\n"}
{"id": "473784", "url": "https://cs.wikipedia.org/wiki?curid=473784", "title": "Johann Reinhold Forster", "text": "Johann Reinhold Forster\n\nJohann Reinhold Forster (22. října 1729 Dirschau – 9. prosince 1798 Halle) byl německý luterský pastor a přírodovědec částečně skotského původu, který svým dílem přispěl k začínající ornitologii Evropy a Severní Ameriky. Věhlasu se mu dostalo jeho účastí na druhé plavbě Jamese Cooka do Tichomoří, kde ho doprovázel jeho syn Georg Forster.\n\nForsterova rodina pocházela z rodu Forresterů ze Skotska, odkud jeho předkové emigrovali, obdobně jako jiní mnozí Skotové, poté, co ztratili většinu majetku za vlády Olivera Cromwella. J.R.Forster se narodil ve městě Tzew, v polské provincii Pruska. Studoval jazyky a přírodozpyt na Joachimsthalském gymnáziu v Berlíně, teologii na Univerzitě v Halle a poté sloužil jako luterský pastor v Nassenhubenu (Mokry Dwór).\n\nOženil se se svou sestřenicí Alžbětou Nikolajevnou. Měli několik dětí, včetně syna Georga. Roku 1766 odcestoval s Georgem (nejstarším z osmi dětí) do Anglie. Strávil tři roky výukou na odpadlické Warringtonské Akademii. Poté se přestěhoval do Londýna, kde získal pověst známého přírodovědce. \nKdyž Joseph Banks na poslední chvíli odmítl zúčastnit se Cookovi druhé plavby, Forster a jeho syn byli jmenováni na jeho uprázdněné místo. V červenci 1772 se vydali na cestu na palubě lodi \"Resolution\" a vrátili se v červenci 1775. Během zastávky na mysu Dobré naděje najal švédského botanika Anderse Sparrmana jako svého asistenta během plavby.\n\nOba Forsterové si vedli detailní deníky o všem co během plavby viděli a sestavili rozsáhlé sbírku přírodovědných druhů i lidských výtvorů. Po svém návratu Forster publikoval \"Observations Made during a Voyage round the World (1778)\". Avšak příjmy z publikace nestačili pokrýt jeho dluhy a proto množství kreseb z plavby, které pořídil jeho syn Georg, byl nucen prodat Josephu Banksovi. Během dalších několika let Forster napsat množství rozmanitých prací včetně německého překladu \"Arctic Zoology\" od Thomase Pennanta.\n\nV listopadu 1779 byl Forster jmenován profesorem přírodozpytu a mineralogie na universitě v Halle a ředitelem botanické zahrady university (v Halle-Wittenberg) Martina Luthera, kde setrval až do své smrti. Jeho dílo \"Descriptiones animalium\", které dokončil během měsíce měsíce poté, co se s Cookem vrátil do Anglie, bylo připraveno k vydání Hinrichem Lichtensteinem a publikováno roku 1884.\nForsterovy zoologické, ornitologické a ichthyologické články ve vědeckém časopisu \"Philosophical Transactions of the Royal Society\" z let 1772–73 mu vybudovaly pověst předního zoologa se zaměřením na Severní Ameriku.\n"}
{"id": "473785", "url": "https://cs.wikipedia.org/wiki?curid=473785", "title": "Maisons-Alfort – Les Juillottes (stanice metra v Paříži)", "text": "Maisons-Alfort – Les Juillottes (stanice metra v Paříži)\n\nMaisons-Alfort – Les Juilliottes je nepřestupní stanice pařížského metra na lince 8. Nachází se za hranicemi Paříže ve městě Maisons-Alfort pod \"Avenue du Maréchal de Lattre de Tassigny\". Jedná se o poslední podzemní stanici na této straně linky. Zde také končí některé vlaky v tomto směru.\n\nStanice byla otevřena 27. dubna 1972, kdy sem byla prodloužena trať ze sousední stanice Maisons-Alfort – Stade. Do 24. září 1973 sloužila jako konečná stanice, než byla linka dále rozšířena do Créteil – L'Échat.\n\nJméno stanice se skládá ze dvou částí. \"Maisons-Alfort\" podle města, ve kterém se stanice nachází a \"Les Juilliottes\", které je názvem zdejší čtvrti.\n"}
{"id": "473786", "url": "https://cs.wikipedia.org/wiki?curid=473786", "title": "Bitva u Baphea", "text": "Bitva u Baphea\n\nBitva u Baphea byla prvním střetem mezi Byzantskou říší a Osmanskými Turky. Osmané zde zvítězili nad byzantskou armádou 27. července 1302.\n\nOsmané neustále plenili území Byzantské říše. Proto císař Andronikos II. vyslal malé vojsko pod vedením generála Muzalona, aby Turky vyhnal z byzantských území. Byzantská armáda byla malá a nedostatečně vyzbrojená, čítala jen něco kolem 2 000 mužů. Proti ní zde stálo na 5 000 Osmanů. Byzantinci utrpěli porážku a nyní se jen zmohli na obranu velkých opevněných měst v okolí. Území Býthie však bylo obsazeno Osmany a zde vzniklo jádro budoucí velké Osmanské říše.\n\n"}
{"id": "473793", "url": "https://cs.wikipedia.org/wiki?curid=473793", "title": "Sjednocení Německa", "text": "Sjednocení Německa\n\nSjednocení Německa, kterým došlo k politickému a administrativnímu sjednocení německých států do národního státu, bylo oficiálně oznámeno 18. ledna 1871 v zrcadlové síni paláce Versailles ve Francii, kde německá knížata slavnostně prohlásila Viléma I. Pruského německým císařem po kapitulaci Francie v prusko-francouzské válce. Sjednocení Německa, kterým většina německy mluvícího obyvatelstva vstoupila do spolkové Německé říše, proběhla v období jednoho století.\n\nSvatá říše římská zanikla po Prešpurském míru a abdikaci císaře Františka II. roku 1806 během napoleonských válek a byla nahrazena Rýnským spolkem pod protektorátem Napoleona I. Po porážce Napoleona I. roku 1814 a 1815 byl na Vídeňském kongresu založen velmi volný Německý spolek, jehož sněmy se konaly ve Frankfurtu nad Mohanem pod předsednictvím rakouského císaře. \n\nModel „sfér vlivu“ a rovnováhy sil, vytvořený na Vídeňském kongresu v letech 1814 a 1815 po napoleonských válkách, učinil Rakouské císařství dominantní mocností ve střední Evropě. Vídeň však nebrala v úvahu narůstající sílu Pruska a neuvědomila si, že Prusko může konkurovat Rakousku jako vůdčí mocnost mezi německými státy. Tento německý dualismus nabízel dvojí řešení národního sjednocení Německa (a jednu variantu vylučující jak Rakousko tak Prusko): \n\nNa začátku 19. století byly německé země v rámci Svaté říše římské rozděleny do více než 300 politických entit, od říšských měst a drobných panství až po velká království jako Bavorsko. Organizovány do „říšských krajů“ (\"Reichskreise\"), skupiny států koordinovaly regionální a organizační zájmy, včetně ekonomické spolupráce a vojenské ochrany. Od 15. století kurfiřti volili – s několika výjimkami – za císaře Svaté říše římské hlavy dynastie Habsburků.\n\nVálka druhé koalice mezi lety 1799 až 1802 skončila porážkou spojeneckých vojsk Napoleonem Bonaparte a smlouvami z Luneville roku 1801 a smlouvou z Amiens roku 1802. V roce 1806 po porážce Pruska a Ruska v bitvě u Jeny a u Auerstedtu Napoleon diktoval mír, kterým byla Svatá říše římská zrušena. \nOd napoleonských válek rostl také v německých zemích nacionalismus, zprvu jako hnutí odporu proti francouzské nadvládě, později jako hnutí za moderní a jednotný německý stát. Roku 1817 se konala studentská manifestace na hradě Wartburgu. Rakouský kancléř kníže Metternich sice nacionalistické studentské a jiné spolky Karlovarskými dekrety (1819) zakázal a utužil cenzuru, zejména na univerzitách, tato „předbřeznová doba“ (\"Vormärz\") však neměla dlouhé trvání. Nacionálně-liberální revoluce roku 1830 stoupence sjednocení a modernizace povzbudila, roku 1832 se konala velká národní manifestace v bavorském Hambachu a revoluce 1848 způsobila Metternichův pád.\n\nHlavním politickým cílem revoluce, silné zejména v Porýní, byla společná německá ústava. Roku 1848 byl svolán do Frankfurtu „výbor padesáti“, který měl připravit ústavu a volby. Pozván byl také František Palacký, který však pozvání známým Psaním do Frankfurtu odmítl. Výbor se rozhodl vypsat v německy mluvících zemích všeobecné volby, i když jejich podobu nechal na jednotlivých panovnících. V česky mluvících krajích Čech a Moravy se nekonaly. Zvolený parlament se sešel roku 1849 opět ve Frankfurtu a nabídl dědičný císařský titul pruskému králi Fridrichu Vilémovi IV. Ten však nabídku z obav před knížaty (kteří většinou liberální ústavu odmítli) a Rakouskem odmítl. Nemohl také přijmout myšlenku, že by se stal císařem \"z vůle parlamentu\" a tím lidu, když po celou dobu vládl jako panovník \"z Boží milosti\". \n\nSněm se pak rozhodl pro „maloněmeckou koncepci“ s vyloučením Rakouska, když se však dále nedokázal dohodnout, vypukla opět revoluce a sněm byl nakonec rozehnán. Ani v následujících diplomatických jednáních se Prusku nepodařilo problém sjednocení vyřešit a pod tlakem Rakouska a Ruska se dokonce roku 1850 v Olomouci muselo myšlenky sjednocení vzdát.\n\nPrudký hospodářský a průmyslový rozvoj německých zemí v 19. století ovšem vznik takového moderního státu nutně potřeboval i podporoval. Roku 1818 vznikla Pruská celní unie (\"Zollverein\"), která spojila všechny Hohenzollernské země a postupně i řadu dalších. Délka silnic se zpevněným povrchem činila roku 1816 3 800 km a roku 1852 16 600 km, zčásti v nové vícevrstvé technologii (macadam). V Německu vznikla síť kanálů a roku 1846 po nich a po řekách plulo 180 parníků. Roku 1835 byla v Bavorsku otevřena první železnice(Norimberk – Fürth) o délce 6 km, roku 1840 měly německé železnice 462 km a roku 1860 11 157 km. Kolem roku 1870 už byla většina německých měst napojena na železnici.\n\nVojenské úspěchy v Prusko-dánské válce (1864), v Prusko-rakouské válce (1866) a zejména porážka Francie v Prusko-francouzské válce 1870 připravily podmínky pro sjednocení. Vyvolaly nadšení a národní hrdost, kterou mohli politici využít k politickému sjednocení Německa. Této úlohy se ujal pruský kancléř Otto von Bismarck. Německá říše jako jednotné císařství s Vilémem I. v čele nevznikla rozhodnutím voleného parlamentu, nýbrž slavnostním provoláním německých knížat, což jí dalo její konzervativní ráz. Že se tak stalo po porážce Francie a v někdejším sídle francouzských králů ve Versailles, napomohlo k budoucímu německo-francouzskému napětí a rivalitě. Nicméně „maloněmecké“ sjednocení Německa bez Rakouska v roce 1871 alespoň dočasně vyřešilo otázku dualismu a vytvořilo ve Střední Evropě neobyčejně mocný stát. Důsledky tohoto kroku pak silně poznamenaly evropské dějiny až do poloviny 20. století.\n\n\n"}
{"id": "473794", "url": "https://cs.wikipedia.org/wiki?curid=473794", "title": "Udždžain", "text": "Udždžain\n\nUdždžain (hindsky उज्जैन), kdysi známé jako Udžažainí, je starověké město v oblasti Málvy v dnešním Madhjapradéši. Je administrativním centrem stejnojmenného okresu a jedním ze sedmi posvátných míst hinduismu. Každých dvanáct let se zde koná kumbhaméla.\n\nPodle \"Mahábháraty\" byl Udždžain hlavním městem království Avanti. V 7. století zde bylo významné středisko astronomie, kde působil velký indický matematik Brahmagupta.\n"}
{"id": "473797", "url": "https://cs.wikipedia.org/wiki?curid=473797", "title": "Boğazkale", "text": "Boğazkale\n\nBoğazkale je město a distrikt, který leží v západním Turecku 87 km od města Çorum. Město má 2000 obyvatel. Administrativně spadá pod Çorumskou provincii a region Manisa.\n\nVe starověku se v místech dnešního města Boğazkale nacházelo chetitské město Chattušaš. V okolí se nachází několik turistických zajímavostí.\n"}
{"id": "473802", "url": "https://cs.wikipedia.org/wiki?curid=473802", "title": "Filles du Calvaire (stanice metra v Paříži)", "text": "Filles du Calvaire (stanice metra v Paříži)\n\nFilles du Calvaire je nepřestupní stanice pařížského metra na lince 8 na hranicích 3. a 11. obvodu v Paříži. Nachází se na křižovatce ulic \"Boulevard du Temple\" a \"Rue des Filles-du-Calvaire\".\n\nStanice byla otevřena 5. května 1931 při rozšíření linky od Richelieu – Drouot po Porte de Charenton.\n\nJméno stanice znamená česky \"dcery Kalvárie\" a je odvozeno od názvu ulice \"Rue des Filles du Calvaire\", která nese jméno kongregace, která vznikla v Poitiers v roce 1617 z benediktýnského řádu. Pařížský klášter byl během Francouzské revoluce zrušen.\n\nVchod do stanice se nachází na \"Boulevardu du Temple\".\n\n"}
{"id": "473807", "url": "https://cs.wikipedia.org/wiki?curid=473807", "title": "Nationale (stanice metra v Paříži)", "text": "Nationale (stanice metra v Paříži)\n\nNationale je nepřestupní nadzemní stanice pařížského metra na lince 6 ve 13. obvodu v Paříži. Stanice je umístěná na viaduktu vedoucím po \"Boulevardu Vincent Auriol\", u křižovatky s ulicí \"Rue Nationale\".\n\nStanice byla otevřena 1. března 1909, kdy byla zprovozněna linka 6 mezi stanicemi Place d'Italie a Nation.\n\nJméno stanice znamená česky \"Národní\" a pochází od ulice \"Rue Nationale\", která odvozuje svůj název od národní gardy, občanské milice vytvořené během Francouzské revoluce.\n\nStanice má jen jeden východ na \"Boulevardu Vincent Auriol\" proti domům 124 a 143.\n"}
{"id": "473809", "url": "https://cs.wikipedia.org/wiki?curid=473809", "title": "Michail Kornijenko", "text": "Michail Kornijenko\n\nMichail Borisovič Kornijenko ( , * 15. dubna 1960 v Syzrani, Kujbyševské oblasti, RSFSR, SSSR) byl policista, vypracoval se na inženýra, nyní je od dubna 1998 ruský kosmonaut, člen oddílu kosmonautů RKK Eněrgija. V dubnu 2010 se na šest měsíců vypravil na Mezinárodní vesmírnou stanici (ISS) jako člen Expedice 23 a Expedice 24. Podruhé na ISS pracoval během ročního letu v březnu 2015 – březnu 2016 jako člen Expedice 43/44/45/46. Koncem roku 2017 kosmonautem být přestal, nadále pracoval ve Středisku přípravy kosmonautů v administrativě.\n\nMichail Kornijenko pochází ze Syzraně v Kujbyševské (dnes Samarské) oblasti, žil v Moskvě, později v Čeljabinsku, zde také roku 1977 absolvoval střední školu. Dva roky (1978–1980) základní vojenské služby strávil u 104. gardové výsadkové divize, posádkou u Kirovabadu v Ázerbájdžánu. V letech 1980–1986 sloužil v moskevské policii. Současně dálkově studoval na Moskevském leteckém institutu, kde roku 1987 získal diplom inženýra se specializací na raketové motory na kapalné pohonné látky. V letech 1986–1991 pracoval v Konstrukční kanceláři všeobecného strojírenství (KBOM). Od října 1991 byl ředitelem výrobně-technického oddělení společnosti Transvostok (), od prosince 1992 byl generálním ředitelem společnosti ESTE (). V dubnu 1995 nastoupil k RKK Eněrgija do oddělení přípravy kosmonautů k výstupům do otevřeného vesmíru.\n\nPřihlásil se k kosmonautickému výcviku, prošel lékařskými prohlídkami v IMBP, ale v červenci 1997 firemní komise zadržela jeho spis, nesplňoval totiž podmínku minimálně tříletého zaměstnání u RKK Eněrgija. Státní meziresortní komise ho proto až 24. února 1998 doporučila do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 23. března 1998, s platností od 10. dubna 1998 (třetí výročí nástupu do zaměstnání). Absolvoval dvouletou všeobecnou kosmickou přípravu ve Středisku přípravy kosmonautů J. A. Gagarina (CPK) a 1. prosince 1999 získal kvalifikaci zkušební kosmonaut. \nOd února 2000 byl zařazen mezi kosmonauty připravující se v CPK na lety na Mezinárodní vesmírnou stanici (ISS). V srpnu 2001 byl jmenován do záložní posádky Expedice 8. V únoru 2003 po havárii Columbie, byl program letů omezen a posádka rozpuštěna.\n\nV červenci 2005 byl zařazen do skupiny 15/16/17, z jejíž členů se sestavovaly posádky Expedice 15 až 17. V květnu 2006 byl předběžně, v červnu 2006 definitivně, začleněn do záložní posádky Expedice 15 (startovala v březnu 2007). V srpnu 2007 byl předběžně jmenován do základní posádky Expedice 20, v červenci 2008 byl přeřazen do Expedice 23, oficiálně bylo toto zařazení oznámeno v září 2008. \n\nNa svoji první kosmickou výpravu odstartoval z kosmodromu Bajkonur v Sojuzu TMA-18 jako palubní inženýr lodi společně s Alexandrem Skvorcovem a Tracy Caldwellovou dne 2. dubna 2010 v 04:04 UTC. Po půlročním pobytu na stanici přistála stejná trojice v Sojuzu TMA-18 25. září 2010 v 05:23 UTC v kazašské stepi 35 km jihovýchodně od Arkalyku. \nV souvislosti s rozhodnutím Roskosmosu o shromáždění ruských kosmonautů v jednom oddílu odešel ze společnosti RKK Eněrgija a od 22. ledna 2011 je kosmonautem Střediska přípravy kosmonautů.\n\nV listopadu 2012 byl (se Scottem Kellym) vybrán k ročnímu letu na ISS v Expedici 43/44/45/46. Ještě s velitelem lodi Sojuz TMA-16M Gennadijem Padalkou let zahájili 27. března 2015. Na ISS pracoval do 2. března 2016, kdy společně s Kellym a Sergejem Volkovem přistál v Sojuzu TMA-18M v kazašské stepi. Mise Kornijenka a Kellyho trvala 340 dní, 8 hodin a 43 minut.\n\nK 1. prosinci 2017 přestal být aktivní kosmonaut, v oddílu kosmonautů však zůstal, a sice jako kosmonaut-manažer (), tedy neaktivní kosmonaut ve funkci „vedoucího specialisty“.\n\n\n"}
{"id": "473810", "url": "https://cs.wikipedia.org/wiki?curid=473810", "title": "Oleg Skripočka", "text": "Oleg Skripočka\n\nOleg Ivanovič Skripočka ( , * 24. prosince 1969 v Něvinnomyssku, Stavropolském kraji, RSFSR, SSSR) je od dubna 1998 ruský kosmonaut, zprvu byl členem oddílu kosmonautů RKK Eněrgija, od roku 2011 pracuje v oddílu Střediska přípravy kosmonautů; původním povoláním je inženýr. V říjnu 2010 se na šest měsíců poprvé vypravil do vesmíru – na Mezinárodní vesmírnou stanici (ISS) jako člen Expedice 25 a Expedice 26. Roku 2016 si půlroční kosmický let na IS zopakoval, tentokrát jako člen Expedice 47/48. Potřetí se na ISS vypravil v září 2019, v rámci Expedice 61/62\n\nOleg Skripočka pochází z Něvinnomyssku ve Stavropolském kraji, žil na Kamčatce a v Záporoží, zde také roku 1987 absolvoval střední školu. Roku 1993 dokončil studium na moskevské Baumanově univerzitě, fakultu energetického strojírenství v Koroljovu. Současně se studiem pracoval v letech 1987–1993 v RKK Eněrgija, zpočátku jako slévač závodu ZEM, od roku 1990 byl technikem projekčního oddělení Energije, od roku 1993 inženýrem tamtéž. Roku 1996 byl přeložen do oddělení věnujícího se výrobě a použití pozemního vybavení pro přípravu kosmických lodí k letu.\n\nPřihlásil se k kosmonautickému výcviku, prošel lékařskými prohlídkami v IMBP a 28. července 1997 jej Státní meziresortní komise doporučila do oddílu kosmonautů RKK Eněrgija. Formálně zařazen v Eněrgiji na pozici kandidáta na kosmonauta byl 14. října 1997. Absolvoval dvouletou všeobecnou kosmickou přípravu ve Středisku přípravy kosmonautů J. A. Gagarina (CPK) a 1. prosince 1999 získal kvalifikaci „zkušební kosmonaut“. \n\nOd února 2000 se připravoval v CPK k letům na Mezinárodní vesmírnou stanici (ISS). V prosinci 2002 byl předběžně zařazen do záložní posádky šesté návštěvní expedice. V únoru 2003 po havárii Columbie, byl program letů omezen a posádka rozpuštěna.\nV květnu 2006 byl předběžně jmenován do záložní posádky Expedice 19, záhy však byl přeřazen do záložní posádky Expedice 17 (startovala v dubnu 2008), v listopadu 2007 bylo nové zařazení potvrzeno ruskou meziresortní komisí. Paralelně byl v srpnu 2007 předběžně vybrán do záložní posádky Expedice 21, v červenci 2008 byl přeřazen do základní posádky Expedice 25 a 26, oficiálně bylo toto jmenování oznámeno v září 2008. \n\nK prvnímu letu odstartoval v lodi Sojuz TMA-01M z kosmodromu Bajkonur 7. října 2010 ve 23:11 UTC ve funkci palubního inženýra společně s velitelem Alexandrem Kalerim a palubním inženýrem Scottem Kellym. Po obvyklém dvoudenním letu se 10.  října v 00:01 UTC nový Sojuz spojil s Mezinárodní vesmírnou stanicí. a nováčci se připojili k trojici Douglas Wheelock, Fjodor Jurčichin, Shannon Walkerová. Starší trojice se vrátila na Zem koncem listopadu, v polovině prosince doplnili posádku ISS na šest lidí Dmitrij Kondraťjev, Paolo Nespoli a Catherine Colemanová. Skripočka během letu třikrát vystoupil na povrch stanice, celková délka výstupů dosáhla 16 hodin a 39 minut. Dne 16. března 2011 po 159 dnech, 8 hodinách a 43 minutách letu se svými dvěma kolegy přistál v kazašské stepi 86 km severoseverovýchodně od Arkalyku.\n\nV rámci slučování ruských oddílů kosmonautů odešel ze společnosti RKK Eněrgija a od 11. června 2011 je kosmonautem oddílu Střediska přípravy kosmonautů.\n\nV lednu 2014 Roskosmos oznámil jeho jmenování členem Expedice 47/48 se startem v březnu 2016 v Sojuzu MS-01 (později byla loď změněna na Sojuz TMA-20M) a náhradníkem Sergeje Volkova v Sojuzu TMA-18M (start v září 2015). V Sojuzu TMA-20M s ním 18. března k ISS vzlétli Alexej Ovčinin a Jeffrey Williams. Na stanici pracoval ve funkci palubního inženýra, 7. září 2016 se ve stejné sestavě posádka Sojuzu TMA-20M vrátila na Zem. Jejich let trval 172 dní, 3 hodiny, 47 minut a 15 sekund.\n\nKoncem roku 2017 byl vybrán za náhradníka velitele lodi Sojuz MS-10 (start v říjnu 2018) a velitele Sojuzu MS-12, letět měl s Christinou Kochovou a Hazzá Al-Mansúrím. Nicméně v souvislosti s neúspěšným startem Sojuzu MS-10 byla jeho posádka (Alexej Ovčinin a Nick Hague) převedena ke Kochové na Sojuz MS-12 a Skripočka s Mansúrím na Sojuz MS-15, přičemž je doplnila Jessica Meirová. Na oběžnou dráhu Země v Sojuzu MS-15 odstartovali z Bajkonuru 25. září 2019, téhož dne se spojili se stanicí a připojili se k její posádce. Mansúrí se po týdnu vrátil v Sojuzu MS-12 s Ovčininem a Haguem, Skripočka s Meirovou zůstali na stanici coby členové Expedice 61/62.\n\nOleg Skripočka je ženatý, má dceru a syna.\n\n\n"}
{"id": "473811", "url": "https://cs.wikipedia.org/wiki?curid=473811", "title": "Sojuz TMA-20", "text": "Sojuz TMA-20\n\nSojuz TMA-20 je ruská kosmická loď řady Sojuz. Dne 15. prosince 2010 vzlétla k Mezinárodní vesmírné stanici (ISS), kam dopravila tři členy Expedice 26 – Dmitrije Kondraťjeva, Catherine Colemanovou a Paola Nespoliho. Poté zůstala u ISS připojená jako záchranná loď. V květnu 2011 se s ní stejná trojice kosmonautů vrátila na Zem.\n\n\n\nPři přepravě z výrobního závodu na kosmodrom byl poškozen návratový modul, proto byl nahrazen novým, původně určeným pro následující loď (Sojuz TMA-21).\n\nSojuz TMA-20 odstartoval z kosmodromu Bajkonur 15. prosince 2010 v 19:09 UTC. Po obvyklém dvoudenním letu se 17. prosince ve 20:11 UTC automaticky spojil s portem modulu Rassvet (MIM-1) Mezinárodní vesmírné stanice (ISS).\n\nSoučástí komplexu ISS byl až do 23. května 2011, kdy se ve 21:35:17 UTC odpojil, kosmonauti při půlhodinovém letu ve formaci vyfotografovali a nafilmovali ISS s připojeným raketoplánem Endeavour (mise STS-134) a 24. května ve 2:27 UTC přistáli v kazašské stepi 147 km východně od města Džezkazganu.\n"}
{"id": "473812", "url": "https://cs.wikipedia.org/wiki?curid=473812", "title": "Sojuz TMA-02M", "text": "Sojuz TMA-02M\n\nSojuz TMA-02M je ruská kosmická loď řady Sojuz. Start proběhl z kosmodromu Bajkonur 7. června 2011 ve 20:12:45 UTC, s Mezinárodní vesmírnou stanicí (ISS) se loď spojila 9. června 2011. Dopravila sem tři členy Expedice 28 – Sergeje Volkova, Michaela Fossuma a Satoši Furukawu. Poté zůstala u ISS jako záchranná loď až do 21. listopadu 2011, kdy se s ní stejná trojice kosmonautů odpojila od stanice a 22. listopadu v 2:25 UTC přistála v Kazachstánu u Arkalyku.\n\nHlavní posádka:\n\nZáložní posádka:\n"}
{"id": "473813", "url": "https://cs.wikipedia.org/wiki?curid=473813", "title": "Sojuz TMA-22", "text": "Sojuz TMA-22\n\nSojuz TMA-22 byla ruská kosmická loď řady Sojuz. Dne 14. listopadu 2011 odstartovala z kazašského kosmodromu Bajkonur k Mezinárodní vesmírné stanici (ISS), kam dopravila tři členy Expedice 29, Antona Škaplerova, Anatolije Ivanišina a Daniela Burbanka. Poté zůstala u ISS jako záchranná loď až do 27. dubna 2012, kdy se s ní stejná trojice kosmonautů vrátila na Zem.\n\nHlavní:\n\nZáložní:\n\nStart Sojuzu TMA-22 byl původně plánován na 30. září 2011, v červenci 2011 byl přesunut na 22. září, ale po zničení Progressu M-12M při neúspěšném vzletu 24. srpna 2011 byl odložen na 12. listopadu 2011 a pak na 14. listopadu 2011.\n\nDne 14. listopadu ve 4:14:03 UTC loď za hustého sněžení odstartovala z kosmodromu Bajkonur. Po obvyklém dvoudenním letu se 16. listopadu v 05:24 UTC připojil k modulu Poisk Mezinárodní vesmírné stanice.\n\nSoučástí komplexu ISS byl Sojuz TMA-22 až do 27. dubna 2012, kdy se v 08:18:19 UTC odpojil a v 11:44:57 UTC přistál v kazašské stepi severovýchodně od Arkalyku. Jeho let trval 165 dní, 7 hodin a 31 minut.\n"}
{"id": "473814", "url": "https://cs.wikipedia.org/wiki?curid=473814", "title": "Sojuz TMA-03M", "text": "Sojuz TMA-03M\n\nSojuz TMA-03M byla ruská kosmická loď řady Sojuz, která 21. prosince 2011 odstartovala z kosmodromu Bajkonur k Mezinárodní vesmírné stanici (ISS). Dopravila tam tři členy Expedice 30, André Kuiperse a Olega Kononěnka s Donaldem Pettitem. Poté zůstala u ISS jako záchranná loď až do 1. července 2012, kdy se s ní stejná trojice kosmonautů vrátila na Zem.\n\n\n\nStart Sojuzu TMA-03M byl původně plánován na 25. listopadu 2011, ale po zničení Progressu M-12M při neúspěšném vzletu 24. srpna 2011 byl odložen na 20. a pak na 21. prosince 2011.\n\nStart se uskutečnil 21. prosince 2011 ve 13:16:14 UTC z kosmodromu Bajkonur. Ve 13:25 UTC se kosmická loď dostala na výchozí oběžnou dráhu ve výšce 230x190 km. Postupnými manévry se oběžná dráha zvyšovala a za dva dny po startu se loď dostala k Mezinárodní vesmírné stanici (ISS). Ke spojení obou těles došlo 23. prosince 2011 v 15:19:14 UTC, kdy se Sojuz TMA-03M v automatickém režimu připojil k ISS k modulu Rassvet.\n\nO šest měsíců později se kosmonauti vrátili do Sojuzu, 1. července 2012 se v 04:47:43 UTC odpojili od stanice a týž den v 08:14:34 UTC přistáli v kazašské stepi 148 km jihovýchodně od Džezkazganu.\n\n"}
{"id": "473815", "url": "https://cs.wikipedia.org/wiki?curid=473815", "title": "Sojuz TMA-04M", "text": "Sojuz TMA-04M\n\nSojuz TMA-04M je ruská kosmická loď řady Sojuz. Dne 15. května 2012 vzlétla k Mezinárodní vesmírné stanici (ISS), kam dopravila tři členy Expedice 31. Poté zůstala u ISS jako záchranná loď až do 16. září 2012, kdy se odpojila od stanice se stejnou posádkou a o několik hodin později už 17. září s ní stejná trojice kosmonautů přistála na Zemi.\n\nHlavní:\n\nZáložní:\n\nStart byl původně plánován na 30. března 2012. Koncem ledna však při tlakových zkouškách technici poškodili přistávací modul lodi. Celá loď musela být vyměněna a start odložen na 15. května 2012.\n\nStart se uskutečnil 15. května 2012 ve 03:01:23 UTC z kosmodromu Bajkonur. Po obvyklém dvoudenním letu se 17. května v 4:36 UTC loď spojila s Mezinárodní vesmírnou stanicí (ISS).\n\nDne 16. září 2012 v 23:09:00 UTC se stejná posádka Padalka, Revin, Acabá s lodí odpojila od stanice a druhý den v 02:52:53 UTC přistáli v kazašské stepi severovýchodně od Arkalyku, let Sojuzu trval 124 dní, 23 hodin, 51 minut a 30 sekund.\n"}
{"id": "473827", "url": "https://cs.wikipedia.org/wiki?curid=473827", "title": "Lari", "text": "Lari\n\nLari může být:\n\n"}
{"id": "473833", "url": "https://cs.wikipedia.org/wiki?curid=473833", "title": "Félix Faure (stanice metra v Paříži)", "text": "Félix Faure (stanice metra v Paříži)\n\nFélix Faure je nepřestupní stanice pařížského metra na lince 8 v 15. obvodu v Paříži. Nachází se na \"Avenue Félix-Faure\".\n\nStanice byla otevřena 27. července 1937 při zprovoznění úseku úsek La Motte-Picquet – Grenelle ↔ Balard.\n\nJméno stanice je odvozeno od názvu \"Avenue Félix-Faure\". Félix Faure (1841–1899) byl v letech 1895–1899 francouzský prezident, který vstoupil do historie především okolnostmi své smrti, když zemřel v Elysejském paláci v náručí kurtizány jménem Marguerite Steinheil.\n\nVchod do stanice se nachází na křižovatce \"Avenue Félix-Faure\" s náměstím \"Place Étienne-Pernet\" naproti kostelu Saint-Jean-Baptiste de Grenelle.\n"}
{"id": "473836", "url": "https://cs.wikipedia.org/wiki?curid=473836", "title": "Varg Vikernes", "text": "Varg Vikernes\n\nVarg Vikernes, rodným jménem a příjmením Kristian Vikernes, známý též jako Count Grishnackh (* 11. února 1973 v Bergenu) je norský black metalový hudebník, zakladatel hudebního projektu Burzum. V současnosti používá jméno Louis Cachet. Má družku a šest dětí.\n\nPůvodně byl kytaristou skupiny Old Funeral, v níž hráli taky pozdější členové skupiny Immortal. V roce 1991 založil sólový hudební projekt Burzum, který se rychle stal v norské blackmetalové scéně populární. V roce 1992 vstoupil do kapely Mayhem, kde přijal umělecké jméno Count Grishnackh. V roce 1994 byl usvědčen z vraždy Øysteina Aarsetha, kytaristy kapely Mayhem známého jako Euronymous. Sám se ale cítí nevinen, podle něj šlo o sebeobranu. Euronymous ho údajně plánoval zavraždit. Vikernes byl dále obviněn ze čtyř případů žhářství, včetně podpalování kostelů. Byl odsouzen k trestu odnětí svobody po dobu 21 let, což je v Norsku nejvyšší trest. Ve vězení pokračoval v tvorbě Burzum, ale protože měl zákaz hrát na některé hudební nástroje, byly nové nahrávky čistě ambientní. V roce 2009 byl na žádost předčasně propuštěn z vězení. Obnovil činnost Burzum v black metalovém stylu a vydal nové album Belus (2010), poté natočil své nejlepší písně z prvních dvou alb Burzum (Aske) a Det Som Engang Var, v modernějším zvuku a v roce 2011 je vydal pod názvem From The Depths Of Darkness. Jeho deska z roku 2014 nese jméno The Ways of Yore. Dle informací z médií byl 16. července 2013 ve Francii zatčen pro hrozbu přípravy teroristického činu. Nyní už je opět na svobodě.\n\nPočátky black metalu a život Vikernese osvětluje dokument \"Until the Light Takes Us\" z roku 2008.\n\nV rozhovorech v knize <nowiki>\"Lords of Chaos\"</nowiki> Vikernes hovoří o svém dospívání a dětství. Své dětství popisuje jako šťastné a bezproblémové. Uvádí, že jeho matka pracovala v naftové společnosti a otec jako stavební inženýr. Když bylo Vikernesovi 6 let, přestěhovala se jeho rodina do Bagdádu, protože Vikernesův otec vyvíjel počítačový program pro Saddáma Husajna. Když Vikernes navštěvoval tamní školu, dostal se do slovní potyčky s učitelem, když ho nazval opicí. Vikernesova matka říká, že i přes tyto excesy nebyl Vikernes nikdy bit, a to i přes to, že na ostatních dětech se tento způsob trestu uplatňoval pravidelně. V této době se také začaly projevovat jeho poměrně vyhraněné názory.\n\nPo návratu do Norska se Vikernes údajně připojil ke skinheadskému hnutí. Toto ale Vikernes popírá se slovy, že v Norsku, respektive v Bergenu nebyli žádní skinheadi. Ovlivněn klasickou hudbou typu Čajkovského a metalovými skupinami jako Iron Maiden, Bathory nebo Celtic Frost se začal Vikernes věnovat black metalu.\n"}
{"id": "473837", "url": "https://cs.wikipedia.org/wiki?curid=473837", "title": "Nedvězí (Kounov)", "text": "Nedvězí (Kounov)\n\nNedvězí () je místní částí obce Kounov v okrese Rychnov nad Kněžnou v Královéhradeckém kraji v podhůří Orlických hor. Až do roku 1911 byla součástí obce Dobřany. \n\nOsada se rozkládá na svazích údolí tvořeného jedním z levostranných přítoků Zlatého potoka pod Smolovým kopcem, který je s nadmořskou výškou 656 m n. m. nejvyšším vrcholem v okolí. Na počátku 20. století zde vzniklo několik mechanických tkalcoven na vodní pohon.\n\nVětšina stavení je v současné době využívána jako rekreační objekty.\n"}
{"id": "473839", "url": "https://cs.wikipedia.org/wiki?curid=473839", "title": "The Third Book of Jungle", "text": "The Third Book of Jungle\n\nThe Third Book of Jungle je anglická verze čtvrtého alba brněnské rockové skupiny Progres 2 \"Třetí kniha džunglí\". Jako dvojalbum bylo vydáno v roce 1983 (viz 1983 v hudbě).\n\nProgres 2 mezi lety 1981 a 1983 koncertovali po Československu s tematickým projektem \"Třetí kniha džunglí\", přičemž stejnojmenné album vyšlo v roce 1982. Jednalo se o audiovizuální projekt, při jehož koncertním provedení byly spojeny složky hudební i vizuální v jeden celek. Jako volná předloha pro \"Třetí knihu džunglí\" posloužily \"Knihy džunglí\" od anglického spisovatele Rudyarda Kiplinga. Tématem projektu byl střet člověka s odlidštěnou civilizací se střídajícím se pozadím města a džungle.\n\nV roce 1983 skupina zcela nově nahrála celé dvojalbum, tentokrát ale s anglickými texty, neboť bylo určeno především pro export.\n\nDvojalbum \"The Third Book of Jungle\" vyšlo na LP v roce 1983 ve vydavatelství Panton. Na CD byla deska vydána v roce 2001 u Sony Music/Bonton. V tomto případě se jednalo o dvojCD s českou i anglickou verzí dohromady. Zatímco česká nahrávka je zde kompletní, u varianty v angličtině chybí čtyři instrumentální skladby, které jsou totožné s českou verzí.\n\n\n\n\n\n\n\n\n\n"}
{"id": "473843", "url": "https://cs.wikipedia.org/wiki?curid=473843", "title": "Baktericid", "text": "Baktericid\n\nBaktericid, též bakteriocid, je chemická látka, která zabíjí bakterie a v ideálním případě žádné jiné živé organismy. Mezi baktericidy patří dezinficiencia, antiseptika a antibiotika.\n\nMezi nejpoužívanější dezinficiencia patří:\n\nJako antiseptika (tedy baktericidní látky, které lze použít na těle člověka nebo zvířete, na kůži, sliznicích, v ránách apod.) lze použít některé z výše uvedených dezinficiencií, za vhodných podmínek (hlavně koncentrace, pH, teploty a toxicity pro člověka nebo zvíře). Kromě jiných mezi důležité patří:\nOstatní látky obecně nelze použít jako bezpečná antiseptika, protože jsou buď žíravé nebo toxické.\n\nBaktericidní antibiotika zabíjejí bakterie; bakteriostatická antibiotika jen inhibují jejich růst nebo reprodukci.\n\nMezi antibiotika inhibující syntézu buněčné stěny patří:\nMohou existovat i jiná taková antibiotika.\n\nDalšími baktericidními antibiotiky jsou:\nMohou existovat i další taková antibiotika.\n\nAminoglykosidová antibiotika se obvykle považují za baktericidní, přesože pro některé organismy jsou jen bakteriostatická.\n\nRozdíl mezi bakteriostatickým a baktericidním účinkem může být závislý na dávce.\n\n"}
{"id": "473848", "url": "https://cs.wikipedia.org/wiki?curid=473848", "title": "Diskografie Progres 2", "text": "Diskografie Progres 2\n\nToto je diskografie brněnské rockové skupiny Progres 2, která vystupovala také pod názvy The Progress Organization, Barnodaj a Progres-Pokrok.\n\n\n"}
{"id": "473852", "url": "https://cs.wikipedia.org/wiki?curid=473852", "title": "Tomáš Zmoray", "text": "Tomáš Zmoray\n\nTomáš Zmoray (* 26. července 1989 Banská Bystrica) je slovenský skokan na lyžích. V reprezentaci je od roku 2005, v roce 2008 se stal slovenskou jedničkou poté, co jeho kolega Martin Mesík ukončil kariéru.\n\nV roce 2008 odcestoval jako slovenská jednička na čtyři závody. Do jednoho postoupil, skončil však až 47. Na můstku v italském Pragelatu se zúčastnil hlavního závodu, kvalifikace byla zrušena. Skončil 56.\n\nPrvní medaili z FIS CUPU si odvezl z domácího podniku na Štrbském Plese, kde 9. srpna skončil na třetí příčce.\nDalší medaili získal 1. února 2009 v rakouském Eisenerzu, skončil druhý. A ještě jednu stříbrnou má z Itálie (Predazzo).\n\nMěl štěstí při zisku prvních bodů z Kontinentálního poháru (COC) na sněhu. 7. února 2009 skončil v polském Zakopanem na můstku Wielka Krokiew v jednokolovém větrném závodě na první příčce před Čechem Borkem Sedlákem a domácím Marcinem Bachledou. Pro Slováky to byl obrovský úspěch.\n\nDvakrát bodoval v COC (16,26), ve FIS CUPu byl dvakrát druhý doma na Štrbském Plese a nyní bojuje o vítězství v soutěži.\n\nNeuvěřitelný úspěch mu přinesl vítr. V Letní Grand Prix skočil na můstku v Pragelatu sice velmi málo, ale nová pravidla, která určují připisování a odepisování bodů podle větru, mu zařídila postup. Skončil 29. a získal své první světové body.\n\n\n\n\nNikdy nebodoval, jeho nejlepším výsledkem bylo 36. místo na Holmenkollenu (Oslo) v roce 2010.\n\n\n"}
{"id": "473856", "url": "https://cs.wikipedia.org/wiki?curid=473856", "title": "Clan Destiny", "text": "Clan Destiny\n\nClan Destiny je album rockové skupiny Wishbone Ash. Je prvním albem kytaristy Muddy Manninena, který zde v roce 2004 nahradil svého studenta Bena Granfelta.\n\n\n"}
{"id": "473857", "url": "https://cs.wikipedia.org/wiki?curid=473857", "title": "Miletínská modlitbička", "text": "Miletínská modlitbička\n\nMiletínská modlitbička je zdobená perníková cukrovinka pojmenovaná podle města Miletín. Jedná se o tradiční výrobek s ochrannou známkou pro český trh, který je vyhledávanou pochoutkou i suvenýrem. Je spjata s rodinou Erbenů, z níž pocházel známý básník Karel Jaromír Erben.\n\nPerníkář Josef Erben (16. 3. 1802 – 28. 2. 1889) poprvé modlitbičky nabízel na tradiční miletínské pouti na konci dubna 1864 (některé zdroje datují počátek výroby dokonce do roku 1820). Inspirací mu byly kapesní v kůži vázané modlitební knížky, které s sebou věřící nosili. Modlitbičky si rychle získaly oblibu, což dokládá i řada ocenění z různých výstav na přelomu 19. a 20. století. V roce 1913 jim byla udělena ochranná známka \"„Erbenovy miletínské modlitbičky“\". Syn zakladatele, Josef Erben ml. (12. 6. 1892 – 23. 11. 1953), výrobu dále rozšířil a procesně zdokonalil. V roce 1949 byla firma znárodněna a výroba byla přerušena (kromě občasné výroby tzv. Miletínek) V roce 1991 byla firma navrácena potomkům rodu Erbenů a transformovala se na firmu Erben, s. r. o., současně, možná i o něco dříve, modlitbičky začala vyrábět i firma Cukrárna Laušman. Vedly se právní spory o název a právnost receptury. Proto oba výrobci získali ochranou známku, každý na svůj název Erbenovy Miletínské modlitbičky a Miletínské modlitbičky patří zase Laušmanům.\n\nJiž od roku 1902 konkuruje Erbenovým modlitbičkám cukrovinka s názvem \"\"Miletínské modlitbičky\"\", které začal vyrábět cukrář Josef Laušman. Firma měla stejný osud jako Erbenova, takže dnes můžeme několik kroků od Erbenovy prodejny zakoupit i modlitbičky firmy Laušman. Oba výrobky jsou velmi podobné.\n\nO dočasnou výrobu pečiva se zapříčinil cukrář Ota Laušman, jenž po znárodnění cukrářství pana Erbena pracoval jako mistr. Po sametové revoluci se podílel na zahájení výroby ve společnosti „Cukrářství a perníkářství bratří Laušmanů“, jak pojmenoval firmu, jež navazovala na tradici rodu Erbenů.\n\nPůvodně byly modlitbičky vykrajovány z plátu medového perníku, na který se nanesla náplň z drobeného perníku a pražených vlašských a lískových ořechů. Navrch se potom přiklopil list marcipánu, celá modlitbička se polila cukrovou polevou a na vrchní stranu byla položena půlka mandle (zastupující křížek na opravdových modlitebních knížkách). Na Hospodářské, průmyslové a národopisné výstavě pro Východní Čechy v Hradci Králové roku 1894 byly již prezentovány v podobě ražené jednotlivě formou. Během válečných let, kdy nebylo možné sehnat mandle, byl na modlitbičky malován křížek cukrovou polevou. Později se spodní perníková část začala péci z již vykrajovaného perníku a marcipánový vršek byl nahrazen plátkem ze šlehaných bílků, mouky, cukru a skořice. Těsto se nechává nejméně šest týdnů zrát. Hotový výrobek má rozměry cca 7 × 5 × 3 cm a váží zhruba 50 g.\n\nNa Hospodářské, průmyslové a národopisné výstavě pro Východní Čechy v Hradci Králové roku 1894 získaly miletínské modlitbičky zlatou medaili.\n\nVzpomínal na ně básník Jaroslav Seifert v knize Všecky krásy světa a ocenil je i Tomáš Garrigue Masaryk.\n\nV sociologickém průzkumu mezi respondenty v nedalekém Libereckém kraji se v souvislosti se zkoumáním významu chráněného označení původu miletínské modlitbičky dostaly na 13.–17. místo podle četnosti, s jakou je respondenti uváděli jako příklady českých výrobků známých jako místní. Na stejném místě se umístila například vizovická slivovice, krkonošské kyselo nebo karlovarský porcelán. Byly zmíněny desetkrát méně často než vítězné znojemské okurky. Hořické trubičky se mezi 45 druhy uvedených příkladů nevyskytly ani jednou.\n\nNa rozdíl například od hořických trubiček nebo pardubického perníku však nejsou miletínské modlitbičky mezi asi 20 českými zemědělskými a potravinářskými výrobky, které jsou zaevidovány jako chráněné označení původu, a není v evidenci ani žádost o tuto ochranu.\n\nV současnosti Úřad průmyslového vlastnictví registruje ochrannou známku ve znění „Miletínské Modlitbičky“ s datem práva přednosti od 22. července 1993 pod číslem 174143 pro firmu ERBEN spol. s r.o..\n\n\n"}
{"id": "473869", "url": "https://cs.wikipedia.org/wiki?curid=473869", "title": "Ibérské království", "text": "Ibérské království\n\nIbérie (gruzínsky: იბერია, latinsky: Iberia, řecky: Ἰβηρία) byl římský a řecký název pro starověké gruzínské království Kartli, který existoval od 4. století př. n. l. do 6. století n. l. Pojem Kavkazská Ibérie je používán proto, aby nedošlo k záměně s evropskou Ibérií - Pyrenejským poloostrovem. Kavkazská Ibérie společně s přímořským státem Kolchida položila základy gruzínské státnosti a gruzínského národa.\n\nNa přelomu pravěku a starověku bylo území Kavkazské Ibérie osídleno několika různými kmeny, souhrnně označovanými jako Kultura Kura-Araxes nebo jako Kavkazští Iberové, jak byli nazýváni starověkými učenci. Obyvatelé Ibérie se sami však nazývali Kartli podle bájného vůdce jejich národa Kartlose. Mezi iberskými kmeny možná sehrál důležitou úlohu kmen \"Moschi\" (Mescheti) a jejich možní potomci z kmene \"Sasper\", o kterém se zmiňoval i Hérodotos, když se jim podařilo postupem času sjednocovat ostatní iberské kmeny pod jednu vládu. Usídlili se podél řeky Kury a založili město Mccheta, které se stalo později hlavním městem Ibérie. Vládce Mcchety nesl tehdy titul \"„mamasachlisi“\" (gruz. „otec v domácnosti“).\n\nV raně středověké kronice \"Moktsevai Kartlisai (Přeměna Kartli)\" vystupuje historicky nedoložený král Azo, jehož lid měl pocházet z Arian-Kartli, což byl název pro původní domovinu gruzínského národa (respektive všech proto-iberských národů) nacházející se právě v okolí Mcchety. Jiná gruzínská kronika \"Kartlis Tskhovreba (Dějiny Kartlie)\" však tvrdí, že Azo byl důstojníkem ve vojsku Alexandra Velikého, který dobyl území Ibérie a zbavil místní kmenové vůdce moci ve prospěch Aza. Ten byl později poražen jeho vazalem Parnavázem I Iberským. Tento příběh o Alexandrově invazi do Ibérie se sice ukázal být smyšleným, nicméně odráží skvěle vznik Iberského království ve 4. století př. n. l. a touhu pozdějších gruzínských historiků o spojení jejího vzniku s osobou Alexandra Velikého.\n\nParnavaz I, který vzešel z mocenského boje, se stal prvním historicky doloženým (leč stále ještě spíše legendárním) králem Ibérie. Vládl od 302 př. n. l. do zhruba 237 př. n. l.. Parnavazovi se povedlo vyhnat ze země cizí vojska a ještě si podrobil části území okolních států, včetně Kolchidy, kterou Gruzínci nazývali Egrisi. Navíc dokázal získat uznání nezávislosti Ibérie Říší Seleukovců, která vznikla z trosek impéria Alexandra Velikého. Poté začal Parnavaz své království budovat. Nechal vystavět nedaleko Mcchety pevnost Armazi, pojmenovaná podle stejnojmenného starého gruzínského pohanského boha, a vytvořil systém správy království tak, že rozdělil území na saeristavoebi (sg. saeristavo) - knížectví, které spravoval místní kníže, velmož, nebo panovníkem dosazený guvernér. Také se za jeho vlády zavedlo nové písmo Asomtavruli.\n\nParnavazovi nástupci pak dokázali rozšířit území směrem na sever až do hor Velkého Kavkazu a ovládli Darialský průsmyk (tehdy znám jako „Iberská brána“). Jenže pak koncem 2. století př. n. l. přišly války se sousedními královstvími a Ibérie se musela bránit proti několika invazím, při kterých ztratila jižní provincie ve prospěch Arménie a provincie dobyté Parnavazem od Kolchidy vyhlásily na Ibérii nezávislost. Problémy země vyvrcholily v roce 90 př. n. l., když byl král Parmadžom sesazen z trůnu svým vlastním lidem a korunu získal arménský princ Aršak I. Země se pod jeho vládou silně vázala na sousední Arménii.\n\nDíky těmto těsným vazbám byla Ibérie v roce 65 př. n. l. vystavena invazi římského generála Pompeia, který vedl válku s Arménií a Mithridatem Pontským. V roce 36 př. n. l. pak ještě jednou, když byl iberský král Parnavaz II. donucen táhnout s Římany do války s kavkazskou Albánií. Ačkoliv zůstala Ibérie na Římu stále nezávislá, byla zde znát římská přítomnost a ochrana. Sousední Kolchida se například stala římskou provincií. Kamenné nápisy v Mcchetě dokonce odhalily, že její vládce Mithridatés I. (58 - 106 n. l.) byl blízkým přítelem římských císařů. Císař Vespasianus v roce 75 nechal na důkaz nadstandardních vztahů pro Ibery opevnit Mcchetu.\n\nNásledující dvě století byla Ibérie stále pod silným římským vlivem a pomalu si obnovovala svou bývalou moc. Za vlády Parasmana II. došlo k ochlazení vztahů, nicméně císař Hadrián dokázal s vládcem Ibérie vztahy napravit. Když se římským císařem stal Antoninus Pius, vztahy Říma s Ibérií se dostaly na takovou úroveň, že král Parasmanes II. dokonce osobně navštívil Řím a Cassius Dio napsal, že mu na jeho počeest v Římě vytesali sochu. Řím poté přestal na Ibérii hledět jako na závislé území a uznával ji jako svého spojence. Z tohoto spojenectví pak obě země těžili v době válek s Parthií.\n\nZlomem byl rok 224, když místo vadnoucí Parthské říše vznikla nová, silnější říše Sasánská. Přítomnost nového mocného souseda donutila vládce Ibérie změnit svou orientaci na Persii a stala se plátcem tributu perskému králi Šápurovi I. a vyhlásit nepřátelství Římu. Vztahy se Sasánovci vypadaly zprvu dobře, když jim Iberové pomohli ve válce s Římem a ti brali iberského krále Amazaspa III. jako vysokého hodnostáře Sasánské říše a ne jako vazala. Nicméně sasánská nadvláda nad Iberií začala být zřejmá s příchodem perského náboženství zoroastrismu na Kavkaz mezi léty 260 a 290. Nicméně mírová smlouva z Nisibu uzavřená mezi Římem a Sasánovci rozdělila oblast blízkého východu na sféry vlivu a Ibérie se dostala opět pod vliv římský. Římané pak uznali krále Miriana III. vládcem Ibérie.\nTen zavedl křesťanství jako státní náboženství a v roce 317 se s předními šlechtici dal pokřtít. Toto období je spojené s gruzínskou světicí svaté Nino, která působila jako misionářka v Ibérii už od roku 303. Křesťanství se nakonec ukázalo být dalekosáhlou změnou orientace gruzínského lidu a ostatních obyvatel Ibérie (na Řím a hlavně Konstantinopol s dopadem na jejich kulturu, společnost i způsob života. Jenže římský císař Julianus padl a prohrál další válku s Persií a území Ibérie pak ovládli opět Sasánovci. Iberský král Varaz-Bakur I. se musel stát vazalem Sasánovců. Král Parasmanes IV. pak dokázal obnovit suverenitu státu a přestal platit Sasánovcům tribut. Nemělo to však dlouhého trvání, protože Sasánovci vytvořili úřad místokrálů (\"pitiaxae\"), který měl dohlížet na vazaly a na placení tributů. Tito místokrálové se vlastně stali skutečnými vládci svěřených území. Nad Ibérií dohlíželi místokrálové jmenovaní z řad pro-persky orientované šlechty pocházející z regionu Kvemo Kartli. Ti zavedli v Ibérii nejen silnou orientaci na Persii, ale opět zavedli zoroastrismus jako státní náboženství. Křesťanství však na území Ibérie již tak zakořenilo, že byla tato snaha o konverzi neúspěšná.\n\nNakonec se k moci v Ibérii dostal král Vachtang I. Gorgasali, původně vazal, který se dokázal díky upevnění moci nad obyvateli severního Kavkazu, Kolchidy a severní Arménie vymanit z vlivu místokrálů a Persie a zasadil se o obnovení slávy království Ibérie. Ve Mcchetě založil patriarchát gruzínské ortodoxní a apoštolské církve a založil budoucí hlavní město Gruzie Tbilisi. V roce 482 vedl celonárodní povstání proti perské nadvládě a zahájil dvacet let trvající válku za nezávislost, kterou ukončila v roce 502 jeho porážka.\n\nBoj o moc nad Kavkazem na začátku 6. století mezi Byzancí a Sasánovci a další neúspěšné protiperské povstání v roce 523 vedené Bakurem II. znamenal pro Ibérii konec autonomie. Sasánovci posílili pravomoce místokrálů a král Ibérie tak ztratil nad svým územím moc. Perský král Hormizd IV. pak v roce 580 po smrti krále Bakura III. zrušil království Ibérie a její území degradoval na perskou provincii, které vládl guvernér jmenovaný perským králem. Gruzínská šlechta pak žádala o pomoc byzantského císaře Maurikia, aby se zasadil o obnovu iberského království, ale ten si se Sasánovci v roce 591 území Ibérie rozdělil (Tbilisi Peršanům a Mccheta Byzanci).\n\nTato dohoda naštěstí platila jen do roku 607, když se kníže Štěpán I., vládnoucí byzantské části bývalého království Ibérie, rozhodl přidat k Sasánovcům, aby gruzínský národ nebyl rozdělený mezi dva státy, když už nemohl být samostatný. Ovšem válečné tažení byzantského císaře Herakleia v letech 627-628 znamenala návrat Ibérie pod byzantský vliv, ve kterém zůstal až do příchodu Arabů v roce 645.\n\nArabové přišli k hranicím iberského knížectví v roce 645 a donutili jeho eristaviho (knížete) Štěpána II. opustit byzantskou příslušnost a uznat arabského chalífu jako svého nového nadřízeného. Ibérie se tak zase stala plátcem tributu a do Tbilisi byl dosazen v roce 653 arabský emír. Z arabského vlivu se Ibérie vymanila až na počátku 9. století, když eristavi Ašot I. z jihozápadogruzínského rodu Bagrationi využil oslabení Arabské říše a prohlásil svůj rod za nový dědičný vládnoucí rod nad iberským knížectvím opět pod patronátem Byzance. Jeho nástupce Ardanase II. pak formálně ještě jako byzantský vazal přijal v roce 888 po více než 300leté odmlce iberskou královskou korunu. Korunován byl už ne jako vládce Ibérie, ale jako „Král všech Gruzínců“. Jeho potomek Bagrat III. pak dokázal kolem roku 1000 sjednotit okolní rozdrobená knížectví v Gruzii pod jedinou vládu a položil tak základ existence Gruzínského království.\n\n\n\n"}
{"id": "473873", "url": "https://cs.wikipedia.org/wiki?curid=473873", "title": "Tbiliský emirát", "text": "Tbiliský emirát\n\nTbiliský emirát (gruzínsky: თბილისის საამირო) bylo východogruzínské území kontrolované arabskými emíry. Hlavním městem emirátu bylo Tbilisi (arabsky: al-Tefelis). Existoval od roku 736 do 1080.\n\nArabové se objevili poprvé v Kartli - Gruzii (tehdy právě zrušené království Ibérie) už v roce 645. V roce 653 vládl v Tbilisi první emír, ale vytvořit stabilní islámskou vládu potvrzenou bagdádským chalífou se zde povedlo až roku 736. Za arabské vlády se z malého městečka povedlo emírům vytvořit centrum obchodu mezi islámským světem a křesťanskou severní Evropou. Kromě toho město sloužilo jako opěrný bod pro případná tažení proti Byzanci nebo Chazarům. Vyrostla tedy dvojitá opevnění s třemi mohutnými městskými branami a město se rozšířilo na obě strany řeky Kury. Kromě opevnění vybudovali v Tbilisi arabští architekti několik lázní a vyměnili dřevo za kámen jako hlavní stavební materiál. Do poloviny 9. století se Tbilisi stalo druhým největším městem na Kavkazu (Hned za Derbentem) s minimálně 50 tisíci obyvateli. Obyvatelstvo Tbilisi bylo převážně islamizováno, zatímco v okolí města si Gruzínci ponechali křesťanské vyznání.\n\nV roce 813 začal po zničení Bagdádu Arabský chalífát slábnout a jednotliví emírové ve všech emirátech začali toužit po nezávislosti, Tbilisi nevyjímaje. Od této doby začal na emirát dorážet nový mocný rod Bagrationi, kterým se již povedlo osvobodit jiné provincie od arabské nadvlády. Nicméně za vlády Is’haka bin Ismaila bin Šuaba (833-853) byl emirát dost silný na to, aby útoky Gruzínců odrazil. Is’hak však přestal platit tribut do Bagdádu a vyhlásil nezávislost na Chalífátu. Jenže chalífa Al-Mutawakkil z Baghdádu vyslal v roce 853 na emíra z Tbilisi vojsko, aby potlačil emírovu vzpouru. Vojsko pod vedením Bugha al-Kabira dorazilo, porazilo stráže, vypálilo Tbilisi do základů a emíra As’haka popravilo, čímž ukončili snahu muslimských Gruzínců vytvořit na Kavkazu nezávislý islámský stát. Chalífa se rozhodl nevybudovat znovu Tbilisi do velikosti, jakou měla do teď, což mělo za následek úpadek prestiže, vlivu a moci muslimů v Gruzii.\n\nKolem roku 1020 začali gruzínští králové opět útočit na Tbilisský emirát a pomalu se připojujíce okolní tbiliské provincie k sjednocující se Gruzii přibližovali k Tbilisi. Jejich snaha však byla zmařena v letech 1070 až 1080, když se museli bránit vpádu Seldžuckých Turků a plán na dobývání Tbilisi se tak na téměř 50 let odložil. V roce 1080 emirát vlastně přestal existovat, neboť posledního emíra nahradili obchodničtí oligarchové, kterým místní gruzínci říkali \"tbileli berebi\". Gruzínský král David IV. Budovatel nejprve porazil Turky, čímž oslabil vliv muslimů na Gruzii na minimum, pak v roce 1122 konečně dobyl Tbilisi a osvobodil ho z 400leté cizí nadvlády.\n\nŠuabidští emírové z Tbilisi\n\nŠajabanští emírové z Tbilisi\n\nDžaffaridští emírové z Tbilisi\n\n\n"}
{"id": "473877", "url": "https://cs.wikipedia.org/wiki?curid=473877", "title": "Nohavica (rozcestník)", "text": "Nohavica (rozcestník)\n\nPříjmení Nohavica nosí více osobností:\n\n"}
{"id": "473878", "url": "https://cs.wikipedia.org/wiki?curid=473878", "title": "Northrop Frye", "text": "Northrop Frye\n\nHerman Northrop Frye, CC, FRSC (14. července 1912 Sherbrooke, Québec – 23. ledna 1991 Toronto) byl kanadský literární kritik.\n\nFrye vyrostl v Monctonu (Neubraunschweig). Studoval teologii na Victoria University, části University of Toronto, a byl vysvěcen na kněze United Church of Canada. Po vysvěcení studoval nějaký čas v Oxfordu, aby se poté na zbytek své profesní kariéry vrátil na Victoria University, s výjimkou let 1974–1975, kdy byl \"Nortonským profesorem (viz )\" na Harvardově universitě.\n\nPrvního mezinárodního uznání se dostalo jeho analýze veršů Williama Blakea (které byly dříve nahlíženy jako obskurní a nesrozumitelné), kterou publikoval již jako student. Frye ukázal, že jsou založeny na systému metafor z Bible a Miltonova \"Ztraceného ráje\". Tato práce byla publikována roku 1947 pod názvem \"Fearful Symmetry\". Analýze Bible se věnuje v práci \"Great code\". Jeho vrcholným dílem byla kniha \"Anatomy of Criticism: Four Essays\" z roku 1957. V letech 1976–1983 šlo o třetí nejcitovanější publikaci v humanitních a sociálních vědách.. Stručnější a přístupnější formou zpracoval své názory v závěru života v knize \"The double vision\".\n\n"}
{"id": "473879", "url": "https://cs.wikipedia.org/wiki?curid=473879", "title": "Jaromír František Palme", "text": "Jaromír František Palme\n\nJaromír František Palme řečený Fumas (* 12. června 1963 Praha) je český hudebník a výtvarník. Je znám především jako frontman hudební skupiny Původní Bureš.\n\nV polovině 80. let 20. století absolvoval tvorbu písňového textu a scénáře na Konzervatoři Jaroslava Ježka.\n\nHudbě se začal věnovat v roce 1980 v kapele The Problematic boys. Ta se v roce 1983 spojila s Duem Svítiplyn a nějakou dobu existovala kapela Problematic & Svítiplyn, později pod názvem Eman a brusiči. V roce 1984 vznikla kapela Jogurt BB, o rok později pak Husí kref. V roce 1987 konečně vznikl Původní Bureš, který hraje dodnes. Vedle kapelového hraní hraje Palme také sám nebo se svou ženou Danou a svými dětmi (v této sestavě si říkají \"Fumas & Skalní trollové na smetaně\").\n\nKvůli jeho hudebním aktivitám si na něj a další členy Původního Bureše založila v roce 1984 kontrolní svazek Státní bezpečnost; svazek byl aktivní až do Sametové revoluce.\n\nPůsobí také jako herec a hudebník v neziskové organizaci Loutky v nemocnici.\n\n\nBooklety všech jmenovaných alb ilustroval Palme, kromě sampleru \"Zebra\" a demonahrávek \"Pavouk se tiše sune po stěně\" a \"Fumas 007 - písně ze skicáku\".\n\n\n\n\n"}
{"id": "473885", "url": "https://cs.wikipedia.org/wiki?curid=473885", "title": "Björn Ulvaeus", "text": "Björn Ulvaeus\n\nBjörn Kristian Ulvaeus (* 25. dubna 1945 Göteborg) je švédský textař, hudební skladatel, zpěvák, producent, kytarista, spisovatel a bývalý člen světoznámé skupiny ABBA (1972–1983). Od roku 1966 nepřetržitě spolupracuje se svým přítelem a kolegou Bennym Anderssonem. S ním také napsal a zkomponoval muzikály \"Šachy\" (1984), \"Kristina från Duvemåla\" (1995) a \"Mamma Mia!\" (1999). V roce 2008 spoluprodukovali film \"Mamma Mia!\".\n\nV posledních letech kritizuje volné stahování děl chráněných autorským právem na internetu. Dále je významným členem organizace \"Humanisterny\", která je švédským zástupcem v \"Mezinárodní humanistické a etické unii\" \"(International Humanist and Ethical Union)\".\n\nNarodil se v Göteborgu, ale v dětství se s rodiči přestěhoval do Västerviku, kde vyrůstal. Na svou první kytaru začal hrát v jedenácti letech a již na základní škole spoluzaložil kapelu \"West Bay Singers\". Roku 1963, kdy již měli uzavřený kontrakt s labelem Polar Music, došlo k přejmenování kapely na \"Hootenanny Singers\". Po základní vojenské službě, kterou ukončil v roce 1967, studoval jeden semestr na stockholmské Lundově univerzitě obchod a právo, ovšem rozhodl se pro hudební kariéru.\n\nV období 1966–1969 společně s Bennym Anderssonem psali a komponovali pro Bennovu formaci \"Hep Stars\" a jiné švédské umělce. Poté začali koncertovat společně pod názvem \"Benny & Björn\", což se projevilo ve vydání prvního alba \"Lycka\" v roce 1970. O dva roky později 1972 byla založena kapela ABBA, poté co se rozhodli spojit se zpěvačkami Agnethou a Anni-Fridou. Jejich první vzájemné setkání proběhlo již v březnu 1969 během televizního natáčení nostalgického klipu, kdy Björn poznal zpěvačku-skladatelku Agnethu Fältskog a jen několik týdnů předtím se Benny seznámil se svojí budoucí ženou Anni-Fridou Lyngstadovou.\n\nNásledovala úspěšná desetiletá spolupráce v hudební skupině ABBA (1972–1982), která vstoupila v širší celosvětovou známost vítězstvím Velké ceny Eurovize v Brightonu roku 1974 s písní \"Waterloo\". V roce 1983 se kapela dohodla na odpočinku. V letech 1983–1984 Björn a Benny pracovali na muzikálu Šachy. Po muzikálu Šachy Björn s Bennym vytvořili nový projekt Gemini se švédskou pěveckou dvojicí Karin & Anders Glenmark a vznikla dvě alba Gemini (1985) a Geminism (1987). 16. ledna 1986 po tříleté odmlce skupina ABBA ještě jednou a naposledy veřejně vystoupila ve švédské televizi. Poté již ke sjednocení nikdy nedošlo, oficiálně se však skupina nikdy nerozpadla. V roce 1993 Björn a Benny složili a nahráli popové album Shapes pro švédskou zpěvačkou Josefin Nilsson. Poté pokračovali v psaní a komponování muzikálů \"Kristina från Duvemåla\" (1995) a zatím posledního \"Mamma Mia!\" (1999), který je založený na písních ABBY.\n\n6. července 1971 se oženil se zpěvačkou Agnethou Fältskogovou. Z manželství vzešly dvě děti, dcera, pozdější zpěvačka Linda Ulvaeus (nar. 1973), a syn Peter Christian Ulvaeus (nar. 1977). V prosinci 1978 následoval rozvod, přesto došlo k dohodě, že oba dva budou nadále spolupracovat v hudební skupině.\n\nRoku 1981 se Björn podruhé oženil s hudební publicistkou Lenou Kallersjövou, se kterou má další dvě dcery, Emmu (nar. 1982) a Annu (nar. 1986). V období 1984–1990 žil s rodinou ve Spojeném království, kde založil s bratrem IT-firmu. V současnosti bydlí s rodinou ve Stockholmu.\nJe také jedním ze čtyř spolumajitelů společnosti \"NoteHead\", která produkuje hudební notový program Igor Engraver.\n\nVe Švédsku čelil obvinění z daňového nedoplatku 87 miliónů švédských korun, protože měl část zisků „prát“ přes offshorový daňový ráj na ostrově Man. Ačkoliv Ulvaeus s rozhodnutím nesouhlasil, částku zaplatil, aniž by došlo k obvinění.\n\n"}
{"id": "473890", "url": "https://cs.wikipedia.org/wiki?curid=473890", "title": "Včela východní", "text": "Včela východní\n\nVčela východní (\"Apis cerana\" Fabricius, 1793) nepřesně také včela indická (vysvětleno v sekci poddruhy), po včele medonosné je dalším nejproduktivnějším druhem. V oblastech svého rozšíření je chována stejně intenzivně jako včela medonosná.\n\nPůvodní rozšíření včely východní zahrnuje velkou část asijského kontinentu. Jedná se o oblast vymezenou na západě Afghánistánem a východní Indií, na severu ussurijskou oblastí, na východě Japonskem a Filipínami, na jihu ostrovem Jáva.\n\nVčela východní je na rozdíl od včely medonosné poněkud menší. Proto např. trubčí buňky odpovídají svou velikostí dělničím buňkám včely medonosné. Zvláštností trubčích buněk je malý otvor ve víčku.\n\nVčela východní je zajímavá z hlediska výzkumu nebezpečného parazita kleštíka včelího. Je původním hostitelem tohoto roztoče a mezi ostatními včelími druhy dokáže jako jediná s parazitem koexistovat. Kleštík včelí se množí pouze na včelím plodu.\n\nTlumení jeho rozvoje ve včelstvu napomáhá výrazný \"čisticí pud\" včely východní. Dělnice dokáže rozpoznat přítomnost roztoče i v zavíčkovaném plodu. Buňku otevře a pokud samička roztoče sama nevyjde, včela odstraní obsah buňky – larvu i s cizopasníkem. Trubčí plod má masivnější víčka pro dělnici těžko odstranitelná a proto pro kleštíka bezpečnější. Množení parazita se tudíž děje výhradně na trubčině. Trubce včelstvo odchovává jen kratší dobu během roku (např.: \"Apis cerana japonica\" jen tři měsíce) a kleštík se nestačí přemnožit. Vzniká tak rovnováha mezi hostitelem a parazitem.\n\nVčela je vybavena schopností zbavovat se roztoče na svém vlastním těle sebečištěním nohama a kusadly odstraňuje parazita z povrchu těla svých družek. Často přitom dochází k poškození parazita a k úhynu. Tato vlastnost se označuje jako \"grooming\".\n\nTřetí vlastností omezující výskyt parazita je \"migrace\". Včelstvo je schopné opustit své dílo, i když je v něm nevylíhnutý plod. Tak se zbaví generace kleštíka dokončujícího svůj vývoj pod víčky plodu. Tato vlastnost však není v tlumení rozvoje kleštíka rozhodující, jak se dříve myslelo. K migraci dochází spíše jen v oblastech s delší suchou a horkou části sezóny.\n\nVčela východní dokáže odolávat útokům asijských sršní mandarínských, čínských a žlutavých (\"Vespa mandarinia\", \"Vespa velutina\" a \"Vespa simillima\"). Včely se shluknou kolem dravé sršně pokoušející se proniknout do úlu a zvyšováním tělesné teploty a koncentrace CO predátora doslova \"uvaří\". Externí odkaz níže ukazuje krátké video popsaného drama. Umí též překrývat pach průzkumnic sršní mandarínských rozmazáváním aromatických částí rostlin u vstupu do úlu. Jako obranu vůči sršni \"Vespa soror\" využívají i bláto, trus, hnůj a mýdlový odpad, jež rovněž rozmazávají u vstupu do úlů, kterážto taktika byla zaznamenána ve Vietnamu.\n\nV roce 1996 byl v Číně objeven v těle včely východní nový druh parazitické houby \"Nosema ceranae\" Fries, 1996.\n\nRozsáhlá oblast výskytu včely východní zahrnující v sobě odlišná klimatická pásma, nížiny i velehory, stejně jako izolované ostrovy, ovlivnila rozrůznění jediného druhu \"Apis cerena\" do více geografických poddruhů.\n\n\n"}
{"id": "473893", "url": "https://cs.wikipedia.org/wiki?curid=473893", "title": "Jack Holborn", "text": "Jack Holborn\n\nJack Holborn je televizní seriál vyrobený v roce 1982. Příběh je adaptací stejnojmenné knihy Leona Garfielda. Seriál vznikl v koprodukci Německa, Velké Británie a Nového Zélandu.\n\nVypráví příběh dvanáctiletého chlapce, jenž se odehrává v 18. století v Bristolu. Jack žije v sirotčinci, jako malé nemluvně ho nalezli před kostelem v Holborně. Na ruce měl náramek s nápisem Jack, a tak ho pojmenovali Jack Holborn. Soudce Sharingham pošle chlapce na výchovu do rodiny provazníka Arrowse. Jack jednou na procházce u přístavu spatří loď jménem Kráska Molly, která se připravuje na plavbu.\n\nS lodí ho pojí zmatené vzpomínky, které se mu často zjevují. Vidí na nich své rodiče, které touží najít. A protože Jack má rád moře a dobrodružství, jednoho dne uteče a dostane se tajně na Krásku Molly. Tam je objeven a jako černý pasažér odsouzen k trestu: celých 48 hodin je přivázán k ráhnu. Jack vše přežije, ale o několik dní později přepadnou loď piráti. Bandu vede kapitán Sharingham, který je dvojčetem váženého soudce Sharinghama. Piráti pobijí všechnu posádku, kapitán Sharingham si Jacka ponechá jako pomocníka v kuchyni.\n\nJack se kapitána Sharinghama ptá na minulost a své rodiče, protože kapitán se mu ve snech zjevuje také. Zjevně zná celé tajemství chlapcova původu. Chce mu dokonce vše prozradit, ale stanoví si jednu podmínku. Jack mu musí celkem třikrát zachránit život. Příležitostí k tomu bude mít dost. Soudce Sharingham totiž svého bratra hledá. Jackovi půjde ještě několikrát o život, než se konečně dozví pravdu o svých rodičích.\n\n"}
{"id": "473895", "url": "https://cs.wikipedia.org/wiki?curid=473895", "title": "Košátky", "text": "Košátky\n\nObec Košátky se nachází v okrese Mladá Boleslav, kraj Středočeský. Rozkládá se asi dvacet dva kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci je z roku 1365. Na okraji obce se nalézá zámek Košátky s gotickou věží.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Košátky s 330 obyvateli v roce 1932 byly evidovány tyto živnosti a obchody: 2 hostince, kolář, malíř, mlýn, pila, pokrývač, rolník, řezník, 2 obchody se smíšeným zbožím, spořitelní a záložní spolek, stavitel, 2 trafiky, velkostatek.\n\nSilniční doprava\n\nObcí prochází silnice III. třídy. Směrem na západ po 4 km lze dojet do Byšic na silnici I/16 Slaný - Mělník - Mladá Boleslav - Jičín.\n\nŽelezniční doprava\n\nObec Košátky leží na železniční trati 070 Praha - Mladá Boleslav - Turnov. Jedná se o jednokolejnou celostátní trať, doprava byla na trati zahájena roku 1865. Linka S3 (Praha-Vršovice - Mladá Boleslav) v rámci pražského systému Esko. Po trati 070 jezdí osobní vlaky i rychlíky, v pracovních dnech roku 2011 je to mezi Všetaty a Mladou Boleslaví obousměrně 5 rychlíků, 1 spěšný a 12 osobních vlaků. Na území obce leží železniční zastávka \"Košátky\", rychlíky i spěšné vlaky jí projíždějí.\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mladá Boleslav-Benátky nad Jizerou-Kropáčova Vrutice,Kojovice \"(3 spoje tam, 2 spoje zpět)\" a Mladá Boleslav-Bezno-Benátky nad Jizerou \"(1 spoj zpět)\" .\n\n\n"}
{"id": "473897", "url": "https://cs.wikipedia.org/wiki?curid=473897", "title": "Buddhadása", "text": "Buddhadása\n\nBuddhadása Bhikkhu (thajsky: พุทธทาสภิกขุ, 27. května 1906 – 25. května 1993) byl jedním z nejvlivnějších buddhistických mnichů a asketických filosofů dvacátého století. Byl to velmi pokrokový vykladač buddhistických doktrín, který pomohl reformovat buddhismus ve své zemi, v Thajsku. Ačkoli byl Buddhadása vysvěceným buddhistickým mnichem v théravádové tradici, který prošel všemi předepsanými rituály, odmítal v zásadě rozlišovat mezi jednotlivými náboženskými tradicemi a všechna náboženství považoval za jedinou Dharmu. Rovněž inspiroval osobnosti jako byl Pridi Phanomyong, vůdce thajské revoluce z roku 1923, měl vliv na thajská sociální hnutí a na umělce šedesátých let dvacátého století.\n\nNásledující úryvek z jednoho Buddhadásova textu ilustruje proč bylo a je jeho učení často ortodoxními théravádovými buddhisty přijímáno s výhradami. Bývá obviňován z toho, že zanáší do théravádové tradice mahájánové prvky a příliš zdůrazňuje některé neortodoxní myšlenky. Popírá například, jak ukazuje následující text, že by pro dosažení plodu buddhistického snažení bylo nevyhnutelně nutné monastické cvičení soustřední, čímž jako by odkazoval na některé mahájánové tradice; obzvláště mu bývá podsouvána inspirace zen-buddhismem. Podle kritiků také přehání spojováním „oproštění se od připoutanosti k já a moje“ s nirvánou, chybně vykládá pozici Buddhy k znovuzrozování atd. (k obojímu více v knize Heartwood of the Bodhi Tree: The Buddha's Teaching on Voidness, viz konec úryvku). Lze říci, že jeho učení je více atraktivní pro laické buddhisty a v tomto smyslu se v mnoha směrech snažil théravádový buddhismus demokratizovat a modernizovat.\n\n\n\n\n\n"}
{"id": "473900", "url": "https://cs.wikipedia.org/wiki?curid=473900", "title": "Karel Kryl", "text": "Karel Kryl\n\nKarel Kryl (12. dubna 1944 Kroměříž – 3. března 1994 Mnichov, někdy také mylně uváděn Pasov) byl československý písničkář a básník, hlavní představitel československého protikomunistického protestsongu v letech 1963–1989. Mnohé jeho písně zlidověly a staly se z nich symboly boje proti totalitní moci. Po roce 1989 dále v rozhovorech pro média a ve své tvorbě komentoval dění ve společnosti. Psal si vlastní hudbu i texty, v jeho repertoáru byly jak satirické nebo vážné písně reflektující společnost, tak poetické a melancholické balady. Někdy se mu přezdívá „básník s kytarou“.\nKarel Kryl se narodil v rodině knihtiskařů, která vlastnila tiskárnu, založenou roku 1909 v Novém Jičíně jeho dědečkem a Ferdinandem Scottim. Tiskárna Kryl & Scotti (od roku 1936 tiskárna Karel Kryl) vydala za téměř 30 let své existence velké množství především bibliofilských tisků. V roce 1936 vyplatil Karel Kryl nejst. Ferdinanda Scottiho a provoz tiskárny převzal sám. Po záboru Sudet v roce 1938 našla rodina útočiště v Kroměříži, kde jeho děd Karel Kryl nejst. tiskárnu obnovil.\nJeho matka Marie, rozená Šebestová, pocházela z Frýdku. Kromě Karla měli další dvě děti, dceru Marii (* 1943) a syna Jana (* 1947).\nTiskárna byla v roce 1950 komunisty zlikvidována (tiskařské stroje byly před zraky Karla, jeho sourozenců a rodičů rozbity a odvezeny do šrotu) a rodina přestěhována do suterénu neudržovaného domku v Pavlovského ulici (později kapitána Jaroše). Karel Kryl chtěl být zpočátku hrnčířem po pradědečkovi (absolvoval Keramickou školu v Bechyni v letech 1958–1962), posléze se ale rozhodl věnovat hudbě a poezii. Jeho první vydanou písní je \"Nevidomá dívka\", kterou v roce 1968 nahrála skupina The Bluesmen a nazpívala Hana Ulrychová.\n\nJeho první deska byla vydána půl roku po invazi armád pěti socialistických států v čele se Sovětským svazem, přičemž titulní písnička \"Bratříčku, zavírej vrátka\" vznikla údajně naprosto spontánně v noci 21. srpna 1968, jako okamžitá reakce na vpád vojsk Varšavské smlouvy do Československa. Jeho písně se hrály od roku 1966 v rozhlase (Anděl, Pieta, Salome, Tak vás tu máme (Bratři), Bílá Hora s varhanami a další). V pořadu \"Čtrnáct na houpačce\" moderátora a hudebního kritika Jiřího Černého a jeho ženy Miroslavy bylo nasazeno několik Krylových písní, uspěla ale až píseň \"Bratříčku, zavírej vrátka\", (napoprvé byla druhá a další kolo dokonce vyhrála) která se držela v hitparádě několik kol. Později byla zakázána a s ní byl nakonec zrušen i pořad samotný.\n\nKarel Kryl odjel z Československa 9. září 1969 na písničkářský festival v západoněmeckém hradě Waldecku. Po dvou týdnech se rozhodl podat si žádost o politický azyl a v Německu zůstal dalších dvacet let. Počátky života v exilu pro Karla nebyly lehké. Cítil se osamocený, ztracený v cizí kultuře s cizím jazykem. Naštěstí pro něj se setkal s lidmi, kteří mu poskytli pomoc. V dopise svým rodičům potom napsal: „Žádnej strach, ve světě se neztratím. A hlavně klid, nic se neděje. Chleba je tu stejnej jako doma, lidi jsou dobří i zlí jako doma, snad se mi příliš nebude stýskat.“\nOstatní desky (až do roku 1989) vycházely v exilu, v normalizačním Československu se jeho nahrávky pomocí magnetofonů často kopírovaly a mnohé jeho písničky se dostaly do všeobecného povědomí.\nV roce 1973 se oženil se svou první manželkou Evou Sedlářovou, dcerou MVDr. Dušana Sedláře a PhDr. Vlasty Sedlářové. D. Sedlář byl v letech 1959–1968 ředitelem Zoologické zahrady v Ústí nad Labem, V. Sedlářová byla ve stejné ZOO zaměstnána jako inspektorka chovu. V roce 1968 celá rodina odešla do emigrace.Manželství Karla Kryla a Evy Sedlářové po dvou letech skončilo rozvodem. Kryl k tomu v knize Půlkacíř říká: „To nebyl obyčejný milostný vztah, ale stav duše. Odhodlání a rozhodnutí s někým zestárnout. Proto to pro mě bylo tak bolestné, když to nevyšlo. Na duši mi zůstala jizva, jež se nezacelí. Moje žena Eva si našla jiný vztah, rozvedli jsme se.“\n\nOd roku 1976 do své smrti žil s Marlene Brousert, po sňatku Marlene Kryl.\n\nSpolupracoval s redakcí Svobodné Evropy, nejprve externě, od roku 1983 pak jako zaměstnanec. Podílel se na sportovních a hudebních pořadech. Psal básně, písně a knihy.\n\nNepožádal o německé občanství, protože by přišel o československé a toho se nevzdal po celý exil.\n\nDo Československa se Karel Kryl vrátil 30. listopadu 1989, aby se zúčastnil pohřbu své matky (zemřela 24. listopadu). Jelikož na rozdíl od mnoha dalších exulantů a emigrantů měl Kryl stále československé státní občanství, nebylo možné odhadnout, jak se zachovají celníci, až se pokusí překročit hranice. Požádal proto o pomoc svého přítele, opata Anastáze Opaska, který mu přes bavorskou vládu sehnal tzv. humanitární vízum. I přesto, že přijel na pohřeb své matky, mluvil později o týdnu zde stráveném jako o nejhezčím týdnu svého života.\n\nKryl se s Marlene oženil v únoru 1991. Žil po revoluci střídavě v Praze a Mnichově, později se v Německu přestěhovali blíž Čechám. Do Pasova. Marlene Kryl je držitelkou autorských práv jeho děl.\n\nV roce 1995 vydala Markéta Matoušková knihu \"1063 dnů s Karlem Krylem; Legenda očima důvěrné přítelkyně\". Městská knihovna v Praze ji uvádí větou \"Téma je časově vymezeno Krylovými pobyty ve vlasti po roce 1989.\"\n\nPo krátkém nadšení ze Sametové revoluce Kryl na počátku roku 1990 uveřejňuje kritickou píseň \"Sametové jaro\" (album \"Tekuté písky\"). Písní \"Od Čadce k Dunaju\" (1991, album \"Monology\"), jako jeden z mála, otevřeně protestuje proti možnému rozpadu Československa. Později v kritice polistopadového vývoje pokračuje například v básni \"Timur a jeho parta\" (červen 1990), písni \"Kádrují mě\" (z let 1988 a 1990), albu \"Monology\" (1992), písni \"Demokracie\" (květen 1993) a dalších dílech.\n\nV roce 1993 Karel Kryl poskytl Miloši Čermákovi velmi rozsáhlý – knižně vydaný – rozhovor \"Půlkacíř\" (slovo \"půlkacíř\" již dříve Kryl použil v básni \"Jde jaro do léta\"). Podle svého vyjádření v Půlkacíři byl hrubě nespokojen se společenskou situací, politickou reprezentací a celkovým směřováním; proto byl rozhodnut v České a Slovenské republice se již nijak neangažovat. Toto však již v době vydání knihy nebylo aktuální, Karel Kryl se k situaci v Česku a na Slovensku vyjadřoval i nadále.\n\nKarel Kryl zemřel náhle a zcela nečekaně na srdeční příhodu dne 3. března 1994 v Mnichově ve věku nedožitých 50 let; dva dny předtím byl ještě v Praze. Dokument České televize \"Příběhy slavných: Občan Karel Kryl\" uvedl omylem za místo úmrtí Pasov. Zádušní mši celebroval jeho přítel arciopat benediktinského Kláštera břevnovského Jan Anastáz Opasek v klášterním kostele sv. Markéty v Praze. Mnoho lidí se nedostalo dovnitř, přesto se před klášterem sešlo přibližně čtyři tisíce osob. Účast politické reprezentace byla minimální. Ivan Martin Jirous se k tomu vyjádřil slovy: „Nasralo mě, že mu nebyl Havel ani na pohřbu, když na Hradě přijímá takový kreatury jako Jacksona!“ Jediný vyslaný reprezentant Hradu Ivan Medek při projevu prohlásil: „...Karel se mýlil, když se domníval, že ti, které kritizoval, ho pro to nemají rádi,“ načež se z publika ozvalo několik výkřiků: „Lžete!“\n\nKarel Kryl je pochován na Břevnovském hřbitově sv. Vojtěcha.\n\nV roce 2019 se v archivech norské televize objevil záznam recitálu Karla Kryla z roku 1969. Česká televize vyjádřila zájem o odvysílání pořadu.\n\nKarel Kryl je jedním z nejuznávanějších zástupců protikomunistického protestsongu i angažované písně po roce 1989. Měl velký rozsah tvorby a schopnost tvořit radikálně odlišné skladby, počínaje zpívanými veršovanými pamflety (\"Tak hle jak se perou\", \"Bakterie\", \"Král a klaun\", \"Dívka havířka\") a konče zpívanými básněmi (\"Lilie\", \"Rakovina\", \"Plaváček\", \"Divný kníže\", \"Blátivá stráň\", \"Dvacet\", \"Smečka\", \"Ignác\", \"Habet\", \"Atlantis\", \"Monology\"), které pracují s hlubokými alegoriemi a složitými jazykovými a významovými konstrukcemi. Významnou roli hraje i jeho tvorba inspirovaná biblickými texty (\"Žalm 71\", \"Žalm 120\", \"Zapření Petrovo\", \"Jidáš\", \"Děkuji\"), která se ovšem obrací i do moderní doby. Mimo zpívanou poezii vydal také několik sbírek poezie i delších básnických skladeb knižně, většinou je doprovodil vlastními grafickými díly. Jeho texty i nezpívaná poezie vynikají hlubokou obrazností a metaforikou a velkou formální dokonalostí. Krylova tvorba vychází rovněž z jeho znalostí politiky, umění, historie a dalších oblastí.\n\nPříležitostně se zabýval výtvarnou tvorbou. V mládí to byly především práce z keramiky a šamotu, dalšími technikami pak linoryty, grafiky, kresby (např. kreslené vtipy, karikatury), oleje a koláže. Množstvím kreseb doprovázel svou korespondenci i věnovaní svým příznivcům.\n\n\n\nV roce 2014 vyšlo také tributní album CD + DVD \"Karel Kryl 70\".\n\n\n\n"}
{"id": "473903", "url": "https://cs.wikipedia.org/wiki?curid=473903", "title": "Bolzanova cena", "text": "Bolzanova cena\n\nBolzanovu cenu uděluje rektor Univerzity Karlovy v Praze za mimořádné, zpravidla interdisciplinární objevné práce v oborech zastoupených na Univerzitě Karlově v Praze.\n\nOcenění studenti.\n\n\nMgr. Kateřina Kováčová (FF UK), Mgr. Štěpánka Litecká (FF UK), Mgr. Renáta Němečková (PedF UK), Mgr. Sylva Ondrejíčková (HTF UK), Mgr. Hana Sotáková (PedF UK), Mgr. Ing. Arnošt Vidourek, Dr. (KTF UK), Mgr. Filip Žikeš (FSV UK)\n\n\n\n\n\n\n\n\n\n\n\n\n\n"}
{"id": "473905", "url": "https://cs.wikipedia.org/wiki?curid=473905", "title": "Tomáš Zdechovský", "text": "Tomáš Zdechovský\n\nTomáš Zdechovský (* 2. listopadu 1979 Havlíčkův Brod) je český politik, od roku 2014 poslanec Evropského parlamentu, od roku 2020 místopředseda KDU-ČSL. Předtím působil jako krizový manažer a mediální analytik. Je považován za odborníka na krizovou komunikaci, politický marketing a public relations. Vedle toho se věnuje i publicistické a literární činnosti. Server Info.cz ho zařadil mezi 50 nejvlivnějších Čechů v Bruselu. Je také jedním z držitelů ocenění Hvězda Reflexu, které uděluje časopis Reflex.\n\nVystudoval gymnázium v Ledči nad Sázavou a poté magisterské obory pastoračně sociální asistent a pedagog volného času na Teologické fakultě Jihočeské univerzity v Českých Budějovicích. Vedle toho absolvoval i bakalářský obor politická komunikace na Papežské salesiánské univerzitě v Římě a magisterský obor mediální studia a žurnalistika na Masarykově univerzitě v Brně.\n\nV roce 2001 se spolupodílel na pořádání akce pořádané Katolickým spolkem mladých k uctění památky Josefa Toufara, kněze umučeného komunisty v roce 1950. V letech 2001–2002 a 2003–2004 byl zástupcem Jihočeské univerzity ve Studentské komoře Rady vysokých škol.\n\nOd roku 2006 pravidelně přednáší i na univerzitách krizovou komunikaci, krizový management a krizovou komunikaci v politice. Od roku 2015 byl jmenován členem Správní rady Univerzity Pardubice.\n\nŽije ve městě Hradec Králové.\n\nPřed svým zvolením do Evropského parlamentu v roce 2014 se Tomáš Zdechovský profiloval jako expert na krizový management, politickou komunikaci a politické kampaně. Pracoval také jako poradce několika politiků. Spolupracoval s křesťanským serverem ChristNet.cz, kde zastával v roce 2003 funkci šéfredaktora a v letech 2004–2005 ředitele portálu. V roce 2004 založil Komunikační a PR agenturu Commservis.com a od roku 2011 byl také jednatelem její původně dceřiné společnosti WIFI Czech Republic. Součástí společnosti Commservis.com se v roce 2009 stala také neurolaboratoř na trénink a výzkum mozku pro manažery a sportovce. Až do svého zvolení do Evropského parlamentu působil jako jednatel obou zmíněných firem.\n\nV roce 2007 založil akci zaměřenou na dárcovství krve s názvem: \"Kdo miluje, daruje krev\", která se koná každoročně na svátek sv. Valentýna po celé České republice. Dalšími Zdechovského projekty na podporu dárcovství jsou např. „Než odjedete na dovolenou, darujte krev“, nebo „Darujte krev s KDU-ČSL“, které ročně přivedou do transfúzních stanic po celé České republice stovky prvodárců.\n\nTomáš Zdechovský patří také mezi iniciátory a zakladatele iniciativy bojující za české Vánoce nazvané Zachraňte Ježíška. Spolupodílel se na založení Asociace internetových novinářů a Institutu politických a ekonomických studií.\n\nOd roku 2004 pracoval jako poradce a volební manažer předních českých politiků. Je autorem současného grafického manuálu KDU-ČSL, když v roce 2010 po prohraných volbách definitivně stanovil žlutou jako volební barvu lidovců. V roce 2006 vedl kampaň místopředsedy senátu Petra Pitharta, který zvítězil o pouhých 26 hlasů. Zdechovský tehdy v Česku plně využil v kampani doposud neužívané prvky gerillových kampaní, plachty na ploty či zapojení opinion leaders, známé dnes jako tzv. „obamovská kampaň“. Na základě této kampaně Zdechovský definoval v roce 2006 pojmy krizová komunikace a politické krizové řízení.\n\nTomáš Zdechovský je členem KDU-ČSL od roku 2006 a v letech 2007–2008 působil jako její krajský manažer v Pardubickém kraji. Po prohraných volbách v roce 2010 působil jako krizový manažer strany. V barvách KDU-ČSL kandidoval poprvé v roce 2009 na 14. místě ve volbách do Evropského parlamentu. Jeho nominační projev na sjezdu KDU-ČSL, konaném v červnu roku 2013 v Olomouci byl ozvláštněný mnohonásobným užitím číslovky tři.\n\nVe volbách do Evropského parlamentu v roce 2014 kandidoval za KDU-ČSL na 3. místě její kandidátky a byl s počtem 5 063 preferenčních hlasů (tzn. 3,35 %) zvolen za poslance Evropského parlamentu. Během své druhé kampaně do Evropského parlamentu se zaměřil zejména na zlepšení kvality potravin v Česku, boj za jeden čas a problematiku imigrace. Při zahájení kampaně KDU-ČSL do Evropského parlamentu prohlásil v narážce na špatnou kvalitu potravin v Česku ve srovnání se západem Evropy, že „nejsou evropští občané první a druhé kategorie.“ Připojil se také k iniciativě Petra Šilara za zavedení jednoho času v Evropě s názvem For Only One Time a zrušení střídání času si vytyčil jako jednu ze svých hlavních priorit.\n\nBěhem kampaně se také také přihlásil k autorství věty „\"nechceme Evropu plnou nepřizpůsobivých imigrantů, kteří na předměstích pálí auta, prodávají drogy a zanášejí k nám mj. radikální islamismus\",“ která byla uvedená v představení KDU-ČSL na stránkách pro volby do Evropského parlamentu. Uvedená pasáž byla v tichosti vypuštěna poté, co na ni upozornil předseda Strany zelených Ondřej Liška při jedné z předvolebních debat s volebním lídrem KDU-ČSL Pavlem Svobodou. Tomáš Zdechovský obhajoval obsah zmíněné věty i po jejím stažení, když prohlásil, že „\"když tu chce někdo žít, musí respektovat naše pravidla, tato věta není xenofobní, právě naopak.“\"\n\nV květnu 2015 kandidoval na sjezdu strany ve Zlíně na post místopředsedy KDU-ČSL. Dostal 77 hlasů a neuspěl. V komunálních volbách v roce 2018 kandidoval jako člen KDU-ČSL do Zastupitelstva města Hradec Králové na 10. místě, a to za uskupení \"\"Koalice pro Hradec\"\" (tj. KDU-ČSL a hnutí Nestraníci), ale zvolen nebyl.\n\nVe volbách do Evropského parlamentu v květnu 2019 se znovu ucházel o místo poslance Evropského parlamentu na 2. místě kandidátky KDU-ČSL. Mandát se mu podařilo obhájit, když získal 24 823 preferenčních hlasů, což bylo nejvíce ze všech lidí na kandidátce strany.\n\nDne 2. prosince 2019 oznámil Deníku N, že bude kandidovat na předsedu KDU-ČSL. Dodal také, že v případě svého zvolení se vzdá mandátu europoslance. Jeho hlavními protikandidáty se stali předseda poslaneckého klubu a současný místopředseda strany Jan Bartošek a bývalý ministr zemědělství ČR Marian Jurečka. V lednu 2020 uvedl v rozhovoru pro on-line deník Aktuálně.cz, že napočítal 22 gayů a leseb ve středně vrcholové politice (tj. městská a krajská politika), kteří jsou členy KDU-ČSL. Dosluhující předseda strany Marek Výborný označil jeho výrok za „politický bizár“. Sám Zdechovský později uvedl, že mluvil především o toleranci.\n\nPřímo na mimořádném sjezdu se však Zdechovský kandidatury vzdal s tím, že bude kandidovat na místopředsedu strany. Do této funkce byl následně skutečně zvolen, když obdržel hlasy 238 delegátů.\n\nZdechovský působil v období 2014-2019 v Evropské parlamentu ve Výboru pro rozpočtovou kontrolu (CONT) a ve Výboru pro občanské svobody, spravedlnost a vnitřní věci (LIBE) jako člen, náhradníkem byl v Rozpočtovém výboru Evropského parlamentu (BUDG).\n\nV roce 2014 se ve spolupráci s europoslancem Petrem Machem začal aktivně angažovat v kampani za navrácení dvou chlapců Michalákových, kteří byli v Norsku odebráni tamním sociálním úřadem, Barnevernem, jejich české matce, když uspořádali sbírku na právníka, který by matku zastupoval v jejím sporu. Inicioval také otevřený dopis norským úřadům, pod který se podepsalo téměř 50 europoslanců z různých zemí a frakcí v Evropském parlamentu. Je také autorem úvodu a několika kapitol knihy \"Stolen Childhood: The truth about Norway's child welfare system\" (Ukradené dětství: Pravda o norském systému ochrany dětí). Kniha vyšla v roce 2019 a věnuje se problematice odebírání dětí norským Barnevernem, příčinám velkého vlivu této instituce, a důvodům časté kritiky Barnevernu za porušování lidských práv. Publicistický web Manipulátoři.cz v několika rozsáhlých článcích kritizoval Zdechovského za to, že v případech norské sociální služby Barnevernet píše nepravdy a zavádějící informace, nebo jeho články o případech informují jednostranně jen z pohledu rodičů . Zdechovský však jakoukoli kritiku ze strany tohoto webu odmítá s tím, že články na webu Manipulátoři.cz se ve svých článcích dopouštějí argumentačních faulů, útoků ad hominem, zamlčování nehodících se faktů a podsouvání vlastního názoru.\n\nJako člen kontrolního rozpočtového výboru EP také dlouhodobě kritizuje řadu případů zneužívání evropských dotací v Česku. Podle něho pochybení dosahovala v minulosti takových rozměrů, že se jím musel zabývat Kontrolný výbor EP, jehož je členem. Upozorňoval také na případ nadměrného množství laviček postavených v Mladé Boleslavi z peněz z evropských fondů. Ve své funkci též upozorňoval na pochybnosti kolem Andreje Babiše a jeho role při čerpání dotace u farmy Čapí hnízdo a volal pro prošetření této kauzy. Dále také poukazoval na Babišův údajný střet zájmů při čerpáni dotací holdingu Agrofert.\n\nVe věci potírání podvodů se věnuje i boji se stáčením tachometrů. Za nejlepší řešení tohoto problému považuje zavedení jednotného evropského systému tzv. car-passů inspirovaného Belgií, kde funguje tento systém od roku 2006. Účinnost tohoto řešení zdůvodňuje Zdechovský tím, že počet podvodů s tachometry měl v této zemi právě díky car-passům výrazně poklesnout.\n\nVyjadřoval se i k uprchlické krizi. V červenci roku 2015 navštívil několik uprchlických táborů na Sicílii a prohlásil, že většina tamních lidí jsou ve skutečnosti ekonomičtí migranti. Jako člen kontrolního výboru absolvoval inspekční cestu po Řecku, které podle něho zanedbalo registraci a kontrolu běženců a pouštělo je dále. Kritizoval také Itálii za záměrné uvádění nepravdivého počtu migrantů a s tím spojené údajné zneužívání evropských peněz.\n\nNa přelomu let 2016 a 2017 se spolu s dalšími zástupci KDU-ČSL v Evropském parlamentu Pavlem Svobodou a Michaelou Šojdrovou angažoval v boji za propuštění českého humanitárního pracovníka Petra Jaška vězněného v Súdánu. V otevřeném dopise, zaslaném na konci roku 2016 vysoké představitelce EU pro zahraniční a bezpečnostní politiku, Federice Mogherini, žádal spolu s dalšími europoslanci o její  pomoc v této kauze.\n\nTomáš Zdechovský se také dlouhodobě angažuje v případech českých řidičů kamionů v Anglii a Francii, kteří se dostali do problémů, když se při kontrolách jejich vozidel zjistilo, že se jim měli bez jejich vědomí dostat do nákladového prostoru migranti.  \n\nVe svém druhém volebním období se stal Tomáš Zdechovský opět členem Výboru pro rozpočtovou kontrolu (CONT), kde působí od července roku 2019 i jako koordinátor poslanců Evropské lidové strany. Dále je místopředsedou Výboru pro zaměstnanost a sociální věci (EMPL) a náhradníkem ve Výboru pro občanské svobody, spravedlnost a vnitřní věci (LIBE).\n\nTomáš Zdechovský patří mezi spoluzakladatele básnické skupiny \"Přátelé tichého dotyku\" (zal. roku 1998 v Ledči nad Sázavou) a autorem jejího manifestu ostře protestujícího proti kulturnímu úpadku české společnosti. Literární kritici jej řadí k představitelům současné katolické moderní poezie. On sám se však hlásí k \"dotekysmu\"(\"pozn. básnický směr založený Přáteli tichého dotyku vyznačující se hravostí a jednoduchostí veršů, které se mají člověka dotknout\") a \"emocionalismu\" stavějícím na emocionálním prožitku z veršů.\n\nDosud vydal tři sbírky básní: \"Ze zahrady mé milé\" (Trinitas 2008, v roce 2009 přeložena do hebrejštiny, některé básně byly také přeloženy do angličtiny, němčiny, italštiny, francouzštiny, ruštiny a ukrajinštiny), \"Odpusť mým rtům...\" (Trinitas 2009) a \"Intimní doteky\" (Trinitas 2010).\n\nV roce 2013 vydalo nakladatelství Trinitas jeho první novelu \"Nekonečné ticho\", která je o vztahu mladého muže se starší ženou. Knihu ilustrovala pardubická malířka a grafička Klára Klose. Jeho prozatím posledním literárním počinem je krátká sbírka básní s názvem Kapka, kterou vydalo stejné nakladatelství v roce 2016.\n\nVytvořil řadu návrhů znaků a vlajek pro města a obce v České republice. Například pro obce Veselá Kožlí, Číhošť (střed České republiky), Třebechovice pod Orebem, Chlumec nad Cidlinou, Týniště nad Orlicí Písek, Dolní Čermná, Sudslava a Bříšťany a neoficiální znak vesnice Lezník, která je součástí města Polička.\n\nNavrhl podobu vlajky české větve šlechtického rodu Vilhelmové a znak s praporem šlechtického rodu Zdechovských, který v 15. a 16. století působil ve Východních Čechách (Zdechovice a okolí Přelouče). Zdechovští ze Sekeřic měli ve štítě i v klenotu svého erbu znamení kohouta. Nejznámější postavou rodu byl Jan Zdechovských ze Sekeřic (někdy též Semín), který v roce 1497 prodává obec i s polnostmi Vilémovi z Perštejna.\n\nDalším úspěšným projektem Tomáše Zdechovského je změna českého kalendáře. Na podzim roku 2009 se mu po čtyřměsíčním úsilí podařilo dostat do kalendáře, který nebyl více jak dvacet let měněn, několik nových jmen. Například Tobiáš (syn), Nikolas, Andělín, Lea či Dominika. Zdechovský také patří mezi iniciátory novely zákona o rodině, která umožní častější udělení střídavé péče.\n\nOd roku 2011 byl členem představenstva BK Pardubice a následně od roku 2015 člen dozorčí rady. Zdechovský u týmu také působil do roku 2014 jako mentální kouč.\n\nV roce 2012 byl hlavním organizátorem návrhu na zřízení biskupství pro Vysočinu, který měl být podán České biskupské konferenci a také papeži. Iniciativu podpisem podpořili například bývalý poslanec za KDU-ČSL Jan Kasal, krajský předseda TOP 09 Jiří Blažek a krajský radní Tomáš Škaryd z ČSSD. Římskokatolická farnost v Jihlavě se od ní distancovala a označila ji za spíše úsměvnou.\n\nOd listopadu 2014 působí také jako předseda Unie evropských federalistů.\n\nOd poloviny prosince roku 2017 je také členem poradního sboru Meziparlamentní rady pro boj s terorismem (Advisory Board of the Inter-Parliamentary Council to Combat Terrorism).\n\n\n\n\n\n\n\n\n"}
{"id": "473938", "url": "https://cs.wikipedia.org/wiki?curid=473938", "title": "Karcinogenní složky cigaretového kouře", "text": "Karcinogenní složky cigaretového kouře\n\nPodle údajů amerického úřadu Health and Human Services, jsou následující uvedené látky obsažené v cigaretovém kouři pro člověka karcinogenní:\n\n\n"}
{"id": "473943", "url": "https://cs.wikipedia.org/wiki?curid=473943", "title": "Pohon", "text": "Pohon\n\nPohon je obecný technický pojem, který popisuje způsob tvorby a předávání mechanického výkonu, zejména uvádění do pohybu, který definuje:\n\nPohony mohou na své vstupní straně mít:\n\nPohony mohou podle teorie systémů:\n\nPohony také mohou i měnit jednu formu mechanické energie na druhou:\n\nObecně jsou pohony kompletní dvojbrany:\nZa dvojbran obecně, tedy ani za pohon, naopak nelze považovat jiná pohyblivá mechanická zařízení. Například soustrojí tryska-klapka:\nZdaleka ne každé mechanicky pohyblivé zařízení použitelné jako senzor lze obecně nazvat pohonem a tedy moci měřit jeho výkon.\n\nJe běžné, že se od pohonu požaduje různý výstupní mechanický výkon, a to při stále stejném napájení, zato v různých pracovních bodech stroje. Například zvýšení vytvářeného mechanického výkonu o 20 kW jednou při 100 otáčkách za minutu, podruhé při 700 ot/min.\n\nŘízení výkonu pohonu lze obecně řešit buď děličem při napájení větší než potřebnou energií, nebo si brát právě jen potřebnou energii.\n\nJe třeba rozlišovat mezi regulátorem samotným, a mezi řešením, jak se nakládá s přebytečnou energií. Sám mechanismus pro změnu výkonu totiž stále nestačí, je ho potřeba nějak řídit, podle regulační odchylky skutečného stavu od požadovaného:\n\nPohon sám může, anebo nemusí, mít schopnost pracovat v několika různých režimech:\n\n\n\n\n\n"}
{"id": "473973", "url": "https://cs.wikipedia.org/wiki?curid=473973", "title": "Hanne Hauglandová", "text": "Hanne Hauglandová\n\nHanne Hauglandová (* 14. prosince 1967, Haugesund) je bývalá norská atletka, mistryně světa ve skoku do výšky.\n\nJe pětinásobnou účastnící mistrovství světa. Poprvé se zúčastnila světového šampionátu v Římě v roce 1987, kde mj. skočila Bulharka Stefka Kostadinovová dosud platný světový rekord 209 cm. Její cesta zde skončila v kvalifikaci. V roce 1995 na MS v Göteborgu se umístila za výkon 196 cm na celkovém šestém místě. Titul mistryně světa získala o dva roky později v Athénách, kde jako jediná překonala laťku ve výšce 199 cm až čtvrtým pokusem. Ruska Olga Kaliturinová a Ukrajinka Inga Babakovová se podělily o stříbro. V roce 1997 vybojovala výkonem 200 cm bronzovou medaili na halovém MS v Paříži.\n\nV roce 1989 získala stříbrnou medaili na halovém ME v nizozemském Haagu, kde prohrála jen s tehdy rumunskou výškařkou Galinou Astafeiovou. Blízko zisku bronzové medaile byla na halovém ME 1990 ve skotském Glasgow, kde skončila čtvrtá a na evropském šampionátu v Helsinkách v roce 1994, kde vinou horšího technického zápisu skončila na 5. místě.\n\nDvakrát reprezentovala Norsko na letních olympijských hrách. V roce 1996 v Atlantě skončila na 9. místě, když jako poslední výšku překonala napoprvé 196 cm. Svoji atletickou kariéru ukončila po olympiádě v Sydney v roce 2000, kde neprošla sítem v kvalifikace.\n\nPochází ze sportovní rodiny. Její otec Terje Haugland se věnoval skoku do dálky a dědeček Eugen Haugland byl trojskokan, který na evropském šampionátu v Oslu v roce 1946 obsadil 4. místo. Její manžel Håkon Särnblom se kdysi rovněž věnoval skoku do výšky, na ME v atletice 1994 skončil čtvrtý.\n\n\n"}
{"id": "473985", "url": "https://cs.wikipedia.org/wiki?curid=473985", "title": "Har Adar", "text": "Har Adar\n\nHar Adar ( הַר אֲדָר, podle původního místního názvu גִּבְעַת הָרָדָאר: Giv'at ha-Radar – „\"Radarový vrch\"“, který byl upraven na Har Adar – „\"Vrch Adar\"“, v oficiálním přepisu do angličtiny Har Adar) je izraelská osada a místní rada (malé město) na Západním břehu Jordánu v distriktu Judea a Samaří.\n\nObec je situována v Judských horách v nadmořské výšce 880 metrů, cca 10 kilometrů severozápadně od historického jádra Jeruzalému, cca 45 kilometrů jihovýchodně od centra Tel Avivu. Východně od města začíná tok vádí Nachal Ksalon.\n\nNachází se na dotyku se Zelenou linií, která odděluje Izrael v mezinárodně uznaných hranicích a okupovaná palestinská území, přičemž část jejího území leží uvnitř jižně od této linie a tedy v mezinárodně uznaných hranicích státu. Obec je součástí vnějšího prstence izraelských předměstí Jeruzalému, přičemž ale není administrativně součástí izraelské metropole. Počátkem 21. století byl Har Adar na severu oddělen od okolních arabských vesnic pomocí Izraelské bezpečnostní bariéry.\n\nHar Adar byl založen roku 1986. 1. června 1987 se konala oficiální inaugurační slavnost nové osady. Byla zřízena na místě tzv. Radarového vrchu (Radar Hill, Giv'at ha-Radar – גִּבְעַת הָרָדָאר), který hrál důležitou roli v arabsko-izraelské válce v letech 1948–1949, kdy se izraelské jednotky opakovaně a neúspěšně pokoušely o jeho dobytí. V roce 1995 získala obec status místní rady.\n\nSkutečnost, že Har Adar byl zahrnut do izraelské strany bezpečnostní bariéry, naznačuje, že Izrael si hodlá osadu podržet i po případné mírové dohodě s Palestinci.\n\nPodle údajů z roku 2014 tvořili naprostou většinu obyvatel Židé – cca 3700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 3800 osob). Mezi populací v Har Adar převažují sekulární obyvatelé (90 %), zbylých 10 % patří mezi stoupence náboženského sionismu.\n\nJde o středně velkou obec městského typu s dlouhodobě rostoucí populací. K 31. prosinci 2014 zde žilo 3776 lidí. Populační růst se počátkem 21. století zrychlil (2000–2009 – 132 %), roce 2014 vzrostla populace o 0,5 %. Výhledový počet obyvatel obce je stanoven na 5 000 – 6 000.\n\n"}
{"id": "473986", "url": "https://cs.wikipedia.org/wiki?curid=473986", "title": "Rolf Krake (1863)", "text": "Rolf Krake (1863)\n\nRolf Krake byla věžová obrněná válečná loď dánského námořnictva. Byla to první válečná loď nesoucí výzbroj v dělových věžích navržených anglickým konstruktérem a vynálezcem Cowperem Phippsem Colesem. Zároveň byla první dánskou celokovovou a parním strojem poháněnou válečnou lodí.\n\nStavba lodi probíhala v loděnici \"R. Napier & Sons\" ve skotském Glasgow. Kýl lodi byl založen v roce 1862, trup byl spuštěn na vodu 6. května 1863 a do služby byla loď přijata 1. července 1863.\n\n\"Rolf Krake\" poháněl parní stroj o výkonu 700 HP. Topilo se uhlím. Loď dosahovala rychlosti až 10,5 uzlu. Loď nesla také plachty. Po dokončení tvořily výzbroj lodi čtyři 68liberní děla v dvoudělových věžích v ose lodi. Loď byla bojově nasazena roku 1864 v druhé válce o Šlesvicko-Holštýnsko, ve které plnila úkoly pobřežní obrany a palebné podpory pozemních jednotek. Ze služby byl vyřazen až v roce 1907.\n\n\n"}
{"id": "473999", "url": "https://cs.wikipedia.org/wiki?curid=473999", "title": "Preslav", "text": "Preslav\n\nPreslav (bulharsky: \"Преслав\") bylo mezi lety 893 - 972 hlavním městem první bulharské říše a jedním z nejdůležitějších středověkých měst v jihovýchodní Evropě. Ruiny města leží asi 20 km jihozápadně od města Šumen.\n\nSamo jméno tohoto města poukazuje na rychlou slavonizaci Bulharů. Raně slovanské osídlení bylo na počátku 9. století opevněno a začalo se rychle rozvíjet, hlavně díky blízkosti k původní metropoli Plisce. Největší přínos pro Preslav měla vláda bulharských chánů Kruma a Omurtaga. Po přijetí křesťanství tehdejším bulharským státem doplnila Preslav řada kostelů. Do zániku prvního bulharského státu zde působila tzv. preslavská literární škola, tedy seskupení starobulharských autorů, které se věnovalo tvorbě prvních významnějších památek tehdejšího státu. Zánik prosperujícího města přinesl až tatarský vpád v roce 1270. V blízkosti Preslavi bylo vybudováno město Veliki Preslav.\n\nModerní Veliki Preslav (\"Велики Преслав\", do roku 1878 turecky \"Elski Stamboluk\"- doslova \"Starý Istanbul\") je město v severovýchodním Bulharsku v šumenské oblasti několik kilometrů od původního starověkého města, podle kterého dostalo v roce 1878 ještě jako vesnice svůj název. Od roku 1883 je městem. Žije zde asi 10 000 obyvatel.\n\n"}
{"id": "474002", "url": "https://cs.wikipedia.org/wiki?curid=474002", "title": "Jylland (fregata)", "text": "Jylland (fregata)\n\nJylland byla šroubová fregata dánského námořnictva třídy Niels Juel. Byla postavena v letech 1857–1862 loděnicí Nyholus Skibsverft. Dvouválcový parní stroj o výkonu 1300 HP postavila firma Baumgarten & Burmeister. Navrhl ho W. Wain.\n\nLoď bojovala roku 1864 v druhé válce o Šlesvicko-Holštýnsko. \"Jylland\" byl vlajkovou lodí kapitána Suensona v nerozhodném střetnutí s rakouskou eskadrou v bitvě u Helgolandu dne 9. května 1864. Roku 1892 byla loď převedena k výcviku. Odstraněn byl parní stroj a kotle. Ze služby byla vyřazena v roce 1908. V roce 1960 byla umístěna jako muzejní exponát v Ebeltoftu. V roce 1994 byla dokončena náročná renovace lodi.\n\n"}
{"id": "474025", "url": "https://cs.wikipedia.org/wiki?curid=474025", "title": "Evropský institut vyšších mezinárodních studií", "text": "Evropský institut vyšších mezinárodních studií\n\nEvropský institut vyšších mezinárodních studií (IE·EI, : \"Institut européen·European Institute\") je mezinárodní institucí vysokoškolských studií a výzkumu se sídlem v Nice (Francie).\n\nIEHEI bylo založeno v roce 1964 za pomoci města Nice a Evropské komise.\nStudijní programy probíhají v rozličných zemích a zaměřují se na evropská studia a mezinárodní vztahy.\n\nInstitut spolupracuje s mnoha univerzitami zejména v Německu, Itálii, Turecku a v dalších zemích Střední a Východní Evropy.\n\nInstitut se vyznamenává opravdu mezinárodní fakultou – ať už výčtem profesorů, expertů či studentů.\n\nNabízený program \"The Master in Advanced European and International Studies\" je vyučován ve 2 rozdílných liniích – v anglofonní a tříjazykové verzi. Cílem je studentům nabídnout všezahrnující studium politických, sociálních, ekonomických a kulturních problémů současného moderního světa. Úspěšní studenti po dokončení programu obdrží 60 ECTS kreditů.\n\nTříjazyková verze je vyučována v Nice a Berlíně s týdenní přestávkou a pobytem na University of Rostock, která s IEHEI spolupracuje, a také dvoutýdenním pobytem na partnerské University of Rome. Navíc tato verze obsahuje studijní exkurzi do evropských a mezinárodních organizací v Bruselu, Štrasburku a Ženevě. Z dostupných informací je to jediný magisterský program v evropských a mezinárodních studiích vyučovaný ve 3 jazycích (francouzština, angličtina, a němčina).\n\nAnglofonní verze zahrnuje studijní pobyty v Istanbulu, Nice a Berlíně. Navíc tato verze taktéž obsahuje studijní exkurzi do evropských a mezinárodních organizací v Bruselu, Štrasburku a Ženevě.\n\nInstitut každý rok organizuje letní akademie v různých evropských městech o rozličných tématech.\n\n"}
{"id": "474032", "url": "https://cs.wikipedia.org/wiki?curid=474032", "title": "Pohonné látky", "text": "Pohonné látky\n\nPohonné látky nebo pohonné hmoty jsou látky, které se používají k pohonu tepelných motorů (např. spalovací motor, raketový motor, plynová turbína apod.). Nejčastěji se jedná o směsi uhlovodíků v kapalném nebo plynném skupenství. V motoru se přeměňuje při spalování pohonné hmoty jejich chemická energie na energii pohybovou. Někdy se pohonná látka označuje i výrazem palivo.\n\n\n"}
{"id": "474040", "url": "https://cs.wikipedia.org/wiki?curid=474040", "title": "Herta Müllerová", "text": "Herta Müllerová\n\nHerta Müllerová (* 17. srpna 1953 Nițchidorf, Rumunsko) je německy píšící spisovatelka rumunského původu, která v roce 2009 obdržela Nobelovu cenu za literaturu.\n\nMüllerová se narodila v německy mluvící rodině žijící v Niţchidorfu/Nitzkydorfu v rumunském Banátu. Osudy její rodiny a také míst, na nichž vyrůstala, se zásadně vepsaly do jejího díla. Matka Herty Müllerové byla bezprostředně po skončení války deportována do sovětského pracovního tábora spolu s dalšími členy německé menšiny v Rumunsku. Zpět do země se vrátila až v roce 1950. Její otec byl během války členem Waffen-SS. Po válce byl jeho majetek zkonfiskován a v dobách komunistického režimu se musel živit jako řidič kamionu. Pozice německé menšiny v Rumunsku byla velmi problematická, protože Ceauşeskův režim všestranně potlačoval její práva a prosazoval „totální rumunizaci“. Rumunští Němci tak stále zůstávali cizinci v zemi, kterou obývali.\n\nRodným jazykem Müllerové je němčina, rumunsky se naučila až na základní škole. Vystudovala germanistiku a rumunskou literaturu na univerzitě v Timişoara (Temešváru), přičemž od roku 1976 začala pracovat jako překladatelka ve strojní firmě, ze které však byla propuštěna kvůli odmítnutí spolupráce s tajnou policií Securitate. Po svém propuštění pracovala jako vychovatelka ve školce a soukromá učitelka němčiny. Kvůli odmítnutí spolupráce s tajnou policií byla Müllerová vystavena štvavé kampani ze strany režimu, a proto se rozhodla ve svých třiceti dvou letech opustit Rumunsko.\n\nMüllerová, spolu se svým tehdejším manželem Richardem Wagnerem, byla jednou z dvanácti tisíc etnických Němců, kteří obdrželi vízum do Spolkové republiky Německo. Ceauşeskův režim tímto způsobem Němce využíval. Za každého rumunského Němce/Němku, kteří se vystěhovali do Německa, režim obdržel několik tisíc marek. Nicméně cesta na Západ byla pro Němce velmi problematická. Aby se mohli vystěhovat, museli u místních úřadů získat potřebné dokumenty za devizy, jejichž držení bylo v Rumunsku zakázáno. Nebylo neobvyklé, že rodiny čekaly na vyřízení žádosti i několik let, a navíc s nejistým výsledkem. Dům i hospodářství museli pak prodat podle pevně stanovených nevýhodných cen. \n\nPo příchodu do Německa Müllerová vyučovala na několika tamních univerzitách. Kromě toho pobývala též na zahraničních univerzitách například v anglickém Warwicku či portugalském Lisabonu.\n\nOd roku 1995 je členkou \"Deutsche Akademie für Sprache und Dichtung\". Až do své demise roku 1997 byla též členkou německého PEN klubu.\n\nŽije v Berlíně.\n\nHerta Müllerová se často vyjadřuje ke kontroverzním tématům. Roku 2003 veřejně neodsoudila intervenci v Iráku s tím, že její země, která zažila diktaturu, by také byla uvítala intervenci zvnějšku, kdyby jí přinesla osvobození. Rovněž se zapojila roku 2008 do veřejné debaty, která se týkala účasti historika Sorina Antohi a germanisty Andreie Corbea-Hoisie na sjezdu Rumunského kulturního institutu v Berlíně. Jejich účast Müllerová odsoudila s odkazem na jejich spolupráci se Securitate. Podobně se postavila s čínským umělcem Aj Wej-wejem proti udělení Nobelovy ceny za literaturu čínskému literátovi Mo Jenovi, a to kvůli jeho servilnímu postoji k čínskému režimu. Ostře též zkritizovala ruského prezidenta Vladimira Putina v souvislosti s intervencí na Ukrajině: „Je to neslýchané a mnohem horší než za dob předchozích diktatur,“ prohlásila například na podzim roku 2014 při diskusi během dánského literárního festivalu Louisiana.\n\nPoprvé přijela Herta Müllerová číst do Prahy na pozvání Goethe-Institutu 14. května 1992 u příležitosti 2. mezinárodního knižního veletrhu. V roce 1999 byla spisovatelka hostem Festivalu spisovatelů Praha. V rámci festivalu četla v Goethe-Institutu 13. dubna 1999. Na tentýž festival měla původně přijet i v červnu roku 2010, tedy jen zhruba půl roku po udělení Nobelovy ceny, ale ze zdravotních důvodů na poslední chvíli účast odřekla.\n\nČeským čtenářům se tak Herta Müllerová opět osobně představila až v dubnu 2012, kdy byla čestným hostem udílení výročních cen Magnesia Litera. Při té příležitosti četla ze svého díla v Městské knihovně v Praze. V rámci mezinárodního knižního veletrhu Svět knihy četla spisovatelka 10. května 2019 v Průmyslovém paláci. 11. května 2019 se zúčastnila Debaty nobelistů na téma „Literatura jako hlas svobody“ v kině Lucerna. Druhým hostem debaty byl peruánský nositel Nobelovy ceny za literaturu Mario Vargas Llosa. \n\nS autorčiným dílem se kromě toho čeští čtenáři mohli seznámit na putovní výstavě \"Herta Müller - Der Teufelskreis der Wörter / Ďábelský kruh slov\", která byla roku 2013 k vidění v pražském Goethe-Institutu a v brněnské Moravské zemské knihovně.\n\nV roce 1994 obdržela Kleistovu cenu, jedno z nejprestižnějších německých literárních ocenění. Roku 2009 obdržela Müllerová Cenu Franze Werfela za lidská práva (Franz Werfel Human Rights Award) a vzápětí byla nominována na Nobelovu cenu za literaturu, kterou také v témže roce získala. Od 90. let se tak Herta Müllerová stala po Günterovi Grassovi a Elfriede Jelinekové třetí německy píšící autorkou oceněnou Nobelovou cenou.\n\nStyl Müllerové je charakterizován především krátkými, hutnými větami s překvapivými syrovými metaforami, oxymóry a neologismy. Müllerová se určitou dobu živila jako překladatelka technických plánů a i její texty působí jako technické psaní. Detailní popisy, které dosahují surrealistického nádechu, se postupně skládají v hrůzostrašný příběh 20. století. Motivy se odvíjí v kruzích, jsou doplňovány básněmi, písněmi a odkazy na další literární díla. Věty zaujmou zvukomalebností a rytmizací, německé čtenáře pak specifickou gramatikou (působící až zastarale) spisovatelčina rodného dialektu. „Tato ,nevítaná‘ němčina odolávala rumunskému okolí, musela být úsečná, neúprosná, tvrdošíjná,“ říká k autorčině jazyku spisovatelka, překladatelka a germanistka Radka Denemarková. Za poetickou stavbou textů odkrývá brutalitu totalitního režimu, v jehož čele byl Nicolae Andruă Ceauşescu, od roku 1967 do roku 1989 prezident Rumunské socialistické republiky. Její texty vyznívají klidně, bez emocí, postupně ovšem poodkrývají každodenní život poznamenaný strachem, nedůvěrou a beznadějí. Hlavními tématy, kterými se zabývá, je život v totalitním režimu, který ovlivnil několik generací, navíc z pozice německé minority. Velmi často lze v jejich dílech nalézt autobiografické prvky.\n\nOsobnosti či knihy, které Müllerová v její tvorbě ovlivnily, nejsou přímo známy. Nicméně v jejím stylu je patrný otisk středoevropské literatury v čele s Franzem Kafkou. Vysoká citlivost pro jazyk, kterou je možné v jejich dílech nalézt, byla podpořena studiem němčiny a\nrumunštiny na univerzitě, neboť tyto dva jazyky jí nabídly k porovnání a obohacení dva různé myšlenkové světy. Výraznou měrou ji ovlivnila i rumunská lidová hudba, především v postavě Marie Tanasu, ve které cítila propojení folklóru a samotné existence.\n\nVelký vliv na ni měl její manžel Richard Wagner, taktéž spisovatel. Stejně jako ona byl příslušníkem německé menšiny, studoval němčinu a rumunštinu na univerzitě v Temešváru a byl učitelem němčiny. Spojovalo je také jejich působení v tzv. \"Aktionsgruppe Banat\", která sdružovala německy píšící spisovatele a spisovatelky v Rumunsku bojující za svobodu projevu.\n\nJeště před opuštěním Rumunska napsala svou první knihu, sbírku povídek \"Nížiny\" (\"Niederungen\"), která však dlouho nesměla vyjít. Nakonec vyšla v cenzurované podobně - vyšlo tehdy patnáct z celkem devatenácti textů - v Rumunsku roku 1982. Taktéž ve zkrácené podobě vydalo roku 1984 sbírku i západoněmecké nakladatelství Rotbuch. Ve své původní, necenzurované podobě vyšla kniha až roku 2010. Sbírka povídek, z nichž tou nejdelší jsou titulní „Nížiny“, popisuje dětským pohledem Banát a život během diktatury.\n\nPrávě diktatura komunistického režimu pod vládou Nicolae Ceauşescu se stala hlavním tématem i jejích dalších knih. Většina jejích děl popisuje toto období z pohledu německé menšiny v Rumunsku. Její asi nejoceňovanější kniha \"Rouzhoupaný dech\" (\"Atemschaukel\") vypráví o osudu německé minority a její deportaci do gulagů během sovětské okupace.\n\nNovelu vystihuje její originální název \"Der Mensch ist ein großer Fasan auf der Welt\" citující jedno rumunské přísloví: „Člověk stejně jako bažant nevzletí výš, než mu dovolí okolnosti a vlastní omezení. Nezbývá mu nic jiného, než se smířit s tím, co má.“ V této situaci se nachází rodina Windischova, která stále čeká na to, až se jí konečně podaří vystěhovat do Německa. Ale čekání se protahuje na měsíce a roky, zatímco se vesnice vylidňuje. Čas zde snad ani neplyne a jakoby neměl počátek ani konec, dělí ho pouze změny ročních období. Život je tu víc než drsný, stejně jako sex, který se stává nejen projevem citů, ale i platidlem usnadňující získání tolik potřebných dokumentů k vystěhování. Lidská důstojnost se tak stává něčím, co je spíš komplikací než cennou hodnotou.\n\nAutorka zde syrově nahlíží na situaci rumunských Němců, kteří nekonečně čekají na vystěhování a popisuje nejen materiální bídu venkova 80. let, kde jsou příslušníci národnostní menšiny občany druhé kategorie a pokusy o jejich případných vzdor jsou zcela marné. Místo toho se pohybují v poli absurdních situací, kde cílem je pouze přežít a ne žít. Smích je nahrazen pláčem a bolestí. V knize se objevují i autobiografické motivy. Windisch je poznamenán službou u SS, zatímco Windischová pobytem v sovětském lágru. Jejich vztah tak není postaven ani na tak na lásce jako spíš na prostém faktu, že oni dva dokázali přežít a vrátit se. Žijí tak spíš vedle sebe než spolu. Naděje na lepší život je něčím, co tihle dva už ztratili, přesto občas v díle probleskne. Stejně jako pevná vůle přežít, která nakonec zvítězí.\n\nTématem této knihy je osud čtyř přátel, které spojila „sebevražda“ studentky. Vypravěčka, Edgar, Kurt a Georg jako zástupci německé menšiny a zároveň inteligence se snaží přežít a žít v totalitním režimu, který jim nedává žádné vyhlídky do budoucnosti. Jejich přátelství nedokáže zabránit pocitům zmaru, strachu a psychickým problémům. Neustálý dohled a šikana ze strany Securitate je odsuzovala k nedůvěře a podezřívavosti. Ačkoliv se někteří z nich pokusí řešit svou situaci emigrací do Západního Německa, ani tam neuniknou chapadlům tajné služby. Linkou tohoto příběhu jsou slova \"pásek, okno, ořech, oprátka\", jež jsou konotací na způsoby smrti čtyř postav v příběhu. I toto dílo nese autobiografické prvky. Bylo napsáno jako reakce na smrt dvou autorčiných přátel, jež byla připisována právě Securitate.\n\nV rámci poválečných reparací je na nucené práce v Rusku odsunut sedmnáctiletý Leo z rumunské německé rodiny. V prvních chvílích to pro něj znamená vysvobození a úlevu, neboť před svou rodinou a maloměstskou společností musel skrývat svou homosexualitu. Velmi rychle ale tato úleva mizí, jak ji střídá každodenní boj s „andělem hladu“, nemocemi, zimou, vedrem, namáhavou a nebezpečnou prací v koksovně a krutostí táborového života. Když je po pěti letech propuštěn, návrat domů přináší pocit odcizení od rodiny a dojem, že stejně nebude nikdy svým pánem, protože svou sexualitu musí i nyní skrývat a vykonává nadále jen nekvalifikovanou práci v továrně. Po nějaké době se ožení a odstěhuje do hlavního města. Když potom zatknou několik jeho milenců, je mu jasné, že musí zmizet kvůli téměř jistému prozrazení a perzekuci. Vyřídí\nsi vízum do Rakouska a odchází od své ženy. Anděl hladu a pocit odcizení jej provází po celý zbytek života.\n\nRomán byl inspirován osudem rumunsko-německého básníka Oskara Pastiora. Původně měli Müllerová a Pastior sepsat Pastiorovy vzpomínky na život v lágru společně, Pastior ale v roce 2006 zemřel. Dalším zdrojem inspirace byl osud vlastní matky Herty Müllerové, která byla také po válce poslána na nucené práce v Sovětském svazu. Nejedná se ale o typický román ze žánru lágrové literatury, a to především díky básnickému stylu Müllerové, který věrohodně odráží psychiku básníka.\n\nKdyž se v roce 2010 přišlo na to, že Pastior byl spolupracovníkem tajné policie, Müllerovou to velmi rozhořčilo, bylo to pro ni „jako facka“.\n\n\nDo češtiny byly dosud přeloženy čtyři knihy:\n\n\n"}
{"id": "474043", "url": "https://cs.wikipedia.org/wiki?curid=474043", "title": "Missariel", "text": "Missariel\n\nMissariel je sólové studiové album zpěvačky Lucie Bílé vydané labelem EMI v roce 1992. Roku 1993 získalo sedm nominací na hudební ceny Grammy české Akademie populární hudby (později nazvané Anděl). Zvítězilo v pěti kategoriích: album roku, píseň roku „Láska je láska“, klip roku (režie Filip Renč, \"Láska je láska\"), producent roku (Ondřej Soukup) a nahrávka roku. Interpretka alba se stala zpěvačkou roku. Všechny písně otextovala Gabriela Osvaldová, hudbu zkomponoval Ondřej Soukup.\n\nHudební publicista Vladimír Vlasák toto album zařadil mezi 10 nejlepších českých popových desek historie. Další publicista Josef Vlček hodnotil album jako jedno z deseti nejlepších od českých zpěvaček nové generace.\n\n"}
{"id": "474044", "url": "https://cs.wikipedia.org/wiki?curid=474044", "title": "Bogoljub Jevtić", "text": "Bogoljub Jevtić\n\nBogoljub Jevtić, cyrilicí Богољуб Јевтић (24. prosince 1886 – 1960), byl srbský diplomat, politik a jugoslávský premiér.\n\nJevtić se narodil v Kragujevaci. Vystudoval práva v Bělehradě a vyšší obchodní školu v Berlíně. V letech 1912–1917 působil v armádě a od roku 1917 působil v diplomatických službách. V letech 1929–1932 byl ministrem dvora a mimo to byl v letech 1929 až 1930 zastupujícím náměstkem ministra zahraničních věcí. Od 2. července 1932 do 20. prosince 1934 byl ministrem zahraničních věcí. V rukou Jevtiće naposledy vydechl jugoslávský král Alexandr, který se stal obětí marseillského atentátu. Jevtić, vnímaný jako zastánce pevné linie, se 20. prosince 1934 stal premiérem a nechal se slyšet, že bude chránit a dodržovat ústavu. Celkové zlepšení poměrů naznačovala i amnestie regenta Petra, která se vztahovala na politické vězně, a proto také na chorvatského předáka Vladka Mačeka. Jevtić do vlády přivedl finančníka Milana Stojadinoviće. V únoru vláda rozpustila parlament a vyhlásila volby, od čehož si slibovala upevnění svých pozic. Zvláštní způsob přepočtu získaných hlasů na mandáty a také účelová manipulace výsledků – vyhlášených nadvakrát a pokaždé jinak – způsobila, že Jevtićova vládní kandidátka získala 303 mandátů, zatímco opozice pouze 67. Opozice reagovala svoláním vlastního zasedání do Záhřebu v den, kdy se v Bělehradu sešla skupština. Jevtićovi šlo v té době také k tíži, že připustil veřejné útoky proti Chorvatům kvůli smrti krále Alexandra. Ve prospěch zklidnění situace vybízeli ministři Petar Živković a Stojadinović. 20. června 1935 podalo pět ministrů – včetně Živkoviće a Stojadinoviće – demisi, čímž přivodili pád vlády. Jevtić skončil ve funkci premiéra a ministra zahraničí 24. června 1935. Za druhé světové války působil v exilové vládě jako ministr dopravy (1941–1942), ministr bez portfeje (do 1943) a ministr lesnictví a těžby (červenec – srpen 1943). Po válce zůstal v cizině. Zemřel v Paříži.\n\n\n"}
{"id": "474048", "url": "https://cs.wikipedia.org/wiki?curid=474048", "title": "Magyar Nemzeti Bank", "text": "Magyar Nemzeti Bank\n\nMagyar Nemzeti Bank, Maďarská národní banka, je centrální banka Maďarska.\n\nMNB ovládá měnovou politiky země. Jejím hlavním cílem je udržet cenovou stabilitu. Je zodpovědná za vydávání státní měny – forintu, kontrolu finanční hotovosti, kterou centrální banka základní úrokové sazby. Dále také publikuje oficiální směnné kurzy a řídí rezervy zahraničních měn.\n\nHlavní budova MNB se nachází v centru Budapešti na Szabadság tér nedaleko budovy velvyslanectví Spojených států amerických.\n\nMNB byla založena dne 24. května 1924 v Budapešti v tehdejším Maďarském království. Jejím prvním předsedou (guvernérem) byl Sándor Popovics.\n\nPředsedu MNB jmenuje prezident republiky na návrh předsedy vlády na dobu 6 let.\n\nSeznam předsedů MNB:\n\n\n\n"}
{"id": "474049", "url": "https://cs.wikipedia.org/wiki?curid=474049", "title": "MNB", "text": "MNB\n\nZkratka MNB, kombinace písmen M, N a B, může znamenat:\n\n"}
{"id": "474055", "url": "https://cs.wikipedia.org/wiki?curid=474055", "title": "Arthur Woolf", "text": "Arthur Woolf\n\nArthur Woolf (listopad 1766, Camborne, Cornwall – 26. října 1837, Guernsey) byl inženýr, který se proslavil jako konstruktér vysokotlakých parních strojů. Jeho dílo má mimořádný přínos v oblasti rozvoje a zdokonalování strojů.\n\nWoolf z Cornwalldu začal v roce 1785 pracovat ve strojírně Joseph Bramah v Londýně. Působil zde i v jiných firmách jako inženýr a stavitel motorů do roku 1811, kdy se vrátil do Cornwallu. Jeho žákem byl i Michael Loam, další slavný vynálezce.\n\nByl jedním z největších inženýrů, kteří se ke konstrukci strojů stavěli uvážlivě. Když se vrátil do Cornwallu, měl hrubé návrhy nových motorů, které se lišily od zastaralých Wattových patentů. Dozvěděl se, že Bramah vynalezl a aplikoval metody inženýrství pro kontrolu kvality. Právě ověřování kvality umožnilo konstrukci nových strojů. Woolf byl hlavní inženýr v Harvey & Co v Hayle, vedoucí strojíren a sléváren, které nakonec pohltila konkurenční společnost Copperhouse Foundry od Sandyse, Carne a Vivian. Po mnoho let byla tato firma nejlepší v konstrukci čerpadel a pump pro odvodňování. Nizozemská vláda pomocí jejich pump odčerpala Haarlem Mere (Haarlemské moře). V době, kdy Woolf v roce 1836 odešel od firmy, byly jeho stroje na vrcholu technické dokonalosti.\n\nV roce 1803, zjískal Woolf patent na vylepšení kotle pro výrobu vysokotlaké páry. V roce 1805 si nechal patentovat jeho nejlepší vynález, sdružený parní stroj.\n\nPříklad Woolfových strojů je možno vidět v čerpací stanici Abbey (Abbey Pumping Station), u jezera Blagdon a čerpací stanici v Claymill (Claymills Pumping Station).\n\nTaké v mnoha částech světa jsou stroje stavěny podle jeho návrhů. Nejvíce jeho návrhy využívali francouzské, německé, belgické a holandské konstrukční kanceláře.\n\n\n\n"}
{"id": "474056", "url": "https://cs.wikipedia.org/wiki?curid=474056", "title": "Bobigny – Pantin – Raymond Queneau (stanice metra v Paříži)", "text": "Bobigny – Pantin – Raymond Queneau (stanice metra v Paříži)\n\nBobigny – Pantin – Raymond Queneau je nepřestupní stanice pařížského metra na lince 5, která se nachází mimo území Paříže na hranicích měst Pantin a Bobigny pod ulicí \"Rue de Paris\".\n\nStanice byla otevřena 25. dubna 1985, kdy byla linka naposledy rozšířená od Église de Pantin po současnou konečnou Bobigny – Pablo Picasso.\n\nJméno stanice se skládá ze tří částí. Bobigny a Pantin jsou názvy měst, na jejichž hranicích se stanice nachází. Stanice dále nese podle ulice \"Rue Raymond Queneau\" jméno francouzského spisovatele Raymonda Queneau (1903–1976), jednoho z autorů, kteří svými díly proslavili pařížskou dopravu, a to ve svém románu \"Zazie v metru\" a ve sbírce \"Stylistická cvičení\", kde je zmíněna pařížská autobusová linka.\n\nStanice má východ na \"Rue de Paris\".\n"}
{"id": "474061", "url": "https://cs.wikipedia.org/wiki?curid=474061", "title": "Unus mundus", "text": "Unus mundus\n\nUnus mundus, lat. „Jeden svět“, je pojem, který odkazuje na základní jednotu reality, ze které vše vzniká a zase se do ní vrací. \n\nTento termín použil poprvé v 16. století Gerhard Dorn, žák slavného alchymisty Paracelsa. Koncept „jednoty světa“ zpopularizoval později především švýcarský psychoanalytik Carl Gustav Jung.\n\nJungovy koncepce archetypu a synchronicity jsou spojeny s představou „Jednoho světa“, protože archetyp je výrazem jednoty světa, synchronicity či „smysluplné náhody“, což je dáno tím, že pozorovatel i související akce v podstatě pramení ze stejného zdroje - Jednoho světa. \n\n"}
{"id": "474062", "url": "https://cs.wikipedia.org/wiki?curid=474062", "title": "Řád sv. Stanislava", "text": "Řád sv. Stanislava\n\nŘád svatého Stanislava nebo oficiálním celým jménem Imperátorský a carský řád svatého Stanislava (: \"Императорский и Царский Орден Святого Станислав\"а) byl původně polský záslužný řád založený králem Stanislavem II. Poniatowským 7. května roku 1765. Řád byl obnoven jako obecný záslužný řád carem Alexandrem I. v souvislosti se vznikem tzv. Kongresovky. Po polském povstání v letech 1830–1831 byl řád přímo zařazen mezi ruské imperátorské řády a sloužil k odměňování vysokých úředníků. Řád byl udělován až do konce monarchie v Rusku v roce 1917 a po roce 1918 nebyl převzat mezi polské řády.\nŘád založil polský král Stanislav II. August Poniatowski 7. května roku 1765 na památku polského světce sv. Stanislava. Po připojení Polského království k Rusku v roce 1815 začal být řád používán carem Alexandrem I. k odměňování polských šlechticů. Alexandr také vydal 1. prosince 1815 statut řádu podle kterého se řád uděloval původně ve čtyřech třídách. V důsledku polského povstání v letech 1830 a 1831 a následnou změnou postavení Polska v rámci Ruského impéria byl řád zařazen rozhodnutím cara Mikuláše I. přímo mezi ruské řády a byli jím odměňování také ne-Poláci. V souvislostí s touto změnou byl v roce 1839 také ustanoven nový statut, který rozdělil řád do celkem tří tříd a potvrdil obecný záslužný status řádu. Podle tohoto statutu byl řád udělován \"j\"ako vyznamenání za zásluhy o obecné blaho Ruské říše a s ním nerozdílně spojeného Polského království\"\".\n\nŘádový svátek se slavil každoročně 24. dubna. V souvislosti s udělením řádu se vyplácela jeho nositelům jednorázová peněžní odměna. V případě I. třídy se jednalo o celkem 120 rublů, u II. třídy 30 rublů a u poslední, III. třídy 15 rublů. Při udělení vojenské formy řádu se částka navyšovala o polovinu částky příslušející podle třídy (např. I. třída – 120 + 60 rublů). S řádem se původně spojovalo také udělení šlechtického titulu. Od roku 1855 se dědičné šlechtictví udělovalo jenom s I. třídou, zatímco u II. a III. třídy od toho bylo opuštěno.\n\nHlava carské rodiny Romanovců jej uděluje dodnes jako dynastický řád. Dále pak existují tři soukromá sdružení, vydávající se za pokračování řádu sv. Stanislava, nicméně tento nárok byl odmítnut, jak polskými úřady, tak i akademickou obcí.\n\nŘád byl od roku 1831 udělován celkem ve třech třídách:\nVelkostuha I. třídy s odznakem řádu se nosila přes pravé rameno a hvězda se připínala na prsa na levou stranu. II. třída se nosila připnutá na stuze u krku obdobně jako řád sv. Anny. Odznak III. třídy se zavěsil na prsa stejně jako řád sv. Anny.\n\nOdznakem řádu byl zlatý osmihrotý kříž zdobený červeným smaltovánám. Na pozadí křížů jsou umístěny zlaté obloučky. Mezi rameny se nachází dvouhlaví orli ve zlaté barvě. Uprostřed kříže je medailon s latinskými iniciálami S.S. (Svatý Stanislav) obklopenými zeleným věncem.\n\nHvězda řádu je stříbrná a osmihrotá. Uprostřed ní se nachází oválný medailon s iniciálami S/S. Kolem se vine latinský nápis Premiando iniciat (Odměňováním podněcuje).\n"}
{"id": "474063", "url": "https://cs.wikipedia.org/wiki?curid=474063", "title": "Lusitanistika", "text": "Lusitanistika\n\nLusitanistika je jazykovědné odvětví zabývající se portugalským (a galicijským) jazykem, literaturou a kulturou (vlastně \"portugalská filologie\"). Název je odvozen za starého latinského názvu pro Portugalsko – Lusitánie, potažmo od názvu stejnojmenné římské provincie nacházející se na velké části jeho dnešního území. Spolu s hispanistikou, francistikou a italianistikou je jedním z hlavních odvětví romanistiky.\n\nNa Filozofické fakultě Masarykovy univerzitě v Brně založil tento obor na začátku 80. let 20. století Arnold Hala, který pro něj vytvořil i studijní texty.\n\n\n"}
{"id": "474064", "url": "https://cs.wikipedia.org/wiki?curid=474064", "title": "Imanu'el (město)", "text": "Imanu'el (město)\n\nImanu'el ( עִמָּנוּאֵל, podle hebrejského mužského jména – doslova „\"Bůh je s námi\"“, v oficiálním přepisu do angličtiny Immanu'el) je izraelská osada a místní rada (malé město) na Západním břehu Jordánu v distriktu Judea a Samaří.\n\nLeží cca 45 kilometrů severozápadně od historického jádra Jeruzaléma, cca 35 kilometrů severovýchodně od centra Tel Avivu a cca 7 kilometrů severozápadně od města Ariel.\n\nNachází se v nadmořské výšce 400 metrů na plošině na vrcholu pahorku v hornatině Samařska nad kaňonem vádí Nachal Kana. Spolu s nejbližšími osadami Jakir a Nofim a s nedalekými většími osadami Karnej Šomron a Kedumim vytváří souvislý blok izraelských obcí, který je někdy řazen do širšího bloku osad Guš Ari'el). Podle plánů z počátku 21. století měl být tento blok začleněn do Izraelské bezpečnostní bariéry. Dle stavu k roku 2009 ale tato bariéra nebyla ještě zbudována.\n\nObec Imanu'el byla založena roku 1983. Původní plány počítaly se vznikem většího města a centra širšího regionu. Obec má proto vysokou úroveň občanské vybavenosti včetně banky, kliniky, poštovního úřadu a obchodů. Existuje zde osmnáct synagog a šest vzdělávacích ústavů s 1 800 žáky.\n\nV roce 1985 získala obec status |místní rady. Během druhé intifády bylo okolí osady dějištěm častých palestinských útoků. Přímo v Imanu'el došlo k teroristickému útoku v prosinci 2001, kdy při útoku na autobus zemřelo deset lidí. V červenci 2002 opět palestinští teroristé přepadli před vjezdem do osady izraelský autobus a zabili devět lidí. Starostou obce je Ezra Gerši, který v komunálních volbách roku 2008 získal 57 %.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Mezi populací v Imanu'el převažují ultraortodoxní Židé včetně skupin chasidů.\n\nJde o menší obec městského typu s dlouhodobě stagnující populací. K 31. prosinci 2014 zde žilo 3 197 lidí. Během roku 2014 populace stoupla o 2,6 %. Plány na vznik velkého městského sídla ale zatím Imanu'el nenaplnil. Severně od zastavěného území obce stále zůstává rozsáhlá nevyužitá plocha. Počátkem 21. století populace dokonce výrazně klesala.\n\n"}
{"id": "474067", "url": "https://cs.wikipedia.org/wiki?curid=474067", "title": "Ostrčilovo náměstí", "text": "Ostrčilovo náměstí\n\nOstrčilovo náměstí je veřejné prostranství v Praze, které se nachází v Nuselském údolí na okraji čtvrtě Nusle pod Vyšehradem v městské části Praha 2 na levém břehu Botiče, na jeho pravém břehu se nalézá úzký pruh spadající pod Vinohrady a za ním se pak rozprostírá pražské Nové Město. Botič sem přitéká od Folimanky a od nuselského Divadla Na Fidlovačce a někdejšího Nuselského pivovaru (poznámka:na pravém břehu Botiče se zde nalézají dobře zachovalé a dobře viditelné pozůstatky někdejších novoměstských hradeb) a odtéká odtud za mostem pro tramvajovou trať a železnici v zakrytém kanálu až na nedalekou Výtoň, kde ústí do Vltavy. Nad tímto zakrytím vede nové prodloužení Čiklovy ulice do ulice Vnislavovy a Vratislavovy. Náměstí je od roku 1952 pojmenováno po českém hudebním skladateli a dirigentovi Otakaru Ostrčilovi.\n\nNáměstí má přibližně trojúhelníkový tvar s parkovou úpravou, v jeho severní části se nalézá parkoviště. Jeho severozápadní a severní stranu tvoří koryto potoka Botiče, východní stranu souvislá nuselská zástavba, v níž zde dominuje více než sto let dobře udržovaný Hotel Union (Nusle čp. 462), jižní a jihozápadní stranu pak tříkolejná železniční trať vedoucí sem z pražského hlavního nádraží a nádraží Praha-Vršovice na Smíchovské nádraží. Kdysi se zde býval chráněný železniční přejezd se závorami, který umožňoval průjezd vozidel směrem k Vyšehradu do Zábojovy ulice, ke křižovatce Čiklova-Lumírova, ten byl později zrušen (zrušen byl i název Zábojova ulice, nahrazený prodloužením nuselské Lumírovy ulice). Chodci zde mají k dispozici původní podchod pro pěší.\n\nPři jižním okraji náměstí prochází tramvajová trať vedoucí sem z Nuslí obchodní Jaromírovou ulicí směrem na Nové Město, na východní straně náměstí tato tramvajová trať přechází můstkem potok a pokračuje dále ulicí Na Slupi směrem k Výtoni a k Botanické zahradě Univerzity Karlovy a odtud pak na Karlovo náměstí.\n\nNa západním konci Jaromírovy ulice na okraji náměstí se nalézá stejnojmenná tramvajová zastávka.\n\nNa náměstí se sbíhají nuselské ulice Jaromírova, Oldřichova a Sekaninova.\n\n\n"}
{"id": "474068", "url": "https://cs.wikipedia.org/wiki?curid=474068", "title": "Tobias Furneaux", "text": "Tobias Furneaux\n\nTobias Furneaux (21. srpna 1735 – 19. září 1781) byl anglický mořeplavec a důstojník Royal Navy, který doprovázel Jamese Cooka na jeho druhé průzkumné plavbě. Byl prvním člověkem, který obeplul svět oběma směry a první, který ho obeplul východním směrem.\n\nFurneaux se narodil ve Swilly, blízko Plymouthu. Vstoupil do Royal Navy a v únoru 1755 se stal kadetem na HMS Marlborough. Během sedmileté války působil v Západní Indii a v listopadu 1759 byl povýšen do hodnosti poručíka. Roku 1760 se vrátil do Anglie.\n\nOd října 1792 sloužil na fregatě \"Melampe\" a poté byl druhým důstojníkem na \"HMS Dolphin\", kde pod velením kapitána Samuela Wallise obeplul během srpna 1766 až května 1768 svět. Od prosince 1770 sloužil jako důstojník na lodích \"HMS Trident\" a \"HMS Torbay\". 29. listopadu 1771 byl povýšen do hodnosti commandera a byl jmenován velitelem na lodi \"HMS Adventure\", která byla doprovodnou lodí \"HMS Resolution\" Jamese Cooka, během jeho druhé průzkumné plavby.\n\nRoku 1775 byl povýšen do hodnosti kapitána. Během Americké války za nezávislost byl v srpnu 1775 pověřen velením fregaty \"Siren\". Loď byla potopena v zátoce Narragensett a posádka byla zajata. Po propuštění v dubnu 1776 byl námořním soudem uvolněn ze služby. Poté se usadil v Swilly.\nZemřel svobodný.\n"}
{"id": "474069", "url": "https://cs.wikipedia.org/wiki?curid=474069", "title": "Passy (stanice metra v Paříži)", "text": "Passy (stanice metra v Paříži)\n\nPassy je nepřestupní stanice pařížského metra na lince 6 v 16. obvodu v Paříži. Stanice je umístěna na \"Rue de l'Alboni\".\n\nStanice byla otevřena 6. listopadu 1903 jako konečná tehdejší nové linky \"2 Sud\" (2 Jih) též nazývané \"Circulaire Sud\" (Jižní okruh). 24. dubna 1906 byl od \"Passy\" připojen úsek na levém břehu Seiny až do stanice Place d'Italie. 14. října 1907 byla linka \"2 Sud\" zrušena a připojena k lince 5. Dne 12. října 1942 byla stanice \"Passy\", respektive celý úsek Étoile ↔ \"Place d'Italie\" opět odpojena od linky 5 a spojena s linkou 6, která tak získala dnešní podobu.\n\nZvláštností stanice je její poloha. Stanice byla postavena na svahu, ze kterého vyjíždějí koleje. Zatímco východní část stanice je ještě v podzemí, na západním konci je otevřená a odtud pokračuje nadzemní viadukt.\n\nJméno stanice je odvozeno od nedaleké \"Rue de Passy\". Passy je název bývalé vesnice za hranicemi Paříže, která byla připojena k městu.\n\n"}
{"id": "474074", "url": "https://cs.wikipedia.org/wiki?curid=474074", "title": "Bitva u Skafidy", "text": "Bitva u Skafidy\n\nK bitvě u Skafidy došlo roku 1304, mezi Byzantskou říší a Bulharskou říší. Díky vítězství překonal Bulharský stát na čas krizi a zmocnil se několika měst v Thrákii.\n\nPoté co byl roku 1300 Theodor Svatoslav korunován bulharským carem, rozhodl se pomstít za útoky Mongolů v uplynulých dvaceti letech. Všichni zrádci byli potrestáni, včetně patriarchy Joakima III. Poté se car obrátil proti Byzantské říši, která dala popud k útokům Mongolů. Roku 1303 táhla jeho armáda na jih a obsadila mnoho byzantských měst v Thrákii. Spolucísař Andronika II., jeho syn Michael IX. Palaiologos vytáhl s armádou proti Theodorovi a obě armády se střetly u řeky Skafidy.\n\nByzantinci byli zpočátku ve výhodě. Dokonce se jim podařilo obrátit Bulharskou armádu na ústup na druhý břeh řeky přes most. Byzantští vojáci se poté rozhodli pronásledovat Bulhary, avšak přeplněný most se pod váhou Byzantinců zbortil a mnoho vojáků zpanikařilo a utopilo se, protože řeka na tomto místě byla hluboká. To dopomohlo Bulharům k jejich vítězství.\n\nPo bitvě Bulhaři zajali mnoho Byzantinců. Obyčejní vojáci byli dle zvyku propuštěni, avšak za šlechtice považovali Bulhaři výkupné. Vítězný postup Bulharů poté pokračoval a ti se zmocnili mnoha byzantských měst. Císař nebyl schopen postup Bulharů zastavit a to i přesto, že dal roztavit císařské poklady, aby mohl najmout více žoldnéřů.\n"}
{"id": "474082", "url": "https://cs.wikipedia.org/wiki?curid=474082", "title": "Pohořelec (Hradčany)", "text": "Pohořelec (Hradčany)\n\nPohořelec je bývalá osada a čtvrť, nyní ulice a veřejné prostranství v Praze, na západním okraji městské čtvrti Hradčany v městské části Praha 1, u Strahova, nedaleko od hranic a městskou částí Praha 6 a s Břevnovem.\n\nVe středověku zde jako předměstí Hradčan stávala na dálkové cestě od západu Čech tržní osada.\n\nO pohořelecké tržní osadě se zmiňuje kronikář Kosmas k roku 1091. Vyhořela na konci 11. století. Pravděpodobně po požáru na konci 11. století bylo tržní centrum přeneseno na pravý břeh Vltavy.\n\nPodle Jiřího Čarka byl Pohořelec založen purkrabím Alšem z Malíkovic roku 1375 na místě starší stejnojmenné osady, která patřila ke Strahovskému klášteru. Počátkem 15. století byla čtvrť zcela zastavěna, avšak v bojích s husity roku 1420 zcela zničena a vypálena. Po obnovení čtvrť znovu shořela roku 1541 při velkém požáru Malé Strany a Hradčan. Znovu byl potom postižen požárem při vpádu francouzských vojsk roku 1742.\n\nMezi dnešními kasárnami a Gymnáziem Jana Keplera, v místech dnešní Parléřovy ulice, stával letohrádek Jakuba Kurze ze Senftenavy, kde za Rudolfa II. žil v letech 1599–1601 dánský astronom Tycho Brahe a měl zde na nejvyšším místě Hradčan svoji poslední hvězdárnu, s ním zde spolupracoval německý astronom Jan Kepler. Archeologické průzkumy v letech 1902 a 1931 existenci domu potvrdily.\n\nPojmenování Pohořelec je doloženo již od 14. století. Západní části ulice se až do roku 1870 říkalo U Říšské brány nebo U Strahovské brány.\n\nJeho západní strana je tvořena běžnou městskou ulicí, resp. třídou, kudy prochází tramvajová trať směrem od Pražského hradu z Keplerovy ulice přes Dlabačov do Břevnova.\n\nVýchodní část prostranství tvoří souběh dvou ulic, Loretánské ulice, vedoucí sem do mírného kopce od Pražského hradu z Hradčanského náměstí přes jižní okraj Loretánského náměstí, a ulice Úvoz, vedoucí sem směrem do prudkého kopce od Nerudovy ulice na Malé Straně. Křížení několika ulic (Dlabačov, Parléřova, Keplerova, Úvoz, Loretánská) zde vytváří jakési malé protáhlé trojúhelníkové náměstí. Pomník hrdiny od Zborova, plukovníka československých legií Josefa Jiřího Švece, zde byl postaven před druhou světovou válkou na podstavci tvaru komolého jehlanu v ose tehdejších kasáren (před hlavní bránou). Nebyl odstraněn nacisty, nýbrž komunisty po roce 1948.\nUprostřed náměstí, které na severní straně uzavírají domy s podloubím, stojí barokní pomník se sochou sv. Jana Nepomuckého s rybou, mezi třemi anděly, dílo Jana Antonína Quitainera, s chybějící lucernou v ose podstavce se štítem a špatně čitelným latinským nápisem. Pomník v roce 2016 prošel generální opravou pod vedením ak. soch. Jiřího Novotného. Obklopuje jej parkoviště.\n\nNa jižní straně stojí celá řada původně středověkých, několikrát přestavovaných domů, nalepených na hradby sousedícího Strahovského kláštera, např. dům U Zlatého pluhu. Bývalý klášterní špitál v ústí ulice Úvoz dnes slouží jako hotel. Nad vstupním portálem je latinský nápis na mramorové desce přenesené ze staršího špitálu. Před ním, na vstupním dvouramenném schodišti upoutá barokní pískovcové sousoší kalvárie s velkým křížem, Ukřižovaným Ježíšem, Pannou Marií a sv. Marií Magdalénou.\n\nPodle Svatováclavské legendy se někde v tomto prostoru propadla do pekel matka sv. Václava kněžna Drahomíra i s kočárem, za svou pohanskou ignoranci a vražedné skutky (vraždu tchyně sv. Ludmily na Tetíně). Jiné lokace tohoto místa jsou plato Loretánského náměstí, vyznačené sochou Edvarda Beneše, nebo ještě níže pod Černínským palácem proti vchodu do kostela kapucínů železný kříž s nástroji Kristova umučení. Tam tuto událost připomíná i dům U Drahomířina sloupu. Když se v 70. letech 20. století pod vládním vozem Tatra 613 s premiérem Lubomírem Štrougalem propadla vozovka před Hrzánským palácem v Loretánské ulici, přesunula lidová tradice místo Drahomířina zmizení až tam.\n\n\n"}
{"id": "474084", "url": "https://cs.wikipedia.org/wiki?curid=474084", "title": "Tristan (jméno)", "text": "Tristan (jméno)\n\nTristan je mužské jméno. Jde o francouzské jméno keltského původu, v ČR není příliš obvyklé. Proslavil ho Tristan, jeden z rytířů kulatého stolu krále Artuše. Starofrancouzská forma Piktského jména Drustan, zdrobnělina od Drust. Gaelská podoba je \"Drustan\" a britonská je \"Drystan\".\n\nJméno bývá uváděno jako varianta keltského jména Tristram, tj. šum, hluk, známého ze středověkých francouzských rytířských románů. Podle jiné verze vzniklo toto jméno podle jména mocného pasáka vepřů Drusta, syna krále Conomora. Jméno Drustan prý znamená „vřava“ a také „povstání“. Jméno Tristan může být také vykládáno z latinského tristis, což v překladu znamená smutný, dle jedné legendy, kdy matka rodila Tristana ve velkém smutku.\n\nJméno Tristan a jeho podoby nalezneme po celém světě, např.: anglický, německý či francouzský Tristan, italský Tristano, maďarský Terestyén, Trisztán, či španělský Tristán, již zmíněný Tristram apod. Američtí Tristani slaví jmeniny 22. 12., evropští 28. 11.\n\nZnámý je též starověký keltský epos dvojice Tristan a Isolde, na jehož motivy vznikla také stejnojmenná opera Richarda Wagnera \"Tristan a Isolda\".\n\n\nZnámí nositelé tohoto jména:\n\n\n"}
{"id": "474085", "url": "https://cs.wikipedia.org/wiki?curid=474085", "title": "James A. Jensen", "text": "James A. Jensen\n\nJames A. (\"Jim\") Jensen (2. srpna 1918 – 14. prosince 1998) byl americký výtvarník a paleontolog. Je známý zejména díky výzkumu pozdně jurských dinosaurů na území Colorada.\n\nProslavil se především svými mediálně vyzdvihovanými objevy a popisem obřích sauropodních dinosaurů ve státech Utah a Colorado (zejména lokalita \"Dry Mesa Quarry\"). Mezi jeho nejznámější objevy patří dinosauří rody \"Torvosaurus\", \"Supersaurus\" a tzv. \"Ultrasauros\" (dnes neplatný). Poslední jmenovaný rod byl původně Jensenem považován za gigantického sauropoda o hmotnosti až kolem 180 tun (což by jej pasovalo na největšího suchozemského živočicha všech dob), ve skutečnosti se ale jednalo o chiméru, vytvořenou na základě fosilií supersaura a brachiosaura. \n\nFosilie těchto dinosaurů objevil Jensen se svým týmem na lokalitách v souvrství Morrison v 70. letech 20. století. Jensen si časem vysloužil mediální přezdívku \"Dinosaur Jim\". Je významný také tím, že se značně zasadil o nový styl vystavování dinosauřích koster, spočívající v ukrytí kovových podpěr přímo dovnitř kostry. Nikdy nedosáhl formálního akademického vzdělání, měl však bohaté zkušenosti z terénu a byl také oceněn čestným doktorátem.\n\n"}
{"id": "474092", "url": "https://cs.wikipedia.org/wiki?curid=474092", "title": "Bel-Air (stanice metra v Paříži)", "text": "Bel-Air (stanice metra v Paříži)\n\nBel-Air je nepřestupní povrchová stanice pařížského metra na lince 6 ve 12. obvodu v Paříži. Nachází se na \"Boulevardu de Picpus\".\n\nStanice byla otevřena 1. března 1909 jako součást prvního úseku linky 6 mezi stanicemi Place d'Italie a Nation.\n\nStanice byla sice vybudována na povrchu, ale koleje se z podzemí vynoří jen v úseku před a za stanicí a poté se opět noří zpět do podzemí. Toto neobvyklé uspořádání vzniklo kvůli tehdejší železniční trati, která tudy kdysi vedla a křížila dráhu linky.\n\nV roce 1939 byla stanice (tak jako mnoho jiných) uzavřena kvůli odchodu zaměstnanců do války. Po osvobození však stanice nebyla znovu otevřena, k tomu došlo až 7. ledna 1963.\n\nJméno stanice je odvozeno od názvu zdejší čtvrti.\n\nZ nástupiště je východ pouze na jeho konci ve směru na \"Nation\" (a na začátku ve směru na Charles de Gaulle – Étoile) a na ulici vedou tři východy na \"Boulevard de Picpus\" u domů č. 34, 32 a 15.\n\n"}
{"id": "474094", "url": "https://cs.wikipedia.org/wiki?curid=474094", "title": "Orientalismus", "text": "Orientalismus\n\nOrientalismus je pojem označující imitaci některých prvků východních (či orientálních) kultur západními autory a umělci, který byl typický především pro uměleckou tvorbu 19. století. \"Orientalismus\" je také klasické vědecké dílo Edwarda Saida z roku 1978. Jako společensko-vědní pojem se orientalismus snaží o vysvětlení nerovného vztahu mezi evropským Západem a východním Orientem či Východem v západním myšlení. Orientalismem lze obecně nazvat cokoliv, co má orientální původ, nebo se snaží vyjádřit a pochopit rozdíl mezi Orientem a Okcidentem (Západem).\n\nVýznam slova orientalismus je podle koncepce Edwarda W. Saida mnohem komplikovanější, vymezuje více významů, které jsou však vzájemně propojené:\n\nK výměně západních a východních myšlenek a poznatků o duchovnu začalo docházet během rozvoje obchodu mezi Západem a koloniemi v Asii. První západní překlad Sanskrtu se objevuje v roce 1785, což lze považovat za znak rostoucího zájmu o indickou kulturu a jazyky. Překlady \"Upanišad\", které Arthur Schopenhauer nazval „útěchou mého života“, se poprvé objevily v letech 1801 a 1802. Hlavní hybnou silou vzájemného ovlivňování západní a východní kultury a religiozity byla Teosofická společnost, skupina, která rozšiřovala východní náboženské ideje a myšlenky v západním světě a naopak. Měla také velký vliv na formování Buddhistického modernismu a Hinduistického reformního hnutí. Mezi lety 1878 a 1882 se skupina sjednotila s Aryou Samaj a stala se Teosofickou společností Aryi Samaj.  Zakladatelé Teosofické společnosti Helena Blavatsky, S. Olcott a Anagarika Dharmapala měli velký podíl na znovuzrození a opětovném rozšíření Theravády. Dalším průkopníkem s velkým vlivem byl Swami Vivekananda, který zpopularizoval svou inovativní interpretaci Advaity Védánty, jak v Indii tak na Západě.\n\nAutorem konceptu ve společenských vědách je americký literární teoretik palestinského původu Edward Said (1935–2003), který v roce 1978 uveřejnil knihu \"Orientalismus. Západní koncepce Orientu\". Said postavil svůj argument na studiu většinou britských a francouzských akademických textů a diskurzů a dokázal tak jejich ideologické zakotvení v koloniální zkušenosti a na ideologický charakter moderní společenské vědy.\n\nSaid se v knize zaměřoval především na evropský vztah k Blízkému Východu a k islámu, avšak pojem orientalismus je dnes užíván v zobecňujícím smyslu k popsání vztahu mezi Západem a \"druhými\" (rozuměj mimoevropskými) kulturami a civilizacemi. Orientalismus je tak v podstatě reprezentací, která definuje Orient nebo Ne-Západ či Východ jako zaostalý, tradiční, nemoderní, dětský/dětinský, nevědecký (plný předsudků) či iracionální a odlišný, zatímco Západ (či Evropa) jako jeho přímý protiklad je vyspělý, moderní, vědecký, racionální a normální. Jako takový má orientalismus tendenci vytvářet stereotypní a homogenizující vidění například islámu nebo Blízkého Východu či dokonce samotného Východu.\nExistuje odlišnost mezi evropským pohledem na Orient a americkým pohledem, toto lze vysvětlit původem orientalismu, který leží v představách lidí, jejichž pohledy na něj jsou ovlivněny prostředím, ve kterém žijí. Američané si pod pojmem Orient nejčastěji představí Dálný východ, převážně Japonsko nebo Čínu, zatím co Evropané, kteří jsou s ním v kontaktu delší dobu, orientalismus chápou odlišně. Said dále ukazuje na to, že tato západní představa o Orientu je postavena na předem daných archetypech, ale nikoliv na skutečnosti nebo faktech, i když se často tváří vědecky.\nK vývoji evropské společnosti dle Saida tedy přispěla představa kontrastního symbolu, vůči kterému se mohla vymezit a tím i upevnit své hodnoty. Jedná se tedy podle něj o zkreslenou reprezentaci, která mimo jiné ideologicky ospravedlňovala koloniální nadvládu a expanzi. Obráceně, Orient na sebe nenahlíží jako na něco exotického.\n\nVe své práci Said vycházel z prací filosofa Michela Foucaulta, Antonia Gramsciho a Noama Chomskyho. Především díky této inspiraci bývá Saidův Orientalismus označován jako postmoderní práce.\n\nJedna z významných tezí práce je Saidova interpretace podstaty setkání mezi kulturami: v tomto případě mezi křesťanskou evropskou kulturou a islámskou blízkovýchodní kulturou. Said si všiml, že:\nTato všeobecná tendence vedla k tomu, že se už ve středověké Evropě, žijící v obavě a po dlouhou dobou i pod hrozbou islámu, ustanovilo vidění islámu a s ním i Orientu jako určité špatně pochopené verze křesťanství a Evropy. Toto tvrzení Said na jiném místě dále specifikuje:\n\nDůležitým aspektem Saidova argumentu je ale skutečnost, že se tento kulturně-antropologický jev vyrovnání se s druhým pomocí etnocentrických kritérií, stal součástí mocenských operací vědění. Orientalismus se tak stal\n\nnebo také\n\nPodle Saida je tedy západní koncepce Orientu postavená na kulturně-antropologických respektive etnocentrických apiorních přístupech, které mají svoje kořeny ve středověkých obavách z expanze islámu. To, co Saidova kniha ilustruje je skutečnost, že se tyty apriorní představy staly základem pro mnohem pozdější vědecké koncepce Orientu, které v kontextu kolonialismu sloužily vědomě či nevědomě k jeho ospravedlňování a další reprodukci. V tomto smyslu lze \"Orientalismus\" chápat jako kritiku západního kolonialismu a západní vědy.\n\nJestliže se Orientalismus stal po svém publikování jednou z nejcitovanějších knih postkoloniálních studií, nevyhnul se samozřejmě četným kritikám právě ze strany akademických orientalistů. Nejznámější je akademický spor mezi Edwardem Saidem a britským specialistou na Blízký Východ Bernardem Lewisem. Kromě toho byl \"Orientalismus\" nesprávně interpretován a politicky využíván ze strany některých islámských aktivistů či dokonce fundamentalistů. Až do své smrti se Said snažil odmítat interpretace Orientalismu jako anti-západního manifestu. Podle svých slov mu šlo o:\n\nVlivem stále intenzívnějšímu střetávání a setkávání se s odlišnými kulturami, Evropané přijímali celou řadu prvků (jako byly některé inovace nebo zvyky a kulturní praxe) z těchto kultur a zároveň konstruovali vlastní interpretace a reprezentace těchto kultur. Za raný příklad orientalismu v literatuře mohou sloužit Montesquieovy \"Perské listy\" (1721), které využívají orientálního kontextu ke společenské kritice poměrů ve Francii. Během 19. století se orientální motivy nebo témata stály velmi populárními a to díky jejich kontextuální souvislostí s koloniální expanzí Velké Británie a Francie. Orientalismus vedle literatury pronikl také do architektury, hudby nebo malířství.\n\nVlna Romantismu ve světové literatuře, té doby představovaná hlavně literaturou evropskou, která vrcholila na přelomu 18. a 19. století, proběhla v Evropě, jejíž pozadí bylo již patrně ovlivňováno východním světem. Literární tvůrci a jiní umělci ze svých cest po světě s sebou do Evropy přinášely své poznatky o Orientu, které postupně začaly zahrnovat do svých děl. Orientální náměty byly v beletrii zachyceny George. G. Byronem, anglickým spisovatelem, v lyricko-epických povídkách \"Korzár\" (1814), \"Lara\" (1814) a \"Džaur\" (1815). Dílem \"Salambo\" (1862), které vychází z dějin starověkého Kartága, se ve francouzské literatuře blýskl Gustav Flaubert. Na půdě odborné literatury zaznamenala tematika Orientalismu průlom dílem \"Orientalismus\" (1978) Edwarda Saida. Podle A. R. Kidwaie, bývalého politika Indie, se po vydání Saidovy knihy stal orientalismus často diskutovanou problematikou, o které bylo sepsáno více než 400 disertačních prací.\n\nOrientalismus obsažený v hudbě západního světa je jedním z typů ztvárnění vizí o Východu. Tyto vize různých autorů na sebe vzájemně působily a postupně vytvářely orientalistický hudební styl, který se silně lišil od reálné východní etnické hudby. Byl plný zkreslených představ, které živily pocit nadřazenosti. V orientalistickém hudebním stylu proto šlo o zvýrazňování těch prvků nezápadní hudby, které se té západní nejméně podobají, čímž byl kladen důraz na odlišnost a podřadnost hudby Orientu.\n\nPrvním typem orientalismu v hudbě byl Turecký styl, který použil například Mozart ve své komické opeře Únos ze Serailu. Dalším stylem se stal takzvaný Hongrois, druh hudebního představení maďarských Romů, který mísil jejich osobité hudební prvky s maďarskou lidovou hudbou. Tento styl se brzy rozšířil po celé Evropě, zejména do Vídně a stal se jedním z významných hudebních stylů 19. století, který stojí za vznikem „cikánské stupnice“. Důležité jsou také prvky orientalismu v ruské hudbě z doby romantizmu, které přinesla ruská expanze na Východ. Dle amerického muzikologa Richarda Taruskina melodie ruského orientalismu charakterizují prvky jako melisma, chromatické doprovodné linky či monotónní basy, které použili různí umělci, například Glinka, Borodin, Rimsky-Korsakov nebo Balakirev.\n\nOrientalismus se v hudbě vyskytuje i dnes. Můžeme ho vidět zejména ve videoklipech západních interpretů a to například ve videoklipu k písni Princess of China britské skupiny Coldplay a Rihany. Dalším příkladem může být videoklip písně Dark Horse od Katy Perry. Jsou v nich obsaženy například znázornění Egyptského a Asijského šatstva či architektury jako reprezentace bohatství a luxusu namísto vyobrazení jejich skutečné podstaty. Častým rysem je také spojování různých Východních kultur dohromady. Různé prvky obsažené v těchto videoklipech vytváří vidinu méně civilizovaného, podřadného Východu.\n\nOrientalismus v architektuře se projevuje přejímáním architektonických a ozdobných prvků asijské, případně severoafrické, architektury. Orientální architektura se dělí na tři hlavní druhy. Prvním je arabská, rozvíjející se se vznikem islámského náboženství od 7. století, která se díky arabským expanzivním výbojům šířila jak na západ (až na Pyrenejský poloostrov – maurská architektura), tak na východ (k Himálajskému pohoří – mughalská architektura v Indii). Dalším druhem je architektura egyptská, která se do západního světa rozšířila na začátku 19. století, a to díky napoleonským válkam. Napoleon I. Bonaparte nechal zhotovit studii egyptské kultury, která byla sepsána mezi lety 1809 a 1828 v \"Description de l’Égypte; ou, Recueil des observations et des recherches qui ont été faites en Égypte pendant l’expédition de l’armée française\". Z Francie byla pak egyptská architektura přejímána dále. Architektura dálného východu (především čínská, případně japonská) se do Evropy rozšířila díky britskému a francouzskému zájmu v polovině 17. století a svůj vrchol zaznamenala o století později.\n\nZ důvodu nízkého uměleckého základu arabských dobyvatelů se jejich kultura zakládá na prvcích jimi dobytých kultur (byzantská, římská, obecně křesťanská). Tím se během let vyvinula velmi rozmanitá a bohatá architektura, která o několik století později vzbudila velký zájem západních architektů. K tomu došlo hlavně v důsledku objevných plaveb a vzniku východoindických obchodních společností. Ty obchodovaly mimo jiné se zdejšími dekorativními předměty, které pak společně s kresbami a popisy nastiňovaly, jakým způsobem by arabská architektura mohla být imitována. Největší rozmach zaznamenala arabská orientální architektura v období romantismu.\n\nEgyptská architektura byla napodobována téměř ve všech odvětvích architektury, kromě osobních domů. Její monumentalita se odráží především ve stavbě památníků, pohřební tradice existující již od faraonských dob je zase imitována při dekoraci hřbitovů.\n\nArchitektura dálného východu zaujala západní architekty díky svému odlišnému druhu exotičnosti. Lze ji od egyptské či arabské (které jsou více plastické a zdobené) odlišit svou elegancí. Konkávní, vystupující střechy společně s rozšiřujícími okapy vzbuzují tajemný dojem přitahující pozornost. Na počátku své popularity v Evropě (na konci 17. století) byly ve stylu čínské orientální architektury stavěny významné budovy – jednou z prvních byl \"Trianon de Porcelaine\" pro Ludvíka XIV., ovšem největší oblíbenost čínská orientální architektura zaznamenala při stavbě letohrádku a především v zahradní architektuře.\n\nOd konce sedmnáctého století ovládaly východní Středomoří Velká Británie a Francie. Ty také učinily první kroky v oblasti orientalistiky a na ně později navázali němečtí orientalisté.\nNa přelomu osmnáctého a devatenáctého století začíná éra moderního orientalismu, pro nějž je charakteristická orientalistická renesance, jíž předcházelo objevení a přeložení orientálních textů psaných sanskrtem, avestštinou, nebo arabštinou, nové pojetí vztahu mezi Západem a Orientem a vzrůstající povědomí společnosti o Orientu.\nKlíčovým momentem bylo Napoleonovo tažení do Egypta v roce 1798. Do počátku devatenáctého století zahrnoval Orient Indii a biblické země.\nDominantními vůči Orientu byly od počátku dvacátého století až do druhé světové války Francie a Velká Británie, po druhé světové válce už to byly především Spojené státy americké.\nNa konci devatenáctého století vzrostla prestiž orientalistiky a vzrostl vliv institucí jako francouzská „Asijská společnost“, britská „Královská asijská společnost“ a později také „Německá orientální společnost“ a „Americká orientální společnost“. Tak se začaly šířit poznatky a specializace.\n\nExistuje rozdíl mezi pojmy Orient, orientalistika, orientalismus, orientalista a orientálec. Jejich rozlišení má svůj význam a nemělo by dojít k záměně především pojmů orientalistika a orientalismus.\nHranice mezi Orientem a Západem byla utvářena stovky let a to díky mnoha zámořským plavbám, koloniálním stykům a zájmu o cizí a exotické.\nRozkládá se od východního Středomoří, přes Blízký východ, až po Indočínu a Malajsko.\n\nPříslušník Orientu, člověk pocházející z Asie či Afriky. Tedy Arab, Číňan, Japonec, Egypťan atd.\nKdokoliv, kdo se zabývá Orientem na úrovni vědecké, literární, nebo jako učitel.\n\nJedná se o interdisciplinární vědní obor zkoumající Orient, tedy o studia asijských zemí a Afriky.\n\n"}
{"id": "474105", "url": "https://cs.wikipedia.org/wiki?curid=474105", "title": "Boulogne – Jean Jaurès (stanice metra v Paříži)", "text": "Boulogne – Jean Jaurès (stanice metra v Paříži)\n\nBoulogne – Jean Jaurès je nepřestupní stanice pařížského metra na lince 10. Nachází se mimo hranice Paříže ve městě Boulogne-Billancourt na křižovatce ulic \"Boulevard Jean Jaurès\" a \"Rue du Château\".\n\nStanice byla otevřena 3. října 1980, když sem byla prodloužena linka ze sousední stanice Porte d'Auteuil a rok sloužila jako západní konečná linky.\n\nJméno stanice se skládá ze dvou částí. \"Boulogne\" ukazuje na město Boulogne-Billancourt, kde se stanice nachází. Druhá část je odvozená od \"Boulevardu Jean Jaurès\", který nese jméno francouzského politika Jeana Jaurèse. Po tomto politikovi nese jméno i další stanice metra Jaurès v severovýchodní části Paříže.\n\nDva vchody do metra se nacházejí na \"Boulevardu Jean Jaurès\".\n"}
{"id": "474111", "url": "https://cs.wikipedia.org/wiki?curid=474111", "title": "Takao Suzuki", "text": "Takao Suzuki\n\nTakao Suzuki ; narozený 20. září 1976 v Sapporu) je japonský profesionální tenista. Ve své dosavadní kariéře vyhrál na okruhu ATP jeden turnaj ve čtyřhře.\n\nNejvýše na žebříčku ATP byl umístěn na 102. místě ve dvouhře (23. listopad 1998) a na 119. místě ve čtyřhře (7. listopad 2005). Trénuje ho Claudio Pistolesi.\n\nK únoru 2012 za daviscupový tým Japonska, ve kterém debutoval v roce 1995, odehrál 64 zápasů s bilancí 27–12 ve dvouhře a 14–11 ve čtyřhře.\n\n"}
{"id": "474112", "url": "https://cs.wikipedia.org/wiki?curid=474112", "title": "Satoši Iwabuči", "text": "Satoši Iwabuči\n\nSatoši Iwabuči ( , \"Iwabuchi Satoshi\"; * 7. října 1975 prefektura Kanagawa) je bývalý japonský profesionální tenista, hrající levou rukou. Na okruhu ATP World Tour vyhrál jeden deblový turnaj, když triumfoval s Takaem Suzukim ve čtyřhře tokijského Japan Open Tennis Championships 2005. V rámci challengerů ATP a okruhu Futures získal dvacet jedna titulů ve dvouhře a čtrnáct ve čtyřhře. \n\nNa žebříčku ATP byl ve dvouhře nejvýše klasifikován v říjnu 2003 na 223. místě a ve čtyřhře pak v září 2006 na 125. místě.\n\nV japonském daviscupovém týmu debutoval v roce 1995 semifinálem 1. skupiny zóny Asie a Oceánie proti Hongkongu, v němž vyhrál s Motomurou čtyhru. Japonci zvítězili 5:0 na zápasy. Mezi lety 1995–2009 v soutěži nastoupil k dvaceti mezistátním utkáním s bilancí 2–1 ve dvouhře a 11–8 ve čtyřhře.\n\nJaponsko reprezentoval na Letních olympijských hrách 1996 v Atlantě, kde do mužské čtyřhry nastoupili s Takaem Suzukim jako náhradníci. Soutěž opustili po prohře ve druhém kole od španělského páru Sergi Bruguera a Tomás Carbonell.\n\nZúčastnil se také sydneyských Her XXVII. olympiády, kde po boku Thomase Šimady podlehli v úvodní fázi debla se Slováky Dominikem Hrbatým a Karolem Kučerou.\n\n"}
{"id": "474121", "url": "https://cs.wikipedia.org/wiki?curid=474121", "title": "TVP Info", "text": "TVP Info\n\nTVP Info je zpravodajský kanál veřejnoprávní Polské televize.\n\nTVP Info začal vysílat 6. října 2007 na místě regionálního kanálu TVP3, ze kterého převzal i pořady, např. Telekurier, Plus Minus a pořady regionálních oddělení TVP.\nTVP Info býval na mux 1, potom se odtrhlo regionální vysílání, které skončily na nové televizi TVP Regionalna. Od 15. února je TVP Info dostupné na mux3 v DVB-T.\n\n"}
{"id": "474132", "url": "https://cs.wikipedia.org/wiki?curid=474132", "title": "Grand Prix Brazílie 2009", "text": "Grand Prix Brazílie 2009\n\nGrand Prix Brazílie 2009 (XXXVIII Grande Premio do Brasil), 16. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 819. grand prix, se již potřicátéosmé odehrála na okruhu v Interlagosu.\n"}
{"id": "474138", "url": "https://cs.wikipedia.org/wiki?curid=474138", "title": "Elyonova země", "text": "Elyonova země\n\nElyonova země je série fantasy knih pro děti od Patricka Carmana.\n\n1. kniha: \"Temné hory\"\n\n2. kniha: \"Trnité údolí\"\n\n3. kniha: \"Desáté město\"\n\nPreqeuel (4.kniha): \"Osamělé moře\"\n\n5. kniha: \"Hvězdný poutník\"\n\nPříběh popisuje cesty a dobrodružství Alexy Daley, dvanáctileté dívky, která hledá pravdu o Elyonově zemi. V prvních třech knihách (Temné hory, Trnité údolí, Desáté město) vítězí Alexa nad zlem, které se usídlilo v Elyonově zemi, Avšak ve Hvězdném poutníkovi zjišťuje, že hlavního představitele zla Abbadona neporazila, že pouze změnil podobu do mořského elektrického monstra.\nAbbadon v této podobě útočí na Pět kamenných sloupů, kde žijí ztracené děti z z Castalie. Alexa jej však porazí.\nPoté objevuje oblohu v balónu, stejně jako její otec (Thomas Warwold) zemi a její strýc (Roland Warwold) moře.\n"}
{"id": "474140", "url": "https://cs.wikipedia.org/wiki?curid=474140", "title": "Grand Prix Abú Zabí 2009", "text": "Grand Prix Abú Zabí 2009\n\nGrand Prix SAE 2009 (I Etihad Airways Abu Dhabi Grand Prix), 17. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 820. grand prix, se poprvé odehrála na okruhu na Yas Marině.\n"}
{"id": "474150", "url": "https://cs.wikipedia.org/wiki?curid=474150", "title": "Újezd u Svatého Martina", "text": "Újezd u Svatého Martina\n\nÚjezd u Svatého Martina (\"Újezd svatého Martina\") byla osada, která existovala na území dnešního Starého a Nového Města v Praze, zhruba v prostoru vymezeném dnešními ulicemi Vejvodova, Perlová, Jungmannova, Lazarská, Spálená a Na Perštýně.\n\nMezi roky 1178 a 1187 byl v tehdejší osadě Újezd postaven původně románský farní kostel svatého Martina a osadě se časem začalo říkat Újezd svatého Martina. Z roku 1187 je zmínka, že Soběslav II. daroval osadu Újezd sv. Martina i s kostelíkem vyšehradské kapitule. Malá fara stála v místech dnešního domu č. p. 418, nedaleko kostela stála i škola, kterou později nahradil rozšířený hřbitov.\n\nKdyž Václav I. rozšířil a opevnil podhradí, staroměstské hradby byly před polovinou 13. století postaveny tak, že stávající osadu rozdělily, nedaleko kostela v oblasti dnešní ulice Na Perštýně byla v hradbách brána svatého Martina (nazývaná též Zderazská brána), kterou vedla po západním okraji někdejšího Újezda královská cesta od Pražského hradu přes Zderaz na Vyšehrad (a dále do Českých Budějovic). Kostel zůstal uvnitř Starého Města, přičemž jižní stěna kostela byla zabudována do hradeb, kvůli čemuž dostal název kostel svatého Martina ve zdi. Novoměstská část osady zanikla kolem roku 1350 při výstavbě Nového Města Karlem IV. Kostel byl po roce 1350 byl kostel gotizován a v polovině 15. století rozšířen. Tento kostel byl prvním, kde se v rámci husitského hnutí podávalo laikům pod obojí, a v roce 1433 se v něm konal husitský Svatomartinský sněm.\n\nČást Starého Města v místech severozápadní části bývalého Újezdu byla od 16. století nazývaná Perštejn a od 19. století Perštýn, podle Jiříka Kasíka z Pernštejna, který od roku 1524 vlastnil dům v místech dnešního č.p. 344, č.o. 3.\n\nDekretem Josefa II. z 2. července 1784 byl kostel svatého Martina zrušen. Za nový farní kostel byl určen kostel svaté Trojice ve Spálené ulici, ostatky ze zrušeného hřbitova byly převezeny na Olšanské hřbitovy a kostel byl přestavěn na dvojpodlažní obytný dům, jehož přízemí bylo postupně využíván k různým výrobním a obchodním účelům. V letech 1905–1906 byl přestavěn zpět na gotický kostel, dnes slouží Českobratrské církvi evangelické.\n\nPři výstavbě obchodního centra Copa u stanice metra Národní třída v roce 2009 byly nalezeny zbytky staveb z dob založení Nového Města, přičemž u jedné gotické stavby se čtvercovým půdorysem se archeologové domnívají, že by mohla dokládat osídlení před založením Nového Města.\n\n"}
{"id": "474156", "url": "https://cs.wikipedia.org/wiki?curid=474156", "title": "Římskokatolická farnost u kostela Zvěstování Panny Marie, Brno-Tuřany", "text": "Římskokatolická farnost u kostela Zvěstování Panny Marie, Brno-Tuřany\n\nŘímskokatolická farnost u kostela Zvěstování Panny Marie, Brno-Tuřany je územní společenství římských katolíků v Brně, s farním kostelem Zvěstování Panny Marie v místě prastarého mariánského poutního místa. Farnost je spravována řádem augustiniánů-kanovníků (CRV).\n\nDo farnosti náleží území těchto někdejších obcí na území města Brna:\nPodle tradice sahají dějiny tuřanského poutního místa až do doby svatých Cyrila a Metoděje. Ti měli na Moravu přinést též sošku Marie, později kolem roku 1050 znovunalezenou chrlickým rolníkem Horákem v trní. Ještě ve středověku se místo nálezu sošky stalo poutním místem, tuřanská fara je doložena ve 13. století. V průběhu času, zejména v 17. století se dále zvyšovala úcta věřících k tuřanskému poutnímu místu, mimo jiné také aktivitou olomouckého kardinála Františka z Districhštejna a tuřanského faráře Jiřího Pekaře-Pistoria, jehož zásluhou se o Tuřanech dochovalo velké množství informací.\n\nVzrůstající počet poutníků si časem vyžádal rozsáhlé úpravy kostela, zejména jeho rozšíření. Takto rozšířený kostel načas v době svého vpádu na Moravu znesvětili Švédové, když z kostela učinili konírnu. Tuřanská soška Panny Marie byla včas ukryta, nejprve v Brně a poté ve Vídni. Její slavný návrat do Tuřan roku 1649 měl podobu velkého procesí. V té době si Tuřany oblíbil Bohuslav Balbín, autor knihy Diva Turzanensis vydané roku 1658. O osm let později přišli do Tuřan jezuité. Asi v druhé polovině 17. století byl kolem starého kostela zbudován čtyřkřídlý obdélný ambit se čtveřicí kaplí v nárožích. Roku 1693 započali jezuité vedle starého kostela se stavbou kaple zasvěcené svaté Anně. Ta byla do podoby dnešního barokního kostela rozšířena v letech 1804–1806. Starý kostel byl zbořen a jeho mariánské patrocinium přešlo na nový, rozšířený kostel. Ten byl v letech 1888–1891 opatřen nepříliš obvyklým barokním dvojvěžím, spojeným s kostelem arkádou a otevřenou sloupovou galerií.\nFarářem je od 1. února 2005 P. Mgr. Luboš Pavlů, CRV. \nDne 27. září 2009 sloužil – během své návštěvy České republiky – na letišti v Brně-Tuřanech mši papež Benedikt XVI. za účasti přibližně 120 000 lidí. Čestné místo v prostoru baldachýnu měla tuřanská soška Matka Boží v trní.\nDnem vzájemných modliteb farností za bohoslovce a bohoslovců za farnosti brněnské diecéze je 29. květen. Adorační den připadá na 25. listopadu\n\nVe farnosti se pravidelně koná tříkrálová sbírka. Při sbírce v roce 2016 se vybralo v Tuřanech 67 919 korun a v Chrlicích 36 357 korun.\n\nFarnost se pravidelně účastní projektu Noc kostelů, při bohoslužbách vystupuje chrámový sbor.\n\n"}
{"id": "474159", "url": "https://cs.wikipedia.org/wiki?curid=474159", "title": "Znečištění ovzduší v Česku", "text": "Znečištění ovzduší v Česku\n\nZnečištění ovzduší představuje v České republice dlouhodobý problém. Znečištěné ovzduší je příčinou mnoha úmrtí a nemocí, např. dýchacích cest, výskytu rakoviny a srdečních onemocnění. Mezi největší zdroje nečistot patří tepelné elektrárny a průmysl, automobilová doprava, lokální vytápění uhlím nebo spalování odpadu.\n\nÚroveň znečištění ovzduší se zlepšuje, ale pouze pomalu. Největší problémy způsobuje polétavý prach, benzo(a)pyren a troposférický ozon.\n\nV ČR je několik oblasti a velkých aglomerací, které jsou často zasaženy znečištěním ovzduší.\nOblast Ostravy o okolí (50 km) je nejvíce znečištěnou oblastí nejen v ČR. Pravidelně zde dochází k překračování limitu pro polétavý prach (PM) a další znečišťující látky. \n\nNejvětším producentem znečištění je na Ostravsku společnost ArcelorMittal, která produkuje velké množství pevných částic PM a benzopyrenu. Polsko si údajně při svém vstupu do Evropské unie vyjednalo měkčí limity pro znečištění. Na znečištění se při smogových situacích v největší míře podílí podle Ministerstva životního prostředí pravděpodobně polská strana. V Moravskoslezském kraji je osm hlavních průmyslových zdrojů znečištění, v Polsku za hranicemi ČR jich je dvaadvacet. Tuto teorii ovšem vyvrací nejnovější vědecké studie. Další zdroj podílející se na znečištění je doprava, která znovu rozvíří usazený polétavý prach a emise z ní přispívají ke vzniku přízemního ozonu v letních měsících.\n\nZdrojem znečištění je povrchová těžba hnědého uhlí a jeho spalování v uhelných elektrárnách. V kraji se nachází 4 činné velkolomy – Lom Bílina, Lom ČSA, Lom Nástup - Tušimice a Lom Vršany. Plocha lomů, kde se provádí těžba uhlí, je velká a z nezpevněných povrchů je odnášen prach. V kraji se nachází 5 uhelných elektráren – Prunéřov, Tušimice, Počerady, Ledvice a Komořany. Dalším znečišťovatelem jsou chemičky Unipetrol Litvínov, kde se provádí rafinace ropy, a Lovochemie Lovosice.\n\nHlavním zdrojem znečištění je zde především doprava. Jsou zde vysoké hodnoty znečištění polétavým prachem.\n\nV 70. a v 80. letech 20. století patřilo znečištění ovzduší v některých průmyslových oblastech mezi nejhorší v Evropě. Po roce 1989 byla zavedena řada opatření ke snížení znečištění ovzduší zejména v energetice a dalších průmyslových odvětvích a díky tomu došlo poklesu znečištění ovzduší řadou látek (SO, prachovými částicemi, oxidy dusíku). Po roce 2000 došlo ke zvrácení trendu a koncentrace mnohých znečišťujících látek naopak vzrostly.\n\nV současností mezi hlavní problémy kvality ovzduší v Česku patří podobně jako v dalších zemích Evropské unie zejména znečištění prašnými částicemi a ozonem. Většina obyvatel země je vystavena koncentracím těchto škodlivin, které překračují platné limity. V oblastech s intenzivní automobilovou dopravou a s koncentrací průmyslu představuje problém také znečištění ovzduší benzo(a)pyrenem. V dopravně zatížených oblastech jsou překračovány limitů pro oxid dusičitý.\n\nPodle Státního zdravotního ústavu byly v roce 2005 v České republice měřeny koncentrace benzo[a]pyrenu na 21 monitorovacích stanicích. Cílový imisní limit pro benzo[a]pyren v zevním ovzduší činí 1 ng.m a byl překročen na 80 % měřicích stanic – v Praze, Brně, Olomouci, Hradci Králové, Plzni, Ústí nad Labem, Liberci, Mostě, Teplicích a na Kladně. Pozaďová hodnota benzo[a]pyrenu byla 0,6 ng.m.\n\nPodle výzkumu prováděného společnou laboratoří Ústavu experimentální medicíny Akademie věd ČR a Zdravotního ústavu Středočeského kraje na vzorku 23 městských strážníků v Karviné bylo v jimi vdechovaném vzduchu naměřeno 6,6 ng.m benzo[a]pyrenu. U strážníků v Praze bylo naměřeno 0,8 ng.m.\n\nZnečištění ovzduší benzenem je monitorováno na 21 měřících stanicích. Platný limit činí 5 μg.m-3 v ročním průměru a v roce 2005 byl překročen na 3 stanicích v Ostravě a na jedné v Praze. Nejvyšší roční průměr v Ostravě činil 10,26 μg.m, v Praze 2 v Legerově ulici 5,3 μg.m. Asi 9,3 % obyvatel monitorovaných oblastí žije v prostředí, kde znečištění překračuje platný limit.\n\nV roce 2007 bylo přízemnímu ozonu vystaveno 85% obyvatel. V roce 2006 to bylo o 6 % méně, v roce 2005 bylo fotochemickému smogu vystaveno 85% lidí v ČR.\n\nOxid siřičitý byl hlavním problémem kvality ovzduší před rokem 1989, když byl zodpovědný za vznik kyselých dešťů, jež podílely na zničení lesů např. Jizerských a Krušných horách. Mezi lety 1990 až 2006 došlo k poklesu emisí SO téměř o 90 % v důsledku instalací odsiřovacích zařízení. V posledních letech stoupají emise SO z malých zdrojů.\n\nV roce 2005 tzv. pozaďová hladina oxidu uhelnatého v České republice nepřekročila 300 μg.m. V částech Prahy zatížených dopravou nepřekračovala celoroční průměrná koncentrace 700 μg.m.\n\nDlouhodobě má Česká republika velmi vysoké měrné emise oxidu uhličitého skleníkových plynů, patřící mezi nejvyšší mezi členskými státy Evropské unie. Agregované emise v Česku mezi lety 2005 až 2007 stoupaly, a to zejména v důsledku významného růstu emisí z dopravy, které v roce 2007 tvořily přes 13 % celkových emisí, zatímco v roce 1990 nedosahovaly ani 5 %. Nedaří se tak plnit cíl Státní politiky životního prostředí ČR ke snižování emisí skleníkových plynů.\n\nZnečištění prachovými částice v současností patří k hlavním problémům kvality ovzduší v České republice. Představují významné riziko pro lidské zdraví a pocházejí hlavně ze spalovacích procesů v energetice, vytápění domácností (lokální topeniště) a v dopravě. Ta kromě přímých exhalací způsobuje i víření již usazených částic do ovzduší.\n\nV rámci projektu \"Clear Air For Europe\" provedla holandská Agentura pro hodnocení životního prostředí porovnání čistoty ovzduší asi 30 velkých evropských měst a z hlediska znečištění ovzduší prachem vyhodnotila jako nejhorší situaci v Praze.\n\nV ČR je určen limit pro znečištění ovzduší pevnými částicemi (polétavý prach). Limit je 50 µg/m. Překročení toto limitu je tolerováno max. 35 dní v roce. Na některých místech ČR jako je Ostravsko, je limit překračován i přes 100 dní v roce.\n\nZnečištění toluenem monitorované Státním zdravotním ústavem prokázalo v roce 2005 nejvyšší roční v Ústí nad Labem (13,3 μg.m) a v Praze 2 v Legerově ulici (10,87 μg.m). Na ostatních místech se znečištění pohybovalo mezi 0,66 až 7,37 μg.m.\n\n\n\n\n"}
{"id": "474163", "url": "https://cs.wikipedia.org/wiki?curid=474163", "title": "Avnej Chefec", "text": "Avnej Chefec\n\nAvnej Chefec ( אַבְנֵי חֵפֶץ, doslova „\"Drahé kameny\"“, podle verše z biblické knihy Izajášovy, verš 54,12) , v oficiálním přepisu do angličtiny Avne Hefez, přepisováno též Avnei Hefetz nebo Avnei Chefetz) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se poblíž arabské vesnice Šufa, cca 37 kilometrů severovýchodně od centra Tel Avivu, cca 5 kilometrů jihovýchodně od města Tulkarm a cca 58 kilometrů severozápadně od historického jádra Jeruzalému. Vesnice leží v nadmořské výšce 200 metrů na západním okraji hornatiny Samařska. Na jihu je napojena na silnici číslo 557, která umožňuje spojení s oblastí aglomerace Tel Avivu i s vnitrozemím Západního břehu Jordánu.\n\nObec Avnej Chefec byla založena roku 1990 skupinou ortodoxních studentů z ješivy z nedaleké osady Karnej Šomron. Ve vesnici se nachází základní škola s oddělenou výukou pro dívky a chlapce. Avnej Chefec sestává ze čtyř čtvrtí. Tři z nich mají předměstský a venkovský charakter, čtvrtá čtvrť na severu obce má zástavbu městského charakteru. Ve vesnici je šest synagog.\n\nPočátkem 21. století se obec ocitla vně nově zbudované Izraelské bezpečnostní bariéry. Kolem ní ale vyrostla lokální bezpečnostní bariéra. Proti její výstavbě podali v roce 2005 stížnost obyvatelé některých sousedních arabských vesnic. V roce 2007 Nejvyšší soud Státu Izrael rozhodl, že výstavba bariéry je legální, i když dojde k záboru pozemků v arabském vlastnictví. V roce 2006 ale tento soud zároveň stanovil, že do bariéry nesmí být zahrnuta i odlehlá skupina provizorních domů východně od vlastní obce Avnej Chefec založená ilegálně koncem 90. let 20. století (ha-Har a Východní Avnej Chefec).\n\nMezi obyvateli Avnej Chefec převažují stoupenci náboženského sionismu. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Mezi obyvateli je silná skupina židovských přistěhovalců z Francie.\n\nJde o menší obec vesnického typu s dlouhodobě rostoucí populací. V kategorii obcí vesnického typu představuje spíše lidnatější sídlo. K 31. prosinci 2014 zde žilo 1658 lidí. Během roku 2014 registrovaná populace klesla o 1,0 %.\n\n"}
{"id": "474166", "url": "https://cs.wikipedia.org/wiki?curid=474166", "title": "Byzantsko-bulharské války", "text": "Byzantsko-bulharské války\n\nByzantsko-bulharské války jsou souhrnným názvem série konfliktů mezi Byzantskou říší a jejím rivalem Bulharskem. Války začaly v době, kdy se Bulhaři usazovali na Balkánském poloostrově a utvořili nový stát na území bývalé římské provincie Moesia, kterou si Byzanc jakožto východořímská říše nárokovala. Založení bulharského státu se datuje k roku 680. V průběhu příštího století se konflikt o území dále vyostřil a Bulhaři pod vedením chána Kruma uštědřili Byzantincům několik porážek. Přestože po Krumově smrti jeho syn Omurtag vyjednal s Byzancí mír, srážky mezi oběma státy pokračovaly i nadále. Větší konflikt propukl až roku 893, kdy se bulharský panovník Symeon I. pokusil vytvořit jednotnou bulharsko-řeckou říši, ale nakonec se spokojil s carským titulem.\n\nRoku 971 si východní část bulharského území podmanil byzantský císař Jan I. Tzimiskes, který odtud vyhnal Rusy, sesadil cara Borise II. a obsadil Preslav, hlavní město Bulharska. Celé Bulharsko si byzantská říše podmanila až za vlády výbojného císaře Basileia II. Ten roku 1014 na hlavu porazil Bulhary v bitvě u Kleidoinu a roku 1018 Bulharsko jako samostatný stát zaniklo a bylo začleněno pod byzantskou kontrolu. Proti byzantské nadvládě vypukla dvě povstání v letech 1040–1041 a poté 1072–1073 , nicméně všechna byla potlačena. Teprve roku 1185 vypuklo nové povstání vedené Theodorem Petrem a Ivanem Asenem. Byzantská říše nebyla schopna v dané situaci povstání potlačit a Bulhaři vyhlásili samostatnost.\n\nNásledkem čtvrté křížové výpravě se byzantská říše zhroutila, Konstantinopol byla dobyta křižáky a na zbytcích byzantského panství obsazeného křižáky vzniklo latinské císařství. Vztahy mezi Bulharskou říší a Latiny byly velmi chladné a došlo k několika válčeným střetnutím. Roku 1261 byla Konstantinopol opět obsazena Byzantinci a došlo k obnovení byzantského státu. Byzantští císaři se opět snažili podmanit i Bulharsko, avšak obnovená říše k tomu neměla již dost sil a utrpěla od Bulharů několik porážek. Oba státy se válkami vyčerpaly v době sílící moci Srbského státu, který poté obsadil rozsáhlé části Balkánského poloostrova. Pro následný vývoj však byl nejvýznamnější vzestup tureckých Osmanů, kteří posléze pronikli do Evropy, roku 1422 dobyli bulharskou a roku 1453 byzantskou říši.\n\nK prvnímu velkému skřetu mezi Bulhary a byzantinci došlo roku 680, když se Asparuch a jeho horda posunuli na západ k dnešní Jižní Besarábii. Asparuch porazil byzantského císaře Konstantina IV., který zahájil kombinaci pozemních a námořních operací proti vetřelcům. Bitva se odehrála u opevněného tábora Ongalu. Konstantin IV. nakonec opustil kvůli zhoršujícímu se zdravotnímu stavu armádu a ta byla snadno poražena Asparuchem. Roku 681 byl císař nucen uznat Bulharský stát, bylo to vůbec poprvé co se Byzantská říše právně vzdala území, na které si dělala nároky. Asparuchova říše vznikla na území provincie Moesia, která se však již roky nacházela mimo faktickou kontrolu Byzance, protože byla obsazena Slovany. O osm let později vedl Asparuch tažení do Thrákie.\n\n"}
{"id": "474167", "url": "https://cs.wikipedia.org/wiki?curid=474167", "title": "Anastasia Rodionovová", "text": "Anastasia Rodionovová\n\nAnastasia Ivanovna Rodionovová, rus. \"Анастасия Ивановна Родионова\" (* 12. května 1982, Tambov, Rusko tehdy Sovětský svaz) je profesionální tenistka, hrající do roku 2008 za Rusko. Její mladší sestra Arina rovněž hraje tenis.\n\nJejí nejvyšší umístění na žebříčku WTA ve dvouhře bylo 63. místo (16. duben 2007) a ve čtyřhře 36. místo (8. září 2008). Na okruhu WTA vyhrála 2 turnaje ve čtyřhře; na okruhu ITF již získala 20 titulů (8 ve dvouhře a 12 ve čtyřhře).\n\n\n"}
{"id": "474169", "url": "https://cs.wikipedia.org/wiki?curid=474169", "title": "Opyš (Pražská plošina)", "text": "Opyš (Pražská plošina)\n\nOpyš je jméno jednoho z devíti původních pražských vrchů, a sice toho, na kterém stojí Pražský hrad. Tuto okolnost dodnes připomíná hradčanská ulice Na Opyši, která vede z Klárova k východní bráně Hradu u Černé věže. Název pochází z obecného geomorfologického výrazu opyš, označujícího klesající úzký konec ostrožny. Souběžně s ulicí vedou na Opyš také Staré zámecké schody, mezi oběma komunikacemi leží Svatováclavská vinice.\n\n"}
{"id": "474174", "url": "https://cs.wikipedia.org/wiki?curid=474174", "title": "Lomnické suchary", "text": "Lomnické suchary\n\nLomnické suchary jsou tradiční cukrářský výrobek pojmenovaný podle místa původu, Lomnice nad Popelkou.\n\nPravděpodobně prvním výrobcem sucharů byl pekař Antonín Kynčl, který pekl suchary již před rokem 1800. V roce 1810 již bylo ve městě zhruba 20 výrobců sucharů, z nichž největší a nejznámější byla firma cukráře Michala Jíny a jeho synů Antonína a Josefa, který v roce 1907 postavil první továrnu. Lomnické suchary si získávaly oblibu a začaly se vyvážet i mimo Rakousko-Uhersko. Velkým úspěchem bylo získání první ceny \"Grand Prix\" na světové výstavě v Paříži v roce 1927. V roce 1948 byla výrobna znárodněna a ve výrobě pokračoval nejdříve státní podnik \"Lomnický průmysl sucharů\", poté byla továrna od roku 1958 pod podnikem \"Průmysl trvanlivého pečiva Praha\" a ještě později ji převzal národní podnik \"Čokoládovny Praha-Modřany\". Po roce 1989 podnik privatizovala firma Nestlé a v roce 1994 byla výroba Lomnických sucharů zrušena. V roce 1995 obnovila firma \"Vekos\" výrobu lomnických sucharů podle tradičních receptur a brzy následovala řada dalších výrobců. V roce 2005 bylo založeno \"Sdružení výrobců Lomnických sucharů\", které se stará o udržení tradičních receptur a postupů při výrobě, stejně jako o ochranu výrobku. Produkt dostal roku 1989 ochrannou známku a je jeden z prvních českých produktů s touto známkou.\n\nZákladem je sucharové těsto ochucené směsí koření, do kterého se dále mohou přidávat lískové ořechy, mandle nebo arašídy. Dobře vykynuté těsto se vyválí na dlouhé šišky, které se pečou v pecích s vlhčeným pečicím prostorem. Zvláčnělé šišky se krájí na krajíčky, které se obalují v moučkovém cukru a poté se suší v peci. Vyrábějí se také DIA varianty, kde je cukr nahrazen sorbitolem. \n\nLomnické suchary jsou vyhledávanou pochoutkou a oblíbeným suvenýrem z Podkrkonoší podobně jako hořické trubičky nebo miletínské modlitbičky.\n\nV sociologickém průzkumu mezi respondenty v Libereckém kraji se v souvislosti se zkoumáním významu chráněného označení původu lomnické suchary umístily na 9.–12. místě podle četnosti, s jakou je respondenti uváděli jako příklady českých výrobků známých jako místní.\n\nÚřad průmyslového vlastnictví registruje jedinou slovní grafickou ochrannou známku ve znění „J. JÍNA ZALOŽENO 1810 LOMNICKÉ SUCHARY ZALOŽENO 1810 LOMNICE BISCUITS SINCE 1810 LOMNICE ZWIEBÄCK SEIT 1810“ s datem práva přednosti od 27. dubna 2005 pod číslem 277007 pro Ing. Josefa Jínu.\n\nLomnické suchary jsou od roku 2007 zaevidovány i jako chráněné zeměpisné označení (PGI) EU. \n\n\n"}
{"id": "474183", "url": "https://cs.wikipedia.org/wiki?curid=474183", "title": "Ada Jonathová", "text": "Ada Jonathová\n\nAda E. Jonathová (: עדה יונת, \"Ada Jonat\", někdy psána i Yonathová, narozena 22. června 1939, Jeruzalém) je izraelská odbornice na krystalografii, mezi jejíž významné počiny patří výzkum struktury ribozomu. K roku 2009 působí jako ředitelka \"Helen and Milton A. Kimmelman Center for Biomolecular Structure and Assembly\" Weizmannova institutu věd. V roce 2009 získala Nobelovu cenu za chemii za objasnění struktury a funkce ribozomu, čímž se stala historicky první izraelskou ženskou laureátkou Nobelovy ceny a teprve čtvrtou ženou, která získala Nobelovu cenu za chemii.\n\nZa svůj výzkum získala Ada Jonathová řadu cen, včetně Wolfovy ceny za chemii v roce 2006 či Izraelskou cenu za chemii v roce 2002.\n\nAda Jonathová se narodila v roce 1939 v jeruzalémské čtvrti Geula. Její rodiče byli sionističtí Židé, kteří imigrovali do mandátní Palestiny z Polska ještě před založením Izraele. Její děda byl rabín. Rodina se usadila v Jeruzalémě, kde založila obchod s potravinami. Krátce na to však zjistili, že je obtížné se uživit. Díky tomu žili ve stísněných čtvrtích společně s několika dalšími rodinami a malá Ada neměla v dětství ani žádné knihy. Navzdory chudobě ji rodiče poslali do školy v lepší čtvrti Bejt ha-Kerem, aby jí zajistili kvalitní vzdělání. Když jí ve 42 letech zemřel otec, rodina se přestěhovala do Tel Avivu. Ada nastoupila na střední školu Tichon Chadaš, i když jí matka nemohla platit za studium. Na něj si Ada přivydělávala doučováním matematiky. Když byla mladá, tak pro ní byla vzorem polsko-francouzská vědkyně Marie Curie-Skłodowská. Po absolvování střední školy se vrátila studovat do Jeruzaléma, kde absolvovala Hebrejskou univerzitu. Tam získala titul bakaláře z chemie (1962) a magistra z biochemie (1964). V roce 1968 získala titul Ph.D. z rentgenové krystalografie na Weizmannově institutu věd.\n\nČestný doktorát v oboru chemie jí udělila Univerzita v Hamburku, v roce 2014 Technická univerzita v Berlíně, v roce 2017 Mendelova univerzita v Brně.\n\nAda Jonathová má jednu dceru, Chagit Jonathovou, doktorku v Šeba Medical Center a vnučku No'u.\n\n"}
{"id": "474184", "url": "https://cs.wikipedia.org/wiki?curid=474184", "title": "Píst parního stroje", "text": "Píst parního stroje\n\nPíst a válec parního stroje se odlišují od konstrukce pro spalovací motor nebo kompresor.\n\n\nVšechny dále uvedené konstrukce mají společné následující díly: [1] – pístní tyč, [2] – píst, [3] – válec, [4] – pracovní plocha pístu, [5] – přívod/odvod páry.\n\nU konstrukce B a C: plocha na pístu vyznačená červeně znázorňuje velikost mezikruží, které je činnou plochou pístu v úvrati (poloha kdy píst přechází z dopředného pohybu do zpětného pohybu).\n\nKonstrukce [A] se u pokročilých konstrukcí parních strojů prakticky nepoužívá, principiálně je však funkční. Píst i hlava pístu mají rovnou plochu bez vybrání. V případě, že je píst v úvrati, a plocha pístu dosedne na plochu hlavy válce, je činná plocha pístu redukována na velikost odpovídající ploše kruhu přívodního kanálu páry [4a]. Tato plocha je natolik malá, že síla vyvozená tlakem páry na tak malou plochu není dostatečná k pohybu stroje.\n\nTeprve po překonání úvrati se tato plocha změní na plochu [4b]. Za chodu stroje je tento stav překonán setrvačností stroje. Možným řešením by bylo, aby byl válec (ve směru osy pohybu) stroje rozměrově větší, než je vzdálenost úvratí klikového mechanizmu (lokomotiva Rocket). Tímto by byl vytvořen rozvodový kanálek pro přivedení páry na celou plochu pístu. Takováto konstrukce však představuje řešení, kdy si lokomotiva s sebou vozí \"zbytečný\" kus železa.\n\nKonstrukce [B] zajišťuje rozvod páry po ploše činné plochy pístu i v případě, že tento v úvrati dosedá na hlavu válce. Poměr činných ploch pístu je na obrázku zobrazen jako [4a] a [4b]. Poměr činných ploch je výrazně příznivější než v předchozím případě.\n\nKonstrukce [C] umožňuje maximální využití činné plochy pístu po celé dráze pohybu, tedy i v úvraťových polohách. Poměr činných ploch pístu je téměř shodný nebo úplně shodný v libovolné poloze pístu ve válci. U této konstrukce odpadá i potřebné vybrání pro upevnění pístu na pístní tyči.\n\n"}
{"id": "474190", "url": "https://cs.wikipedia.org/wiki?curid=474190", "title": "Městský fotbalový stadion", "text": "Městský fotbalový stadion\n\nMěstský fotbalový stadion je název více stadiónů:\n"}
{"id": "474196", "url": "https://cs.wikipedia.org/wiki?curid=474196", "title": "Luna (nosná raketa)", "text": "Luna (nosná raketa)\n\nLuna (také Vostok-L) byl název jedné z variant nosných raket odvozených od rakety R-7. Index GRAU rakety byl 8K72. Stejně jako u ostatních sovětských nosných raket je název Luna názvem prvého (a jediného) užitečného zatížení. S Lunou bylo v letech 1958 – 1960 provedeno devět startů, z toho pouze tři úspěšné. Roku 1960 byla nahrazena jinou raketou rodiny R-7, raketou Molnija s podstatně vyšší nosností.\n\nRaketa Luna byla v podstatě raketou R-7 s přidaným třetím stupněm (blokem E). Cílem úpravy bylo získat nosič schopný vynést sondu k Měsíci. Blok E, vyvinutý pro raketu Luna byl schopen vyvést z oběžné dráhy na dráhu k Měsíci sondu o hmotnosti 280 kg. Nový motor pro blok E – RD-0105 byl vyvinut ve spolupráci konstrukčních kanceláří OKB-1 a OKB-154, vyráběn ve voroněžském závodu při OKB-154. Byl to první sovětský motor schopný zážehu v prostředí beztíže.\n\nPři prvních startech v červenci – prosinci 1958 se v důsledku vibrací rakety rozpadaly ve 102 až 104 sekundě letu. Úspěšný start se podařil až po instalaci hydraulických tlumičů. Přesto raketa spolehlivostí nijak nevynikala.\n"}
{"id": "474197", "url": "https://cs.wikipedia.org/wiki?curid=474197", "title": "Michael Foale", "text": "Michael Foale\n\nAnglický fyzik Colin Michael Foale (* 6. ledna 1957 v Louthu, Lincolnshire, Anglie, ) je od srpna 1987 astronautem NASA. Má za sebou šest kosmických letů včetně pětiměsíčního pobytu na orbitální stanici Mir a půlroční mise na Mezinárodní vesmírné stanici (ISS). Celkem strávil ve vesmíru 373 dní, 18 hodin 23 minut.\n\nMichael Foale se narodil ve městě Louth ve východní Anglii, jeho matka byla Američanka, proto má dvojí občanství. Dětství a mládí prožil v anglické Cambridgi. Po ukončení střední školy (roku 1975) studoval fyziku na Královské koleji Univerzity v Cambridgi, roku 1982 získal titul bakaláře, roku 1987 titul doktora (Ph.D.) v oblasti astrofyziky. Roku 1982 se přestěhoval do texaského Houstonu, kde pracoval ve společnosti McDonnell Douglas na problémech navigace Shuttlů, o rok později přešel do Johnsonova vesmírného střediska NASA.\n\nZúčastnil se 10. náboru astronautů NASA v letech 1983 – 1984, ale neúspěšně. Na druhý pokus, ve 12. náboru už uspěl a 17. srpna 1987 byl začleněn do oddílu astronautů NASA. Po ročním kurzu všeobecné kosmické přípravy získal kvalifikaci letového specialisty.\n\nByl zařazen do posádky letu STS-45. Do vesmíru odstartoval na palubě raketoplánu Atlantis 24. března 1992. Raketoplán přistál po 8 dnech, 22 hodinách a 10 minutách letu 2. dubna 1992.\nVe dnech 8. – 17. dubna 1993 pobýval ve vesmíru podruhé. Mise STS-56 raketoplánu Discovery trvala 9 dní, 6 hodin a 9 minut.\n\nPotřetí vzlétl do vesmíru opět na palubě raketoplánu Discovery při letu STS-63 ve dnech 3. až 11. února 1995. Raketoplán se setkal se stanicí Mir, přiblížil se na 11,3 metrů. Během letu Foale vystoupil do vesmíru 4 hodiny a 39 minut. \n\nOd roku 1995 byli do základních posádek Miru začleněni i američtí astronauti. Roku 1997 se k nim zařadil i Foale. Dne 15. května 1997 odstartoval v raketoplánu Atlantis (let STS-84), od 17. května už žil na Miru. Na Zem jej přivezl raketoplán Atlantis při následující misi STS-86. Foale strávil při tomto letu ve vesmíru do přistání 6. října 1987 144 dnů, 13 hodin a 49 minut.\n\nVe dnech 20. až 28. prosince 1999 se zúčastnil servisního letu Discovery k Hubbleovu teleskopu. Během mise STS-103 Foale vystoupil do vesmíru na 8 hodin a 10 minut. \nV březnu 2001 byl jmenován velitelem hlavní posádky Expedice 8 na ISS. Po havárii Columbie byl současně jmenován velitelem zálohy pro Expedici 7.\n\nPošesté vzlétl do vesmíru 18. října 2003 v ruském Sojuzu TMA-3. Na ISS pracoval společně s Alexandrem Kalerim. Během pobytu na ISS jednou vystoupil do vesmíru na necelé čtyři hodiny. Dvojice Foale, Kaleri přistála 30. dubna 2004 po 194 dnech, 18 hodinách a 33 minutách letu.\n\nV listopadu 2004 postoupil z postu zástupce ředitele Johnsonova vesmírného střediska pro technické otázky na místo náměstka ředitele NASA pro vědecké programy. Náměstkem ředitele NASA byl do dubna 2006.\nMichael Foale je ženatý, má dvě děti.\n"}
{"id": "474200", "url": "https://cs.wikipedia.org/wiki?curid=474200", "title": "Bernard Bartlicius", "text": "Bernard Bartlicius\n\nBernard Bartlicius, \"narozen jako\" Matěj Peldřimovský, \"řádovým jménem\" Bernardus a S. Philippo Nerio, (13. února 1646 Strážnice – 20. července 1716 Lipník nad Bečvou) byl český piaristický historik, provinciál a asistent generála řádu. Působil jako rektor kolejí v Litomyšli, Kroměříži, Příboře a Lipníku. Utřídil archiv piaristů v Římě a zpracoval historii řádu.\n\nNarodil se roku 1646 ve Strážnici jako syn Václava Peldřimovského a byl pokřtěn jménem Matěj. Původ příjmení Bartlicius není znám. V některých záznamech je uváděno ve formě Bartl, Partlik či Bartelsmann. Předpokládá ze, že rodina užívala dvě alternativní příjmení, přičemž Bartlicius vznikl polatinštěním jednoho z nich. Matěj pravděpodobně ve Strážnici absolvoval piaristické gymnázium a poté vstoupil do řádu. Při obláčce v roce 1664 v Lipníku přijal řádové jméno Bernardus a S. Philippo Nerio. Po studiích v Lipníku, Hornu a Mikulově přijal v roce 1667 v Olomouci nižší svěcení z rukou biskupa Karla z Lichtenštejna. Studia dokončil v Litomyšli a roku 1671 byl opět v Olomouci vysvěcen na kněze. Dále působil jako učitel na různých piaristických školách. Roku 1686 se stal rektorem koleje v Litomyšli, v roce 1689 odešel jako rektor do koleje v Kroměříži. Během svého pobytu se stal důvěrným rádcem a blízkým spolupracovníkem biskupa Karla z Lichtenštejna. Podílel se na zakládání kolejí ve Staré Vodě a Příboře. Po opětovném krátkém působení v Litomyšli se v roce 1694 stal prvním rektorem v Příboře, o tři roky později se vrátil do Kroměříže.\n\nNa provinciální kapitule v Mikulově v roce 1696 byl Bartlicius zvolen zástupcem provincie na generální kapitulu v Římě v roce 1700. Tam byl jako jediný neitalský člen zvolen jedním ze čtyř asistentů generála řádu. Během svého pobytu v Římě utřídil piaristický archiv a na jeho základě sepsal šestidílné anály řádu. V roce 1706 se vrátil na Moravu a stal se provinciálem. Z Říma přivezl velké množství výpisků týkajících se především historie piaristů v českých zemích a působení piaristů „moravského jazyka\" v Polsku. Po uplynutí obvyklého tříletého období byl zproštěn funkce a za další působiště si zvolil kolej v Lipníku. Pod jeho vedením pořizovali novici opisy análů pro ostatní koleje v provincii. V roce 1712 opět zastupoval provincii v Římě. Zemřel roku 1716 v Lipníku.\n\nV Bartliciově práci je patrné české a slovanské barokní vlastenectví a vztah k českému jazyku. Jeho dílo nevyšlo tiskem, ale bylo v mnoha opisech šířeno v piaristických kolejích. Lze jej považovat za počátek českého piaristického dějepisectví.\n\n\n"}
{"id": "474208", "url": "https://cs.wikipedia.org/wiki?curid=474208", "title": "Josef Balejka", "text": "Josef Balejka\n\nplk. v. v. Josef Balejka (4. března 1917 Valašské Klobouky – 7. července 2004 Valašské Klobouky) byl československý pilot.\n\nZa druhé světové války sloužil v britském RAF nejprve jak stíhač u 303. polské perutě, později létal s hlídkovým bombardérem u 311. čs. perutě.\n\nPo válce žil ve Velké Británii, přechodně se živil jako řidič autobusu, ale po doplnění kvalifikace pracoval jako pilot obchodního letectva. Později založil strojírenskou firmu. Na rodné Valašsko se vrátil až po roce 1989.\n\n\n\n"}
{"id": "474225", "url": "https://cs.wikipedia.org/wiki?curid=474225", "title": "Peroxidy", "text": "Peroxidy\n\nPeroxidy jsou sloučeniny obsahující jednoduchou vazbu kyslík-kyslík. Nejjednodušším stabilním peroxidem je peroxid vodíku. Jejich sirné analogy se nazývají disulfidy. Superoxidy, dioxygenyly a ozonidy jsou samostatné skupiny sloučenin.\n\nOrganické peroxidy jsou sloučeniny se specifickou funkční skupinou nebo molekulou obsahující jednoduchou vazbu kyslík-kyslík (R-O-O-R'). Je-li na jeden z kyslíků navázán vodík, pak jde o hydro(gen)peroxid (R-O-O-H). Radikál HOO· se nazývá hydroperoxidový radikál a předpokládá se, že je přítomen při spalování uhlovodíků na vzduchu. Organické peroxidy se snadno rozkládají na volné radikály:\n\nJsou proto užitečné jako katalyzátory některých typů polymerizace, například u polyesterových pryskyřic používaných ve skelných laminátech. Často se pro tento účel používá MEKO (methylethylketonperoxid).\n\nTytéž vlastnosti však také znamenají, že organické peroxidy mohou nechtěně iniciovat explozivní polymeraci v materiálech s nenasycenými chemickými vazbami. Protože se peroxidy mohou v takových materiálech tvořit samovolně, je třeba dbát zvláštní opatrnosti. Triacetontriperoxid a hexamethylentriperoxiddiamin jsou výbušné organické peroxidy; TATP se může nechtěně tvořit reakcemi v odpadních látkách. Navíc mnoho kapalných etherů (jako je THF a diethylether) za přítomnosti vzduchu, světla a kovů pomalu (během měsíců) tvoří etherové peroxidy (např. diethyletherperoxid), které jsou extrémně nestabilní. Proto se doporučuje skladovat ether na hydroxidu draselném, který nejen že zlikviduje vznikající peroxidy, ale současně působí i jako sušidlo. Extrémní opatrnost je třeba v případech, kdy se při práci s ethery objevují krystaly nebo sraženiny. Toto platí i pro některé alkoholy, např. isopropylalkohol (IPA).\n\nTATP je snadno syntetizovatelná, levná, výbušná sloučenina, kterou je normálními detekčními metodami obtížné odhalit. Proto je to oblíbená výbušnina teroristů. TATP byl \"možná\" použit při útocích 7.7.2005 v Londýně (viz podrobnosti v článku)a také „botovým bomberem“ v roce 2001. Roku 2002 byla vyvinuta detekční metoda založená na jednoduché hmotnostní spektrometrii.\n\nV anorganické chemii se jako peroxid označuje aniont O. Je to silná zásada tvořící v iontové sloučeniny. Čisté peroxidy (obsahující jen kationty a peroxidové anionty) obvykle vznikají při hoření alkalických kovů nebo kovů alkalických zemin ve vzduchu nebo kyslíku. Typickým příkladem je peroxid sodný, NaO.\n\nPeroxidový iont obsahuje o dva elektrony více než molekula kyslíku. Tyto dva elektrony, v souladu s teorií molekulových orbitalů, doplňují dva π* antivazebné orbitaly. To má za následek oslabení vazeb peroxidového iontu a větší délku vazby O-O : od LiO 130 pm, až po BaO 147 pm. Peroxidový iont je navíc diamagnetický.\n\nPeroxidy vápníku, stroncia a barya jsou iontové. Peroxidy různých elektropozitivních kovů, například hořčíku, lanthanoidů a uranylu mají přechodný charakter mezi iontovou a kovalentní vazbou. Peroxidy kovů jako je zinek, kadmium a rtuť jsou v zásadě kovalentní.\n\nPeroxidy jsou silnými oxidačními činidly a obvykle jsou poměrně nestabilní. Iontové peroxidy reagují s vodou a zředěnými kyselinami za tvorby peroxidu vodíku. Organické sloučeniny jsou oxidovány na uhličitany, a to i za normálních teplot. Peroxid sodný silně oxiduje kovy, např. železo.\n\nOxidy, peroxidy a superoxidy jsou si poměrně blízké, tvoří řetěz kyslíkových iontů s rostoucím oxidačním číslem.\n\nPeroxid barnatý se používá v pyrotechnice a značkovací munici, dříve se používal při výrobě peroxidu vodíku. Peroxid sodný se používá k pohlcování oxidu uhličitého a jako regenerátor kyslíku (např. v ponorkách) pomocí reakce:\n\n"}
{"id": "474229", "url": "https://cs.wikipedia.org/wiki?curid=474229", "title": "Šimako Murai", "text": "Šimako Murai\n\nŠimako Murai (; 12. července 1928, Hirošima, Japonsko – 9. května 2018) byla japonská dramatička.\n\nVystudovala na Karlově Univerzitě v Praze, a přeložila do japonštiny díla Václava Havla, Josefa Topola, Milana Kundery, a libreta k operám Bedřicha Smetany a Leoše Janáčka. Je autorkou divadelní hry o Janu Letzelovi.\n\nŠimako Murai přijela do Československa v roce 1959, aby se seznámila s divadelními postupy E. F. Buriana. Ten bohužel před jejím příjezdem zemřel, ale zaujala ji práce režiséra Otomara Krejči. Původně zamýšlená krátkodobá stáž přerostla v několikaletý pobyt. Při něm absolvovala obor divadelní věda na FF UK.\n\nV šedesátých letech byla velmi populární díky sérii televizních pořadů Tajemství řeči které s ní natočil Karel Pech. V roce 1968 o ní natočil Karel Pech také dokumentární seriál Moje přítelkyně Šimako.\n\nPo návratu do Japonska v roce 1969 vydala překlad několika českých divadelních her (Kundera, Topol, Havel). Některé z nich také v Tokiu inscenovala.\n\n\nVe vlastní dramatické tvorbě, se soustředila na téma prvního užití atomové bomby v Hirošimě. Na toto téma napsala řadu her. Pro inscenování těchto her založila tvůrčí skupinu Hirošimská žena. Velkou částí hirošimského cyklu tvoří trilogie o českém architektu Janu Letzelovi, který vyprojektoval i tzv. Průmyslový palác v Hirošimě.\n\nMurai vždy uvádí na jeviště pouze ženské postavy. I osudy architekta Letzla jsou pojednány přostřednictvím osudů žen, které hrály určitou roli v jeho životě.\n\nV rámci projektu \"2005 – rok mezilidských vztahů mezi EU a Japonskem v ČR\" bylo v Česku (v Hradci Králové, Náchodě, Turnově, Poděbradech a v Praze) uvedeno o Letzelovi pět představení hry Šimako Murai - \"Stavitel atomového dómu\". Z jednoho představení byl pořízen i filmový záznam.\n\n"}
{"id": "474230", "url": "https://cs.wikipedia.org/wiki?curid=474230", "title": "Elektrárna Tušimice II", "text": "Elektrárna Tušimice II\n\nElektrárna Tušimice II (ETU II) je uhelná tepelná elektrárna u obce Tušimice, zhruba 5 km východně od města Kadaň v okrese Chomutov. Vlastníkem a provozovatelem elektrárny s výkonem 4×200 MW je společnost ČEZ.\n\nV blízkosti se nacházela elektrárna Tušimice I z roku 1964, jež byla uzavřena v roce 1998.\n\nJako palivo se využívá hnědé uhlí z lomu Nástup v Tušimicích. Lom se nachází v těsné blízkosti elektrárny a uhlí je transportováno pásovými dopravníky, což minimalizuje cenu dopravy. Toto činí z elektrárny druhou nejefektivnější po jaderné elektrárně Temelín a ze stejného důvodu je také využívána přednostně.\n\nV letech 2007–2012 procházela elektrárna Tušimice II komplexní obnovou, která byla rozdělena do dvou etap, tak aby mohly vždy dva bloky zůstat v provozu. Při rekonstrukci došlo k výměně 90 % technologických celků (turbíny, kotle, odsíření atd.). Současně probíhala i demolice 300 metrů vysokého komínu, který se po modernizaci technologií stal nepotřebným, neboť spaliny jsou vedeny přímo do dvou ze čtyř chladicích věží. Při modernizaci byl zachován výkon jednotlivých bloků, avšak narostla efektivita. Rekonstrukce byla dokončena v roce 2012 a stála asi 26 miliard Kč. Životnost elektrárny se tím prodloužila o 25 let, což je i předpokládaný termín vyčerpání uhelných zásob v přímém dosahu elektrárny.\n\nPo rekonstrukci již elektrárna nepoužívá odkaliště pro plavení popílku, které se původně nalézalo jižně od elektrárny. Pro zásobování chladicí vodou je využívána čerpací stanice na Ohři.\n\nNa místě dnešní elektrárny byly při její stavbě odkryty stopy po pravěké těžbě křemence. Šlo o desítky prehistorických těžebních objektů z mladší doby kamenné, první a unikátní nález tohoto druhu v tehdejší ČSSR.\n\n\n"}
{"id": "474232", "url": "https://cs.wikipedia.org/wiki?curid=474232", "title": "Jmění", "text": "Jmění\n\nJmění je souhrn majetku osoby a jejích dluhů. Jde proto o souhrn všech aktiv a pasiv dané osoby, tedy těch věcí, práv a závazků, které mají určitou hospodářskou cenu.\n\nJmění bylo zřejmě odjakživa bráno jako synonymum vlastnictví. Ve staročeštině se majetku říkalo slovy \"sbore\", \"statek\", \"jměnie\". Slovo „jmění“ bylo vyjmuto ze slova „míti“, znamenalo tedy, že osoba, která majetek má, je vlastníkem.\n\nV občanském zákoníku z roku 1964, který platil do konce roku 2013, jmění nijak definováno nebylo. České právo nicméně znalo zvláštní kategorii \"obchodního jmění\", což byl soubor obchodního majetku (věcí, pohledávek a jiných práv a penězi ocenitelných hodnot, např. například práva obchodního tajemství nebo práva obchodní firmy, sloužících či určených podnikání) a závazků vzniklých podnikateli – fyzické osobě v souvislosti s jejím podnikáním, ne tedy vzniklých v souvislosti s jeho jinými aktivitami. U podnikající právnické osoby šlo naopak vždy o soubor jejího veškerého majetku a závazků. Bylo také známo \"nadační jmění\", které se již označuje jako nadační kapitál.\n\nOd roku 2014 je podávána v § 495 občanského zákoníku legální definice jmění pro všechny osoby, podnikající i nepodnikatele – jměním osoby je souhrn jejího majetku a dluhů. Vzhledem k tomu může mít, na rozdíl od majetku, i zápornou peněžní hodnotu (\"předlužené jmění\"). Co se týče majetku, je chápán šířeji, patří sem všechny věci v právním smyslu, naopak nespadají do něj osobnostní statky člověka nebo ty nehmotné statky, které jsou předmětem osobnostních práv.\n\n\"Společné jmění manželů\" je tvořeno vším, co manželům náleží a má majetkovou hodnotu, ledaže si mezi sebou ujednají něco jiného nebo je rozhodnutím soudu zúženo. Rodiče pak mají zvláštní povinnost pečovat o \"jmění dítěte\".\n\nOrganizovaný soubor jmění, který vytvořil podnikatel a který z jeho vůle slouží k provozování jeho činnosti, je \"obchodní závod\" (dříve podnik). Naproti tomu základní kapitál tvoří jen souhrn vkladů, tvoří tedy pouze část jmění obchodní korporace.\n\nPo smrti fyzické osoby se z celého jmění zůstavitele, s výjimkou práv a povinností, které jsou vázány výlučně na jeho osobu, stává \"pozůstalost\".\n\n"}
{"id": "474238", "url": "https://cs.wikipedia.org/wiki?curid=474238", "title": "Stade de la Libération", "text": "Stade de la Libération\n\nStade de la Libération (česky \"Stadion osvobození\") je fotbalový a atletický stadion ve městě Boulogne-sur-Mer ve Francii. Toto sportoviště, které od roku 2009 čítá 15 034 míst k sezení, je užíváno fotbalovým klubem US Boulogne, hrajícím francouzskou Ligue 1 a Buloňským atletickým klubem.\n\nBuloň byla častým terčem bombardování během druhé světové války a hráči tak museli jeden čas hrát na rozlehlé louce s prudkým svahem, než roku 1947 našli útočiště na stadionu Henriho Fonteillese. Poté se vrátili na svůj stadion Moulin-Wilbert, používaný před válkou.\n\nPráce na městském stadionu Léa Lagrange, později přejmenovaném na Stade de la Libération, začaly v říjnu 1949. Slavnostní otevření nové stavby proběhlo už 1. června 1952, ale práce byly dokončeny až 15. srpna 1956. Autorem projektu je architekt Albert Bonne.\n\nRekord návštěvnosti stadion zaznamenal 19. září 2009 v zápase Boulogne-Bordeaux, což byl jeden z prvních prvoligových zápasů US Boulogne na tomto stadionu. Klání navštívilo celkem 13 178 diváků.\n\nMyšlenky o vybudování nového, popř. zrekonstruování stávajícího stadionu vzešly zejména ze sezóny 2006/2007, kdy se při vysokých návštěvách na třetí ligu naplno ukázal bídný stav veškerého zázemí.\n\nVzhledem k postupu do Ligue 2 v roce 2008 bylo nutné na stadionu učinit následná opatření:\n\n\nPostup do Ligue 1 v květnu 2009 způsobil další doplňkové práce, zejména pak konstrukci montovaných tribun pro zvýšení kapacity z 8700 na stávajících 15 004 míst.\n\nStade de Libération hostil zápasy malého klubu CRUFC z Calais během jeho úspěšného tažení francouzským pohárem roku 2000, stejně jako pár jeho zápasů v sezoně 2006-2007, např. proti prvoligovému Lorientu. Odehrálo se zde také několik utkání francouzské reprezentace do 21 let.\n\n"}
{"id": "474242", "url": "https://cs.wikipedia.org/wiki?curid=474242", "title": "Apostrofa", "text": "Apostrofa\n\nApostrofa (z řec. \"apo-strefó\", obracím se jinam) je řečnická figura, v níž se mluvčí nebo pisatel „obrací jinam“ než k přítomnému publiku – k nepřítomné či zemřelé osobě, případně oslovuje neživou věc. Působivost apostrofy spočívá v tom, že provádí často překvapivou změnu adresáta řeči. Mluvčí v ní neoslovuje přímé posluchače, kteří se tak dostávají do postavení třetí osoby, svědka rozhovoru s někým jiným, nepřítomným. Apostrofa často začíná zvoláním. Vyskytuje se už ve starověké rétorice, v náboženské řeči a pak zejména v romantickém básnictví. \n\n\n"}
{"id": "474243", "url": "https://cs.wikipedia.org/wiki?curid=474243", "title": "Guillainův–Barrého syndrom", "text": "Guillainův–Barrého syndrom\n\nGuillainův–Barrého syndrom (GBS) je akutní zánětlivá demyelinizační polyneuropatie (AIDP) a autoimunitní onemocnění postihující periferní nervovou soustavu, obvykle vyvolané akutním infekčním procesem. Syndrom je zahrnován do širší skupiny periferních neuropatií. GBS je vzácné onemocnění s roční incidencí, která kolísá od 0,16 do 4 lidí na 100 tisíc obyvatel. Často se jedná o vážné onemocnění obvykle se projevující vzestupnou paralýzou začínající slabostí v nohou, která se šíří do horních končetin a obličeje, společně s úplnou ztrátou hlubokých šlachových reflexů. Při rychlé léčbě plazmaferézou či intravenózní imunoglobulinovou a podpůrnou léčbou, získá většina pacientů opět plnou mobilitu. GBS však může skončit smrtí v případě, že se vyskytnou závažné plicní komplikace a problémy s autonomní nervovou soustavou. Guillainův–Barrého syndrom je jednou z hlavních příčin netraumatických paralýz na světě.\n\n"}
{"id": "474248", "url": "https://cs.wikipedia.org/wiki?curid=474248", "title": "Česká průmyslová zdravotní pojišťovna", "text": "Česká průmyslová zdravotní pojišťovna\n\nČeská průmyslová zdravotní pojišťovna (zkratka ČPZP) je druhá největší zaměstnanecká zdravotní pojišťovna v České republice. ČPZP má více než 1,2 milionu pojištěnců a patří mezi tři největší zdravotní pojišťovny v České republice.\n\nKód pojišťovny je 205.\n\nČPZP je členem Svazu zdravotních pojišťoven ČR.\n\nČPZP vznikla sloučením na základě žádosti Hutnické zaměstnanecké pojišťovny, Zdravotní pojišťovna Agel a České národní zdravotní pojišťovny bylo rozhodnutím Ministerstva zdravotnictví ČR č.j.: MZDR 26749/2009 ze dne 31. července 2009 povoleno sloučení Hutnické zaměstnanecké pojišťovny s Českou národní zdravotní pojišťovnou k datu 1. 10. 2009.\n\nNa základě rozhodnutí Ministerstva zdravotnictví ČR č.j.: MZDR 15525/2012 bylo povoleno sloučení Zdravotní pojišťovny METAL-ALIANCE s Českou průmyslovou zdravotní pojišťovnou. Nástupnickou organizací je od 1. 10. 2012 Česká průmyslová zdravotní pojišťovna.\n\nČPZP svým pojištěncům nabízí online přehled plateb (podobný nabízí všechny zdravotní pojišťovny), které za ně pojišťovna provedla (umožňuje klientům kontrolovat, zda si lékaři nevymýšlejí neprovedené úkony) a nabízí také tzv. \"Kartu života\" – online přehled zdravotního stavu pacienta, kterou ovšem stále většina lékařů a RZS neuznává. Celiakům nabízela příspěvek na bezlepkovou dietu ve výši 1500 Kč ročně (2014), od té doby žádné podobné služby neposkytuje..\n\n"}
{"id": "474252", "url": "https://cs.wikipedia.org/wiki?curid=474252", "title": "Patricia Mayrová-Achleitnerová", "text": "Patricia Mayrová-Achleitnerová\n\nPatricia Mayrová-Achleitnerová, rozená Mayrová (* 8. listopadu 1986 v Innsbrucku, Rakousko) je rakouská profesionální tenistka. Její nejvyšší umístění na žebříčku WTA ve dvouhře bylo 70. místo (4. května 2009) a ve čtyřhře 165. místo (14. září 2009).\n\nNa okruhu WTA zatím žádný turnaj nevyhrála, ale na okruhu ITF již získala 15 titulů (9 ve dvouhře a 6 ve čtyřhře).\n\n4. prosince 2010 se provdala za svého trenéra Michaela Achleitnera a změnila příjmení na Mayrová-Achleitnerová.\n\nŽádného finále na WTA se neúčastnila.\n\nPatricia Mayrová se zúčastnila 5 zápasů ve Fed Cupu za tým Rakouska s bilancí 1-3 ve dvouhře a 1-1 ve čtyřhře.\n\n"}
{"id": "474259", "url": "https://cs.wikipedia.org/wiki?curid=474259", "title": "Souboj titánů", "text": "Souboj titánů\n\nSouboj titánů může znamenat:\n\n"}
{"id": "474261", "url": "https://cs.wikipedia.org/wiki?curid=474261", "title": "Včela obrovská", "text": "Včela obrovská\n\nVčela obrovská (\"Apis dorsata\" Fabricius, 1798) někdy také včela zlatá. Jedná se o druh vázaný svým rozšířením na tropy a subtropy jižní a jihovýchodní Asie. V Indii je producentem většiny dostupného medu.\n\nRozšíření včely obrovské se týká oblasti indického subkontinentu, Bangladéše, Barmy, Indočíny, souostroví Indonésie a Filipín.\n\nDělnice včely obrovské je až 2 cm dlouhá. Patří tak k největšímu druhu včely. Na článcích zadečku se často vyskytuje nápadné zlatožluté zbarvení. Odtud dřívější pojmenování \"včela zlatá\". Včelstvo staví jediný plást nejčastěji na větvi stromu, nikdy v tmavé dutině. K předávání informací o zdrojích snůšky potřebují mít včely nad sebou volnou oblohu. Plást bývá 1,8 až 2,1 m široký a 0,7 až 1,4 m vysoký.\n\nVčela obrovská je útočným druhem. Proto odebírání medu není všude tak běžné. Množí se rojením, avšak ne na velkou vzdálenost; do 100 m. Mnohem častěji se druh rozmnožuje oddělky, kdy stará matka s částí včelstva se posune o nějaký metr dál třeba i na téže větvi stromu a dá tak vzniknout novému plástu s novým včelstvem. Místní obyvatelstvo hovoří o \"posvátných včelích stromech\".\n\nZa nepříznivých povětrnostních podmínek (déšť, chlad) včelí dělnice vytvoří svými těly jakýsi ochranný obal kolem plástu s plodem, aniž by se plástu dotýkaly. Pod tímto obalem jsou schopny trvale udržet teplotu 31 °C.\n\nU včely obrovské se vyskytuje sezónní migrace do vzdálenosti i 100 km. Příčina není dosud objasněna.\n\nDruh včela obrovská je rozčleněn do tří geografických poddruhů.\n\n"}
{"id": "474270", "url": "https://cs.wikipedia.org/wiki?curid=474270", "title": "Ildikó Lendvai", "text": "Ildikó Lendvai\n\nIldikó Lendvaiová (* 20. červenec 1946, Debrecen) je maďarská levicová politička, bývalá předsedkyně Maďarské socialistické strany (MSZP).\n\nVstoupila roku 1974 do komunistické MSDS, a od téhož roku pracovala v ústředním výboru mládežnického svazu KISZ.\n\nVe vrcholné politice se začala více pohybovat od roku 1989, kdy přešla do nástupnické MSZP. V roce 2000 byla zvolena viceprezidentkou této strany. Ve volbách 2002 byla zvolena do parlamentu a stala se předsedkyní parlamentní frakce MSZP. Tato funkce jí byla následně v roce 2004 potvrzena. Po volbách 2006 byla opět zvolena předsedkyní frakce a tento post jí byl v roce 2008 opět potvrzen.\n\nPo odstoupení premiéra Ference Gyurcsánye, na jaře 2009, byla Lendvaiová dne 5. dubna zvolena předsedkyní MSZP. Po neúspěchu ve volbách 2010 oznámila dne 25. dubna 2010 svou rezignaci. Jejím nástupcem ve vedení strany se v červenci stal Attila Mesterházy.\n\n"}
{"id": "474273", "url": "https://cs.wikipedia.org/wiki?curid=474273", "title": "Píšťala (zbraň)", "text": "Píšťala (zbraň)\n\nPíšťala je název pro ruční palnou zbraň, rozšířenou za husitských válek.\n\nPíšťala měla poměrně krátkou železnou hlaveň s tulejí. Ta byla vsazena v dosti neohrabaném dřevěném stvolu, jejž držel střelec v podpaží. Ráže se pohybovala okolo 15-25 mm s různými projektily. Používaly se jak celistvé kule, tak kartáčové střely, které působily jako brokovnice a nebo speciálně tvarované kule, které při letu hvízdaly a plašily i ty koně, kteří byli zvyklí na střelbu. Hlaveň neměla vývrt a byla buď ocelová kovaná, či odlévaná z bronzu. Střelný prach se v hlavni zapaloval pomocí doutnáku. Dostřel byl nevelký a značně nepřesný, účinek byl tedy spíše psychologický. Název se rozšířil po celé Evropě a má se za to, že se z něj vyvinulo slovo pistole. Z píšťaly se později vyvinula hákovnice.\n"}
{"id": "474275", "url": "https://cs.wikipedia.org/wiki?curid=474275", "title": "Gymnázium Sokolov", "text": "Gymnázium Sokolov\n\nGymnázium Sokolov a Krajské vzdělávací centrum, příspěvková organizace (GYMSO) je sokolovské gymnázium se třemi typy studia – čtyřletým, osmiletým a od školního roku 2014/2015 také šestiletým s přírodovědným zaměřením. Další hlavní činností je Krajské vzdělávací centrum, které zajišťuje vzdělávací aktivity pracovníkům školských zařízení.\n\nRozhodnutím ministerstva školství a národní osvěty ze dne 18. června 1946 zaniklo reálné gymnázium v Lokti, a byl tak úředně posvěcen vznik gymnázia v Sokolově. Výuka byla zahájena 1. září 1946 v budově bývalé německé školy Na Vyhlídce. Oficiální název školy byl \"Státní reálné gymnázium ve Falknově nad Ohří\".\n\nV roce 1960 se gymnázium přesunulo do Sokolovské ulice č.p. 1507 (budova dnes již zrušené 4. základní školy). V roce 1961 se z gymnázia stává \"Střední všeobecně vzdělávací škola v Sokolově\". V roce 1964 se gymnázium opět stěhuje, a to do budovy bývalé měšťanské školy v Komenského ulici. V roce 1969 se škola přejmenovává na \"Gymnasium v Sokolově\".\n\nV roce 1972 se gymnázium vrací na své původní působiště Na Vyhlídce. V té době má 12 tříd a 317 studentů. Osmým názvem školy je od roku 1980 \"Gymnázium Sokolov\". Od roku 1984 je v provozu montovaná přístavba pro 4 třídy.\n\nV roce 1991 je poprvé otevřena prima osmiletého gymnázia. Mezi lety 1994 až 1996 probíhá výstavba nového komplexu v Husitské ulici, kde škola sídlí až do současnosti. V letech 2000 a 2001 byla k budově přistavěna sportovní hala, roku 2002 pak venkovní hřiště. \n\nOd roku 2010 poskytuje gymnázium kromě klasického vzdělání také vzdělávání pedagogických pracovníků. Název školy se proto změnil na \"Gymnázium Sokolov a Krajské vzdělávací centrum\".\n\nOd roku 2014 gymnázium poskytuje také šestiletý vzdělávací cyklus s přírodovědným zaměřením.\n\nBudova školy je rozdělena do tří pavilonů. Žáci mají mimo jiné k dispozici:\n\n\nSoučástí školy je i sportovní hala s ochozem, dvě tělocvičny, tři venkovní hřiště, běžecká a skokanská dráha.\n\nV celé budově je k dispozici bezdrátové připojení k internetu.\n\n\n\n"}
{"id": "474278", "url": "https://cs.wikipedia.org/wiki?curid=474278", "title": "Fulnek", "text": "Fulnek\n\nFulnek je město rozkládající se na obou stranách historické zemské hranice Moravy a Slezska, přibližně 30 km jižně od Opavy. Žije zde obyvatel.\n\nMěsto bylo založeno pravděpodobně pány z Lichtenburku, první zmínka o něm pochází z roku 1293. Původně s celým přilehlým fulneckým panstvím náleželo k Opavskému knížectví. Nejdříve patřilo více vlastníkům, mezi nimi kupříkladu Janu Jičínskému z Kravař a Fulneka do roku 1434, pánům ze Šternberka do roku 1441, opavským knížatům do roku 1454, Janu Krumsínovi z Lešan do roku 1464, králi Jiřímu z Poděbrad do roku 1468, Janu ze Žerotína zástavně od roku 1468 a koupí od roku 1475. V roce 1427 bylo město dobyto husitským hejtmanem Janem Tovačovským z Cimburka. Roku 1480 bylo fulnecké panství zapsáno Janem ze Žerotína do olomouckých zemských desk a od té doby se počítá k Moravě, v jejímž rámci tvořilo fulnecký výběžek, zabíhající do Slezska. V 15. a 16. století působila ve Fulneku Jednota bratrská, která zde zřídila i svou školu. V 16. století město vlastnili nadále páni z Žerotína, Schweinitzové z Pilmsdorfu a Skrbenští z Hříště.\nZmínky o Jednotě bratrské ve Fulneku pocházejí již z roku 1483. V letech 1618–1621 zde působil jako správce Jednoty Jan Amos Komenský, jenž tu vytvořil několik svých děl (např. sociálněkritické dílo Listové do nebe), mimo jiné také mapu Moravy, vydanou posléze roku 1627. J.A. Komenský a jeho vrchnost Jan II. Skrbenský z Hříště podporovali české stavovské povstání proti habsburskému císaři Ferdinandu II. a proto museli v roce 1621 před postupujícím císařským vojskem uprchnout.\n\nTřicetiletá válka zanechala v životě města i panství hluboké stopy. Po ukončení válečných strastí vestfálským mírem se v polovině 17. století zvýšilo platové i robotní zatížení obyvatel ze strany vrchnosti, na vesnici se poměry vystupňovaly až k úplnému nevolnictví. Na rekatolizaci obyvatel Fulneku nestačil augustiniánský klášter (založený v roce 1389), proto byl roku 1668 založen ještě klášter kapucínský, jenž ve městě přetrval až do roku 1950, naproti tomu klášter augustiniánský byl za josefínských reforem roku 1784 zrušen.\n\nV letech 1622–1788 drželi panství Bruntálští z Vrbna. Fulnek se v této době stal střediskem všech Vrbnovských statků. V roce 1638 byl městský znak doplněn třemi zlatými liliemi s písmenem \"W\" s vrbnovskou hraběcí devíticípou korunou. Roku 1788 panství přešlo na Karla Antonína Čejku z Badenfeldu, zbohatlého opavského obchodníka se suknem. Jeho vnuci panství v roce 1842 prodali Kristiánu Fridrichu Stockmarovi, jenž velkostatek roku 1855 postoupil belgickému princi Filipovi, hraběti z Flander.\n\nSprávu panství prováděli úředníci v čele s hejtmanem. V záznamech té doby jsou uváděni pomocní úředníci, písaři, důchodní. Od druhé poloviny 17. století nacházíme podrobnější zprávy o výčtu zámeckých služebníků a jejich povinnostech. Uvádí se purkrabí, obroční, lesmistr, porybný a šafář. Nižší samosprávu a soudnictví ve venkovských obcích vedli vesměs dědiční fojtové (rychtáři). Pomáhali jim dva až čtyři sousedé, označovaní jako konšelé. Koncem 18. století se ve větších obcích objevují i obecní písaři, tuto úlohu zastávali zpravidla učitelé. Tyto poměry bez větších změn trvají až do poloviny 19. století.\n\nV roce 1938 byl Fulnek, ve kterém mělo už od založení výraznou převahu německy mluvící obyvatelstvo, připojen k nacistickému Německu v rámci sudetské župy. Během druhé světové války byla velká část středu města srovnána se zemí, později probíhala obnova dle návrhů architekta Z. Sedláčka. Po druhé světové válce byla většina obyvatel města vysídlena a nahrazena nově příchozím českým obyvatelstvem. Navzdory válečnému zničení bylo historické jádro města vyhlášeno městskou památkovou zónou. Železniční stanice Fulnek je trvale uzavřena od 8. března 2009, trať mezi Suchdolem nad Odrou a Fulnekem je však v provozu.\n\n\nNa náměstí se nachází morový sloup, kašna se sochou sv. Jana Sarkandra (jediná dochovaná barokní kašna na Novojičínsku; vytvořena roku 1749 Janem Jiřím Heintzem z Uničova, později z Olomouce) a sousoší sv. Jana Nepomuckého z roku 1769.\n\nPamátník Jana Amose Komenského ve Fulneku – první expozice byla otevřena v roce 1954. Další instalace byly zpřístupněny v letech 1970 a 1992. Památník Jana Amose Komenského seznamuje s životem a dílem J. A. Komenského ve Fulneku v letech 1618–1621. Přiblížena je historie bratrského sboru ve Fulneku a obnovené církve Jednoty bratrské ochranovské od roku 1727.\n\n\n\n\nMěsto se člení na 11 částí ležících na 12 katastrálních územích:\n\nDo roku 1997 byly součástí města i Kujavy.\n\nRozdělení katastrálních území mezi Moravu a Slezsko:\n\n\n\n\n"}
{"id": "474280", "url": "https://cs.wikipedia.org/wiki?curid=474280", "title": "Prlov", "text": "Prlov\n\nObec Prlov se nachází v okrese Vsetín ve Zlínském kraji v severovýchodní části Vizovické vrchoviny. Žije zde obyvatel. Leží jedenáct kilometrů jihovýchodně od Vsetína v kotlině kolem Prlovského potoka, jenž je levostranným přítokem většího potoka Pozděchůvky vlévajícího se ve Valašské Polance do řeky Senice.\n\nKe dni 15. dubna 2011 měl Prlov 542 obyvatel žijících ve 174 domech a v katastru obce bylo i 60 domů a chat k individuální rekreaci. Nadmořská výška se pohybuje od 425 metrů nad mořem u Neratovského rybníka do 676 m n. m. na Jamách (Vizovické vrchy).\n\nV současnosti je Prlov moderní obcí s kulturním, společenským a sportovním životem. Mezi nejvýznamnější akce patří hasičský \"Memoriál obětí Prlova\", což je soutěž družstev v hasičském sportu, a nově též ukázky bojové činnosti z období druhé světové války zprostředkovávané Klubem vojenské historie Maxim z Otrokovic. Dne 23. dubna 2011 Byla obec Prlov vyznamenána Záslužným křížem ministra obrany I. stupně.\n\nPrlov byl založen sloučením několika pasekářských samot do jednoho fojtství. První písemná zmínka se váže k listině avignonského papeže, kde figuruje jako součást vizovického panství. Další listinné dokumenty ze středověku, konkrétně z roku 1361, se týkají soudních sporů mezi cisterciáckým klášterem Smilheim ve Vizovicích a pány ze Šternberka o vlastnictví několika obcí.\n\nDalší epizodou je účast mj. obyvatel Prlova na protihabsburských povstáních spojených s válečnou vřavou třicetileté války, kdy se Valaši hlásící se k protestantské víře přidali na stranu nepřátel Katolické ligy. Se zbraní v ruce se postavili na stranu Švédů proti své vrchnosti a vojskům olomouckého arcibiskupa. Další vykonávali špionážní práci a dodávali švédským oddílům potraviny, hlavně máslo, sýry, drůbež, zvěřinu a sůl a jiný potřebný materiál. Konečná porážka a hromadná poprava nejméně 200 lidí ve Vsetíně v únoru 1644 udělala krvavou tečku v boji Valachů za svoji víru a přišla násilná rekatolizace. Z historických pramenů je známo, že během této exekuce byli popraveni také prlovští muži, bližší údaj o počtu však chybí.\n\nDalší tragickou událostí v dějinách Prlova se stal rok 1663, kdy byla vesnice z části vypálena, 23 lidí zabito a neznámý počet obyvatel byl odvlečen do otroctví. V sousední Lužné zahynulo 112 osob. Původcem byla osmanská vojska, která drancovala moravské vesnice ve válce Osmanské říše proti Svaté říši římské za panování císaře Leopolda I.\n\nDo revolučních let 1848–1849 patřil Prlov pod vizovické panství. Od roku 1850 spadal pod politický okres Uherský Brod, roku 1868 Holešov, roku 1935 okres Zlín a od roku 1949 do okresu Vsetín.\n\nPrvní světová válka poznamenala snad všechny vesnice a Prlov není výjimkou. Do zákopů na fronty první světové války bylo odvedeno 95 mužů, osm z nich se dostalo řízením osudu do Československých legií. Válka celkově stála valašskou ves sedmnáct lidských životů.\n\n23. dubna 1945 v ranních hodinách obklíčilo Prlov zhruba 600 příslušníků ZbV (\"Zur besonderen Verwendung\" – ke zvláštnímu určení) komanda Nr. 31 z Vizovic pod vedením SS-Obersturmführera Ericha Wieneckeho a speciálního oddílu SS-Jagdgruppe 232 „Josef“ (Speciální stíhací svaz jihovýchod, stíhací skupina Slovensko), v jehož čele stála dvojice esesmanů, SS-Obersturmführer (nadporučík) dr. Walter Pawlofski a spolu s ním SS-Oberscharführer (praporčík) Kurt Werner Tutter (po roce 1948 uvízl v síti komunistické československé tajné služby a byl agentem kontrarozvědky).\n\nDo odpoledních hodin vyslýchali občany kvůli údajné pomoci partyzánům v místním hostinci a poté vypálili osm usedlostí, v nichž uhořelo 15 lidí. Celkem však v důsledku celé akce přišlo o život 23 osob: kromě již zmíněných patnácti upálených byli tři aktivní partyzáni, prlovští občané, téhož dne oběšeni poblíž Bratřejova. Jeden muž, který toho dne unikl z hořícího domu, byl později vypátrán gestapem a spolu z dalšími dvěma lidmi z Prlova byli nejdříve mučeni a potom popraveni. Jeden muž byl zabit již 19. dubna při akci proti Ploštině. K prlovské tragédii se počítá i smrt jednoho občana z blízkého Pozděchova a mezi 15 upálenými byl též jeden občan z blízkého Bratřejova. Po masakru v Ploštině se jednalo o další akci jednotek, které spadaly pod Stíhací svaz SS, jehož velitelem byl Otto Skorzeny.\n\n\n\n"}
{"id": "474282", "url": "https://cs.wikipedia.org/wiki?curid=474282", "title": "Victor Klemperer", "text": "Victor Klemperer\n\nVictor Klemperer (9. října 1881 Gorzów Wielkopolski – 11. února 1960 Drážďany) byl německý spisovatel a literární historik, romanista. Byl bratrancem německého skladatele a dirigenta Otto Klemperera.\n\nKlemperer se proslavil zejména svým pojednáním \"LTI – Notizbuch eines Philologen\" (Jazyk Třetí říše – Zápisník filologa, LTI – Lingua Tertii Imperii) z roku 1947 a svými \"Deníky\", v nichž dokumentoval své postavení židovského intelektuála v německé společnosti v době nacismu.\n"}
{"id": "474285", "url": "https://cs.wikipedia.org/wiki?curid=474285", "title": "Bohemians Praha 1905", "text": "Bohemians Praha 1905\n\nBohemians Praha 1905 je český fotbalový klub, sídlí v pražských Vršovicích a je všeobecně uznávaným pokračovatelem fotbalového klubu existujícího pod názvy \"SK Kotva\" (od roku 1895), \"AFK Vršovice\" (od roku 1905) a \"Bohemians\" (od roku 1927). O název a nástupnictví se vedly právní spory od roku 2005, kdy klubu hrozil kvůli finančním problémům zánik.\n\nNejvětšími úspěchy klubu jsou účast v semifinále Poháru UEFA v sezóně 1982/83, vítězství v Československé lize v téže sezóně 1982/83 a vítězství v Českém poháru v roce 1982.\n\nV roce 1895 vzniká ve Vršovicích, v té době malé vesnici poblíž Prahy, sportovní kroužek Kotva, kde mladí lidé (sdružení čítalo 17 členů) provozují zejména cyklistiku a kopanou. Není známá žádná oficiální registrace tohoto sdružení z té doby, ale bez ní mohlo jen těžko vyvíjet nějakou činnost v Rakouském mocnářství. Již v té době byly klubové barvy zelená a bílá.\n\nProtože \"Český svaz fotbalový\" (vznikl 1901), který právě žádá o přijetí do FIFA, potřebuje mít v Čechách co nejvíce fotbalových klubů, podává SK Kotva v roce 1905 přihlášku do svazu. Ještě téhož roku se přejmenovává a do svazu již vstupuje jako sportovní klub AFK Vršovice (Atletický a fotbalový klub Vršovice). Ten již má stanovy odpovídající zákonu a je tedy schválen a zaknihován na c.k. místodržitelství v Praze. I přes protesty Rakouska se \"Český svaz fotbalový\" stává v roce 1906 prozatímním členem FIFA.\n\nPři svém oficiálním vzniku má již klub 86 členů (z toho stále ještě 9 původních hráčů z roku 1895) a řídí chod čtyř mužstev. V roce 1906 byla svolána první valná hromada do hostince „U Bohatů“ (v dnešní Donské ulici). Na této schůzi byl zvolen první známý výbor klubu, předseda (Hynek Počta) s místopředsedou (J. Brzobohatý).\n\nNejvětší potíží malého venkovského klubu je absence vlastního hřiště. Žádost o dar v podobě pozemku na hřiště (po několika vítězstvích nad předními pražskými celky) byla vršovickou obcí zamítnuta, dokonce s poukazem, aby si ti \"\"kopálisti našli jinou, užitečnou zábavu, než kopat do mičudy, ať se raději dají do kopání a zarovnání kopce Bohdalce...\"\". Nedělními cestami po českém venkově a propagací fotbalu se alespoň vršovičtí zasloužili o založení mnoha nových mužstev. Až v roce 1912 získávají první mecenáše (firma Waldes a Občanská záložna ve Vršovicích) a 19. srpna 1914 je slavnostně otevřeno nové hřiště. To se ale nenacházelo na místě dnešního stadionu u Botiče ale na místě dnešního nedalekého Ministerstva životního prostředí. Nazýváno ale již bylo Ďolíček.\n\nNové hřiště se projevuje zvýšenou aktivitou fotbalistů, ale i jiných sportovců. Vršovický AFK se stává jedním z předních českých klubů. Světová válka sice přináší útlum, ale v roce 1916 získává AFK Pohár dobročinnosti (? zdroje zde na wiki ale uvádějí jiného vítěze). O rok později přivítaly Vršovice prvního zahraničního soupeře (Simmeringer SC). Se soupeřem sice prohrávají 1:3 (polovina hráčů bojovala v zákopech, šest hráčů prvního mužstva ve válce padlo) ale později začali fotbalisté AFK šířit slávu československé kopané i v zahraničí (po Evropě).\n\nV roce 1927 přichází nabídka z Austrálie. Funkcionáři Slavie a Viktorie Žižkov nevěří v uskutečnění, a vzdávají se zájezdu ve prospěch AFK Vršovice. Dne 6. dubna 1927 odjíždí výprava pod názvem \"Bohemians\" na slavný zájezd do Austrálie, po kterém zbylo vršovickým nové jméno (AFK Bohemians) a klokan ve znaku.\n\nPřed odjezdem Vršovičtí fotbalisté hledali vhodný název, \"AFK Vršovice\" by byl pro obyvatele Austrálie nevyslovitelný. Nakonec byl zvolen název \"Bohemians - Češi\", který připomínal zemi, odkud zelenobílí hráči pocházejí.\n\nZájezdu se účastnili 16 hráčů a dva funkcionáři klubu:\n\n\nPřed odjezdem z tehdejšího Wilsonova nádraží se s fotbalisty přišly rozloučit snad celé Vršovice, ale i fandové z celé Prahy. V projevech na rozloučenou také zaznělo: „\"Vaše výprava z pražského předměstí jest nejdelší cestou československých sportovců. Bude trvat téměř pět měsíců. A budete se bít za čest a vlajku nejen svého klubu, ale celého československého sportu, ba celého národa. A my doma pevně doufáme, že nás Vršovice nezklamou.\"“\n\nZájezd byl nakonec úspěšný jak sportovními výsledky (19 zápasů, 14 výher, 2 remízy a pouze 3 prohry), tak i společensky. Většina Australanů se teprve po příjezdu dozvěděla o existenci Československa. Velkou propagaci relativně nového státu zajistil místní tisk.\n\nVelké oslavy byly uspořádány po příjezdu fotbalistů ve Vršovicích, ale probíhaly i po cestě fotbalistů do Prahy. Triumfální návrat byl 30. července symbolizován zaplněnými peróny fanoušky a muzikanty ve všech stanicích, kudy se fotbalisté z Vršovic vraceli.\n\nZe zájezdu přivezli vršovičtí fotbalisté párek klokanů. Klokany věnoval ministr veřejných záležitostí Queenslandu prezidentu T. G. Masarykovi. Ten je od Bohemians přijal pouze symbolicky, vzápětí je daroval zpět do Vršovic, do Grébovky. Nový maskot a znak klubu je součástí klubu dodnes.\n\nDannerův stadion (přezdíván Dolíček nebo Ďolíček) byl slavnostně otevřen pět let po historickém zájezdu do Austrálie 27. března 1932 zápasem se Slavií a na tribuny tehdy přišlo 18 tisíc fanoušků.\n\nStadion byl pojmenován podle Zdeňka Dannera (1888-1936), tehdejšího ředitele Vršovické záložny a předsedy Bohemky, který se o jeho vznik významně zasloužil.\n\nV roce 1940 změnil klub název z \"Bohemians\" na \"Bohemia\", který byl jakžtakž přijatelný i pro německé okupanty. Na konci války byl stadion u Botiče částečně zničen při únorovém bombardování Prahy. Po válce se název vrátil, ale ne na dlouho. Již po únorovém komunistickém puči se název měnil na nesmyslný \"Železničáři Praha\", později na ještě nesmyslnější \"Spartak Praha Stalingrad\" a poté na \"ČKD Praha\". Název Bohemians se vrátil až roku 1965. Celou tuto éru provází sestupy a postupy mezi první a druhou ligou.\n\nAž na konci padesátých let se klub na delší dobu (sedm ročníků v letech 1958–1965) usadil v lize první.\n\nV roce 1963 začal pro fanoušky ke každému zápasu vycházet magazín Klokan. V roce 1965 byl založen \"Klokanklub\", prvním předsedou se stal známý herec Jiří Vala.\n\nSice již s původním názvem, ale období let 1965–1973 je, stejně jako to předchozí, charakterizováno sestupy a postupy mezi první a druhou ligou.\n\nZatím nejlepší období Bohemians nastává po sezóně 1972/73. Bohemians se natrvalo usazuje v 1. lize. V roce 1972 přebírá družstvo trenér Musil, který vytahuje tým do 1. ligy a jeho práce (do roku 1977) je základem úspěchů v 80. letech. Již v sezóně 1974/75 se Bohemka umísťuje na třetím místě, v roce 1979 (již pod legendárním Pospíchalem, který tým svou prací ještě víc pozdvihl) následuje 4. místo. V té době se v Ďolíčku začali objevovat hráči, které znají příznivci Bohemians dodnes.\n\nV letech 1980–1982 je Bohemka 3× v tabulce třetí, 2× se dostává do finále Českého poháru a v sezóně 1981/82 ho dokonce vyhrává. Následuje legendární sezóna 1982/83...\n\nSezóna byla vlastně až na výsledky dost smolná. Trenér Pospíchal měl zdravotní problémy (zápasy vedl asistent Zadina), marodka byla stále plná. Pro hráče Bohemians to byla také obrovská zátěž: Pohár UEFA, reprezentace, Český pohár, liga. Přesto hrála Bohemka nebývale novým stylem s velkým nasazením.\n\nV poháru UEFA se v tomto ročníku Bohemka stala prvním československým týmem, který se probojoval do semifinále. Přešla přes Admiru Vídeň, St. Etienne, Servette Ženeva a Dundee. Až v semifinále nestačila na RSC Anderlecht. Při odvetném zápase na známém Heyselově stadionu (tragédie nastala o dva roky později) hrála v sestavě: Z. Hruška – Jakubec, Prokeš, Bičovský, Levý – Chaloupka, Zelenský, Koukal – Mičinec, Čermák, V. Hruška.\n\nTehdejší trenér reprezentace František Havránek, ústřední trenér československé fotbalové reprezentace v letech 1978–1984, začal stavět národní družstvo převážně na výkonech klokanů. Hned v prvním zápase kvalifikace (Kypr) hrálo 8 klokanů a další tři se do nominace nedostali kvůli zraněním.\n\nV Českém poháru se hráči Bohemians dostali po předchozím vítězství \"\"pouze\"\" do finále, kde prohráli s armádní Duklou.\n\nVítezství v lize sledovalo v sezóně 1982/83 v Ďolíčku při každém utkání přes 10 000 diváků. Pavel Chaloupka se stal se 17 góly králem ligových střelců. Při vyhlašování ankety Fotbalista roku bylo v první desítce 5 hráčů Bohemky. Přispěla k tomu i nebývalá konkurence na každém postu a obrovské nasazení hráčů. Cesta, kterou začal trenér Musil a rozvinuli trenéři Pospíchal se Zadinou, dospěla ke zlatému cíli.\n\nTehdejší popularita např. vedla podnik Sfinx k výrobě zelených mentolových bonbonů pod názvem \"Klokanky\". Ty se vyrábějí dodnes.\n\nI po zisku titulu patří Bohemians k předním týmům československé ligy. V následujících čtyřech letech se Bohemka umísťuje v lize na 3., 2., 5. a 3. místě. Nejlepší období se ale chýlí ke konci. Výjimkou je revoluční ročník 1989/90, kdy získává 4. místo, ale blíží se konec republiky. V sezóně 1992/93 (15. místo) se Bohemians zachraňují v nejvyšší lize až v baráži.\n\nTo, co se díky rozdělení republiky vyhlo Bohemians v sezóně 1992/93 bohužel nastalo na jaře roku 1995. Sestup do 2. ligy. A problémům není konec.\n\nV roce 2005 klubu hrozil kvůli finančním problémům zánik, přišel dokonce i o profesionální licenci, ale majitelem se stala nově vzniklá akciová společnost AFK Vršovice, na kterou fotbalový svaz převedl všechna práva i závazky, tato transakce je podstatou několika soudních sporů ze strany Michala Vejsady, majitele původních FC Bohemians Praha. Zároveň došlo ke sporu o název Bohemians, protože si jej spolu s logem od společnosti TJ Bohemians Praha pronajal na sezóny 2005/06 a 2006/07 klub FC Střížkov Praha 9. „Klokani“ jsou známí věrností svých fanoušků, kteří, když byl klub finančně ohrožen, uspořádali sbírku a založili \"Družstvo fanoušků Bohemians\". Celková částka vybraných peněz dosáhla 3 800 000 Kč, z toho 2 800 000 Kč byly věnovány klubu Bohemians 1905 v srpnu 2005, další částky pak v následujícím období.\n\nNa konci března 2007 vstoupila do klubu jako majoritní vlastník společnost CTY Group, která zároveň vyřešila otázku vlastnictví stadionu Ďolíček odkupem 100 % podílu společnosti Bohemians Real – dosavadního vlastníka pozemku a stadionu. Akcionářská struktura Bohemians 1905 je k 18. srpnu 2009: 51,2 % CIFI Football (CTY Group), 25 % CU Bohemians (mládež), 10,2 % Družstvo fanoušků Bohemians, 9 % Dariusz Jakubowicz (Barvy a Laky Hostivař, majetkově napojeno na CTY Group), zbylá část je v držení několika fyzických osob.\n\n25. května 2009, po 4 letech sporů, rozhodl Úřad průmyslového vlastnictví, že klub Bohemians 1905 má jako jediný v České republice právo užívat pro sportovní účely tradiční znak klokana a název „Bohemians“, načež klub vyzval střížkovský klub FK Bohemians Praha, aby jich přestal užívat. 1. dubna 2011 však Městský soud v Praze rozhodl o tom, že smlouva o převodu nástupnických práv z FC Bohemians Praha není platná. Rozhodnutí není pravomocné, klub se hodlá odvolat a ve věci tak rozhodne Vrchní soud v Praze.\n\nNa sezóny 2010/11 a 2011/12 se musel A tým rozhodnutím vedení klubu a většiny majitelů přestěhovat do Synot Tip Arény. Proti tomuto kroku se z pozice akcionářů postavilo Družstvo fanoušků Bohemians a Jiří Dienstbier. Nesouhlas fanoušků s přesunem na nový stadion se projevil dvoutřetinovým propadem prodeje permanentních vstupenek a třetinovými návštěvami oproti předchozím ročníkům. Družstvo fanoušků Bohemians spustilo sbírku na odkup původního Ďolíčku z rukou CTY. Společně s fanoušky Slavie Praha založili fanoušci Bohemians 1905 politické hnutí Desítka pro domácí, které kandidovalo do komunálních voleb na podzim 2010 a získalo 3 mandáty v zastupitelstvu Prahy 10.\n\nSezónu 2012/13 tráví Bohemians ve druhé lize pod trenérem Weberem. Toho na jaře 2013 střídá Luděk Klusáček - postup do 1. ligy.\n\nV sezoně 2013/14 vyvinul klub iniciativu Zelenobílý svět, jejímž cílem bylo navázání spolupráce s dalšími fotbalovými celky se stejnými klubovými barvami. Prvním partnerem byl litevský Žalgiris Vilnius, který do Bohemians zapůjčil pro jarní část sezony dva své hráče - Mantase Kuklyse a Egidijuse Vaitkūnase.\n\nPo odchodu trenéra Luďka Klusáčka se jeho nástupcem 5. června 2014 stal Roman Pivarník. Po dlouhé době trenér, který u mužstva vydržel delší dobu, na konci května 2016 však podepsal smlouvu s úřadujícím mistrem Synot ligy FC Viktoria Plzeň. Jeho nástupcem byl plzeňský Miroslav Koubek. Od dubna 2017 do října 2019 zastával funkci trenéra Martin Hašek.\n\n\n\nZdroj: \n\n\n\nZdroj: \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nDo prestižního Klubu ligových kanonýrů se zapsalo deset hráčů Bohemky:\n\nNa podzim 2005, přiležitosti 100. výročí založení klubu vzniklo společenství \"Legendy Bohemians\" (též síň slávy). Symbolicky první legendou se stal Antonín Panenka.\n\n1. Antonín Panenka, 2. Jaroslav Kamenický, 3. Karol Dobiaš, 4. Dalibor Slezák, 5. Tomáš Pospíchal, 6. Jiří Rubáš, 7. Přemysl Bičovský, 8. Milan Čermák, 9. Karel Bejbl, 10. Stanislav Levý, 11. Pavel Chaloupka, 12. Václav Jíra, 13. Jiří Pešek, 14. Peter Zelenský, 15. Josef Píša, 16. František Knebort, 17. František Jakubec, 18. Václav Janovský, 19. Zdeněk Svoboda, 20. Miroslav Bičík, 21. Jan Kalous, 22. Zdeněk Prokeš, 23. Jaroslav Němec, 24. Miroslav Valent, 25. Jiří Sloup, 26. Štefan Ivančík, 27. František Mottl, 28. Jiří Ondra, 29. Petr Packert, 30. Jiří Žďárský, 31. František Krejčí, 32. Tibor Mičinec, 33. Josef Vedral, 34. Jan Jarkovský, 35. František Hochmann, 36. Miroslav Pohuněk, 37. Fanoušci Bohemians, 38. Petr Janečka, 39. Zdeněk Koukal, 40. Josef Vejvoda, 41. Vladimír Kos, 42. Jaroslav Marčík, 43. Zdeněk Hruška, 44. Miroslav Příložný, 45. Ladislav Müller, 46. Zdeněk Danner, 47. Marek Nikl, 48. Lukáš Přibyl, 49. Václav Jež, 50. Výprava AFK Bohemians 1927\n\n\nOd 1. září 2012 byla tramvajová zastávka před stadionem Ďolíček přejmenována z: \"Oblouková\" na: \"Bohemians\".\n\n"}
{"id": "474289", "url": "https://cs.wikipedia.org/wiki?curid=474289", "title": "Český sen", "text": "Český sen\n\nČeský sen je název českého dokumentárního filmu, který měl premiéru v únoru 2004. Tvůrci ho označují slovy: „první česká filmová reality show“, celovečerní film o přípravě reklamní kampaně a otevření hypermarketu, který ve skutečnosti neexistoval.\n\nAkci realizovali dva studenti filmu, Filip Remunda a Vít Klusák, kteří si najali reklamní agenturu, aby pro ně udělala reklamu nového hypermarketu pod názvem \"Český sen\". Natáčeli a dokumentovali celou přípravu a průběh reklamní kampaně a nakonec i dav koupěchtivých nebo jen zvědavých cca 3000 zákazníků, kteří v sobotu 31. května 2003 přišli na parkoviště v pražských Letňanech. Tam manažeři hypermarketu přivítali zákazníky, přestřihli pásku, ochranka odstranila kovové zábrany a lidé se rozběhli po louce ke kulise čelní stěny hypermarketu.\n\nKdyž se po „otevření“ ukázalo, že šlo jen o akci studentů filmu, strhla se ve sdělovacích prostředcích diskuse mezi dvěma tábory, které nápad a realizaci drtivě kritizovaly nebo naopak podporovaly. Čtenář a posléze divák si tak mohl udělat představu o tom, jak fungují reklamní kampaně.\n\nReklamní kampaň zajišťovala reklamní agentura Mark/BBDO pod vedením kreativního ředitele Martina Přikryla.\n\nReklamní kampaň měla tři fáze:\n\nV reklamě hrálo velkou roli tajemství. Schválně byly zamlčovány některé informace, které byly později postupně odhalovány. Reklamní kampaň nabádala k opačnému chování, než se snažila dosáhnout.\n\nKampaň probíhala mnoha způsoby. Byly vysílány spoty v televizi a rozhlase, vycházela inzerce v tisku, v Praze se objevily světelné tabule (nejčastěji na zastávkách MHD, celkem 400). Český sen měl i vlastní internetové stránky a reklamní píseň. Ve třetí fázi reklama byla i v exteriérech a interiérech vozů pražské MHD a v prostorách metra.\n\nProběhl průzkum potenciálních zákazníků, při kterém proběhla návštěva hypermarketu s několika průměrnými rodinami. Zkoumalo se, co nakupují, co chtějí a vyžadují. Několik průměrných rodin bylo podrobeno analýze odborníkem na nákupní chování - doktorkou Jitkou Vysekalovou.\nZastoupeny jsou všechny generace, od dětí po důchodce. Otázky byly: Jak vypadá váš den v nákupním středisku?, Co nakupujete?, Proč?, Jaký název by se vám líbil pro nový český hypermarket? atd.\n\nFOCUS GROUP - pozornost, zájem skupiny: skupině náhodně vybraných jednotlivců se představuje reklamní kampaň ještě před spuštěním, reakce skupiny a názory se zaznamenávají.\n\nVÝZKUM OČNÍ KAMEROU: posuzování reklamy, průzkum pomoci speciální helmy s dvěma kamerami, jedna sleduje oko, druhá sleduje kam se oko zaměřuje, počítač pak vyhodnocuje, na co se testovaný člověk zaměřil nejvíce, co zaujalo, co méně, nebo co úplně přeskočil. Testují se reklamní letáky ČESKÝ SEN + 2 konkurenčních hypermarketů. Vyhodnocují se čtyři základní složky letáku - Logo, headline, produkty, informace.\nvýsledky u letáku ČESKÉHO SNU: logo 17% , headline 6%, produkty 70%, informace 7%; resumé - zvýraznit headline, málo čtený.\n\nRozpočet na film činil 19 milionů korun a byl hrazen z grantu Ministerstva kultury České republiky.\n\nAutoři snímku na film volně navázali dokumentem \"Český mír\" (2010) o projektu amerického radaru, který měl být na území České republiky postaven.\n\nFilm byl několikrát oceněn, mimo jiné na filmových soutěžích v Krakově, Jihlavě, Jeonju (Jižní Korea), San Franciscu, Traverse City (ředitelem festivalu je Michael Moore), Lublani a Århusu. Získal cenu filmových kritiků Kristián 2005. Dne 8. září 2006 byl vysílán renomovaným bilinguálním německo-francouzským televizním programem Arte. Dne 26. září 2006 byl dokonce vysílán australskou televizí SBS, 1. května 2008 jej vysílala nizozemská televize VPRO.\n\n"}
{"id": "474291", "url": "https://cs.wikipedia.org/wiki?curid=474291", "title": "Chorvatská hymna", "text": "Chorvatská hymna\n\nLijepa naša domovino (\"Krásná naše vlasti\") je \"národní hymnou Chorvatska\". Píseň byla již hymnou Chorvatské socialistické republiky v rámci Jugoslávie a v roce 1991 se po vyhlášení nezávislosti Chorvatska stala národní hymnou nového státu.\n\nText složil básník Antun Mihanović a báseň byla poprvé zveřejněna v roce 1835 v časopise Danica (Ranní hvězda) pod názvem \"Hrvatska domovina\" (Chorvatská vlast). V roce 1846 složil Josip Runjanin hudbu. Podle některých zdrojů je hudba inspirována operou \"Lucia di Lammermoor\" italského skladatele Donizettiho. V roce 1861 provedl Vatroslav Lichtenegger úpravy písně a tato byla v roce 1891 poprvé hrána pod názvem \"Lijepa naša\" (Krásná naše) jako neoficiální hymna. Původní báseň je mnohem rozsáhlejší, zpívají se ale jen první a poslední dvě sloky. \n\nV meziválečném období byla první sloka \"Lijepa naša domovino\" součástí hymny Království SHS i Království Jugoslávie jako její druhá sloka. Po vyhlášení NDH v dubnu 1941 byla používána jako hymna tohoto útvaru. Uvádí se však, že píseň zněla na obou bojujících stranách.\n\nPo druhé světové válce plnila píseň funkci neoficiální hymny až do 29. února 1972, kdy ji první dodatek k chorvatské ústavě stanovil jako oficiální národní hymnu. Společně s hymnou SFRJ a Internacionálou zněla na tryzně za Josipa Broze Tita v květnu 1980.\n\nJako hymna Chorvatské republiky byla potvrzena 21. prosince 1990.\n\n\nNahrávka a notový zápis chorvatské hymny\n"}
{"id": "474292", "url": "https://cs.wikipedia.org/wiki?curid=474292", "title": "Řád Guelfů", "text": "Řád Guelfů\n\nŘád Guelfů () byl hannoverský řád. Založil ho 28. dubna 1815 anglický princ regent a pozdější král Jiří IV. jakožto svrchovaný vládce Hannoveru. Řád byl pojmenován podle hannoverské vládnoucí dynastie Guelfů (Welfů), z níž pocházel i Jiří IV. Po dobu personální unie s Velkou Británií byl udělován i v Anglii. Řád byl dělen do pěti tříd a zanikl s anexí Hannoverska Pruskem roku 1866.\n\nOdznakem je osmicípý zlatý nesmaltovaný kříž maltézského typu, převýšený korunou. Mezi jednotlivými rameny kříže se nacházejí zlatí lvi. Ve středovém červeném medailonu je vyobrazen bílý cválající kůň (znak Hannoveru). Na reversu odznaku je pak zlatá korunovaná iniciála GR (\"Georgius Rex\" / \"Jiří král\") a letopočet MDCCCXV (1815). Středový medailon je ovinut pásem s latinským heslem \"Nec Aspera Terrent\" a zeleným vavřínovým (u vojáků) nebo dubovým (u civilistů) věncem. Za vojenské zásluhy se mezi kříž a korunu vkládaly dva zkřížené meče.\n\nHvězda je osmicípá se stejným středovým medailonem řádu pro třídu velkokříže. Pro komandéry 1. třídy zastupoval hvězdu stříbrný řádový kříž.\nBarva řádové stuhy je světle modrá.\n\nS udělením tří vyšších tříd bylo spojeno povýšení do nedědičného rytířského stavu. Celkem byl řád udělován v 5 třídách\n\n"}
{"id": "474294", "url": "https://cs.wikipedia.org/wiki?curid=474294", "title": "Convair XFY Pogo", "text": "Convair XFY Pogo\n\nConvair XFY-1 Pogo byl jednosedadlový experimentální svisle startujicí stíhací letoun, vyvinutý v 50. letech 20. století firmou Convair. Americké námořnictvo tímto programem chtělo získat stíhací letoun s charakteristikou VTOL (\"Vertical Take off and landing\" – svislý vzlet i přistání), schopný operovat z malých plavidel. Vývoj XFY byl objednán v roce 1951 a paralelně byl stavěn i konkurenční prototyp Lockheed XFV.\n\nConvair XFY byl vybaven ve své době nejvýkonnějším turbovrtulovým motorem Allison YT-40-A6, který poháněl dvě protiběžné třílisté vrtule. Křídlo a kýlové plochy byly uspořádány ve tvaru písmene X. Letoun nejprve vzlétal upoutaný v hangáru – první takový let proběhl 29. dubna 1954. Do horizontálního letu Pogo poprvé přešel 2. listopadu 1954.\n\nXFY-1 startoval vertikálně a teprve v dostatečné výšce přešel do vodorovného letu. To bylo často náročné, protože stroj byl obtížně řiditelný. Ještě problematičtější však bylo přistání. Pilot musel stroj nejprve dostat zpět do vertikální polohy a poté při klesání s citem ubírat plyn a zároveň se musel dívat přes rameno.\n\nProgram byl zrušen v srpnu 1956. Nejevila se totiž reálná možnost, že by tento typ vrtulového letadla dosáhl výkonu tehdejších proudových strojů.\n\nJediný prototyp se od roku 1973 nachází v americkém National Air and Space Museum.\n\n\n\n\n"}
{"id": "474300", "url": "https://cs.wikipedia.org/wiki?curid=474300", "title": "PRTR", "text": "PRTR\n\nPRTR (z anglického: Pollutant Release and Transfer Registers) je zkratka pro veřejně přístupné databáze, které shromažďují informace o množství znečišťujících látek unikajících do životního prostředí z konkrétních podniků. \n\nÚčelem PRTR je přispět k posílení šetrnějšího chování průmyslových podniků k životnímu prostředí. Údaje slouží např. k formulaci environmentálních politik a jako nástroj pro ekologického řízení podniků. Veřejnosti umožňují získat informace o únicích konkrétních znečišťujících látek z konkrétních.\n\nEfektivní systém PRTR se vyznačuje následujícími charakteristikami:\n\nAustrálie zřídila systém nazvaný \"National Pollutant Inventory\" (NPI). Rok 1996 byl prvním, za který se uskutečnilo ohlašování vypouštěných emisí.\n\nV České republice takový systém funguje pod názvem Integrovaný registr znečišťování (IRZ). Byl zřízen na základe zákona z roku 2002 o integrované prevenci a omezování znečištění a integrovaném registru znečišťování. \n\nV Evropské unii byl rozhodnutím Evropské komise z roku 2000 zřízen evropský registr emisí znečišťujících látek do životního prostředí zvaný EPER (z anglického \"European Pollutant Emission Register\"). Shromažďuje data o emisích z asi 12 tisíc podniků v členských státech EU.\n\nV Kanadě byl registr zřízen pod názvem \"National Pollutant Release Inventory (NPRI)\" na základě zákon o ochraně životního prostředí z roku 1992. Prvním ohlašovacím obdobím byl pro kanadský PRTR rok 1993, ve kterém bylo sledováno 178 chemických látek a jejich skupiny. První zpráva zahrnující informace z 1437 závodů byla vydána v dubnu 1995.\n\nV Mexiku byl PRTR zaveden pod názvem \"Registro de Emisiones y Transferencia de Contaminantes (RETC)\".\n\nV roce 1986 byl v USA zřízen Registr toxických úniků (Toxic Release Inventory - TRI) zákonem havarijním plánování a o právu komunit na informace (Emergency Planning and Community Right-to-Know Act - EPCRA). Původní seznam obsahoval asi 320 chemikálií a skupin chemikálií, o kterých shromažďoval informace. V roce americký kongres schválil rozšíření seznamu sledovaných látek o dalších 313 chemikálií.\n\nV roce 1991 byl zaveden systém nazvaný Chemicals Release Inventory (CRI), do kterého byla postupně zařazována jednotlivá průmyslová odvětví tak, že od roku 1997 zahrnuje celou ekonomiku.\n\n\n\n"}
{"id": "474302", "url": "https://cs.wikipedia.org/wiki?curid=474302", "title": "Řád sv. Jiří (Hannoversko)", "text": "Řád sv. Jiří (Hannoversko)\n\nŘád svatého Jiří () byl hannoverský řád. Založil ho hannoverský král Ernst August I. jako domácí rodinný řád v jediné třídě. Byl určen členům vlastního rodu a vynikajícím osobnostem šlechtického původu. Řád zanikl anexí Hannoverska Pruskem roku 1866.\n\nOdznakem je osmihrotý zlatý kříž maltézského typu s modrým smaltovaním a zlatými kuličkami na hrotech kříže. Mezi jednotlivými rameny kříže se nacházejí zlatí lvi. Ve středovém medailonu je vyobrazena postava svatého Jiří na koni v souboji s drakem. Na zadní straně je pak iniciála zakladatele E A R (\"Ernst August Rex\" / \"Ernst August král\"). Kříž je převýšen korunou.\n\nHvězda je stříbrná osmicípá se středovým medailonem se svatojiřskou scénou uprostřed. Kolem tohoto středu se vine latinský nápis ve zlatě NUNCAM RETROSUM (Nikdy vzad) na modrém smaltovém podkladu.\n\nBarva velkostuha je červená.\nŘád se uděloval v jedné jediné třídě.\n\n"}
{"id": "474309", "url": "https://cs.wikipedia.org/wiki?curid=474309", "title": "Řád svatého Jiří", "text": "Řád svatého Jiří\n\n\n\ntaké se vztahuje k rytířským řádům :\n"}
{"id": "474315", "url": "https://cs.wikipedia.org/wiki?curid=474315", "title": "Řád Ernsta Augusta", "text": "Řád Ernsta Augusta\n\nŘád Ernsta Augusta () byl hannoverský řád. Založil ho 15. prosince 1865 poslední hannoverský král Jiří V. jako záslužný řád. Byl pojmenován po Ernstu Augustovi I., prvnímu nezávislém hannoverském králi po zrušení personální unie s Velkou Británií. Dělil se do pěti tříd. Řád zanikl anexí Hannoverska Pruskem roku 1866.\n\nOdznakem řádu je osmihrotá kříž maltézského typu se dvěma zlatými kuličkami na konci každého ramene, provedený je v bílém smaltu osmihrotý. Mezi jednotlivými rameny kříže jsou umístěny královské korunky ve zlaté barvě. V červeném středním medailonu je zlatá ozdobná iniciála E A (\"Ernst August\") kolem níž se vine latinský nápis SUSCIPERE ET FINIRE (Přijmout a zakončit), na zadní straně pak iniciála zakladatele a nápis DEN XV DECEMBER MDCCCLXV (\"15. prosince 1865\").\n\nHvězda je osmicípá, stříbrná se stejným středovám medailonem jako odznak. Pro komtury 1. třídy byl místo hvězdy používán stříbrný nesmaltovaný kříž.\n\nBarva stuha je červená s modrými postranními pruhy.\n\nŘad se uděloval celkem v 5 třídách:\n"}
{"id": "474317", "url": "https://cs.wikipedia.org/wiki?curid=474317", "title": "Liberální strana (Spojené království)", "text": "Liberální strana (Spojené království)\n\nLiberální strana vznikla v roce 1859 spojením whigů, tzv. peelitů a následovníků lorda Palmerstona. Byla jednou ze dvou hlavních politických stran od poloviny 19. století až do dvacátých let 20. století, kdy ustoupila Labouristické straně. Od počátku třicátých let 20. století prožívala hlubokou krizi, která téměř vedla k jejímu zániku. Jisté oživení a renesanci zažila v letech sedmdesátých a nakonec po roce 1988 se stala třetí důležitou stranou britské politiky, kdy se sloučila se Sociálně demokratickou stranou, se kterou vytvořila novou Liberálně demokratickou stranu.\n\nV 19. století prosazovala strana to, co se v současnosti nazývá klasickým liberalismem – podporovala ekonomickou politiku laissez faire především volný obchod a minimalizaci státních zásahů do ekonomiky. Preferovala sociální reformy, svobodu jednotlivce, omezení moci panovníka a Anglikánské církve a rozšíření volebního práva.\n"}
{"id": "474322", "url": "https://cs.wikipedia.org/wiki?curid=474322", "title": "Řád koruny", "text": "Řád koruny\n\nŘád koruny je možné označení pro několik řádů:\n\n"}
{"id": "474323", "url": "https://cs.wikipedia.org/wiki?curid=474323", "title": "Inkubace", "text": "Inkubace\n\nSlovo Inkubace (z latinského incubare \"ležet na\") má různé významy:\n\n\n\n\n\n"}
{"id": "474325", "url": "https://cs.wikipedia.org/wiki?curid=474325", "title": "Kateřina I. Ruská", "text": "Kateřina I. Ruská\n\nKateřina I. Alexejevna (rusky \"Екатерина I Алексеевна\"), vlastním jménem Marta Helena Skowrońska/Skavronská (15. dubna 1684, Jēkabpils – 17. května 1727 Petrohrad) byla ruská carevna v letech 1725–1727, žena Petra I. Velikého.\n\nO jejím životě, zejména raných letech, toho není příliš známo a proto existují i různé poněkud odlišné životopisy. Obecně je přijímáno, že Marta byla dcerou Samuela Skowrońského/Skavronského, prostého litevského sedláka polského původu, který s rodinou žil na území Livonska. Ve věku 17 let nastoupila do služby u evangelického německého pastora J. E. Glücka (znám jako první překladatel Bible do lotyštiny) v livonském Marienburgu (dnes Alūksne). Tam poznala švédského dragouna, chudého šlechtice Johanna Cruseho, za nějž se provdala. Po dobytí města ruskými vojsky (1702) byla spolu se svým pěstounem zavlečena do hlavního města Ruského carství, kde se dostala na dvůr polního maršála Borise Šeremeťjeva. V Moskvě prý pracovala nějaký čas jako pradlena v plukovní prádelně, kde ji potkal Alexandr Menšikov, který ji od maršálka vykoupil.\n\nMezitím Marta přestoupila na pravoslaví a přijala jméno Kateřina Alexejevna. Krátce byla Menšikovovou favoritkou (pravděpodobně s ním měla dvě děti). V roce 1706 u svého přítele Menšikova poznal Martu car Petr I., zamiloval se do ní a v listopadu roku 1707 z ní učinil svou milenku; oženil se s ní nicméně až v roce 1712, kdy již byly na světě dvě jejich nejstarší dcery (Anna Petrovna, 1708–1728 a Alžběta Petrovna, 1709-1762). V roce 1724 ji jmenoval carevnou a spoluregentkou. Kateřina mu porodila 11 dětí, z nichž však pouze první dvě dcery (Anna Petrovna, předpokládaná následnice trůnu, a Alžběta Petrovna, pozdější carevna Alžběta I.), se dožily dospělosti; obě se narodily jako nemanželské, ještě před uzavřením sňatku Kateřiny s Petrem, což v budoucnu způsobilo mnohé problémy v nástupnictví na ruském trůnu.\n\nPodle testamentu Petra Velikého carský trůn po něm převzala Kateřina, na který byla korunována již v roce 1724. Vládu fakticky v jejím jméně řídil kníže Alexandr Menšikov, který předsedal speciálně vytvořené šestičlenné \"Nejvyšší tajné radě\", budoucímu poradnímu orgánu carevny. Kateřina krátce nato těžce onemocněla a 17. května roku 1727 po dvou letech vlády zemřela; příčinou její alkoholismem uspíšené smrti měly být souchotiny.\n\nV pramenech je s jistotou zaznamenáno Kateřinino rozhodnutí, zahrnuté v testamentu. Výslovně jím vyjádřila vůli, aby nástupcem na trůně se stal Petr II., vnuk Petra Velikého (syn Alexeje, nejstaršího syna Petra Velikého z prvního manželství s Jevdokijí Lopuchinovou; za jeho krátké vlády byl dvůr přeložen do Moskvy).\n\nSvou první dceru Annu (společně se svou sestrou Alžbětou měly být regentkami nedospělého Petra II. či následnicemi trůnu v případě, že by Petr II. zemřel před nimi bezdětný) provdala Kateřina počátkem roku 1725 za vévodu Karla Fridricha Holštýnsko-Gottorpského. Anna však zemřela po porodu syna (pozdější car Petr III.) 15. března roku 1728, tedy necelý rok po Kateřinině smrti (17. května 1727) a nedlouho na to zemřel i Petr II. (1730); ani regentství obou sester, ani Alžbětino (resp. Petra III.) následnictví na trůn se v této době nerealizovalo pro odpor a intriky knížat Dolgorukých, kteří svolali Nejvyšší tajnou radu a na jejím zasedání prosadili jako ruskou carevnu neteř Petra Velikého, dceru jeho nevlastního bratra Ivana V. Annu Ivanovnu. Po ní pak na trůn krátce nastoupil Ivan VI. Antonovič (pravnuk Ivana V.) a teprve poté Alžběta Petrovna, druhá dcera Petra I. a Kateřiny. Ani jeden z nich však neměl potomky a na trůn posléze usedl (1762) vnuk Petra Velikého Petr III., syn Anny Petrovny, která tak je předkem všech Romanovců od 18. do 20. století.\n\nK nejdůležitějším politickým událostem Kateřininy krátké vlády náleží otevření \"Petrohradské akademie věd\" nebo smluvní vztahy nové velmoci s evropskými státy.\n\nRoku 1725 založila Kateřina I. podle odkazu svého zesnulého chotě řád sv. Alexandra Něvského, jenž byl udělován významným vojenským i civilním státním činitelům, kteří se zasloužili o blaho ruské říše. Stalo se tak u příležitosti sňatku jejich dcery Anny Petrovny s holštýnsko-gottorpským vévodou Karlem Friedrichem, jemuž byl řád udělen jako prvnímu.\n\n\n"}
{"id": "474327", "url": "https://cs.wikipedia.org/wiki?curid=474327", "title": "Stanislav Sousedík", "text": "Stanislav Sousedík\n\nStanislav Sousedík (* 22. srpna 1931 Praha) je český katolický filosof patřící do okruhu žáků Jana Patočky.\n\nPo maturitě v roce 1950 se dvakrát ucházel o přijetí na FF UK (obor klasické filologie), ovšem nebyl přijat pro „nepostačující ideové předpoklady“. V letech 1951 až 1954 studoval na katolické teologické fakultě (kde mj. vzpomíná na semitologa Vojtěcha Šandu, filosofa Františka Panušku, a spirituála Jana Lebedu). V letech 1955 až 1956 studoval na VŠE, v této době se sblížil s Jiřím Němcem a Ladislavem Hejdánkem. Vyloučen byl pro laický apoštolát (šíření víry mezi svými kolegy), záminkou ovšem byla údajně zatajená politická minulost otce. Po vyloučení z VŠE nastoupil k 67. technickému praporu. V letech 1959 až 1964 pracoval jako stavební dělník (mj. s opatem Anastázem Opaskem). V roce 1963 uzavřel sňatek s Jarmilou Váňovou a nastoupil jako lektor cizích jazyků v Osvětové besedě v Praze 10. V této době se stává filosofie „jediným zájmem“. Zakládal kroužky, kde vyučoval filosofii (Mj. jimi prošli Milan Machovec, pozdější ředitel AV ČR, či Jindřich Kabát, pozdější ministr kultury.).\n\nV letech 1964–1968 studoval externě na FF UK filozofii a němčinu; diplomovou práci napsal o Rodrigovi de Arriaga. Na doktora filozofie byl promován roku 1969. V roce 1968 zahájil aspiranturu na FÚ ČSAV, ale po třech letech byl odtud z politických důvodů vyloučen. Čtvrtý rok aspirantury absolvoval v Kabinetu pro studia řecká, římská a latinská, kde také dokončil kandidátskou práci o Stanislavu ze Znojma, ale vstup mezi kandidáty věd mu byl uzavřen. V roce 1972 začal vyučovat na Jazykové škole v Praze, ale již po půl roce nastoupil do Pedagogického ústavu J. A. Komenského ČSAV jako editor latinských spisů J. A. Komenského. Pracoval zde až do roku 1989. V roce 1989 byl nejprve rehabilitován ve FÚ ČSAV. Na podzim 1990 začal přednášet jako odborný asistent na FF UK, roku 1991 se habilitoval pro dějiny filozofie a v roce 1993 byl jmenován řádným profesorem filozofie. Od roku 1994 přednáší filozofii také na KTF UK. V roce 2004 založil spolu s kruhem svých studentů odborný filosofický časopis Studia Neoaristotelica, s původním podtitulem „Časopis pro aristotelsky orientovanou křesťanskou filosofii“ (dnešní podtitul je „Časopis pro analytickou scholastiku“), a stal se jeho prvním šéfredaktorem.\n\nJeho zájem o filosofii byl a je motivován nábožensky: \n\nJeho syntetická práce o filosofii v českých zemích mezi středověkem a osvícenstvím poskytuje nezvyklý výhled na duchovní dějiny této oblasti.\n\n"}
{"id": "474329", "url": "https://cs.wikipedia.org/wiki?curid=474329", "title": "Tristan", "text": "Tristan\n\nTristan byl legendární cornwallský hrdina, jeden z rytířů kulatého stolu krále Artuše. Vystupuje v legendě \"Tristan a Isolda\". Jméno Tristan, které tato artušovská legenda proslavila, se často používá v Západní Evropě a ve Spojených státech.\n\n"}
{"id": "474332", "url": "https://cs.wikipedia.org/wiki?curid=474332", "title": "Koňkovaja", "text": "Koňkovaja\n\nKoňkovaja ( ) je řeka v Jakutské republice v Rusku. Je dlouhá 141 km od soutoku zdrojnic a 412 km od pramene delší z nich Velké Koňkovoj. Plocha povodí měří 6260 km², z čehož 1070 km² tvoří jezera.\n\nProtéká po severovýchodním okraji Kolymské nížiny. Ústí do Východosibiřského moře.\n\nZdrojem vody jsou sněhové a dešťové srážky.\n"}
{"id": "474345", "url": "https://cs.wikipedia.org/wiki?curid=474345", "title": "Hrzánský palác", "text": "Hrzánský palác\n\nHrzánský palác je palácový komplex, který se nachází v Praze na Hradčanech mezi Hradčanským náměstím a Loretánským náměstím v městské části Praha 1. Hlavní vchod do paláce je z jižní strany z ulice Loretánská  č.p. 177/IV, č.o. 9.\n\nPalác je situován na příkrém terénním zlomu, proto jeho severní část směrem do Loretánské ulice je pouze dvoupatrová (z této strany budova nepůsobí nijak impozantním dojmem), zatímco jižní část směrem k Úvozu a Malé Straně je pětipatrová. Celý objekt slouží výhradně pro diplomatické, reprezentačně politické a společenské účely.\n\nPůvodně zde ve středověku stál gotický dům, který podle dochovaných pramenů ve 14. století patřil svatovítské kapitule, poté jej držel jistý Hensling, což byl císařský vrátný. Od něj dům koupil stavitel Petr Parléř, ten jej ale brzy prodal. Poté zde pracoval jistý krejčí Mates.\n\nNový dům zde postavil až někdejší míšeňský purkrabí a také nejvyšší český kancléř Jindřich z Plavna. Po jeho smrti budovu od jeho dědiců zakoupil Jindřich Mikuláš z Lobkovic. Dalším významným majitelem se stal Adam starší ze Šternberka v letech 1588-1600, který dům podstatně zvelebil. Po něm pak větší stavební úpravy a opravy provéděl nejvyšší komorník Oldřich Desiderius Pruskovský z Pruskova, který v severní části nechal přistavět jedno patro a dal budově renesanční podobu. Dům rozšířil o jeden domek jižním směrem do Úvozu. V pobělohorské době se zde také vystřídala řada šlechtických majitelů.\n\nNapříklad nejvyšší zemský sudí a nejvyšší hofmistr Vilém Albrecht hrabě Kolovrat-Krakovský, v roce 1657 k budoucímu palácovému areálu připojil další pozemek směrem k Úvozu. Poté zde v letech 1658-1659 pak vystavěl zadní pětipodlažní dům a doplnil jej o západní spojovací křídlo. Přibyly zde také velké stáje a konírny. Jeho syn pak v roce 1688 tento dům spojil se svým sousedním palácem (Dietrichsteinský palác). Po jeho smrti byl Dietrichsteinský palác z areálu oddělen včetně vnitřního schodiště.\nZikmund Valentin hrabě Hrzán z Harasova k dosavadním palácům na Malé Straně (Velkopřevorské náměstí) a na Starém Městě (Celetná ulice) přikoupil tento dům pro jeho situaci v blízkosti Pražského hradu a v sousedství České dvorské kanceláře. Pro oddělení od Dietrichstenské rezidence musel postavit nové schodiště. V paláci bylo vystavěno nové strmé vřetenové schodiště. On sám ani jeho dědicové nepovažovali toto sídlo za rodové a když upadli do dluhů, tak dům prodali. V roce 1756 dům přešel po složitých peripetiích do majetku Metropolitiní kapituly svatého Víta, s nímž byl později zvolen za sídlo kapitulního proboštství. Probošt František Kazimír Strachovský, rytíř ze Strachovic dal palác opět přestavět, z té doby pochází jeho současná vnější podoba s barokním průčelím směrem do Loretánské ulice. V děleném štítě budovy se nachází znak svatovítských proboštů, z té doby se dochovaly i některé štukatury a rokokové supraporty.\n\nV roce 1918 zde byl prováděn archeologický průzkum z popudu nového majitele horního domu malíře Ferdinanda Engelmüllera, který zde měl malířskou školu a ateliér. Po něm tyto prostory od roku 1924 užíval malíř Jan Slavíček (syn malíře Antonína Slavíčka), který zde pak bydlel i tvořil až do své smrti v roce 1970.\n\nBudova od roku 1949 sloužila nejprve Ministerstvu kultury ČSSR, později vládě ČSSR, dnes slouží jakožto reprezentační prostora předsednictva vlády ČR a předsedy vlády ČR, který má i v tomto paláci i svoji vlastní pracovnu. Palác spravuje Úřad vlády ČR.\n\nV letech 1949 až 1954 byl objekt velmi výrazně upraven a přestavěn pro reprezentační účely Ministerstva kultury ČSSR, vznikly zde nové velké sály, nové schodiště, objekt byl vyzdoben monumentálními díly z období socialistického realismu, například sgrafitem od Adolfa Zábranského \"Vítání Rudé armády\", mozaikou \"Pionýři\" od Vojtěcha Tittelbacha apod.\n\n\n\n"}
{"id": "474357", "url": "https://cs.wikipedia.org/wiki?curid=474357", "title": "Gudea", "text": "Gudea\n\nGudea, summersky \"Povolaný\", byl vládce neboli \"ensi\" města Lagaše v jižní Mezopotámii. Jako druhý člen II. dynastie z Lagaše vládl zhruba v letech 2144–2124 př. n. l.. Nepocházel zřejmě z města, ale oženil se s dcerou lagašského vládce Ur-Baby (2164– 2144 př. n. l.) Ninalou, čímž se stal členem lagašské vládnoucí dynastie. Po něm převzal vládu jeho syn Ur-Ningirsu. Gudea nechal vybudovat řadu chrámů a paláců, obnovoval zavlažovací kanály a komunikace. Do dnešních dnů se zachovalo asi třicet soch z tvrdého a lesklého sopečného dioritu. Jsou na nich vytesány nápisy v klínovém písmu, jež líčí jeho bohatou stavební činnost a oddanost bohům.\n"}
{"id": "474390", "url": "https://cs.wikipedia.org/wiki?curid=474390", "title": "Bartlicius", "text": "Bartlicius\n\nBartlicius bylo příjmení užívané třemi duchovními původem ze Strážnice na Moravě.\n\n\nDle matričních záznamů všichni pocházeli ze strážnického rodu Peldřimovských. Původ příjmení Bartlicius není znám. V některých záznamech je uváděno ve formě Bartl, Partlik či Bartelsmann. Předpokládá ze, že rodina užívala dvě alternativní příjmení, přičemž Bartlicius vznikl polatinštěním jednoho z nich.\n"}
{"id": "474393", "url": "https://cs.wikipedia.org/wiki?curid=474393", "title": "Elon More", "text": "Elon More\n\nElon More ( אֵלוֹן מוֹרֶה, v oficiálním přepisu do angličtiny Elon More, přepisováno též Elon Moreh, podle stejnojmenné biblické lokality zmiňované v knize Genesis (verš 12,6: „\"Abram prošel zemí až k místu Šekemu, až k božišti Móre\"“) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se v nadmořské výšce 635 metrů na východním svahu hory Kabir, která leží v centrální hornaté části Samařska, cca 5 kilometrů severovýchodně od města Nábulus, cca 50 kilometrů severoseverovýchodně od historického jádra Jeruzalému a cca 55 kilometrů severovýchodně od centra Tel Avivu.\n\nObec je napojena na dopravní síť Západního břehu Jordánu lokální silnicí číslo 5554, která obchází sousední palestinské vesnice Deir al-Hatab a Salim.\n\nObec Elon More byla založena roku 1979, podle jiného zdroje roku 1980 jako výsledek osidlovací aktivity nacionalistického sdružení Guš Emunim, které se v polovině 70. let opakovaně neúspěšně snažilo o založení trvalé izraelské osady v centrální části Samařska. V roce 1975 se tisíce stoupenců Guš Emunim sešly na místě biblického Samaří. Tehdejší izraelská vláda se rozhodla ustoupit a dovolila aktivistům, aby založili osadu Kedumim. V roce 1979 povolila izraelská vláda Menachema Begina založení další osady, a to jižně od Nábulusu. Nejvyšší soud Státu Izrael ale toto rozhodnutí zvrátil, protože dotčená lokalita ležela na půdě v majetku místních Arabů a nebylo možné ji využít k civilním účelům. V roce 1980 proto Beginova vláda nechala osadu jižně od Nábulusu odstranit (později ovšem i zdejší pozemky vykoupili Izraelci a založili tam osadu Itamar) a osadníkům vyhradila náhradní místo, severovýchodně od města, na státních pozemcích, kde v únoru 1980 během svátků Tu bi-švat vznikla vesnice Elon More. Šlo o první izraelskou osadu v severní části Samařska.\n\nOsada disponuje základní školou a ješivou nazvanou \"Birkat Josef\", v které jsou zapsány stovky židovských studentů. Na okraji nedalekého arabského města Nábulus se nachází Josefova hrobka s hrobem patriarchy Josefa, u které vznikla roku 1982 ješiva \"Od Josef Chaj\". Během druhé intifády byly ješiva i hrobka vyrabovány. Ve vesnici Elon Moreh funguje šest synagog. Je zde lékařská a zubní klinika, poštovní úřad, supermarket a několik dalších obchodů. Dále sportovní centrum, veřejná knihovna, domov pro seniory a průmyslová zóna.\n\nElon More patří mezi izolované izraelské osady na Západním břehu Jordánu. Obec nebyla počátkem 21. století zahrnuta do Izraelské bezpečnostní bariéry. Během druhé intifády v březnu 2002 pronikl do osady palestinský útočník a zastřelil čtyři místní obyvatele. K útoku se přihlásilo hnutí Hamas.\n\nMezi obyvateli Elon More převažují stoupenci náboženského sionismu. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (ale ve své kategorii představuje spíše lidnatější sídlo). Během 90. let 20. století až do počátku 21. století počet obyvatel stagnoval, od roku 2003 zaznamenává setrvalý populační růst. K 31. prosinci 2014 zde žilo 1773 lidí. Během roku 2014 registrovaná populace stoupla o 7,3 %.\n\n"}
{"id": "474398", "url": "https://cs.wikipedia.org/wiki?curid=474398", "title": "Rovnice směny", "text": "Rovnice směny\n\nRovnice směny, Fisherova transakční rovnice nebo kvantitativní rovnice peněz je vztah mezi množstvím peněz v oběhu, oběžnou rychlostí peněz, množstvím směňované produkce a cenovou hladinou. Poprvé ho navrhl americký ekonom Irving Fisher v roce 1911.\n\nRovnice směny může být vyjádřena vztahem:\nkde pro dané období je význam proměnných:\n\n"}
{"id": "474402", "url": "https://cs.wikipedia.org/wiki?curid=474402", "title": "Rocket (lokomotiva)", "text": "Rocket (lokomotiva)\n\nRocket (Raketa) je parní lokomotiva konstruktéra Roberta Stephensona, postavená v roce 1829. Znamenala předěl v historii kolejové dopravy. Její konstrukce obsahovala řadu tehdy převratných prvků, které se uplatňovaly ve stavbě parních lokomotiv po celou dobu, kdy byly vyráběny. O její stavbu se podle pozdějších zjištění významně zasloužil i Robertův otec George Stephenson. Vzhledem k její konstrukci se lokomotiva dočkala několika označení jako \"první\":\n\nOznačením moderní se míní trubkový kotel, vytvoření umělého tahu vypouštěním páry do komína, rozvod páry pomocí výstředníků aj.\n\nRocket byla dvounápravová lokomotiva s jedním hnacím a jedním běžným dvojkolím, s dvojčitým parním strojem s jednoduchou expanzí na mokrou páru. V lokomotivě Rocket byl použit vícetrubkový kotel, který je mnohem účinnější a efektivnější pro přenos tepla mezi spalinami a vodou, předchozí lokomotivní kotle byly konstruovány pouze jako plamencové (jedna trubka obklopená vodou).\nV lokomotivě Rocket byl použit válcový kotel s 25 měděnými kouřovými trubkami o průměru 75 mm. Oproti předchozím řešení s jediným plamencem tak výrazně vzrostla výhřevná plocha kotle a tím i množství vyvinuté páry (výkon kotle na jednotku objemu). Skříňový kotel byl oddělen od válcového kotle, pouze jejich vodní prostory byly propojeny měděnými komunikačními trubkami. Na válcový kotel navazoval vpředu komín (ještě bez dýmnice) s dyšnou, v níž výfuková pára z válců vyvolává umělý tah a tím zlepšuje odtah z topeniště. O vynález dyšny se vedly spory mezi sirem Goldsworthy Gurneyem a Timothy Hackworthem.\n\nRocket měla dva válce nakloněné o 35° stupňů vzhůru z vodorovné polohy. Většina předchozích typů lokomotiv měla válce umístěné svisle, což způsobovalo nerovnoměrný kymácivý pohyb lokomotivy. Písty působily přes klikový mechanismus na hnací kola průměru 1,4 m. Kola běžného dvojkolí měla průměr 0,76 m. Uspořádání náprav bylo tedy (podle značení): A1 1/2 0-2-2.\n\nAčkoliv byla Rocket konstrukčně velmi podařeným strojem, byla již v roce 1830 přestavěna tak, že válce byly přemístěny do téměř vodorovné polohy se sklonem 8°. Dále bylo osazeno nové topeniště, dýmnice, železná kola běžného dvojkolí a další úpravy. Lokomotiva také dostala nový tendr.\n\nPozději se vyskytly dohady, kdo je skutečným konstrukčním otcem lokomotivy. George Stephenson navrhl několik lokomotiv již dříve, ale ne tak dokonalých jako Rocket. V době, kdy byla Rocket navržena a postavena, byl ve Forth Banks Works a žil v Liverpoolu, kde dohlížel na budování tratě z Liverpoolu do Manchesteru. Jeho syn Robert Stephenson se nedávno vrátil z pracovní stáže v Jižní Americe a pokračoval jako výkonný ředitel společnosti Robert Stephenson and Company. Náplní jeho práce bylo navrhování a výroba nových lokomotiv. Přestože byl v častém kontaktu se svým otcem Georgem v Liverpoolu a pravděpodobně použil jeho návrhy, nelze asi připsat konstrukci pouze Robertu Stephensonovi. Třetí osoba, která má významný podíl na konstrukci lokomotivy je Henry Booth, pokladník Liverpool and Manchester Railway, který věřil jejich konstrukčním schopnostem, a navrhl Robertu Stephensonovi, že by měl použít vícetrubý kotel.\n\n\"Fotografie z expozice: National Railway Museum York\"\n"}
{"id": "474411", "url": "https://cs.wikipedia.org/wiki?curid=474411", "title": "Konkludentní právní jednání", "text": "Konkludentní právní jednání\n\nKonkludentní právní jednání je projev vůle učiněný jiným způsobem než slovně (tedy ne ústně nebo písemně), přičemž právně jednající takovým způsobem, jako je např. kývnutí hlavou, potřesení rukou, nevyjádření protestu, mlčky, vyjádří svou vůli se právně vázat.\n\nPatří sem i projev učiněný mlčky (jinak řečeno tacitní), jestliže nelze mít pochybnosti, co jednající chtěl tímto projevem vyjádřit. Na mlčky projevenou vůli, a tedy konkludentní jednání lze soudit, jestliže např. jednající přikývne hlavou (projev souhlasu), škrtne text listiny nebo zničí listinu, kterou měl podepsat (projev nesouhlasu).\n\nRozdíl mezi klasickým konkludentním jednáním a jednáním mlčky (tacitním) je v aktivitě jednání. Konkludentní jednání spočívá v aktivní akci (například vhození mince do automatu). Opačně za jednání mlčky se považuje třeba mlčení, avšak český občanský zákoník stanoví, že mlčení neznamená automaticky souhlas.\n"}
{"id": "474413", "url": "https://cs.wikipedia.org/wiki?curid=474413", "title": "Cesmína", "text": "Cesmína\n\nCesmína (\"Ilex\") je jediný rod čeledi cesmínovité (\"Aquifoliaceae\") vyšších dvouděložných rostlin. Cesmíny jsou stálezelené nebo opadavé keře a stromy, rostoucí na všech kontinentech. Některé druhy a jejich kultivary jsou pěstovány jako okrasné dřeviny. V Česku cesmína přirozeně neroste. Od anglického názvu cesmíny \"holly\" je odvozen Hollywood.\n\nCesmíny jsou opadavé nebo stálezelené dvoudomé keře a stromy se střídavými nebo výjimečně i vstřícnými listy. Listy jsou tuhé nebo měkké, na okraji celokrajné, pilovité nebo ostnité, s drobnými opadavými nebo vytrvalými palisty, lysé nebo zřídka i pýřité. Řapík je většinou přítomen, výjimečně jsou listy přisedlé. Květy jsou jednotlivé nebo častěji uspořádané v chudých úžlabních vrcholících či svazečcích. Květy jsou jednopohlavné, pravidelné a drobné, obvykle čtyř až osmičetné. Kalich je vytrvalý, koruna na bázi srostlá, nejčastěji bílá nebo žlutavá, řidčeji zelená, žlutá, růžová nebo červená. Samčí květy obsahují stejný počet tyčinek jako je počet kališních a korunních lístků, v samičích květech je svrchní semeník srostlý ze 4 až 8 plodolistů, se 4 až 8 komůrkami obsahujícími po 1 vajíčku. Blizna je obvykle přisedlá, bez čnělky. Samčí i samičí květy obsahují zbytky druhého pohlaví. V samičích květech jsou šípovitá nebo srdčitá staminodia, v samčích zakrnělý semeník. Plodem je kulovitá dužnatá peckovice obsahující obvykle 4 až 6 semen. Zralé plody jsou obvykle červené, hnědé nebo černé, výjimečně zelené. Semena obsahují hojný olejnatý endosperm.\n\nKvěty jsou opylovány obvykle hmyzem, lákaným nektarem z nektárií uložených na bázi korunních lístků. Plody jsou šířeny ptactvem.\n\nRod zahrnuje asi 500 až 600 druhů a je zastoupen na všech kontinentech. Roste v tropických, subtropických a v menší míře i mírných oblastech na obou polokoulích. Největší druhové zastoupení je v tropické Americe (asi 300 druhů) a v jihovýchodní a východní Asii (v Číně asi 200 druhů). V Africe a na Madagaskaru je rod zastoupen jediným druhem (\"Ilex mitis\"), podobně v Austrálii (\"Ilex arnhemensis\"). Na Kanárských ostrovech a Madeiře roste endemická cesmína \"Ilex canariensis\". V Evropě rostou 2 blízce příbuzné druhy: cesmína ostrolistá (\"Ilex aquifolium\") a cesmína kolchická (\"Ilex colchica\"). Dalším příbuzným druhem je kavkazský endemit \"Ilex stenocarpa\". V ČR žádný druh cesmíny přirozeně neroste ani nezplaňuje.\n\nCesmíny rostou spíše na vlhčích stanovištích a jsou rozšířeny od nížin do horských oblastí. V Andách vystupují do nadmořské výšky až 4000 m. Množství druhů roste jako endemity na vrcholech venezuelských stolových hor.\n\nDříve byly do čeledi \"Aquifoliaceae\" řazeny rody \"Oncotheca\", \"Phelline\" a \"Sphenostemon\", v současném systému jsou první dva rody řazeny do samostatných čeledí na různých místech větve \"Asterids\", zatímco rod \"Sphenostemon\" byl vřazen do čeledi \"Paracryphiaceae\".\nDalším členem čeledi \"Aquifoliaceae\" byl v minulosti severoamerický rod nitkokvětec (\"Nemopanthus\"), zahrnující jediný druh: nitkokvětec bodlinatý (\"Nemopanthus mucronatus\"). Pro blízkou příbuznost s cesmínami byl vřazen do rodu \"Ilex\" jako \"Ilex mucronata\".\n\n\nListy více než 60 druhů jsou používány na přípravu povzbuzujících nápojů. Nejznámější je cesmína paraguayská, známá jako maté nebo také yerba maté. Z dalších druhů jsou takto používány např. jihoamerické druhy \"Ilex dumosa\", \"Ilex amara\", \"Ilex guayusa\" a \"Ilex tarapotina\", dále \"Ilex vomitoria\" v jv. USA a Mexiku, \"Ilex yunnanensis\" na hranicích Číny a Tibetu a \"Ilex latifolia\" v Číně a Japonsku.\n\nNěkteré druhy cesmíny mají medicínské využití. Listy cesmíny ostrolisté jsou využívány např. při zánětu pohrudnice, kataru a neštovicích, listy \"Ilex colchica\" z Bulharska a jz. Asie na léčení horečky a žaludečních potíží a kořeny při kašli. Andský druh \"Ilex guayusa\" je používán jako emetikum a stimulans. Listy a kůra čínské \"Ilex cornuta\" jsou používány na ledvinové choroby a jako tonikum, kořeny \"Ilex cymosa\" z jihovýchodní Asie na horečky. Africký druh \"Ilex mitis\" je místně využíván jako laxativum a emetikum při ošetřování koliky u dětí.\n\nDřevo cesmíny kolchické (\"Ilex colchica\") je používáno jako náhrada ebenu např. na pažby pušek. Z kůry cesmíny ostrolisté a cesmíny širokolisté (\"Ilex latifolia\") byl připravován lep na ptáky.\n\nJako okrasné dřeviny jsou u nás pěstovány nejčastěji různé kultivary cesmíny ostrolisté, případně její kříženec s cesmínou vrásčitou (\"Ilex rugosa\"), cesmína modrá (\"Ilex x meserveae\"). Ve sbírkách botanických zahrad jsou mimoto nejčastěji zastoupeny cesmína rohatá (\"Ilex cornuta\"), cesmína vroubkovaná (\"Ilex crenata\"), cesmína temná (\"Ilex opaca\") a jejich kultivary, z opadavých druhů pak cesmína přeslenitá (\"Ilex verticillata\").\n\n"}
{"id": "474415", "url": "https://cs.wikipedia.org/wiki?curid=474415", "title": "Danuta Bułkowská", "text": "Danuta Bułkowská\n\nDanuta Bułkowská-Milejová, pol. Bułkowska-Milej (* 31. ledna 1959 Olszanka) je bývalá polská atletka, jejíž specializací byla disciplína skok do výšky. Mezi její největší úspěchy patří dvě bronzové medaile z halového mistrovství Evropy 1984 a 1985. Je držitelkou polských rekordů v hale a pod širým nebem.\n\nV roce 1977 získala na juniorském mistrovství Evropy v Doněcku bronzovou medaili. Na letních olympijských hrách v Moskvě 1980 skončila s výkonem 185 cm v kvalifikaci. Její nejúspěšnější sezónou byl rok 1985, kdy získala hned tři bronzové medaile. 19. ledna vybojovala společně s Kanaďankou Debbie Brillovou a Kubánkou Costaovou bronz na prvním halovém mistrovství světa v Paříži. Tehdy se však ještě šampionát jmenoval Světové halové hry. Později skončila třetí na halovém mistrovství Evropy v Göteborgu. V letní sezóně získala bronzovou medaili také na letní univerziádě v japonském Kóbe. Jejím posledním mezinárodním úspěchem bylo sedmé místo na HME 1987 v Liévinu.\n\n\n\n"}
{"id": "474446", "url": "https://cs.wikipedia.org/wiki?curid=474446", "title": "Halden", "text": "Halden\n\nHalden je město ležící ve stejnojmenné správní obci v norském kraji Viken. Město se mezi lety 1665 a 1928 jmenovalo Frederikshald.\n\nMěsto se nachází na deltě řeky Tista na jižní hranici Norska se Švédskem. Hraniční přechod se jmenuje Svinesund, E18 vede přes první norský fjord Idefjord. Halden je vzdálen od starého mostu ca 9 km. V roce 2005 byl otevřen nový Svinesund most a bylo zavedeno clo na obou mostech, 20 Nok za osobní vůz.\n\n\n"}
{"id": "474447", "url": "https://cs.wikipedia.org/wiki?curid=474447", "title": "Merta (řeka)", "text": "Merta (řeka)\n\nMerta je malá horská řeka v okrese Šumperk v Olomouckém kraji. Je to levostranný a celkově největší přítok řeky Desné. Délka toku činí 16,6 km. Plocha povodí má rozlohu 74,2 km².\n\nŘíčka Merta pramení v Hrubém Jeseníku na jihovýchodním svahu Vřesníku (1342 m) v nadmořské výšce 1240 m. Teče převážně jihozápadním směrem. Protéká Vernířovicemi, Sobotínem a Petrovem nad Desnou, kde se zleva vlévá do řeky Desné na jejím 17,0 říčním kilometru v nadmořské výšce 360 m.\n\n\nPrůměrný průtok u ústí činí 1,20 m³/s.\n\n"}
{"id": "474455", "url": "https://cs.wikipedia.org/wiki?curid=474455", "title": "Exelmans (stanice metra v Paříži)", "text": "Exelmans (stanice metra v Paříži)\n\nExelmans je nepřestupní stanice pařížského metra na lince 9 v 16. obvodu v Paříži. Nachází se na křižovatce ulic \"Boulevard Exelmans\" a \"Rue Michel-Ange\".\n\nStanice byla otevřena 8. listopadu 1922 jako součást prvního úseku linky 9, kdy trať vedla odtud do stanice Trocadéro. Necelý rok byla konečnou stanicí, než byla linka 29. září 1923 prodloužena dále do Porte de Saint-Cloud.\n\nNa stanici byla malá výstava o zpěváku jménem Claude François (1939-1978), který žil nedaleko na \"Boulevardu Exelmans\". Ta ale byla odstraněna na počátku 21. století při rekonstrukci stanice v rámci programu obnovy metra.\n\nJméno stanice je odvozeno od názvu \"Boulevardu Exelmans\". Rémi Joseph Isidore hrabě Exelmans (1775-1852) byl generálem Napoleonovy armády.\n\nZe stanice vedou dva východy na \"Boulevard Exelmans\".\n"}
{"id": "474457", "url": "https://cs.wikipedia.org/wiki?curid=474457", "title": "Miloš Morávek", "text": "Miloš Morávek\n\nMiloš Morávek (* 29. května 1951 Brno) je český rockový kytarista, hudebník a podnikatel. Známý je jako člen brněnských skupin Progres 2, Futurum, Kern a Synkopy.\n\nMorávek vystudoval střední elektrotechnickou průmyslovou školu, kam se dostal díky zájmu o slaboproudou elektrotechniku. Na kytaru začal hrát roku 1965, od následujícího roku již působil ve školní rockové skupině, která vystupovala na zábavách a jejíž repertoár tvořily skladby od The Shadows. Díky zájmu o elektrotechniku sestavoval vlastní technické doplňky pro kytary (kvákadla, boostery, zesilovače, aj.), díky čemuž získal přezdívku Edison.\n\nV roce 1971 začal Morávek hrát v amatérské formaci The Madmen, která se ale v roce 1975 rozpadla. Následně byl členem další amatérské skupiny Regenerace, v níž se potkal s klávesistou a zpěvákem Romanem Dragounem, se kterým později spojil část své hudební kariéry. Koncem roku 1977 Regeneraci opustil a vstoupil do skupiny Progres 2, která chystala velký projekt – rockovou operu \"Dialog s vesmírem\". Její premiéra se odehrála 27. února 1978 v Brně a do roku 1980 následovalo přibližně 350 repríz po celém Československu. Roce 1980 přišel do Progres 2 i Roman Dragoun, který v pozici klávesisty nahradil Karla Horkého a na místě zpěváka Pavla Váněho. Následoval další úspěšný tematický projekt \"Třetí kniha džunglí\" (premiéra 30. května 1981 v Brně), který kapela hrála do roku 1983. Tehdy Dragoun s Morávkem Progres 2 opustili a s dalšími hudebníky založili vlastní skupinu Futurum. V této době používal jako jeden z prvních československých kytaristů (společně s Radimem Hladíkem) kytarový syntezátor. Futurum v roce 1984 vydalo album \"Ostrov Země\", Morávek ale z kapely následující rok odešel. V letech 1985 až 1987 působil v metalové kapele Kern. Od roku 1988 hrál v Synkopách, které ale v roce 1990 ukončily činnost.\n\nPo roce 1990 Miloš Morávek svoji hudební kariéru také ukončil a začal se věnovat podnikání a o něco později založil obchod s hudebními nástroji včetně servisu. V roce 1997 byla obnovena činnost skupiny The Madmen (Uriah Heep revival), Morávek opět začal hrát a jako kytarista v ní stále figuruje; kapela ale vystupuje spíše příležitostně. Od roku 2005 působí opět ve skupině Progres 2 (kde nahradil Ivana Manolova), téhož roku bylo obnoveno i Futurum. V roce 2018 vydali Progres 2 album \"Tulák po hvězdách\".\n\n\n\n\n"}
{"id": "474459", "url": "https://cs.wikipedia.org/wiki?curid=474459", "title": "Picpus (stanice metra v Paříži)", "text": "Picpus (stanice metra v Paříži)\n\nPicpus je nepřestupní stanice pařížského metra na lince 6 ve 12. obvodu v Paříži. Nachází se pod \"Avenue de Saint-Mandé\", západně od křižovatky s \"Boulevardem Picpus\".\n\nStanice byla otevřena 1. března 1909 jako součást prvního úseku linky 6 mezi stanicemi Place d'Italie a Nation.\n\nPůvodní název stanice zněl \"Saint-Mandé\" odvozený od názvu \"Avenue de Saint-Mandé\". Od 1. března 1937 má své současné jméno, aby nedocházelo k záměně se stanicí Saint-Mandé na lince 1 ve městě Saint-Mandé.\n\nSoučasný název je odvozen od \"Boulevardu de Picpus\", který vedl do bývalé vesnice Picque-Puce.\n\nNa informačních tabulích je oficiální název stanice doplněn ještě podnázvem psaným malým písmem: \"Courteline\" podle nedalekého náměstí \"Square Courteline\", které nese jméno Georgese Courtelina (1858-1929), vlastním jménem Georges Moinaux, což byl francouzský autor satirických komedií.\n\nStanice má pouze jeden přístup na jižní straně \"Avenue de Saint-Mandé\" u domu č. 46.\n\n"}
{"id": "474470", "url": "https://cs.wikipedia.org/wiki?curid=474470", "title": "Česká florbalová extraliga mužů 2001/02", "text": "Česká florbalová extraliga mužů 2001/02\n\nČeská florbalová extraliga mužů 2001/02 (v té době jako 1. florbalová liga mužů) byla nejvyšší mužskou florbalovou soutěží v sezóně 2001/02 v Česku.\n\nZákladní část soutěže odehrálo 12 týmů systémem 2× každý s každým. Prvních 8 týmů postoupilo do play-off. Ostatní 4 týmy poprvé hrály o udržení v nejvyšší lize. Semifinále se poprvé hrálo na 3 vítězná utkání.\n\nVítězem ročníku se podruhé v řadě a pošesté celkem stal tým Tatran Střešovice po porážce týmu Torpedo Havířov ve finále. Pro Havířov to byla první účast ve finále 1. ligy.\n\nNováčky v této sezoně byly týmy FBC 95 Kadaň a SSK Future. Oba týmy postoupily do 1. ligy poprvé, z prvního a druhého místa ve 2. lize v předchozí sezóně. Tým Future se hned ve své první sezóně v nejvyšší soutěži probojoval do play-off.\n\nKadaň svoji prvoligovou účast neudržela a sestoupila zpět do 2. ligy. Druhý sestupující tým byl FBC Liberec, který se vrátil do nižší ligy po dvou sezónách v nejvyšší soutěži. Týmy byly v následující sezóně nahrazeny týmy FBK Bohemians Praha a SK JME Jihlava, které postoupily do 1. ligy poprvé, z prvního a druhého místa ve 2. lize.\n\nNa 2 vítězné zápasy.\n\nTatran Střešovice – TJ JM Chodov 2 : 0 na zápasy (7:0, 7:1) \nTorpedo Havířov – SSK Future 2 : 1 na zápasy (2:4, 3:2, 3:2) \n1. SC Ostrava – FBC Pepino Ostrava 0 : 2 na zápasy (2:6, 2:4) \nBulldogs Brno – 1. SC SSK Vítkovice 0 : 2 na zápasy (2:3p, 2:5) \nNa 3 vítězné zápasy.\n\nTatran Střešovice – FBC Pepino Ostrava 3 : 0 na zápasy (6:3, 4:3p, 10:1) \nTorpedo Havířov – 1. SC SSK Vítkovice 3 : 1 na zápasy (4:3, 6:5p, 7:3, 4:5) \nNa 3 vítězné zápasy.\n\nTatran Střešovice – Torpedo Havířov 3 : 1 na zápasy (8:3, 2:3p, 6:2, 3:0)\nNa jeden vítězný zápas.\n\n1. SC SSK Vítkovice – FBC Pepino Ostrava 0:1 na zápasy (3:6)\n\nHrály poslední 4 týmy.\n\nSestoupily týmy FBC Liberec a FBC 95 Kadaň.\n\n\n"}
{"id": "474471", "url": "https://cs.wikipedia.org/wiki?curid=474471", "title": "Včela květná", "text": "Včela květná\n\nVčela květná (\"Apis florea\" Fabricius, 1787), patří do skupiny druhů malých včel (\"Micrapis\"). Nemá velký hospodářský význam. V některých asijských zemích je však sbírán její med loveckým způsobem, což znamená, že včelstvo je při odebírání medu zničeno.\n\nVčela květná se vyskytuje po obou březích Rudého moře a dále na východ přes Pákistán, indický subkontinent a Indočínu. Na východě je areál výskytu totožný s územím Velkých Sund.\nDělnice včely květné je drobná jen 9–10 mm dlouhá. Matka a trubec jsou nápadně větší. Tyto včely si stavějí jediný plást o ploše 2-12 dm nejčastěji zavěšený na větvi stromu.\n\nVčelstvo nehnízdí v dutinách, poněvadž ke komunikaci o zdrojích snůšky potřebuje vidět oblohu. Za nepříznivého počasí vytvoří dělnice ze svých těl souvislý plášť, kterým chrání plást s plodem a zásobami. Jedná se o včelu migrující v závislosti na ročním období. V teplejším období staví plást na stinných místech orientován severojižně. V chladném období roku se stěhuje na místa osluněná a plást orientuje východozápadním směrem. Přitom se migrace může odbývat v malém okruhu od 5 do 400 m. Akční rádius dělnic při sběru nektaru a pylu je asi 500 m.\n\nVčela\n"}
{"id": "474472", "url": "https://cs.wikipedia.org/wiki?curid=474472", "title": "Česká florbalová extraliga mužů 2002/03", "text": "Česká florbalová extraliga mužů 2002/03\n\nČeská florbalová extraliga mužů 2002/03 (v té době jako 1. florbalová liga mužů) byla nejvyšší mužskou florbalovou soutěží v sezóně 2002/03 v Česku.\n\nPřed začátkem tohoto ročníku došlo sloučení týmů FBC Pepino Ostrava s North Stars Ostrava. Prvních 8 týmů hrálo play-off, ostatní 4 týmy hrály o udržení v nejvyšší lize. Čtvrtfinále se poprvé hrálo na 3 vítězná utkání. K dalším změnám patřila hra na čistý čas a prodloužení v případě remízy po základní hrací době a související změna v počtu bodů za vyhraný zápas.\n\nVítězem ročníku se potřetí v řadě a posedmé celkem stal tým Tatran Střešovice po porážce týmu FBC Pepino Ostrava ve finále.\n\nNováčky v této sezoně byly týmy FBK Bohemians Praha a SK JME Jihlava. Oba týmy postoupily do 1. ligy poprvé, z prvního a druhého místa ve 2. lize v předchozí sezóně.\n\nJihlava svoji prvoligovou účast neudržela a sestoupila zpět do 2. ligy. Dále sestoupil tým USK Slávie Ústí nad Labem, po čtyřech sezónách v nejvyšší soutěži. Týmy byly v následující sezóně nahrazeny týmy FbŠ Praha a FBC Liberec. Tým FbŠ Praha postoupil do 1. ligy poprvé, z prvního místa ve 2. lize. Liberec se do 1. ligy vrátil po jedné sezóně, z druhého místa v 2. lize.\n\nNa 3 vítězné zápasy.\n\nFBC Pepino Ostrava – 1. SC Ostrava 3 : 0 na zápasy (5:3, 8:2, 6:5) \nTatran Střešovice – TJ JM Chodov 3 : 0 na zápasy (3:1, 4:3, 4:1) \nTorpedo Havířov – SSK Future 3 : 0 na zápasy (5:2, 5:4, 5:2) \nBulldogs Brno – 1. SC SSK Vítkovice 1 : 3 na zápasy (2:3, 1:3, 3:2, 7:3) \nNa 3 vítězné zápasy.\n\nFBC Pepino Ostrava – 1. SC SSK Vítkovice 3 : 0 na zápasy (5:0, 7:1, 4:3p)\nTatran Střešovice – Torpedo Havířov 3 : 0 na zápasy (3:1, 6:5, 6:3)\n\nNa 3 vítězné zápasy.\n\nFBC Pepino Ostrava – Tatran Střešovice 2 : 3 na zápasy (4:1, 3:6, 5:3, 4:1, 4:5p)\n\nNa jeden vítězný zápas.\n\nTorpedo Havířov – 1. SC SSK Vítkovice 0 : 1 na zápasy (4:5)\n\nHrály poslední 4 týmy.\n\n\n"}
{"id": "474473", "url": "https://cs.wikipedia.org/wiki?curid=474473", "title": "Irina Privalovová", "text": "Irina Privalovová\n\nIrina Anatoljevna Privalovová ( ; rozená Sergejevová; * 22. listopadu 1968, Malachovka) je bývalá všestranná sovětská a později ruská atletka.\n\nKromě běžeckých disciplín závodila též ve skoku do dálky a v trojskoku. Současná (květen 2018) rekordmanka světa (hala) v běhu na 50 metrů a 60 metrů. V roce 1994 zvítězila v anketě Atlet Evropy.\n\n\n\n"}
{"id": "474476", "url": "https://cs.wikipedia.org/wiki?curid=474476", "title": "Česká florbalová extraliga mužů 2003/04", "text": "Česká florbalová extraliga mužů 2003/04\n\nČeská florbalová extraliga mužů 2003/04 (v té době jako 1. florbalová liga mužů) byla nejvyšší mužskou florbalovou soutěží v sezóně 2003/04 v Česku.\nPrvních osm týmů základní části hrálo play-off, ostatní čtyři týmy hrály o udržení v nejvyšší lize.\n\nVítězem ročníku se počtvrté v řadě a poosmé celkem stal tým Tatran Střešovice po porážce týmu FBC Pepino Ostrava ve finále. Bylo to podruhé v řadě a potřetí celkem co se tyto týmy střetly ve finále.\n\nNováčky v této sezoně byly týmy FbŠ Praha a FBC Liberec. Tým FbŠ Praha postoupil do 1. ligy poprvé, z prvního místa ve 2. lize v předchozí sezóně. Liberec se do 1. ligy vrátil po jedné sezóně, z druhého místa v 2. lize.\n\nDo 2. ligy sestoupily týmy FBK Bohemians Praha a 1. SC Ostrava. Bohemians sestoupily po dvou sezónách v 1. lize, a svoji prvoligovou účast nepřímo udržely spojením s týmem FbŠ Praha (o rok později přejmenovaným na \"FbŠ Bohemians Praha\"). Tým 1. SC Ostrava sestoupil po pěti sezónách. Týmy byly v následující sezóně nahrazeny týmy FBK Sokol Mladá Boleslav a SK IBK Frýdek-Místek, které obsadily první a druhé místo v 2. lize a oba postoupily poprvé.\n\nNa 3 vítězné zápasy.\n\nFBC Pepino Ostrava – Akcent Sparta Praha 3 : 0 na zápasy (11:4, 9:0, 8:5) \nTatran Střešovice – Bulldogs Brno 3 : 1 na zápasy (3:2, 6:4, 0:3, 11:2) \nSSK Future – TJ JM Chodov 3 : 1 na zápasy (7:3, 2:3, 10:1, 4:3) \nTorpedo Havířov – 1. SC SSK Vítkovice 1 : 3 na zápasy (4:5, 3:7, 6:4, 2:4) \nNa 3 vítězné zápasy.\n\nFBC Pepino Ostrava – 1. SC SSK Vítkovice 3 : 0 na zápasy (8:6, 6:1, 6:5) \nTatran Střešovice – SSK Future 3 : 1 na zápasy (6:3, 3:5, 7:4, 4:1)\nNa 3 vítězné zápasy.\n\nFBC Pepino Ostrava – Tatran Střešovice 2 : 3 na zápasy (5:1, 3:2ts, 3:4, 4:5, 4:6)\nNa jeden vítězný zápas.\n\nSSK Future – 1. SC SSK Vítkovice 1 : 0 na zápasy (6:5) \n\nHrály poslední 4 týmy. \n\nSestoupily týmy FBK Bohemians Praha a 1. SC Ostrava.\n\n"}
{"id": "474477", "url": "https://cs.wikipedia.org/wiki?curid=474477", "title": "Česká florbalová extraliga mužů 2004/05", "text": "Česká florbalová extraliga mužů 2004/05\n\nČeská florbalová extraliga mužů 2004/05 (v té době jako 1. florbalová liga mužů) byla nejvyšší mužskou florbalovou soutěží v sezóně 2004/05 v Česku.\n\nPrvních 8 týmů základní části hrálo play-off, ostatní 4 týmy hrály o udržení v nejvyšší lize.\n\nVítězem ročníku se popáté v řadě a podeváté celkem stal tým Tatran Střešovice po porážce týmu FBC Pepino Ostrava ve finále. Bylo to potřetí v řadě a počtvrté celkem co se tyto týmy střetly ve finále. Nejlepšího výsledku ve své historii dosáhl tým Bulldogs Brno, který se poprvé probojoval do semifinále.\n\nNováčky v této sezoně byly týmy FBK Sokol Mladá Boleslav a SK IBK Frýdek-Místek. Oba týmy postoupily do nejvyšší soutěže poprvé, z prvního a druhého místa v 2. lize v předchozí sezóně.\n\nFrýdek-Místek svoji extraligovou účast v soutěži sice neudržel, když nedokázal v celé sezóně vyhrát jediný zápas, ale nepřímo v nejvyšší soutěži pokračoval spojením s SK FBC Třinec a týmem Lázně Darkov, který postoupil z druhého místa v 2. lize. Dále sestoupil tým Akcent Sparta Praha. Byl v následující sezóně nahrazen týmem Sokol Pardubice, který do Extraligy postoupil poprvé po vítězství v 2. lize. Byla to poslední sezóna, ve které se play-down hrálo systémem každý s každým.\n\nNa 3 vítězné zápasy.\n\nTatran Střešovice – SSK Future 3 : 1 na zápasy (2:6, 4:3p, 5:4, 4:2) \nFBC Pepino Ostrava – FbŠ Praha 3 : 0 na zápasy (6:3, 8:2, 5:2) \n1. SC SSK Vítkovice – Torpedo Havířov 3 : 0 na zápasy (8:5, 8:3, 5:3) \nBulldogs Brno – FBK Sokol Mladá Boleslav 3 : 1 na zápasy (8:5, 6:10, 3:2, 3:2)\n\nNa 3 vítězné zápasy.\n\nTatran Střešovice – Bulldogs Brno 3 : 2 na zápasy (5:3, 2:4, 7:5, 2:4, 6:2) \nFBC Pepino Ostrava – 1. SC SSK Vítkovice 3 : 0 na zápasy (4:3, 3:2ts, 3:2)\n\nNa 3 vítězné zápasy.\n\nTatran Střešovice – FBC Pepino Ostrava 3 : 1 na zápasy (4:7, 7:2, 5:4, 4:3p)\n\nNa jeden zápas.\n\n1. SC SSK Vítkovice – Bulldogs Brno 1 : 0 na zápasy (7:3)\n\nHrály poslední 4 týmy.\n\nSestoupil tým Akcent Sparta Praha a také měl sestoupit SK IBK Frýdek-Místek. Ale před následující sezonou se spojily týmy\nSK FBC Třinec s Lázněmi Darkov (1. SC Ostrava) a právě s týmem SK IBK Frýdek-Místek. Díky\npostupu Darkova z druhé ligy nově vzniklý tým Třince ligu udržel.\n\n\n"}
{"id": "474479", "url": "https://cs.wikipedia.org/wiki?curid=474479", "title": "Sjögrenův syndrom", "text": "Sjögrenův syndrom\n\nSjögrenův syndrom je autoimunitní onemocnění, při němž imunitní buňky napadají a ničí exokrinní žlázy, které produkují slzy a sliny. Je pojmenován po švédském oftalmologovi Henriku Sjögrenovi (1899–1986), který jej jako první popsal. Syndrom častěji postihuje ženy a klinicky se popisuje jeho primární a sekundární varianta.\n\nPrimární Sjögrenův syndrom se vyskytuje jako samostatné onemocnění. Jeho projevem je snížená tvorba slin (suchá ústa) a slz (suché oči). Na podkladě poruchy slzného filmu se může rozvinout zánět rohovky s možnými komplikacemi (vřed, perforace).\n\nSekundární Sjögrenův syndrom se vyskytuje v souvislosti s jiným, nejčastěji autoimunitním onemocněním charakteru kolagenózy (zánětu pojiva). Bývá popisován zejména u pacientů se SLE, revmatoidní artritidou nebo sklerodermií.\n\nDostupným a jednoduchým je tzv. Schirmerův diagnostický test. Sterilní filtrační papírek je při něm založen na rozhraní zevní a střední třetiny dolního víčka a ponechán 5 minut. Po uplynutí této doby se změří délka vlhké části papírku, která by u zdravých jedinců měla přesahovat 10 mm.\n\nDiagnóza může být potvrzena provedením biopsie postižené žlázy. Histopatologickému obrazu dominuje bohatá lymfocytární infiltrace, odpovídající probíhajícímu autoimunitnímu zánětu. V krajním případě hrozí vznik lymfomu B-řady.\n\nProjevy syndromu u konkrétního pacienta mohou být mírné, a proto zůstává řada případů neodhalena.\n\nLéčba Sjögrenova syndromu je převážně symptomatická. Spočívá v aplikaci umělých slz a dodržování správné ústní hygieny.\n\n"}
{"id": "474483", "url": "https://cs.wikipedia.org/wiki?curid=474483", "title": "Tenis na Letních olympijských hrách 1896", "text": "Tenis na Letních olympijských hrách 1896\n\nTenis na Letních olympijských hrách 1896 v Athénách měl na programu soutěže mužské dvouhry a mužské čtyřhry. Ženy se nezúčastnily. Turnaj se hrál v období 8. až 11. dubna 1896. Probíhal na otevřených antukových dvorcích Athénského tenisového klubu a několik zápasů se odehrálo také na cyklistickém velodromu Neo Phaliron.\n\nOlympijská událost představovala první oficiální tenisový turnaj v Řecku. Nastoupilo do něj třináct tenistů ze sedmi zemí, včetně sedmi Řeků. Pět páru ve čtyřhře bylo vytvořeno ze čtyř národností, včetně tří medailových dvojic.\n\nPierre de Coubertin měl vztah k tenisu od počátků jeho moderní éry. Sám byl členem tenisové oddílu Puteaux Club a existuje fotografie, pravděpodobně z roku 1889, na níž hraje čtyřhru. Již druhý den pařížského mezinárodního kongresu v červnu 1894, který rozhodl o pořádání her, se delegáti zabývali záměrem zařazení cyklistických závodů a tenisu do jejich programu.\n\nČleny Organizačního olympijského výboru, kteří se podíleli na pořádání tenisového turnaje, byli Thrasybulus Manos, Alexandros Mercatis a Konstantinos Manos. Prvním viceprezidentem oddílu se, od září 1895 do června 1896, stal Thrassiboulos Manos. Jeho syn Konstantinos Manos, tehdejší student v Oxfordu, měl zkušenosti s tenisovým prostředím z cest po Evropě a proto se stal hlavním poradcem v zajištění olympijské akce.\n\nMezi faktory nižší mezinárodní účasti se řadily tradičně komplikované francouzsko-německé vztahy, organizační problémy a malá iniciativa pořadatelů za hranicemi státu, stejně jako velká vzdálenost kombinovaná s pomalou a nákladnou dopravou.\n\nMinimálně tisk přinášel zprávy z tenisového turnaje. V oficiální zprávě Olympijských her však žádné údaje o tenisovém turnaji nebyly uvedeny. Až v anglickém překladu této zprávy z roku 1966 se objevily (na straně 48) výsledky obou finále: „dvouhra: 7–5, 6–4, 6–1; čtyřhra: 6–2, 6–4.“ Řadu let poté, se dané výsledky považovaly za správné, ač byly uvedeny chybně. Řada turnajových výsledků není známa.\n\nHlavním problémem byla absence sportoviště. První soukromé tenisové kurty vznikly v Athénách roku 1885. Pro olympijské hry byl v roce 1895 založen tenisový oddíl Athens Lawn Tennis Club (ALTC), v němž došlo v únoru 1896 ke zprovoznění tří antukových dvorců. Již v listopadu 1895 předsednictvo ALTC také požádalo Olympijský výbor o použití velodromu Neo Phaliron pro účely olympijského turnaje. Uvnitř oválu vznikly za částku 3 500 drachem antukové dvorce a několik zápasu na nich bylo odehráno. Důvod ke zvolenému řešení není s jistotou znám.\n\nPodle dobových athénských novin \"Nea Efimeris\" byla událost rozehrána ráno 8. dubna 1896 na velodromu. Utkání v následujících dnech, včetně finále 11. dubna, pokračovaly v Athénském tenisovém klubu. Turnaj provázelo velmi chladné počasí ztěžující jeho průběh, když oddílu chybělo zázemí klubovny. Pro hráče měl být postaven velký stan cirkusového typu (jeho přítomnost ovšem zpochybnil např. J. MacAloon v knize \"The Great Symbol\" (1981) na základě fotografií).\n\nPřestože tenis patřil k nejpopulárnějších sportům dané doby, nikoli však v Řecku, olympijského turnaje se nezúčastnil nikdo z nejlepších světových hráčů. Na hry tak nepřijeli wimbledonský vítěz Harold Mahony ani šampioni z¨Flushing Meadows Robert Wrenn, Wilfred Baddeley a další Američan William Larned.\n\nCelkem nastoupilo třináct hráčů, z toho sedm Řeků, dva Britové a po jednom Australanovi, Francouzi, Maďaru a Němci. Ze sedmi řeckých tenistů pocházeli čtyři z klubu ALTC (Paspatis, Petrokokkinos, Rallis a Kasdaglis, Řek z egyptské Alexandrie), jeden z Panachaic Gymnastic Clubu (D. Frangopoulos) a dva z panhellénské gymnastické společnosti (Aristidis a Konstantinos Akratopoulosovi).\n\nOrganizátoři rozšířili startovní listinu o sportovce z jiných olympijských sportů. Turnaje se zúčatnili maďarský vzpěrač narozený v Jugoslávii a člen Národního gymnastického klubu Momcsilló Tapavicza, britský kladivář George S. Robertson, i běžci na 800 metrů – Australan Edwin Flack z Melbourneského tenisového klubu a Němec Friedrich Traun ze Sportovního klubu. Na hry zavítali také Francouz J. Defert z Racing Clubu a v Irsku narozený John Pius Boland.\n\nOlympijský turnaj tak mohl být považován za první skutečně světovou tenisovou událost, když až do venkovního turnaje Letních olympijských her 1908 nehrálo nikdy více tenistů z většího počtu států. Robertson se na hrách zúčastnil také soutěží v kouli a disku. Později ke své účasti napsal: „\"Doma bych se neodvážil nastoupit do nejobyčenějšího turnaje\"“. Flack, který vyhrál dva běžecké závody, hrál dvouhru a čtyřhru se svým spolubydlícím z pokoje Robertsonem. Gordon k tomu uvedl, že byl možná k účasti svým přítelem vyzván. Tapavica startoval navíc v zápase, skoku do dálky a vzpírání.\n\nVítěz dvouhry i čtyřhry John Boland studoval, stejně jako Robertson, Oxfordskou univerzitu (právo). Jednalo se především o kriketistu, jenž na škole také soutěžil v ragby a tenise. Z univerzity se znal s Konstantinosem Manosem, členem Olympijského organizačního výboru. Verze, že měl původně do Athén přijet jen jako turista, je nepřesná. Ve svém deníku si 9. března 1895 poznamenal, že měl oxfordskou snídani s Konstantinosem Manosem, na které Řek projevil snahu propagovat olympijské hry v kruhu sportovních přátel Bolanda. Gillmeister v knize \"Olympisches Tennis\" z roku 1993 uvedl, že Boland mohl být v Athénách již měsíc před turnajem a trénovat.\n\n\nMedaile v tabulce odpovídají rozhodnutí MOV, který retroaktivně potvrdil daný stav. V době konaní athénských her totiž vítězové získali stříbrné medaile, finalisté bronzové kovy a hráči, kteří se umístili na třetích pozicích nebyli oceněni.\n\nDeblový pár Kasdaglis a Petrokokkinos byl hodnocen ve výsledkové listině MOV jako tým smíšený, tj. nepocházející z jedné země. Z listiny vyplývá, že Kasdaglis nastoupil do dvouhry za Řecko, kdežto Petrokokkinos, který nezískal žádnou medaili z dvouher, nebyl spojený se žádnou zemí ve statistice MOV. Nicméně, všechny dostupné zdroje udávají řeckou národnost tohoto hráče. Naopak Kasdaglis, který byl Řekem žijícím v egyptské Alexandrii, byl někdy uváděn jako egyptský hráč.\n\nFrancouzský tenista nezískal žádnou medaili, Australan a Němec jen jako součást smíšeného páru ve čtyřhře s hráčem z jiné země.\n\n\n"}
{"id": "474491", "url": "https://cs.wikipedia.org/wiki?curid=474491", "title": "Kampus", "text": "Kampus\n\nKampus (angl. \"campus\" [kæmpəs], z lat. \"campus\", pole, cvičiště) je souvislý areál vysoké školy (univerzity), zejména v britském a americkém prostředí.\n\nUniverzitní kampus zahrnuje zelené plochy (parky, hřiště), budovy s učebnami a laboratořemi, knihovny, studovnami i studentskými kolejemi. Typický kampus má rozlohu mnoha hektarů a bývá umístěn na okraji velkého města, případně i mimo městskou oblast. Na jeho okraji také bývají zřízeny restaurace, obchody a podobně. Hlavní předností kampusu je soustředění výuky, studia i bydlení a oddělení od městského provozu, což podporuje soustředění na studium a vědecké bádání. Naopak jistou nevýhodou může být právě vzdálenost od města a jeho kulturního i jiného života.\n\nNejvětším univerzitním kampusem v Česku je kampus Masarykovy univerzity v Brně v Bohunicích a jedním z prvních kampusů v České republice byl (nedokončený) areál Univerzity Karlovy na Albertově, budovy ČVUT v Praze v Dejvicích nebo areál Vysoké školy zemědělské v Suchdole. Po roce 1989 vznikly například kampusy Západočeské univerzity v Plzni nebo Jihočeské univerzity v Českých Budějovicích.\n\n"}
{"id": "474493", "url": "https://cs.wikipedia.org/wiki?curid=474493", "title": "Merta", "text": "Merta\n\nMerta může být:\n\n\n"}
{"id": "474495", "url": "https://cs.wikipedia.org/wiki?curid=474495", "title": "Karl Friedrich Hieronymus von Münchhausen", "text": "Karl Friedrich Hieronymus von Münchhausen\n\nKarl Friedrich Hieronymus svobodný pán von Münchhausen (11. května 1720 – 22. února 1797, známý též jako baron Münchhausen či baron Prášil) byl německý baron, voják a cestovatel.\n\nNarodil se v Bodenwerderu a jako mladík byl poslán, aby sloužil jako páže u vévody Antona Ulricha II. Brunšvického. Později vstoupil do ruské armády, v níž sloužil až do roku 1750 a v jejíchž řadách se zúčastnil dvou bitev proti osmanským Turkům. Po návratu domů Münchhausen údajně vyprávěl množství vymyšlených historek o svých neuvěřitelných dobrodružstvích. Zemřel v místě svého rodiště v Bodenwerderu. V tomto městečku je i jeho muzeum a na každém rohu narazíte na sochu připomínající některou z neuvěřitelných příhod.\n\nPodle historek, tak jak je ostatní vyposlechli, patřily mezi baronovy neuvěřitelné výkony let na dělové kouli, cestování na Měsíc a uniknutí z bažin tím, že se sám vytáhl za vlasy (nebo za štruple; záleží na interpretaci).\nPo baronu Münchhausenovi je pojmenována psychická porucha známá jako Münchhausenův syndrom.\n\n\n"}
{"id": "474497", "url": "https://cs.wikipedia.org/wiki?curid=474497", "title": "Baron Prášil", "text": "Baron Prášil\n\nBaron Prášil může být:\n\n\n"}
{"id": "474498", "url": "https://cs.wikipedia.org/wiki?curid=474498", "title": "Antikódy", "text": "Antikódy\n\nAntikódy je název sbírky básní Václava Havla poprvé vydané v roce 1964 v Odeonu. Sbírka je věnována Jiřímu Kolářovi a obsahuje experimentální poezii, především kaligramy. V průběhu let se sbírce dostalo několika vydání s několika rozšířeními o další pozdější básně.\n\nV předmluvě k pozdějšímu vydání řekl další z českých experimentálních básníků Josef Hiršal, že Havlova poezie byla „protestem sociálně kritickým a v neposlední řadě i jakousi artikulací absurdity tehdejších politických poměrů.“\n\nPodle této sbírky bylo vytvořeno i představení v Nové scéně Laterně magice Národního divadla. Premiéra se konala 21. března 2013 v Praze. U příležitosti představení Národní divadlo sbírku opětovně vydalo; obsahovala souběžně i anglický text.\nSbírka obsahuje 7 částí (Antikódy I, Antikódy II, Čítanka, Ilustrace; slova, slova, slova; Kulturní život, Disproporce - poslední část Disproporce, obsahující pouze jednu báseň, je pod číslem 8, ač v pořadí sedmá).\n\nSbírka Antikódy byla prezentována i formou výstavy.\n"}
{"id": "474499", "url": "https://cs.wikipedia.org/wiki?curid=474499", "title": "Domácí řád Albrechta Medvěda", "text": "Domácí řád Albrechta Medvěda\n\nVévodský anhaltský domácí řád Albrechta Medvěda () byl anhaltský řád. Byl založen 18. listopadu 1836 třemi anhaltskými vévody, a to Leopoldem IV. Fridrichem Anhaltským, Jindřichem Anhaltsko-Köthenským a Alexandrem Karlem Anhaltsko-Bernburským, jako rodinný řád, který se uděloval za všeobecné zásluhy o vládnoucí rod i vévodství. Řád byl pojmenován po Albrechtovi I. Medvědu, prvnímu braniborskému markraběti a saskému vévodovi, a dělil se do pěti tříd. Zanikl pádem monarchie roku 1918.\n\nOdznakem je oválný zlatý medailon s medvědem s korunkou kráčejícím na hradební zdi. Na obvodu medailonu je heslo FUERCHTE GOTT UND BEFOLGE SEINE BEFEHLE (\"Boj se boha a plň jeho rozkazy\"). Nad postavo medvěda a pod závěsem odznaku je umístěn malý anhaltský znak, na zadní straně odznaku pak askánský. Kráčející medvěd je oboustranný, vzadu je heslo ALBRECHT DER BAER REG. 1123 BIS 1170 (\"Albrecht Medvěd vládl 1123–1170\"). Za válečné zásluhy byly přidávány dva zkřížené meče pod závěsný kroužek.\n\nHvězda velkokříže je osmicípá a stříbrná s černým medvědem na červené zdi ve středu. Hvězda komandéra je pak ve tvaru stříbrného kříže s rozšířenými rameny. Ve středu je stejný medailon jako u velkokříže a mezi rameny kříže jsou umístěny zlaté routové koruny.\n\nBarvy stuhy jsou zelená s červenými okraji.\n\nŘád se dělil do celkem 5 tříd. Vojenská verze řádu byla doplněna zkříženými meči.\n\nS řádem byly také spojeny medaile, a to:\n"}
{"id": "474501", "url": "https://cs.wikipedia.org/wiki?curid=474501", "title": "Krajská knihovna Františka Bartoše ve Zlíně", "text": "Krajská knihovna Františka Bartoše ve Zlíně\n\nKrajská knihovna Františka Bartoše, příspěvková organizace se sídlem ve Zlíně je největší veřejnou knihovnou ve Zlínském kraji. Poskytuje návštěvníkům knihovnické a informační služby, pořádá kulturní a vzdělávací akce pro školy a veřejnost. Knihovna zajišťuje metodické, poradenské a další služby knihovnám Zlínského kraje, vydává publikace v Edici Zlínský kraj a časopis ZVUK Zlínského Kraje.\n\nKKFB je krajskou knihovnou podle knihovního zákona (257/2001 Sb.) a plní také funkci městské knihovny. Zřizovatelem knihovny je Zlínský kraj a na jejím financování se podílí Statutární město Zlín.\n\n\n\n\nBývalá budova Ústřední knihovny patří k nejstarším stavbám ve Zlíně. Byla postavena v roce 1897 podle návrhu architekta Dominika Feye pro účely měšťanské školy (Škola císaře Františka Josefa I., později Komenského škola). V roce 1933 získala škola nové prostory a v budově byla spolu s dalšími institucemi postupně umístěna i knihovna. V roce 2013 byla knihovna přestěhována do 15. budovy továrního areálu (Baťa/Svit).\n\nBývalé poválečné tovární budovy 14 a 15 od architekta Jiřího Voženílka typově vycházejí ze železobetonového skeletu baťovských továrních budov, tradiční trojtrakt zůstal zachován, jen tradiční modul 6,15 × 6,15 byl zde rozšířen o krajní pole na 7,85 × 6,15 × 7,85. Budovy mají 5 podlaží. Do zvětšených prostor bylo umístěno hygienické zařízení a strojovny klimatizace. K provedení koncových polí budov byly u jedné použity sloupy kulaté a a druhé sloupy hranaté. Obě budovy byly Zlínským krajem zrekonstruovány pro krajskou příspěvkovou organizaci 14I15 Baťův institut. V budovách sídlí kromě Krajské knihovny Františka Bartoše ve Zlíně i Krajská galerie výtvarného umění ve Zlíně a Muzeum jihovýchodní Moravy ve Zlíně. Ve výběrovém řízení nakonec zvítězil návrh Juraje Sonlajtnera a jeho studia A.D.N.S Production. Budovy byly opraveny, mezi objekty vznikl nový prostor pro výstavní a kulturní účely – tzv. platforma.\n\n\n\nÚstřední knihovna a obvodní knihovny jsou automatizované a online propojené a sdílejí jednotnou registraci uživatelů.\n\nNa území města se nachází 10 poboček (Lhotka u Tečovic, Louky, Prštné, Mokrá, Letná, Kudlov, Kostelec, Podlesí, Štípa, Velíková). Kromě pobočky na Podlesí, nejsou online propojeny s Ústřední knihovnou a používají oddělenou registraci uživatelů. Všechny pobočky svým uživatelům nabízejí přístup na internet. \n\nKKFB jako veřejná univerzální knihovna soustřeďuje ve svých fondech literaturu ze všech oborů a žánrů. Knihovní fond obsahuje přes 544 000 knihovních jednotek. Základ knihovního fondu představují knihy, noviny a časopisy, zvukové a audiovizuální dokumenty, mapy a hudebniny. Speciální důraz je kladen na získávání regionální literatury. Na základě příjmu povinného výtisku shromažďuje od roku 2003 periodika vydaná na území České republiky a knihy vydané ve Zlínském kraji. Data KKFB jsou zpracovávána v knihovním systému Verbis. Katalog knihovního fondu je dostupný online. \n\n\nKrajská knihovna Františka Bartoše vykonává poradenskou a konzultační činnost pro knihovny Zlínského kraje, vypracovává metodické plány, vede statistiku knihovnických činností, zajišťuje vzdělávání knihovníků.\n\n\n\n\n\n\n"}
{"id": "474502", "url": "https://cs.wikipedia.org/wiki?curid=474502", "title": "Münchhausen", "text": "Münchhausen\n\nMünchhausen může mít více významů:\n\n"}
{"id": "474507", "url": "https://cs.wikipedia.org/wiki?curid=474507", "title": "Korporál", "text": "Korporál\n\nKorporál je bílá lněná látka čtvercového tvaru užívaná při slavení mše svaté v katolické církvi. Na korporál se během mše pokládá patena, kalich a případně taktéž ciborium. Při mši v mimořádné formě římského ritu se na něj pokládá i samotná hostie.\n\nVelikost korporálu se během času měnila. V dobách prvních staletí, kdy se na oltář nepokládala plátna rovnou, položil jáhen před obětováním na oltář lněné plátno větších rozměrů, na který se následně umisťovaly dary chleba a vína. Jeho cípem (z něhož se později vyvinula palla) se pak zakrýval kalich. Po zavedení prostírání pláten na oltář automaticky se korporál, který se pokládá až před obětováním, výrazně zmenšil. Dnešní velikost má již od středověku. K zakrývání kalicha se pak používá tzv. palla.\n\nV byzantském ritu je obdobou korporálu antimins.\n\n\n"}
{"id": "474508", "url": "https://cs.wikipedia.org/wiki?curid=474508", "title": "Zachránci", "text": "Zachránci\n\nZachránci, uváděno i pod alternativním českým názvem Záchranáři (v anglickém originále The Rescuers) je americký animovaný film z roku 1977 z dílny Walta Disneye. Filmu se režisérsky ujal Wolfganga Reithermana, Johna Lounsberyho, a Arta Stevense. Námět pochází ze stejnojmenné dětské knihy, kterou napsala Margery Sharpové. V celkovém pořadí jde o 23. snímek z tzv. animované klasiky Walta Disneye.\n\nHlasy postaviček v originále namluvili herci jako Eva Gabor, Bob Newhart, Geraldine Page, Jim Jordan a Joe Flynn.\n\nNa film pak navazuje film \"Zachránci u protinožců\".\n\n"}
{"id": "474510", "url": "https://cs.wikipedia.org/wiki?curid=474510", "title": "Jindřich Pazdera", "text": "Jindřich Pazdera\n\nJindřich Pazdera (* 25. července 1954) je český houslista a pedagog.\n\nNa housle se začal učit v šesti letech. Na Konzervatoři v Žilině jej vedl prof. Bohumil Urban, poté byl jeho pedagogem Tibor Gašparek. U prof. Gašparka pak v letech 1972 až 1974 také studoval na bratislavské Vysoké škole múzických umení. V roce 1974 obdržel státní stipendium ke studiu na Moskevské státní konzervatoři P. I. Čajkovského. Jeho pedagogem se stal houslový virtuos prof. Leonid Kogan. Studia ukončil s vyznamenáním v roce 1979.\n\nBěhem studií se stal laureátem Mezinárodní houslové soutěže Pražské jaro 1972 a v témže roce diplomantem Mezinárodní soutěže H. Wieniawského v Poznani. Je profesorem na Hudební fakultě AMU v Praze.\n\n"}
{"id": "474518", "url": "https://cs.wikipedia.org/wiki?curid=474518", "title": "Tenis na Letních olympijských hrách 1900", "text": "Tenis na Letních olympijských hrách 1900\n\nTenis na Letních olympijských hrách 1900 v Paříži měl na programu soutěže mužské dvouhry, mužské čtyřhry, ženské dvouhry a smíšené čtyřhry. Ženy na olympijském turnaji startovaly poprvé. Celkem do něj nastoupilo 26 tenistů ze čtyř zemí, včetně smíšených párů různých národností ve čtyřhrách.\n\nPoražení semifinalisté nehráli zápas o třetí místo a automaticky obdrželi bronzové medaile.\n\nOlympijský turnaj se konal na otevřených antukových dvorcích oddílu Société de l’Île de Puteaux. Události se na rozdíl od předešlé olympiády zúčastnili přední tenisté, mezi jinými mnohonásobní wimbledonští vítězové a bratři Lawrence a Reginald Dohertyovi z Velké Británie.\n\nV ženské části startovala Hedwiga Rosenbaumová, která vybojovala dvě bronzové medaile. Jako zemi původu do zápisu uvedla Prahu a her se účastnila nezávisle na Českém olympijském výboru. Přesto byl bronzový kov z dvouhry přisouzen Čechám.\n\nVšechny zlaté medaile si odvezli olympionici z Velké Británie. V mužské singlu triumfoval Lawrence Doherty, jenž ve finále přehrál krajan Harolda Mahonyho. Ženskou dvouhru ovládla Charlotte Cooperová po výhře nad francouzskou hráčkou Hélènou Prévostovou.\n\nMužskou deblovou soutěž opanovala bratrská dvojice Lawrence a Reginald Dohertyovi, když v boji o zlatý kov porazila francouzsko-americký pár Max Décugis a Basil Spalding de Garmendia.\n\nDruhá vítězství na hrách přidali Charlotte Cooperová s Reginaldem Dohertym, kteří ve finále smíšené soutěže triumfovali nad francouzsko-britským párem Hélène Prévostová a Harold Mahony. Oba poražení vybojovali druhý stříbrný kov.\n\nCelkově nastoupilo 26 tenistů ze 4 zemí:\n\n\n\n\n"}
{"id": "474521", "url": "https://cs.wikipedia.org/wiki?curid=474521", "title": "Afghánská krize", "text": "Afghánská krize\n\nAfghánská krize (nebo též Panjdehský incident, Bitva u Kušky či Panjdehský strach) byl vojenský střet, k němuž došlo v roce 1885, kdy ruské síly zaútočily na afghánské území u oázy v Panjdehu. Konkurenční ruské a britské zájmy ve střední a jižní Asii byla celá léta příčinou studené války známé jako Velká hra. Afghánská krize měla blízko k vyvolání ozbrojeného konfliktu mezi oběma zeměmi.\n\nAfghánské síly se utábořily na západním břehu řeky Kušk, a Ruské síly na východním břehu. 29. března 1885, velitel ruských sil, generál Komarov, poslal ultimátum požadující afghánské stažení. Po jeho odmítnutí, Rusové zaútočili v 3 hodiny ráno 30. března, a vyhnali Afghánce přes most Pul-i-Khišti. Ztratili asi 40 mužů. Afghánci ztratili až 600 mužů.\n\nIncident téměř vedl k válce mezi Británií a Ruskem, ale emír Abdurrahmán, který byl tou dobou přítomen na konferenci v Rávalpindí lordem Dufferinem, považoval záležitost za pouhou pohraniční potyčku. Nicméně, člen Gladstoneova kabinetu lord Ripon (nový indický místokrál), věřil že ústup by mohl vést k zhroucení pořádku v Afghánistánu a ruské intervenci. Británie nakonec přijala stávající stav a uznala ruské nároky.\n\nPo incidentu, byla na anglo-ruské hranici zřízena komise k vymezení severní hranice Afghánistánu. Do komise nepatřili žádní Afghánci. Rusové založili na získaném území pohraniční město Kuška, která byla nejjižnější osada Ruského impéria a Sovětského Svazu.\n\n"}
{"id": "474527", "url": "https://cs.wikipedia.org/wiki?curid=474527", "title": "FT Records", "text": "FT Records\n\nFT Records je brněnské hudební vydavatelství Pavla Kopřivy z kapely Folk Team.\n\nVzniklo v roce 1991 a funguje dosud. Hned zpočátku se uvedlo vydáním reedice desek Karla Plíhala \"Karel Plíhal 1985-89\" a záznamu Plíhalova koncertu na albu \"Takhle nějak to bylo...\".\n\nVydavatelství vydalo alba např. AG Fleku, Vlasty Redla, Bokomary, Čankišou, Slávka Janouška, Pavla Helana, Emila Pospíšila či reedice desek skupiny Progres 2.\n\n"}
{"id": "474532", "url": "https://cs.wikipedia.org/wiki?curid=474532", "title": "Image hosting", "text": "Image hosting\n\nImage hosting nebo také hosting obrázků je služba pro ukládání obrázků a fotografií na server, který následně tyto obrázky zobrazuje. Po nahrání obrázku na tento server se vygeneruje kód, který uživatelé mohou vložit do svého blogu, na www stránky nebo do fóra. Někteří lidé image hosting používají i v případech, kdy chtějí někomu ukázat obrázek, který mají v počítači, ale nechtějí jej posílat e-mailem. Většina image hostingů je bezplatná, některé vyžadují registraci.\n\nImage hostingy se mezi sebou liší zejména tím, jak velký umožňují nahrát obrázek. Některé také nabízí další možnosti, jako například přejmenování obrázku nebo změnu velikosti. Tato funkce se hodí zejména pro vytváření ikon do různých diskuzních fór. Na velké části image hostingů zůstávají obrázky napořád, v jiných případech se po nějaké době mažou. \n\n"}
{"id": "474536", "url": "https://cs.wikipedia.org/wiki?curid=474536", "title": "Erdheimova–Chesterova choroba", "text": "Erdheimova–Chesterova choroba\n\nErdheimova-Chesterova choroba (zkráceně ECD, známá též jako Erdheimův-Chesterův syndrom nebo polyostotická sklerotická histiocytóza) je vzácné onemocnění charakterizované abnormálním zvýšením počtu určitého typu bílých krvinek, tzv. histiocytů, nebo tkáňových makrofágů (technicky se toto onemocnění řadí mezi histiocytózy z non-Langerhansových buněk). Obvykle propuká ve středním věku. Nemoc se projevuje mimo jiné mnohojadernými obrovskými buňkami, zánětlivým infiltrátem lymfocytů a histiocytů v kostní dřeni a generalizovanou sklerózou dlouhých kostí.\n\nNemoc je pojmenovaná po americkém patologovi Williamu Chesterovi a rakouském patologovi Jakobu Erdheimovi.\n\n"}
{"id": "474540", "url": "https://cs.wikipedia.org/wiki?curid=474540", "title": "Měkčená zbraň", "text": "Měkčená zbraň\n\nMěkčená zbraň je zbraň užívaná při larpovém boji. Na mnoha typech larpů se používají předměty, jejichž účelem při larpovém boji není použít je jako projektily, nýbrž držet je při útoku na druhého v ruce. Různé larpy, jejichž program zahrnuje i boj, mají různá pravidla o tom, z čeho smí být tyto zbraně vyrobené, jakou mají mít délku a jaké vlastnosti mají mít různé typy. Většinou se zbraně dělí na obouruční (obvykle sto a více centimetrů), jednoruční (běžně pod sto centimetrů) a dýky (většinou méně než čtyřicet centimetrů), ale pro řetězové zbraně, jako je řemdih, se většinou míry poněkud liší. Na různých larpech, kde se hráči dělí na povolání, mohou různá povolání používat různé typy zbraní, které mají výhody buď jenom v délce, a nebo i třeba ve vyšším (simulovaném) zranění při zásahu. Zároveň jsou zbraně často médiem pro množství schopností povolání.\n\nNa některých larpech (tzv. dřevárnách) se zbraně dělají celé ze dřeva, ale často je to zakázané a zbraň musí mít celou úderovou plochu měkčenou (např. mirelonem, karimatkou nebo molitanem), nebo nesmí mít ani dřevěný základ (pro noční bitvy) a ten se tak vyrábí z plastu, bambusu nebo jen čistě z jekoru. Zároveň však některé akce vyžadují, aby měly různé zbraně minimální váhu a bambus i plast bývají pro tento účel příliš lehké; bambus se navíc se při lomu štěpí na ostré třísky a na mnoha akcích je proto zakázán.\n\nPro udržení součástí, ze kterých je zbraň vyrobena, pohromadě, se používá lepicí páska, většinou silná typu \"power tape\" nebo kobercová (ideálně podlepená chemoprénem). V případě celodřevěných zbraní to není třeba (i když i ty se pro jistotu omotávají páskou, aby z nich nelítaly při lomu třísky). Pokud má meč na dřevěném jádru meče záštitu, nikdy není připevněna tak, že by do jádra byla vyvrtána díra (zlomilo by se časem).\n\nV zahraničí se používají hlavně latexové zbraně, které nelze doma vyrobit, stojí dost peněz a pro účely českých dřeváren nemají dostatečnou výdrž (dřevěné zbraně je ničí). Nováčci by se neměli nechat zmást krásou těchto zbraní (bývají hezčí, než 95 % zbraní užívaných v bitvách), a raději si zbraně vyrobit sami podle návodů na internetu nebo se obrátit na české výrobce těchto zbraní.\n\n"}
{"id": "474541", "url": "https://cs.wikipedia.org/wiki?curid=474541", "title": "Alon Švut", "text": "Alon Švut\n\nAlon Švut ( אַלּוֹן שְׁבוִת, v oficiálním přepisu do angličtiny Allon Shevut, přepisováno též Alon Shvut, doslova „\"Dub návratu\"“, podle dubu, který tu i v letech 1948-67 zůstal po zničených židovských vesnicích) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 965 metrů, v nevelké sníženině uprostřed Judských hor. Obec leží cca 9 kilometrů jihozápadně od města Betlém, cca 16 kilometrů jihozápadně od historického jádra Jeruzalému a cca 55 kilometrů jihovýchodně od centra Tel Avivu. Alon Švut je situován do oblasti souvislého izraelského osídlení Guš Ecion a v jeho těsné blízkosti se nacházejí izraelské osady Kfar Ecion, Roš Curim, Bat Ajin, El'azar a Efrat.\n\nObec Alon Švut byla založena roku 1970 skupinou nábožensky orientovaných sionistů. Měla sloužit jako obchodní centrum pro převážně zemědělské obce v jejím okolí. Blok obnovených izraelských osad v oblasti Guš Ecion byl jedním z prvních založených na Západním břehu Jordánu po izraelském vítězství v šestidenní válce. V první fázi byla centrem života nové osady zdejší ješiva Har Ecion.\n\nV obci funguje šest synagog, základní i střední školy, obchod se smíšeným zbožím, poštovní úřad. Je tu také jediná bankovní pobočka v oblasti Guš Ecion, oblastní knihovna, zdravotní klinika. Alon Švut je napojen na autobusové linky 160, 161 a 164.\n\nObec měla být podle plánů z počátku 21. století zahrnuta do bezpečnostní bariéry a izraelská vláda si hodlá oblast Guš Ecion trvale ponechat. Dle stavu z roku 2008 ale nebyla tato bariéra v úseku jižně od Alon Švut zatím postavena. Část představitelů izraelských osad v Guš Ecion včetně předsedy Oblastní rady Šaula Goldsteina navíc s výstavbou bariéry nesouhlasí. Kritizují, že omezí rozvoj některých osad, naruší dopravní síť a přitom nebude schopna zcela oddělit palestinskou populaci, protože tisíce Palestinců žijí ve vesnicích rozptýlených mezi izraelskými obcemi v Guš Ecion.\n\nMinistr obrany Ehud Barak v září 2009 odsouhlasil výstavbu nových bytů v Alon Švut. Má jít o jeden dům s 12 bytovými jednotkami, jehož výstavba byla schválena již v polovině 90. let 20. století. Ša'ul Goldstein, předseda Oblastní rady Guš Ecion to komentoval pozitivně, ale dodal, že poptávka po nových stavebních povoleních je desetinásobná.\n\nMezi obyvateli Alon Švut převažují stoupenci náboženského sionismu. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nTřebaže formálně jde o sídlo vesnického typu (bez statutu místní rady ani města), počtem obyvatel je to osada městského charakteru, s dlouhodobě stagnující populací. K 31. prosinci 2014 zde žilo 3141 lidí. Během roku 2014 populace stoupla o 0,9 %.\n\n\n"}
{"id": "474546", "url": "https://cs.wikipedia.org/wiki?curid=474546", "title": "Polí5", "text": "Polí5\n\nPolí5 či Polí pět je malé pražské hudební vydavatelství spojené s obchodem na adrese Trojanova 9 (do června 2010 Dittrichova 13).\n\nMajitelem je Josef Jindrák, baskytarista skupiny Skrytý půvab byrokracie. Vydavatelství i obchod (který kromě hudby nabízí i knihy atp.) se orientuje na subkultury, na underground nebo na experimentální tvorbu.\n\nHudbu vydavatelství ze začátku vydávalo v typických kartonových obalech, CD pak byly ručně vyráběné CD-R, nyní již je produkce vyráběna klasickým lisováním. Ke kapelám patřícím pod vydavatelství se např. řadí Postižená oblast, Květoslav Dolejší, Cermaque. Kromě hudby vydává i filmy (např. \"Labyrint snů\", \"Pyros\") na DVD.\n\nNázev vydavatelství je převzat z citátu Ladislava Klímy „Obešel já polí pět“ z knihy \"Jak bude po smrti\".\n\nVydavatelství získalo za svou činnost cenu Vinyla 2012.\n\n"}
{"id": "474547", "url": "https://cs.wikipedia.org/wiki?curid=474547", "title": "Dostihové závodiště Velká Chuchle", "text": "Dostihové závodiště Velká Chuchle\n\nDostihové závodiště Velká Chuchle je závodiště kde se konají cvalové i klusácké dostihy. Leží na jižním okraji Prahy, v městské části Velká Chuchle, na levém břehu Vltavy. Dostihy se zde konají od dubna do půli listopadu.\n\nZávodiště bylo otevřeno 28. září 1906, když necelý měsíc před tím bylo pod vodou při povodni. Krásné počasí na sv. Václava vše vysušilo. Úplně prvním koněm, kterému se podařilo zvítězit, byla klisna Vision v sedle se svým majitelem, zvěrolékařem Františkem Bartoschem.\n\nV roce 1911 (13. května) přistál se svým letounem Blériot XI na Chuchelském závodišti inženýr Jan Kašpar, při historicky prvním dálkovém letu Pardubice – Praha.\n\nVe slunečnou neděli 22. května 1921 se zde běželo první Československé derby. Významnou událostí bylo Čs. derby 1931, které oficiálně navštívil prezident republiky Tomáš Garrigue Masaryk. Přihlížel vítězství hřebce Oskara s jezdcem Jiřím Eschem z Chrudimské stáje. Za éry první republiky se chuchelské dostihy těšily velké přízni veřejnosti a jejich navštěvování bylo i společenskou událostí. Setkávaly se zde známé osobnosti, např. Vlasta Burian, Ferenc Futurista, Rudolf Deyl st., Adina Mandlová, aj. Prezident Masaryk tam zajížděl i soukromě.\n\nZa Pražského povstání v květnu 1945 byly po výbuchu vlaku s municí zasaženy stáje dostihových koní a vzplanuly. Většinu koní se podařilo zachránit vypuštěním ven, ale tři nepřežili. Byli mezi nimi velmi populární kůň té doby Cyklon či klisna Luba, která již byla vyvedena ven, ale stádový pud ji vehnal zpět do hořící stáje. Dva dny před tímto požárem zahynul dostihový trenér Karel Šmejda (zaznamenal dvě vítězství v derby 1927 s koněm Dagobertem, 1944 s klisnou Divou, trénoval též jedinou vítězku Velké Pardubické 1937 Marii Immaculatu Brandisovou), jenž i přes zákaz vycházení hodlal opatřit své koně krmením a pitím, avšak jeho život předčasně ukončila kulka německého ostřelovače.\n\nOd roku 1953 do roku 1990 byla pořadatelem dostihů ve Velké Chuchli organizace Státní závodiště. Po majetkoprávně nejisté éře 90. let 20. století se na konci roku 2001 stala pořadatelem dostihů TMM, s r. o.\n\nV roce 1985 byly strženy staré dřevěné secesní tribuny a postavena nová železobetonová tribuna s kapacitou sedících 4000 diváků, otevřená na jaře 1991.\n\nV srpnu 2002 postihla závodiště ničivá povodeň a celý areál se ocitl pod vodou. Dostihový provoz byl obnoven až na jaře 2003. V roce 2006 oslavilo závodiště ve Velké Chuchli sto let své existence.\n\nV červnu 2013 postihla závodiště další ničivá povodeň. Opětovně bylo závodiště zcela zatopeno v neděli 2. června 2013 a po zvýšení odtoku z Orlíku o dva dny později došlo ke zvýšení hladiny téměř o 2 m. Vlaky stanicí Velká Chuchle pouze projížděly, veřejná doprava autobusy byla celý týden přerušena. Obec byla přístupná pouze přes Slivenec. České derby muselo být přeloženo na hipodrom do Mostu. Do Chuchle se vrátilo 22. června 2014 opětovným vítězstvím Holčákovy stáje Monte Negro, tentokrát s koněm Cheeky Chappie.\n\nNebezpečným místem pro noční parkování automobilů je ulice poblíž křižovatky Dostihové a U Skály, přímo proti úřadu městské části, kde často dochází k rozbíjení oken osobních automobilů a krádežím, dokonce i čísel a kapot. Před rokem 1989 se zde kradlo i za bílého dne, kdy cílem byly zejména tehdy nedostatkové \"mlhovky\".\nV říjnu 2015 se stala, za účelem zřízení stezky pro cyklisty, Dostihová ulice od ulice U Skály až po Mezichuchelskou jednosměrnou pro všechna motorová vozidla a pro automobilisty, z nichž mnozí zákaz nerespektují, neprůjezdnou.\n\nHistorické události od doby vzniku závodiště v roce 1906 zachycuje velmi vkusně upravená stěna, zeď vstupu do areálu na otočce autobusu 172 (naproti vlakové stanici Velká Chuchle), včetně velkých portrétů profesora Tomáše Garrigua Masaryka, inženýra Jana Kašpara a symbolického pomníčku dostihového trenéra Karla Šmejdy (nar. 3.11.1880 ve Vídni, zastřeleného 7.5.1945 na závodišti ve Velké Chuchli).\n\n\n"}
{"id": "474550", "url": "https://cs.wikipedia.org/wiki?curid=474550", "title": "Jenő Fock", "text": "Jenő Fock\n\nJenő Fock (16. května 1916, Budapešť – 22. května 2001, Budapešť) byl maďarský komunistický politik a předseda Rady ministrů Maďarské lidové republiky v letech 1967 – 1975.\n\nDne 14. dubna 1967 převzal funkci předsedy Rady ministrů Maďarské lidové republiky. Jeho předchůdce byl Gyula Kállai. V úřadu byl dlouhých osm let, až do 15. května 1975. Je tak druhým nejdéle úřadujícím premiérem MLR. Jeho nástupcem se stal György Lázár.\n\n\n"}
{"id": "474551", "url": "https://cs.wikipedia.org/wiki?curid=474551", "title": "Guerilla Records", "text": "Guerilla Records\n\nGuerilla Records je hudební vydavatelství sídlící v Lounech a vydávající undergroundovou a alternativní hudbu. Zakladatelem a provozovatelem vydavatelství je Vladimír „Lábus\" Drápal. Založeno bylo v roce 2001.\n\nVydavatelství vydává především undergroundovou hudbu, a to jak staré archivní nahrávky známějších undergroundových kapel (Bílé světlo, The Plastic People of the Universe, DG 307, Žabí hlen), tak novinky těchto legend (Umělá hmota, Dáša Vokatá) a současný underground (BBP, Hally Belly, Josef Klíč, Nevýpar kovatjezd).\n\nDalší oblastí zájmu jsou různé alternativní a nezvyklé hudební směry a skupiny (New Kids Underground, Houpací koně, Bez peří, Skrytý půvab byrokracie, Do Shaska!, Vladimír Franz, Cermaque atd.).\n"}
{"id": "474554", "url": "https://cs.wikipedia.org/wiki?curid=474554", "title": "Chaussée d'Antin – La Fayette (stanice metra v Paříži)", "text": "Chaussée d'Antin – La Fayette (stanice metra v Paříži)\n\nChaussée d'Antin – La Fayette je přestupní stanice pařížského metra mezi linkami 7 a 9. Nachází se v 9. obvodu v Paříži na křižovatce ulic \"Rue de la Chaussée-d'Antin\", \"Rue La Fayette\" a \"Boulevard Haussmann\".\n\nStanice byla otevřena 5. listopadu 1910 jako součást prvního úseku linky 7 mezi stanicemi Opéra a Porte de la Villette. 3. června 1923 přibylo nástupiště pro linku 9, která sem byla prodloužena ze stanice Saint-Augustin.\n\nV roce 1989 u příležitosti 200. výročí Velké francouzské revoluce byl strop na nástupišti linky 7 vyzdoben freskou od umělce Jean-Paula Chambase s námětem markýze de La Fayette a Americké revoluce.\n\nStanice se původně jmenovala \"Chaussée d'Antin\" podle zdejší ulice. Název ulice lze přeložit jako \"Antinovo patro\". Tento neobvyklý název vznikl tím, že zdejší oblast byla bažinatá a tak bylo cestu nutno zvýšet „\"o patro\"“. V ulici měl později palác Louis Antoine de Pardaillan de Gondrin, vévoda d’Antin (1665–1736), syn markýzy de Montespan a dozorce královských staveb, jež dodal ulici zbylé jméno.\n\nV roce 1989 bylo jméno stanice upraveno do současné podoby přidáním názvu druhé ulice, pojmenované po\nGilbertu du Motier, markýzi de La Fayette (1757–1834).\n\n"}
{"id": "474558", "url": "https://cs.wikipedia.org/wiki?curid=474558", "title": "Babičky dobíjejte přesně!", "text": "Babičky dobíjejte přesně!\n\nBabičky dobíjejte přesně! je český barevný film žánru sci-fi, zčásti komedie s prvkem horroru, natočená režisérem Ladislavem Rychmanem v roce 1983. Do kin byl uveden roku 1984. Nepatří mezi oceněné filmy.\n\nRodina Loudova si pořídí tak jako jiné rodiny v sousedství androida – babičku Rózu, který jim má pomoci zvládat výuku dětí a domácí práce. Jejich android od firmy Biotex se ovšem dostane do zhoršujícího se sporu s androidem sousedů. Začnou povalenými popelnicemi, rozbitými okny, oběšenou kočkou, pak se tato naprogramovaná nevraživost přenese i vůči sousedním dětem. V závěrečné hororové scéně se sousedů android Karmen rozhodne kosou zabít děti a nakonec se obě babičky – androidi vzájemně rozbijí. Rodina se poté rozhodne, že už nikdy žádného robota do domácnosti nechce.\n\n"}
{"id": "474571", "url": "https://cs.wikipedia.org/wiki?curid=474571", "title": "Saint-Placide (stanice metra v Paříži)", "text": "Saint-Placide (stanice metra v Paříži)\n\nSaint-Placide je nepřestupní stanice pařížského metra na lince 4 v 6. obvodu v Paříži. Nachází se na křižovatce ulic \"Rue de Vaugirard\", \"Rue de Rennes\", \"Rue Notre-Dame-des-Champs\" a \"Rue du Regard\".\n\nStanice byla otevřena 9. ledna 1910 jako součást úseku Châtelet ↔ Raspail.\n\nPůvodní jméno stanice znělo \"Vaugirard\" podle názvu jedné z ulic. Aby nedocházelo k záměně se stanicí Vaugirard na tehdejší lince A (dnes linka 12), kterou provozovala konkurenční Compagnie Nord-Sud, byla 15. listopadu 1913 přejmenována do své současné podoby. Název nese podle ulice \"Rue Saint-Placide\", která je pojmenována po sv. Placidovi, žákovi sv. Benedikta.\n\nStanice má jen jeden vchod na \"Rue de Rennes\" u domu č. 127. Vstup je jako jeden z mála vybaven původními vzácnými lampami typu \"Val d'Osne\" (na rozdíl od mnohem rozšířenějších lamp \"Dervaux\"). Stanice metra jimi byly vybavovány v letech 1909-1923, ale postupem doby byly nahrazeny, takže dnes se jich dochovalo jen málo.\n"}
{"id": "474572", "url": "https://cs.wikipedia.org/wiki?curid=474572", "title": "Oblastní rada Guš Ecjon", "text": "Oblastní rada Guš Ecjon\n\nOblastní rada Guš Ecjon ( , Gush Etzion Regional Council) je administrativní část izraelského distriktu Judea a Samaří v severní části Judských hor. Rozkládá se na území Západního břehu Jordánu, který Izrael dobyl v roce 1967 během šestidenní války. Oblastní rada sdružuje téměř 20 menších sídel v oblasti historického Guš Ecjon, ale i daleko na východ od jeho hranic. Naopak některá větší sídla ležící v prostoru historického Guš Ecjon do administrativních hranic oblastní rady nespadají (Bejtar Ilit, Efrat). Sídlo oblastní rady Guš Ecjon se nachází západně od osady Alon Švut.\n\nStarostou oblastní rady Guš Ecjon byl do roku 2012 Šaul Goldstein (pak jmenován ředitelem Úřadu pro přírodu a parky). Jeho nástupce na zbylých 18 měsíců funkčního období byl vybrán ve volbách v únoru 2012. Stal se jím Davidi Perl.\n\nV oblasti historického Guš Ecjon:\n\nV oblasti východních Judských hor (někdy též nazýváno Východní Guš Ecjon)\n\nPočátkem 21. století byla západní část oblastní rady Guš Ecjon začleněna do Izraelské bezpečnostní bariéry. Její trasa má zahrnout všechny osady historického Guš Ecjon kromě osady Karmej Cur. Podle stavu k roku 2008 ale nebyla tato bariéra v jižním a východním úseku dobudována.\n\nPopulace oblastní rady přesahuje 20 000. K 31. prosinci 2014 žilo v oblastní radě Guš Ecjon  obyvatel. Z celkové populace bylo  Židů. Včetně statistické kategorie „ostatní“, tedy nearabští obyvatelé židovského původu, ale bez formální příslušnosti k židovskému náboženství jich bylo .\n\n"}
{"id": "474581", "url": "https://cs.wikipedia.org/wiki?curid=474581", "title": "Jakub Čermák", "text": "Jakub Čermák\n\nJakub Čermák (* 6. června 1986 Teplice) je český básník, režisér a písničkář.\n\nPochází z Teplic, je synem hudebníka Miroslava Waneka a Romany Mazancové. Dosud vydal pět básnických sbírek, pod jménem Cermaque devět autorských hudebních alb, alba \"Neboj\" a \"Gravitace\" získala nominace na ceny Anděl. Vystupuje sám; dříve s Martinem Kučerou a Annou Sypěnovou utvořili uskupení Šácholan, pak měl kolem sebe proměnlivou kapelu Cirkus Cermaque. Vystupoval také ve dvojici se svou bývalou ženou Iamme Candlewick. Natočil několik desítek animovaných i hraných hudebních klipů; za klip k písni \"Loďky\" skupiny Zrní byl nominován na Anděla 2014. Z cesty po Evropě s Iamme Candlewick na jaře 2015 vznikl dokumentární film \"Skok do vody\". Jeho básně vyšly i ve sbornících \"Rapporti di errore\" (Mimesis, Milano 2010) a \"Nejlepší české básně 2011\" (Host, Brno 2011). Kmenovým vydavatelem desek Cermaque je Indies Scope v Brně.\n\nJeho bývalou ženou je Andrea Čermák Knotková (* 1988) vystupující pod pseudonymem Iamme Candlewick, mají spolu dceru Agátu (* 2014).\n\n\n\nCermaque je také písní \"Svět patří vám\" přítomen na albu \"Hommage à Jiří Bulis\" (2015).\n\n\n"}
{"id": "474587", "url": "https://cs.wikipedia.org/wiki?curid=474587", "title": "Tenis na Letních olympijských hrách 1904", "text": "Tenis na Letních olympijských hrách 1904\n\nTenis na Letních olympijských hrách 1904 v St. Louis měl na programu soutěže mužské dvouhry a mužské čtyřhry, což znamenalo snížení počtu soutěží z minulých čtyř na dvě události. Ženy se turnaje opět nezúčastnily.\n\nOlympijský turnaj se konal od pondělí 29. srpna do soboty 3. září 1904. Celkem do něj nastoupilo 36 tenistů ze dvou států. Jediným neamerickým soutěžícím se stal Němec Hugo Hardy, který skončil ve druhém kole dvouhry.\n\nDějištěm se staly tři otevřené antukové dvorce v blízkosti stadionu Francis Field v St. Louis. Hostující Spojené státy vybojovaly všechny medaile. Olympiády se zúčastnil také saintlouiský rodák Dwight F. Davis, zakladatel Davis Cupu a ve dvacátých letech ministr války USA. Ve druhém kole jej vyřadil pozdější bronzový medailista Alphonzo Bell.\nPoražení semifinalisté nehráli zápas o třetí místo a automaticky obdrželi bronzové medaile.\n\nCelkově nastoupilo 36 tenistů ze dvou zemí:\n\n\n"}
{"id": "474593", "url": "https://cs.wikipedia.org/wiki?curid=474593", "title": "Itea", "text": "Itea\n\nItea (\"Itea\") je rod rostlin patřící do čeledi iteovité. Zahrnuje asi 27 druhů.\n\n\nNěkteré druhy lze v ČR použít jako okrasné rostliny. Mají sbírkový význam.\n\n \n"}
{"id": "474596", "url": "https://cs.wikipedia.org/wiki?curid=474596", "title": "Jamesovka americká", "text": "Jamesovka americká\n\nJamesovka americká (') je jeden ze dvou druhů rostlin rodu jamesovka\"' (\"Jamesia\") patřícího do čeledě hortenziovitých (\"Hydrangeaceae\"). Je to opadavý keř vysoký 1–3 metry, s bílými pětičetnými květy v bohatých koncových latách. Plodem je tobolka. Stejně jako jeho příbuzný druh \"Jamesia tetrapetala\" pochází ze západních oblastí Spojených států amerických.\n\nRostlinu lze v ČR použít jako okrasnou rostlinu. Má sbírkový význam.\n\n \n"}
{"id": "474599", "url": "https://cs.wikipedia.org/wiki?curid=474599", "title": "Jasmín", "text": "Jasmín\n\nJasmín (\"Jasminum\") je rod rostlin patřící do čeledi olivovníkovité (\"Oleaceae\"). Jako jasmín, nebo nepravý jasmín byl dříve také nazýván pustoryl (\"Philadelpus\").\n\n\nNěkteré druhy lze v ČR použít jako okrasné rostliny. Potřebují chráněné výslunné stanoviště.\n\n\n \n"}
{"id": "474600", "url": "https://cs.wikipedia.org/wiki?curid=474600", "title": "Ořešák", "text": "Ořešák\n\nOřešák (\"Juglans\") je rod rostlin z čeledi ořešákovité. Jsou to povětšině opadavé stromy s aromatickými, střídavými, lichozpeřenými listy. Květy jsou drobné, uspořádané v jednopohlavných jehnědovitých květenstvích a opylované větrem. Plodem je pseudopeckovice neboli oříšek v dužnatém obalu. Rod zahrnuje asi 21 druhů. Je rozšířen v mírném a subtropickém pásu severní polokoule a v horských oblastech Latinské Ameriky.\nZ opadaných listů a plodů a také z kořenů ořešáků se uvolňuje hnědě zbarvená látka zvaná juglon, která potlačuje rozvoj vegetace v okolí stromu (tzv. alelopatie).\n\nHospodářsky nejvýznamnějším druhem je ořešák královský, pěstovaný v mírných oblastech celého světa pro vlašské ořechy. Vyhledávány jsou také aromatické ořechy severoamerického ořešáku černého a některých dalších druhů. Ořešáky mají kvalitní, dekorativní a velmi ceněné dřevo. Některé druhy jsou zdrojem oleje nebo se používají k barvení. Význam mají i v medicíně.\n\nOřešáky jsou opadavé jednodomé stromy nebo výjimečně keře. Ořešák černý dorůstá výšky až 50 metrů. V centru větévek je (přinejmenším u ořešáků z mírného pásu) přehrádkovaná dřeň, zimní pupeny jsou kryté několika šupinami. Listy jsou střídavé, zpravidla lichozpeřené, složené z 5 až 31 lístků. Jednotlivé lístky jsou téměř či zcela přisedlé, na okraji pilovité nebo řidčeji celokrajné. Jizvy po opadu listů jsou velké, trojúhelníkovité až trojlaločné. Květy jsou uspořádané v oddělených jednopohlavných květenstvích.\nSamčí květenství jsou postranní a vyrůstají na starších, dvouletých větévkách, zatímco samičí květenství jsou vrcholová, vyrůstající na koncích letorostů. Květy mají čtyřčetný kalich a jsou podepřeny listenem a 2 listenci. V samičích květech je 7 až mnoho tyčinek. Samičí květy obsahují spodní semeník srostlý ze 2 plodolistů. Listen i listence jsou srostlé se semeníkem. Plodem ořešáku je pseudopeckovice s tlustou, víceméně dužnatou slupkou a oříškem uvnitř.\n\nV minulosti panovaly jisté neshody nad tím, zda plody ořešáku označovat za oříšek, nebo za peckovici. Podle současné morfologie se jedná o pseudopeckovici neboli oříšek obalený dužnatou vrstvou, která se však neformuje ze stěny semeníku (jak by tomu bylo u pravé peckovice), nýbrž zdužnatěním kalicha a zákrovu. Oplodí je většinou nepukavé, pouze u nemnohých druhů (např. ořešák královský) za zralosti nepravidelně puká.\nOříšek je dřevnatý, zpravidla se skulpturovaným povrchem, uvnitř rozdělený dvěma sekundárními a u řady druhů i dvěma terciárními přehrádkami. V průběhu klíčení semene skořápka plodu uprostřed puká a masité, olejnaté dělohy zůstávají v polovinách plodu.\n\nRod zahrnuje 21 až 23 druhů. Je přirozeně rozšířen v Americe, jihovýchodní Evropě a Asii. Největší počet druhů roste v Americe.\nJediným původním evropským druhem je ořešák královský. Jeho současný areál sahá od jihovýchodní Evropy přes jihozápadní Asii a země okolo Kaspického moře po Sin-ťiang na severozápadě Číny a přes svahy Himálaje po hory severního Myanmaru a jižní oblasti Číny. Podle výsledků paleobotanických výzkumů tento druh zmizel z jihovýchodní Evropy a jihozápadního Turecka s nástupem poslední doby ledové a opět se zde objevil ve druhém tisíciletí před naším letopočtem, pravděpodobně přičiněním lidí. Pylové záznamy ukazují, že v době železné kolem roku 1000 př. n. l. již byl ořešák královský v Evropě velmi hojně pěstován jako užitková rostlina.\nZ Asie je mimo již zmíněného ořešáku královského udáváno ještě 5 druhů. Jejich areál zahrnuje Čínu, Japonsko, Koreu, Ruský Dálný východ na sever po Chabarovský kraj a Sachalin (ořešák mandžuský).\n\nV USA se přirozeně vyskytuje 6 druhů ořešáků. Nejrozsáhlejší areál mají druhy ořešák černý a ořešák popelavý, jejichž rozšíření zabírá celou východní část severoamerického kontinentu. Zbývající druhy jsou výskytem omezeny na jih nebo jihozápad USA. Latinská Amerika hostí celkem 12 druhů. V Mexiku roste 5 druhů. V Jižní Americe se ořešáky vyskytují pouze v západních hornatých oblastech, rod není zastoupen v Brazílii, Paraguayi, Uruguayi a nezasahuje ani do Chile. Nejdále na jihu (v severozápadní Argentině a Bolívii) se vyskytuje \"Juglans australis\".\n\nKvěty ořešáků jsou opylovány větrem. Plody poskytují potravu různým zvířatům, jako jsou hlodavci a někteří ptáci, zejména vrány. Tato zvířata také rozšiřují semena. Zejména veverky plody odnášejí i na větší vzdálenost od stromu a zahrabávají je do země jako zásobu potravy.\nSemena ořešáku černého rozšiřuje v Severní Americe především veverka liščí (\"Sciurus niger\"). U ořešáku \"Juglans major\" bylo v Arizoně zjištěno, že rozšiřování stromu na nová místa je výrazně zpomaleno, pokud se na něm veverky nepodílejí.\n\nVýznačnými obsahovými látkami ořešáků jsou zejména fenolické sloučeniny, juglon a syringaldehyd.\nJuglon patří mezi polycyklické chinony, což jsou velmi reaktivní a vesměs také toxické látky.\nJe to hnědožlutě zbarvená látka, která je v živé tkáni ořešáku glykosidicky vázána v netoxické a bezbarvé podobě jako glykosid nucin (někdy nazývaný regianin). Ten při porušení tkáně nejprve hydrolyzuje na hydrojuglon (1,4,5-trihydroxynaftalen), který následně oxiduje kyslíkem či oxidačními činidly na toxický juglon (5-hydroxy-1,4-naftochinon). Tato látka způsobuje intenzivní hnědé zbarvení porušených listů, plodů i kůry ořešáků, ořechovců a dalších zástupců čeledi ořešákovité. Juglon je částečně rozpustný v horké vodě, dobře se rozpouští v alkoholu, chloroformu a dalších organických rozpouštědlech.\nNejvyšší obsah juglonu je v ořešáku černém. V suchých slupkách plodů dosahuje jeho obsah 6 až 17 mg na gram a vrcholí před dozráním plodů. V listech činí jen 1 až 2 mg a je nejvyšší na začátku sezóny. Tenká hnědá slupka pokrývající jádra ořechů je bohatá na fenolické sloučeniny s antioxidačními účinky, které chrání olejnaté jádro před oxidací.\n\nKoně mohou onemocnět akutním zánětem kopyt, pokud se jako podestýlka používají hobliny a piliny ořešáku černého nebo pokud jsou ustájeni v blízkosti stromu. Pyl může způsobit u koní i u lidí alergické reakce. Slupky z ořechů mohou u zvířat přivodit otravu vlivem mykotoxinu Penitrem A, vytvářeného plísní rodu \"Penicillium\". Z tohoto důvodu by se neměly konzumovat žádné ořechy, jejichž slupky nesou známky hniloby. U psů jsou známy i smrtelné otravy.\n\nNegativní vliv ořešáku na okolní vegetaci je znám již dlouho a zmiňoval jej již Plinius starší v 1. století př. n. l. Je to jeden z nejznámějších případů alelopatie, tedy vztahu dvou organismů, při němž jeden potlačuje růst toho druhého vylučováním toxických metabolitů.\nHlavní látkou podílející se v případě ořešáků na tomto jevu je juglon, zřejmě však spolupůsobí i další příbuzné látky a produkty štěpení. Jeho obsah je vysoký zejména v severoamerickém ořešáku černém.\n\nJuglon se uvolňuje do půdy zejména z opadaných listů a dalšího organického opadu a je rovněž vymýván ze živých listů dešťovou vodou. Jeho uvolňování z kořenů ořešáku způsobují také některé oxidující látky uvolňované z kořenů jiných rostlin. U citlivých druhů rostlin působí juglon jako inhibitor buněčného dýchání. V postižené rostlině pak neprobíhá správně výměna kyslíku a oxidu uhličitého, která je nutná pro řádný průběh procesů fotosyntézy a vytváření energie. U některých rostlin, jako jsou např. rajčata, způsobuje také ucpání cév xylému kalusovým pletivem a následně poruchu příjmu vody od kořenů. Otrava se u rostlin může projevit zpomaleným růstem, částečným nebo celkovým uvadnutím nebo až odumřením rostliny. Toxická reakce je někdy velmi náhlá a rychlá a rostlina odumírá bez předchozích příznaků v průběhu jednoho nebo dvou dní. Juglon, uvolňovaný z rozkládajících se kořenů, zůstává v půdě i více než rok po odstranění stromu. Přitom dosah kořenů bývá značný, u ořešáku černého mohou přesahovat průměr koruny až o 25 metrů.\n\nBylo zjištěno, že na toxickou reakci má velký vliv vlhkost půdy, respektive její provzdušnění. Juglon se hromadí zejména v podmáčených půdách, v nichž převládají anaerobní procesy a nedochází k jeho přirozené dekompozici. Naopak v dobře provzdušněných, propustných půdách je poměrně rychle metabolizován bakterií \"Pseudomonas putida\", která jej využívá jako zdroj energie a uhlíku a štěpí jej na semialdehyd 2-hydroxymukonátu a pyruvát. V takových půdách se proto nemusí toxický účinek ani u citlivějších druhů projevit. \n\nZe zahradních plodin jsou vůči juglonu odolné např. mrkev, fazol, kukuřice, vinná réva, cibule a pšenice. U některých dusík fixujících bobovitých rostlin bylo dokonce zjištěno, že významně posilují růst i kondici ořešáku. Mezi citlivé kulturní rostliny náleží jabloně, paprika setá, rajčata a tabák virginský, z okrasných dřevin většina jehličnanů s výjimkou jalovce, pěnišníky, mochnovec křovitý, lípy, skalníky a pivoňky. Ořešákové listí a ostatní opad je nutno alespoň 1 rok kompostovat, než je možno je použít jako mulč nebo kompost k citlivým rostlinám. V ořešáku královském je obsah juglonu menší a toxické reakce rostlin proto nejsou tak časté. Přesto bylo zaznamenáno, že některé plodiny pod tímto stromem špatně rostou, mezi jinými rajčata, brambory a tolice vojtěška.\n\nNejblíže příbuzným rodem je dle výsledků molekulárních studií rod \"Pterocarya\" (lapina).\nRod \"Juglans\" je zejména na základě morfologie plodů, anatomie dřeva a uspořádání listů členěn do 4 sekcí.\n\n\nŘada druhů ořešáků poskytuje jedlé plody. Nejvýznamnější je ořešák královský, který je jednou z nejstarších pěstovaných ořechovin v historii lidstva a je pěstován ve většině zemí mírného pásu. V některých oblastech Balkánu, Střední Asie a Indického subkontinentu dosud roste divoce. Z\ncizokrajných druhů je nejdůležitější \"Juglans neotropica\" (syn. \"J. honorei\"), rozšířený na severozápadě Jižní Ameriky, a rovněž některé severoamerické druhy, zejména ořešák černý z východních oblastí a druhy \"Juglans major\", \"Juglans californica\" a \"Juglans hindsii\" z východu a jihovýchodu USA.\nDruh \"Juglans sigillata\" je v jihočínském Jün-nanu již po dlouhý čas pěstován jako zdroj jedlého oleje. Ořechy také slouží k výrobě různých likérů (v ČR např. známá ořechovka).\n\nOřešáky poskytují kvalitní, dekorativní a ceněné dřevo. Žádané je zejména dřevo ořešáku královského. Jádrové dřevo může být vlivem stanoviště světle až tmavě hnědé nebo i šedé, často je tmavě žilkované a obsahuje našedlé, nafialovělé nebo načervenalé vložky. Zvláště dekorativní bývá kořenicová struktura, stromy se proto za účelem výroby dýh vykopávají i s pařezovou částí. V současné době se tento materiál velmi obtížně shání a bývá proto nahrazován jinými, vesměs exotickými dřevy. Podobné dřevo má i jihoamerický druh \"Juglans neotropica\". Bývá obchodováno pod názvem \"nogal\". V Severní Americe je těžen zejména ořešák černý. Jeho dřevo má poměrně všestranné použití, nejčastěji se z něj vyrábějí dýhy, nábytek a obložení interiérů automobilů. Obchoduje se pod názvem \"black walnut\". Ořechové dřevo je pro vynikající vlastnosti, stálost a pěkný vzhled tradičně používáno na pažby pušek.\n\nJuglon získávaný z ořešáku má účinky proti střevním parazitům, houbovým, virovým i bakteriálním infekcím a je používán při ošetřování úžehu. Také působí proti bakteriím podílejícím se na vzniku zubního kazu (\"Streptococcus mutans\", \"Streptococcus sanguis\") a některým dalším ústním patogenům (\"Porphyromonas gingivalis\", \"Prevotella intermedia\"). Má rovněž projímavý účinek.\n\nJuglon, získávaný ze slupek nezralých plodů ořešáku královského a také ořechovce \"Carya illinoinensis\", je tradičně (minimálně již od 17. století) používán k barvení gobelínů. Vlnu barví na hnědožlutou barvu, zatímco bavlnu do růžových odstínů. Alkoholický výluh nezralých slupek v kombinaci s kamencem sloužil k barvení vlasů.\n\nV České republice se lze zdaleka nejčastěji setkat s ořešákem královským neboli vlašským, který je pěstován v řadě kulturních kultivarů.\nVe sbírkách botanických zahrad a arboret se pěstují i některé méně běžné druhy, zejména ořešák černý, ořešák mandžuský, ořešák japonský a ořešák popelavý.\nV roce 2016 činila světová produkce více než 3,7 milionu tun neloupaných ořechů. Zemí s největší produkcí byla Čína, která se podílela na světové produkci 47,7 %. V Asii celkem bylo sklizeno přibližně 67,5 % celkového množství.\n\nTabulka uvádí deset největších producentů ořechů v roce 2016:\n\n"}
{"id": "474602", "url": "https://cs.wikipedia.org/wiki?curid=474602", "title": "Edward Lu", "text": "Edward Lu\n\nEdward Tsang Lu (* 1. července 1963 ve Springfieldu, Massachusetts, USA) je americký fyzik a astronom.\n\nOd prosince 1994 do srpna 2007 byl astronautem NASA. Má za sebou tři kosmické lety, včetně šestiměsíčního pobytu na Mezinárodní vesmírné stanici (ISS). Celkem strávil ve vesmíru 205 dní, 23 hodin a 20 minut.\n\nEdward Lu je čínského původu, narodil se ve Springfieldu ve státě Massachusetts, dětství a mládí prožil v Honolulu na Havaji a ve městě Webster ve státě New York. Po ukončení střední školy (roku 1980) ve Websteru studoval elektrotechniku na Cornellově universitě, roku 1984 zde získal titul bakaláře. O čtyři roky později se stal doktorem aplikované fyziky na Stanfordově univerzitě. Poté se věnoval fyzice Slunce a astrofyzice ve vysokohorské laboratoři v Boulderu v Coloradu. Od roku 1992 byl zaměstnán i v Joint Institute for Laboratory Astrophysics při Coloradské univerzitě. V letech 1992 – 1995 studoval v Astronomickém institutu v Honolulu.\n\nEdward Lu je ženatý, má jedno dítě.\n\nZúčastnil se 15. náboru astronautů NASA, uspěl a 8. prosince 1994 byl začleněn do oddílu astronautů NASA. Po kurzu všeobecné kosmické přípravy získal v květnu 1996 kvalifikaci letového specialisty.\n\nBrzo po dokončení přípravy byl zařazen do posádky letu STS-84. Do vesmíru odstartoval na palubě raketoplánu Atlantis 15. května 1997. Atlantis přivezl na stanici Mir nového amerického člena základní posádky. Raketoplán přistál po 11 dnech, 20 hodinách a 28 minutách letu 24. května 1997. \n\nVe dnech 8. – 20. září 2000 pobýval ve vesmíru podruhé. Mise STS-106 raketoplánu Atlantis trvala 11 dní, 19 hodin a 12 minut. Jejím úkolem bylo připravit a zásobit Mezinárodní vesmírnou stanici (ISS) na stálé osídlení.\n\nV březnu 2001 byl jmenován palubním inženýrem hlavní posádky Expedice 7 na ISS, kolegy v posádce se stali Jurij Malenčenko (velitel) a Sergej Moščenko, později nahrazený Alexandrem Kalerim. Po havárii Columbie byla posádky omezena na dva kosmonauty – Malenčenka a Lua. \n\nDo vesmíru vzlétl 26. dubna 2003 v ruském Sojuzu TMA-2. V důsledku přerušení letů raketoplánů byla Expedice 7 pouze dvoučlenná. Dvojice Malenčenko, Lu přistála po šestiměsíční směně v Kazachstánu dne 28. října 2003 po 184 dnech, 22 hodinách a 46 minutách letu.\nV srpnu 2007 odešel z NASA.\n\nStal se členem představenstva a generálním ředitelem neziskové Nadace B612 (B612 Foundation), která se věnuje problematice ochrany Země před dopady meteoritů.\n"}
{"id": "474605", "url": "https://cs.wikipedia.org/wiki?curid=474605", "title": "Corentin Cariou (stanice metra v Paříži)", "text": "Corentin Cariou (stanice metra v Paříži)\n\nCorentin Cariou je nepřestupní stanice pařížského metra na lince 7 v 19. obvodu v Paříži. Nachází se pod \"Avenue Corentin Cariou\" u křižovatky s ulicí \"Rue Rouvert\".\n\nStanice byla otevřena 11. listopadu 1910 při zprovoznění prvního úseku linky mezi stanicemi Opéra a Porte de la Villette.\n\nStanice se otevírala pod názvem \"Pont de Flandre\" s odkazem na most přes Canal Saint-Denis, přes který vedla ulice \"Rue de Flander\", hlavní ulice bývalého města La Villette, které bylo v roce 1860 připojeno k Paříži.\n\n10. února 1946 byla stanice přejmenována na \"Corentin Cariou\" podle \"Avenue Corentin Cariou\" na počest bývalého radního z 19. arrondissementu jménem Corentin Cariou (1898–1942), který byl zastřelen nacisty během okupace.\n\nStanice má dva vchody na \"Avenue Corentin Cariou\".\n\n"}
{"id": "474608", "url": "https://cs.wikipedia.org/wiki?curid=474608", "title": "Kalopanax pestrý", "text": "Kalopanax pestrý\n\nKalopanax pestrý (\"Kalopanax septemlobus\"), česky též dlanitec pestrý, je druh rostliny z čeledi aralkovité a jediný druh rodu kalopanax. Je to opadavý strom s trnitými větvemi, dlanitě členěnými listy a pětičetnými květy ve vrcholových květenstvích složených z okolíků. Plodem je peckovice. Druh se vyskytuje ve východní Asii. Je zdrojem kvalitního dřeva, má význam v asijské medicíně a pěstuje se jako okrasná dřevina. Lze se s ním setkat i ve sbírkách některých českých botanických zahrad a arboret.\n\nKalopanax pestrý je opadavý, jednodomý strom, dorůstající výšky až 30 metrů a průměru kmene až jeden metr. Větve jsou tuhé, poseté četnými ostrými, plochými trny. Borka je šedá, podélně odlupčivá. Listy jsou jednoduché, střídavé, papírovité, dlanitě laločnaté, dlouze řapíkaté, s 5 až 9 laloky, dlanitou žilnatinou a zubatým okrajem. Často jsou nahloučené na koncích větví. Vyrůstají na dlouhých i krátkých výhonech. Palisty jsou přirostlé k řapíku a mají objímavou bázi. Čepel listů je 9 až 25 cm široká, zašpičatělá, na bázi uťatá až srdčitá, řapík dosahuje délky 8 až 50 cm. Květy jsou drobné, pětičetné, uspořádané ve vrcholových chocholičnatých latách o průměru až 30 cm, složených z dlouze stopkatých, kulovitých okolíků o průměru asi 2 centimetrů. Stopky květů nejsou článkované. Kalich je zakončen 5 drobnými zuby. Koruna je bělavá až nažloutle zelená. Tyčinek je pět a mají fialové prašníky. Semeník je srostlý ze dvou plodolistů. Čnělky jsou na bázi srostlé, na vrcholu dvouklané. Plodem je tmavě modrá, téměř kulovitá, 3 až 5 mm velká dvoupeckovice s dužnatým exokarpem a papírovitým endokarpem (peckou), obsahující dvě plochá semena.\n\nDruh se přirozeně vyskytuje ve východní Asii. Areál zahrnuje Čínu, Japonsko, Koreu a ruský Dálný východ (Přímořský kraj, Sachalin, Kurilské ostrovy). Roste jako složka listnatých a smíšených lesů v nadmořských výškách od hladiny moře po 2500 metrů. V Japonsku tvoří běžnou součást horských lesů na ostrovech Hokkaidó, Honšú, Kjúšú i Šikoku.\n\nHlavními účinnými látkami jsou saponiny. Některé tyto látky jsou identické se saponiny izolovanými z eleuterokoku ostnitého nebo akébie pětičetné.\n\nRod \"Kalopanax\" je v rámci čeledi \"Araliaceae\" řazen do podčeledi \"Aralioideae\" a tribu \"Schefflerae\". V minulosti byl spojován s rodem \"Acanthopanax\", který je v současné taxonomii součástí rodu \"Eleutherococcus\".\n\nKalopanax je pěstován jako okrasná dřevina. V České republice mívá spíše keřovitý vzrůst. Vysazuje se poměrně zřídka a lze se s ním setkat zejména ve sbírkách botanických zahrad a arboret. Je uváděn např. ze sbírek Dendrologické zahrady v Průhonicích, Pražské botanické zahrady v Tróji, Průhonického parku a Arboreta Žampach. Vyžaduje slunné až polostinné stanoviště a výživnou, vlhkou, ale dobře propustnou půdu. Množí se letními bylinnými řízky.\n\nDřevo kalopanaxu je zlatožluté, měkké a lehké, s jemnou strukturou. Dobře se leští. Používá se zejména na dýhy a k soustružení. Má dobré rezonanční vlastnosti a proto slouží také k výrobě hudebních nástrojů.\nKůra a listy kalopanaxu jsou v Asii používány k léčení kožních chorob a vředů a mají insekticidní účinky.\n\n"}
{"id": "474609", "url": "https://cs.wikipedia.org/wiki?curid=474609", "title": "Love?", "text": "Love?\n\nLove? je sedmé anglické studiové album, americké popové zpěvačky Jennifer Lopez. Vyšlo v dubnu 2010 u Epic Records.\n\nAlbu předcházely dva singly, z nichž první je „Louboutins“, který byl vydán v USA 21. prosince 2009 a debutoval na grafu Hot Dance Club Songs pod číslem 50 po měsíci od vydání.\n\nV únoru 2009, první z několika nových nahrávek, \"Hooked On You\" kolovaly na internetu, což potvrdilo zvěsti, že Jennifer Lopez byla zpět ve studiu v nahrávání zbrusu nové album.\n\n\n\n"}
{"id": "474614", "url": "https://cs.wikipedia.org/wiki?curid=474614", "title": "Absolón (příjmení)", "text": "Absolón (příjmení)\n\nPříjmení Absolón či Absolon nosí více různých osobností:\n\n\n\n"}
{"id": "474615", "url": "https://cs.wikipedia.org/wiki?curid=474615", "title": "Arsenolamprit", "text": "Arsenolamprit\n\nArsenolamprit je minerál obsahující arsen.\n\nHydrotermální na rudních žilách v doprovodu arsenu, bismutu, stříbra a dalších minerálů. Jeho krystalky a prožilky jsou známé v asociaci s arsenidy mědi z Černého dolu a v Jáchymově ČR, a Marienbergu Německo, Nově se hojně vyskytl v Cavnicu v Rumunsku.\n\nBarva: šedobílá, potahuje se černým povlakem. Vryp: černý, Lesk: kovový až diamantový. Hustota: 5,6. Tvrdost: 2. Štěpnost: dokonalá. Morfologie: jehlicovité krystalky, tabulkovité a vějířovité agregáty, kusový.\nČetnost výskytu: raritní.\n"}
{"id": "474616", "url": "https://cs.wikipedia.org/wiki?curid=474616", "title": "Dobře nám", "text": "Dobře nám\n\nDobře nám (2008) je druhé album kapely Koa po smrti Zuzany Navarové v roce 2004. Obsahuje 17 písniček, z toho dvě jsou poslední písničky Navarové, na rozdíl od předchozího alba \"Koa\" (2006), které obsahuje ještě nahrávky Navarové, jsou již nazpívané členy kapely Koa. Další písničky složili členové kapely, hlavním autorem zůstává Mário Bihári.\n\n\n"}
{"id": "474617", "url": "https://cs.wikipedia.org/wiki?curid=474617", "title": "Svitel", "text": "Svitel\n\nSvitel (\"Koelreuteria\") je rod rostlin z čeledi mýdelníkovité (\"Sapindaceae\"). Jsou to opadavé stromy a keře se složenými listy a květy v rozměrných vrcholových květenstvích. Plodem je tobolka. Rod zahrnuje tři druhy a je rozšířen výhradně v Asii. V České republice je jako okrasná dřevina pěstován svitel latnatý.\n\nSvitel latnatý (\"Koelreuteria paniculata\") se vyskytuje v Číně a Koreji, svitel dvojzpeřený (\"Koelreuteria bipinnata\") je endemit Číny a druh \"Koelreuteria elegans\" byl popsán v roce 1952 a je znám z Tchaj-wanu a Fidži.\n\nSvitely jsou opadavé stromy a keře s lichozpeřenými nebo dvakrát zpeřenými listy. Květy jsou dvoustranně souměrné, oboupohlavné nebo jednopohlavné, čtyřčetné nebo pětičetné, uspořádané v rozměrných vrcholových thyrsech. Kalich bývá pětičetný, zatímco koruna je zpravidla čtyřčetná.\nTyčinek je zpravidla osm, řidčeji méně, a mají volné nitky. Semeník je srostlý ze tří plodolistů a obsahuje tři komůrky, v nichž je po dvou vajíčkách.\nPlodem je tobolka obsahující tři semena.\n\n\nSvitel latnatý (\"Koelreuteria paniculata\") je pěstován jako okrasná dřevina. Efektní je zejména jako solitéra. Pěstovaná varieta \"Koelreuteria paniculata\" \"apiculata\" tvoří nízký stromek se světle žlutými květy. Kultivar \"Koelreuteria paniculata\" 'Fastigiata' má vzrůst poměrně úzce sloupovitý, \"K. p.\" 'September' jehlancovitý. Svitel latnatý, varieta i kultivaty patří mezi medonosné dřeviny. Další kultivary svitelu latnatého: \"Koelreuteria paniculata\" 'Coral Sun', 'Beachmaster', 'Fastigiata', 'Golden Candle', 'Rose Lantern', 'Rosseels', 'Stadher's Hill'.\n\n"}
{"id": "474618", "url": "https://cs.wikipedia.org/wiki?curid=474618", "title": "Carlo Thränhardt", "text": "Carlo Thränhardt\n\nCarlo Thränhardt (* 5. července 1957, Bad Lauchstädt) je bývalý západoněmecký a později německý atlet, jehož specializací byl skok do výšky. Je halovým mistrem (1983) a čtyřnásobným halovým vicemistrem (1981, 1984, 1986, 1987) Evropy. Ve sbírce má bronzovou medaili ze stuttgartského mistrovství Evropy 1986.\n\nByl prvním výškařem v historii, který v hale překonal hranici 240 cm, když se mu tento výkon podařil 16. ledna 1987 v Simmerathu. O rekord záhy přišel, když Švéd Patrik Sjöberg zdolal 1. února 1987 v Pireusu 241 cm. Později, 26. února 1988 v Berlíně vytvořil hodnotou 242 cm nový halový světový rekord, který o rok později překonal Kubánec Javier Sotomayor výkonem 243 cm. Carlo Thränhardt je však nadále držitelem evropského rekordu v hale.\n\nZúčastnil se mistrovství Evropy v Praze v roce 1978. Na strahovském stadionu Evžena Rošického skončil ve finále pátý. Byl ve finále na prvních dvou mistrovstvích světa v atletice. V Helsinkách se v roce 1983 umístil s výkonem 226 cm na sedmém místě. O čtyři roky později v Římě si o místo pohoršil. Tehdejší Západní Německo reprezentoval na letních olympijských hrách v Los Angeles 1984, kde skončil desátý a na olympiádě v jihokorejském Soulu, kde se umístil na děleném sedmém místě.\n\n\n"}
{"id": "474620", "url": "https://cs.wikipedia.org/wiki?curid=474620", "title": "Kolkvície krásná", "text": "Kolkvície krásná\n\nKolkvície krásná (\"Kolkwitzia amabilis\") je jediný druh rodu kolkvície, patřícího do čeledi zimolezovité (\"Caprifoliaceae\"). Je to keř s jednoduchými vstřícnými listy a nápadnými, bohatými, růžovými květy, pocházející z Číny. V České republice je pěstován jako okrasná dřevina.\n\nKolkvície krásná je opadavý vzpřímený keř dorůstající výšky 2 až 3 metrů. Borka na kmeni je papírovitě odlupčivá, mladé letorosty jsou hustě chlupaté. Listy jsou vejčité až kopinaté s protáhlou špičkou, 3 až 7 cm dlouhé, na okraji oddáleně pilovité. Květy jsou světle růžové, po dvou na květních stopkách a skládají koncové chocholíky. Rozkvétají v květnu až červnu. Plodem je jednosemenná štětinatá tobolka.\n\nDruh pochází z horských lesů v Číně.\n\nKolkvície je v ČR pěstována jako okrasný keř. Je to cenná a efektní solitéra, okrasná především v době květu. Vyžaduje slunné stanoviště, živné a propustné půdy. Rozmnožujeme zpravidla bylinnými řízky nebo semeny.\n\n"}
{"id": "474623", "url": "https://cs.wikipedia.org/wiki?curid=474623", "title": "Edmund Blum", "text": "Edmund Blum\n\nEdmund Blum (9. září 1874, Steinamanger/Szombathely Maďarsko − 14. dubna 1938, Vídeň) byl rakouský lékař a spisovatel.\n\nNarodil se roku 1874, jeho rodiče byli Alexander Blum a Julia rozená Lazarus. Blum studoval na lékařské fakultě ve Vídni. Studium na vídeňské univerzitě zakončil 29. dubna 1898 promocí a titulem doktor medicíny. V roce 1907 se stal členem lékařské komory. Občanským povoláním byl sice zubní lékař, ale zároveň byl také spisovatel a nakladatel.\n\nBlum publikoval pod vlastním jménem přes dvacet knih a kromě toho také používal pseudonym E. B. Junkh. Jeho první kniha se jmenovala \"Warum lassen sich die Juden nicht taufen?!\" \"Proč se Židé nenechají pokřtít?\" a vyšla v roce 1913 v nakladatelství O. Th. Scholl. Určitou popularitu mu získal jeho projekt „Dr. Blum Bücher“ (Knihy dr. Bluma), knižní řada sexuálně-psychologických románů, novel a studií. Tato řada mu zajistila nejen obvinění z rozšiřování pornografie, ale také pozornost konkurence a vídeňských úřadů. V roce 1920 založil vlastní nakladatelství „E. B. Seps“ se sídlem ve Vídni. V reklamních letácích se sám označoval za „německého Maupassanta“ a produkoval několik knih ročně. Později založil další řadu jménem „Intime Bibliothek“ (Intimní knihovna) a psal další romány, které však ne všechny našly nakladatele ochotného je vydat, jako například \"Der Asket, Der Leichenschänder\" nebo \"Die Geschlechtsverirrung.\" Roku 1928 založil další nakladatelství nazvané „Bergis Verlag Wien“, zde publikovali také jiní autoři jako Max Epstein, Hermann W. Anders, Hellmut Schlien, Fritz v. Unruh nebo Berthold Sprung. Edmund Blum zemřel 14. dubna 1938 ve Vídni.\nHlavní postava románu Jamese Joycea Ulysses, Leopold Bloom inspirovala k pořádání svátku Bloomsday, který se koná každoročně 16. června. Jelikož Joyce nechal otce Leopolda Blooma, Rudolfa Viraga (maďarsky znamená Virag v němčině Blume, česky květina) pocházet ze Szombathely, pořádá se tento svátek také zde. V centru na náměstí Fö tér číslo 40 stojí socha Jamese Joycea a na domě, kde bydlel Martin Blum, dědeček Edmunda Bluma je umístěna pamětní deska.\n\n\n"}
{"id": "474625", "url": "https://cs.wikipedia.org/wiki?curid=474625", "title": "Stalingrad (stanice metra v Paříži)", "text": "Stalingrad (stanice metra v Paříži)\n\nStalingrad je přestupní stanice pařížského metra mezi linkami 2, 5 a 7. Nachází se na hranicích 10. a 19. obvodu v Paříži na křižovatce ulic \"Boulevard de la Villette\", \"Avenue de Flandre\" a \"Rue du Faubourg Saint-Martin\". Linka 2 zde vede po viaduktu, zbývající linky jsou v podzemí. Vzhledem k tomuto uspořádání jsou jednotlivá nástupiště od sebe značně vzdálená.\n\nStanice byla otevřena 31. ledna 1903 při rozšíření linky 2 ze stanice Anvers do Alexandre Dumas (tehdy pod názvem \"Bagnolet\"). 5. listopadu 1910 sem byl doveden první úsek linky 7 v úseku Opéra ↔ Porte de la Villette. Protože však linka 2 vede v těchto místech po viaduktu a linka 7 v podzemí, nebyly stanice propojeny a každá byla samostatná. Teprve 12. října 1942, kdy sem byla prodloužena linka 5 ze stanice Gare du Nord (s pokračováním do Église de Pantin), byla všechna nástupiště propojena a vznikla jedna nová stanice.\n\nStanice linky 2 byla otevřena pod názvem \"Aubervilliers\" podle sousedního města. Stanice linky 7 se nazývala \"Boulevard de la Villette\" podle ulice. Po sloučení obou stanic v roce 1942 se nazývala \"Aubervilliers – Boulevard de la Villette\".\n\n10. února 1946 dostala své současné jméno na paměť bitvy u Stalingradu. I poté, co bylo město Stalingrad přejmenováno na Volgograd, si stanice ponechala své jméno, neboť odkazuje na historickou událost, nikoliv na sovětské jméno města.\n\n"}
{"id": "474626", "url": "https://cs.wikipedia.org/wiki?curid=474626", "title": "Trojí lid", "text": "Trojí lid\n\nSchéma trojího lidu je dobová představa o složení raně středověké křesťanské společnosti, zformovaná učenci západní Evropy kolem roku 1000. Boží lid podle jejich představ sestává ze tří řádů: \n\nPoprvé se představa o společnosti trojího lidu objevila zřejmě v překladu spisu pozdně antického filozofa Boëthia \"O útěše z filozofie\", který pořídil koncem 9. století anglosaský král Alfred Veliký. Podle něho král potřebuje \"„muže, kteří se modlí, muže, kteří jezdí na koni, a muže, kteří pracují“\". Počátkem 11. století se tato teorie objevila znovu v propracovanější podobě například u Aelfrica, Wulfsata a především u laonského biskupa Adalbera. V básni, věnované kolem roku 1020 francouzskému králi Robertovi II, vyjadřuje onu všeobecně známou definici trojího lidu: Společnost věřících je jediným tělem, nicméně toto tělo rozděleno do tří částí. Příslušníci jedné bojují (šlechtici), druzí se modlí a třetí pracují (nevolníci).\n\nVýznamný francouzský medievalista Jacques le Goff si ve své knize \"Kultura středověké Evropy\" klade otázku, jaký má toto schema vztah k realitě a zda vyjadřuje skutečně existující strukturu západoevropské společnosti raného středověku. Podle jeho názoru se tato koncepce vynořila v okamžiku, kdy \"\"podle všeho vyhovuje vývoji západoevropské společnosti.\"\" V 8.- 9.století se zformovala třída šlechtických válečníků, kněží se přeměnili v uzavřenou kastu a venkovští rolníci v třídu nevolníků. Představy autorů, zabývajících se trojím lidem, se však často různí. Například pod pojmem \"laboratores\" nebyl vždy rozuměn venkovský lid, nevolníci, ale spíše ekonomicky produktivní \"elita\". Terminologický výklad ztěžují nepřesnosti jazyka a vývoj významu jednotlivých latinských termínů. Zdá se však, že trojdílné schema složení raně středověké západoevropské společnosti rámcově odpovídalo. \n\nPlatnost koncepce trojího lidu byla narušena až v okamžiku, kdy se objevila nová společenská vrstva, městští obchodníci a řemeslníci, která neměla v původní představě místo. Proto se schema trojdílné společnosti používalo od druhé poloviny 12. století s výjimkou literatury již méně a ve 13. století v podstatě vymizelo. Vystřídala ho mnohem složitější představa hierarchizované stavovské společnosti.\n\nVšechny tři skupiny (vrstvy) obyvatelstva měly ve společnosti svoji nezastupitelnou úlohu. Rolníci ji živili prací svých rukou. Šlechta organizovala a řídila chod společnosti a zajišťovala jí ochranu proti nepřátelům. Duchovenstvo seznamovalo s křesťanskou vírou, pečovalo o náboženský život věřících, šířilo kulturu a vzdělanost. \n\nVe středověké představě o trojím lidu v podstatě chyběly ženy. Přesto byla role ženy ve společnosti zcela jasně vymezena. Neurčovalo ji to, co dělala, ale pohlaví. Žena byla především rodička a bohatá nevěsta – dědička. Jejím úkolem bylo vdát se, zajistit pokračování manželova rodu a přinést do něj majetek. To platilo pro všechny majetnější vrstvy obyvatelstva.\n\nPředstava o tripartitní společnosti byla v Čechách přijímána ještě reformními mysliteli, například Tomášem ze Štítného, Janem Husem a měšťanskými husitskými ideology. Teprve Petr Chelčický ve svém spisu \"O trojiem lidu řeč\", napsaném pravděpodobně roku 1425, tradiční dělení společnosti na církev, šlechtu a dělný lid odvážně zavrhl, neboť podle Nového zákona jsou si všichni lidé rovni.\n\nPodobnou druhovou číslovku obsahuje i středověké označení dvojí lid, které však označuje soužití katolických pánů s pány podobojí.\n\n\n"}
{"id": "474627", "url": "https://cs.wikipedia.org/wiki?curid=474627", "title": "Levandule", "text": "Levandule\n\nLevandule (\"Lavandula\") je rod rostlin patřící do čeledě hluchavkovité (\"Lamiaceae\"), obsahující 20–40 druhů. Jsou to obvykle polokeře, někdy jen vytrvalé byliny a kvetou modrým, bílým nebo růžovým květem. Rod je znám především pro svou nezaměnitelnou vůni. Bývají často pěstovány v kultuře, v českých podmínkách se nejčastěji pěstuje druh levandule úzkolistá, známá též jako levandule lékařská (\"Lavandula angustifolia\")\".\"\n\nJsou to nejčastěji polokeře nebo keříky, někdy též vytrvalé byliny s dřevnatějícími bázemi. Listy jsou zpravidla jednoduché, celokrajné, nekdy též zubaté nebo zpeřené. Květy jsou oboupohlavné, drobné; trubkovitý kalich je pokryt žláznatými chlupy obsahujícími aromatické silice, koruna je silně či jenom nevýrazně dvoupyskatá. Umístěny jsou v lichopřeslenech klasovitě nahloučených na koncích květonosných lodyh. Opylovány jsou hmyzem, plodem je tvrdka.\n\nZástupci rodu jsou rozšířeny na severní polokouli od Kanárských ostrovů přes Středomoří a severní Afriku včetně saharských států až po Arabský poloostrov a Indický subkontinent. Jejich obvyklým biotopem jsou suché nízké křoviny, zvané garrigue.\n\nNěkteré druhy se používají jako okrasné rostliny. Uplatní se při výsadbě ve skupinách, kdy vytvářejí krásný kvetoucí koberec. Silice, zvaná levandulový olej, se užívá v lékařství, kosmetice a aromaterapii; má protizánětlivé, antiseptické a repelentní účinky. Široké využití má druh v gastronomii jako koření, na výrobu sirupů či jako pot-pourri. Jde také o medonosné rostliny.\n\nLevandule je rostlina, které velmi dobře snáší sucho a nejlépe se jí daří v lehkých hlinitopísčitých, písčitých nebo štěrkovitých, dobře odvodněných půdách. Vyžadují plně osluněné stanoviště s dobrou cirkulací vzduchu. Prospívají i bez přihnojování, při velké vlhkosti či přemokření mohou trpět uhníváním kořenů.\n\nRod je aktuálně dělen do tří podrodůː\n\nPodrod \"Lavandula\"\n\nPodrod \"Fabricia\"\n\n\n\nPodrod \"Sabaudia\"\n\n\n"}
{"id": "474629", "url": "https://cs.wikipedia.org/wiki?curid=474629", "title": "Václav Treitz", "text": "Václav Treitz\n\nVáclav Treitz, také Wenzel Treitz (9. dubna 1819, Hostomice pod Brdy – 27. srpna 1872, Praha) byl český lékař, patologický anatom.\n\nNarodil se v Hostomicích pod Brdy, jeho otec byl advokát. Po maturitě na gymnáziu v Benešově studoval na lékařské fakultě Univerzity Karlovy v Praze. Dalšího vzdělání se mu dostalo ve Vídni, kde působil u významného rakouského anatoma Josefa Hyrtla. Později působil jako lékař na Jagellonské univerzitě v Krakově. V roce 1855 se vrátil zpět do Prahy, kde se stal profesorem. Byl u nás první, kdo použil experimentu v patologii.\n\nPopsal jednu z vnitřních hernií a řadu anatomických struktur. Roku 1853 (nebo 1856) objevil \"Musculus suspensorius duodeni\", hladký sval, který byl později pojmenován \"Treitzův sval\". Plní funkci fixace dvanáctníku a tenkého střeva na vnitřní straně břišní dutiny.\n\nV roce 1855 převzal katedru patologické anatomie na pražské lékařské fakultě. Dobudoval a v roce 1858 otevřel jako ředitel \"Ústav patologické anatomie\" pražské lékařské fakulty (až do roku 2000 pod názvem \"II. patologickoanatomický ústav\", sídlící při VFN v Praze na Karlově náměstí).\n\nKromě lékařství se Václav Treitz věnoval i činnostem spojeným s národním obrozením, je tedy považován za národního buditele. Ve svých 52 letech, 27. srpna 1872, spáchal sebevraždu požitím kyanidu draselného.\n\n\nJe autorem dvou prioritních spisů, o retroperitoneální hermii (1856) a o uremické kolitidě (1859).\n\n\n"}
{"id": "474630", "url": "https://cs.wikipedia.org/wiki?curid=474630", "title": "Alexander Gottlieb Baumgarten", "text": "Alexander Gottlieb Baumgarten\n\nAlexander Gottlieb Baumgarten (17. července 1714 v Berlíně – 27. května 1762 ve Frankfurtu nad Odrou) byl německý filozof, jehož osvícenská filozofie byla pod vlivem Leibnizovsko-Wolffovksého systému. Studoval na Halle Universität pod vedením Augusta Hermanna Francka, krom toho navštěvoval jenskou univerzitu pod vedením Christiana Wolffa.\n\nVe svém nejdůležitějším díle \"Aesthetica\" poprvé definoval pojem estetika a vyhlásil ji jako svébytnou disciplínu v rámci filozofie. Baumgartovo pojetí estetiky mělo zásadní vliv na pojetí této disciplíny Johannem Gottliebem Herderem.\n\n"}
{"id": "474634", "url": "https://cs.wikipedia.org/wiki?curid=474634", "title": "Corentin Celton (stanice metra v Paříži)", "text": "Corentin Celton (stanice metra v Paříži)\n\nCorentin Celton je nepřestupní stanice pařížského metra na lince 12. Nachází se mimo hranice Paříže ve městě Issy-les-Moulineaux pod náměstím \"Place Paul Vaillant Couturier\", kde se kříží \"Boulevard Gambetta\", \"Boulevard Voltair\", \"Rue du Général Leclerc\" a \"Rue Ernest Renan\".\n\nStanice byla otevřena 24. března 1934 při posledním rozšíření linky jižně od Porte de Versailles za hranice Paříže do stanice Mairie d'Issy.\n\nPůvodní název stanice zněl \"Petits Ménages\" podle starého chorobince stojícího v sousedství. 15. října 1945 získala stanice na současný název podle zaměstnance nemocnice Corentina Celtona (1901–1943), který byl jako odbojář popraven nacisty. Stejně se jmenuje i zdejší nemocnice.\n\nVchody a východy do/ze stanice se nacházejí na prostranství před nemocnicí.\n"}
{"id": "474635", "url": "https://cs.wikipedia.org/wiki?curid=474635", "title": "Druhá Bulharská říše", "text": "Druhá Bulharská říše\n\nDruhá Bulharská říše ( \"Vtorо Bălgarskо Tsartsvo\") byl středověký bulharský stát, který existoval mezi lety 1185 a 1396 (či 1422) Tento následnický stát První Bulharské říše dosáhl svého vrcholu za vlády cara Kalojana a Ivana Asena II., aby poté postupně upadal a nakonec byl dobyt vojsky osmanské říše kolem přelomu 14. a 15. století. Jeho následnickým státem bylo Bulharské knížectví a posléze carství, vzniklé roku 1878.\nAž do roku 1256 si druhý bulharský stát udržel v oblasti Balkánu dominantní postavení. Byzantinci byli v několika velkých bitvách poraženi a roku 1205 Bulhaři pod vedením cara Kalojana drtivě zvítězili nad nově vzniklým Latinským císařstvím v bitvě u Adrianopole. Kalojanův synovec Ivan Asen II. zvítězil nad Epirským despotátem a učinil z Bulharska jednu z vedoucích evropských mocností. Ke konci 13. století však říše začala vlivem nájezdů Tatarů, Byzantinců a Maďarů a také kvůli četným povstáním a nejisté vnitropolitické situaci upadat. Kolem přelomu 14. a 15. století pak bylo upadající carství dobyto Osmanskými Turky.\n\nKulturně byla Bulharská říše jednou z nejvíce vyvinutých států tehdejší Evropy. Přes silný vliv byzantské kultury dokázali bulharští architekti a umělci vytvořit svůj vlastní odlišný styl. Největší rozkvět literatury a umění pak přišel ve 14. století.\n\n"}
{"id": "474636", "url": "https://cs.wikipedia.org/wiki?curid=474636", "title": "Burna-Buriaš I.", "text": "Burna-Buriaš I.\n\nBurna-Buriaš I. (\"Bur-na-Bu-ri-ia-aš\") byl kassitský král Babylonie v druhé polovině 16. století př. n. l.\nKolem roku 1510 př. n. l. uzavřel mírovou smlouvu s vládcem Asýrie Puzur-Aššurem III., ve které byla ustanovena hranice mezi oběma zeměmi na středním toku Tigridu.\nÚdaje o počtu let jeho panování se nedochovaly.\n\n"}
{"id": "474637", "url": "https://cs.wikipedia.org/wiki?curid=474637", "title": "Anna Petrovna", "text": "Anna Petrovna\n\nAnna Petrovna ( v Moskvě – v Kielu) byla ruská velkokněžna, dcera cara Petra Velikého a matka cara Petra III.\n\nAnna byla nejstarší, nemanželská dcera cara Petra Velikého a jeho druhé ženy Kateřiny I. (narodila se v roce 1708, její rodiče se vzali až v roce 1712); v důsledku čehož postupně sešlo z řady pro ni plánovaných sňatků. Ke konci Petrovy vlády, v roce 1724, se zasnoubila a několik měsíců po smrti Petra Velikého (zemřel v únoru 1725) se 1. června 1725 v kostele sv. Trojice v Petrohradě provdala za knížete Karla Fridricha, vévodu Holštýnsko-Gottorpského (1700-1739), synovce švédského krále Karla XII., který neměl děti. Karel Bedřich hodlal sňatku využít k zabezpečení Šlesvicka před Dánskem a očekával také podporu Ruska ve svých nárocích na švédský trůn. Podle podmínek Nystadské smlouvy se však Rusko zavázalo nevměšovat se do vnitřních záležitostí Švédska, takže jeho naděje zůstaly nenaplněny.\n\nKarel Bedřich přijal účast v nové Nejvyšší tajné radě a do jisté míry ovlivňoval ruskou politiku v chaotickém období po smrti Petra Velikého, zvaném \"údobí palácových revolucí\". Po smrti Kateřiny I. se jeho pozice stala vratkou a střetl se s Alexandrem Menšikovem, poručníkem Annina synovce Petra II., Kateřinina následníka na trůnu; Menšikov doufal, že mladý panovník se ožení s jeho dcerou. Po střetu s Menšikovem se Karel Bedřich 2. června 1727 musel vrátit do Holštýnska.\n\nZde také, v městě Kielu, porodila Anna 21. února 1728 syna Karla Petra Ulricha von Holstein-Gottorp, který v roce 1762 usedl na ruský trůn jako car Petr III.; jako taková je předkem všech Romanovců od 18. do 20. století. Tři týdny po narození syna, ve věku dvaceti let, zemřela. Jejím posledním přáním bylo spočinout v petropavlovské katedrále v Petrohradě. 12. listopadu zde byla pochována do hrobky blízko svých rodičů.\n\nSoučasníci na ni vzpomínali jako na krásnou ženu a vzdělanou polyglotku. Byla podobná svému slavnému otci, inteligentní, mluvila plynně francouzsky, německy, italsky a švédsky. Měla vřelý vztah k dětem a věnovala se svému synovci Petru Alexejeviči. Na její památku ustavil její manžel 14. února 1735 Řád sv. Anny, který se v roce 1795 za cara Pavla I. stal státním vyznamenáním Ruského impéria.\n\n\n"}
