{"id": "542531", "url": "https://cs.wikipedia.org/wiki?curid=542531", "title": "The Vines", "text": "The Vines\n\nThe Vines je australská rocková kapela založená v roce 1994 v Sydney. Jejich styl lze popsat jako směs garage rocku z šedesátých a alternativního rocku z devadesátých let.\n\nPočátky The Vines se datují od roku 1994, kdy kapela hrála pod názvem \"Rishikesh\". V této době se Craig Nicholls setkal s Patrickem, když pracoval u MC Donalds. Zde si vydělával na umělecké potřeby, jelikož zastavil studium na vysoké škole a rozhodl se, že se bude věnovat umění. S Patrickem si padli do oka, protože v té době oba poslouchali Nirvanu a jiné různé skupiny. Začali společně hrát na kytaru a baskytaru.\n\nPozději se k nim připojil David, Patrickův kamarád z vysoké školy. Nejprve Craig s Patrickem hráli jen tak pro radost, co se k nim ale připojil David, začali se muzice věnovat mnohem víc zapáleně. Trio si začalo psát texty a vyvinuli se v \"normální\" skupinu. Jméno \"Rishikesh\", navrhované Davidem Olliffem, se odkazuje na indické město, kde Beatles navštívili ashram v roce 1968. Místní noviny pravidelně tiskly jméno jako \"Rishi Chasms\", tak Nicholls navrhl nové jméno, \"Vines\", jako pocta svému otci, který hrál v místní skupině Vynes. Objížděli různé párty přátel, kde hráli písničky od Nirvany a You am I.\n\nBěhem příštích několika let zůstávali Vines poměrně neznámí, dokonce i v jejich rodném městě, ale začátkem roku 2001 shromáždili repertoár více než třiceti písní. Později se jim podařilo vydat první singl \"Factory\", jako omezený sedmipalcový singl. Tento singl se stal u NME \"Single of the Week\" v listopadu 2001.\n\nV červenci 2001 kapela odletěla do Los Angeles a začala nahrávat debutové album Highly Evolved s Robem Schnapfem. David Olliffe byl o několik měsíců později nahrazen v důsledku rostoucího rekordního zájmu společnosti a skupina měla zasedání s bubeníky jako Joey Waronker z R.E.M.\nKapela se také objevila na obálce Rolling Stone v říjnu 2002 (první australská kapela, která tak učinila od roku 1983 v kategorii Men at Work) se slovy \"Rock is Back: Meet the Vines\". Jako kapely, \"Strokes\", \"The Hives\", \"White Stripes\" a \"Vines\" se v počátcích roku 2002 označili jako \"zachránci rocku\", \"staré módy punk a adrenalinu\".\n\nVydání alba zaznamenalo více kritického úspěchu, když se skupina objevila na obálce NME. Album dosáhlo čísla 11 v tabulce Billboard. Kapela hrála v show Davida Lettermana a na MTV Video Music Awards. Další singly \"Get Free\" a \"Outtathaway!\" byly vydány o něco později. Čtvrtý singl \"Homesick\" byl vydán pouze v Austrálii. Kapela získala v roce 2002 cenu ARIA, \"Breakthrough Artist - Single\" za \"Get Free\" a byla nominována na \"Best Group\", \"Best Rock Album\", \"Best Cover Art\" a \"Breakthrough Artist - Album \".\nHighly Evolved se prodalo přes 1,5 milionu kusů a to hlavně díky distribuci Capitol Records. Koncem roku 2003 se stalo album v Austrálii platinovým.\n\nCraig Nicholls si uvědomil, že během turné potřeboval dalšího kytaristu. Zeptal se svého dlouholetého přítele a spolužáka Ryana Griffithse, který se později stal oficiálním členem skupiny.\n\nV květnu 2003 Vines přiletěli do Bearsville, New York, nahrát své druhé album, \"Winning days\", na které si znovu vybrali Roba Schnapfa jako producenta. V březnu 2004 bylo album vydáno a debutováno v Austrálii. Ride byla první písnička alba a byla použita v reklamě na Nissan a iPOD. Turné pokračovala. Vines byli podporováni skupiny Jet a The Libiny End na australském turné. Jenže nebylo všechno tak růžové po celou dobu jejich vystupování. Craig začal hrát písně nevyzpytatelných chodů, hrál mizerně a dokonce na vystoupení pro Triplě M radio v Sydney Annandale nakopl fotografa.\n\nDíky tomu musela skupina na chvíli přestat s vystupováním a výdělky skupiny klesly. Pověsti pokračovaly, když se Patrick rozhodl připojit ke skupině Youth Group. Craigovi byla zjištěna diagnóza Aspergerova syndromu. Když diagnóza vyšla najevo, bylo Craigovi napůl prominuto a skupina se snažila dohnat pauzu.\n\nV polovině roku 2005 skupina oznámila, že pracují na 3. albu s producentem Waynem Connolym. Jelikož jim chyběl basista Patrick, zaskočil za něj Andy Kent z You am I. V listopadu vedení skupiny publikovalo všechny hotové nahrávky. Jedna, která však ještě nebyla hotová, se dostala na internetové stránky a ačkoliv nebyla hotová, ani pojmenovaná obsahovala vodítko hlasů a nástrojů. Vedení se tedy rozhodlo požádat o stažení písně z míst, kde byla nalezena.\n\nPrvní písnička \"Don´t listen to the radio\" byla vydána jako digitální stáhlá píseň na iTunes v březnu 2006 a byla použita na soundtrack pro videohru FlatOut 2 a \"Gross out\" byla k dispozici ke stažení o měsíc později. Nové album neslo název \"Vision Valley\", které bylo vydáno v dubnu 2006. Bylo zaplněno krátkými, ale zvučnými písničkami. Také celý mix trvá něco málo přes půl hodiny. \"Anysound\" byla 2. oficiální singl z alba a animovaný klip režíroval Olivier Gondry, který byl exkluzivně vydán prostřednictvím Youtube. \"Dope Train\" byl vydán jako třetí singl s hudebním videem složeným ze živých záběrů kapely z festivalu Big Day Out v roce 2007.\n\n19. 6. 2006 měli Vines tajné vystoupení v Sydney Annandale Hotel pod názvem \"Joe Dirt\". Rozhoupali publikum a oznámili, že jsou připraveni znovu účinkovat. Skupina mělá již nového baskytaristu, Brada Healda.\n\n23. 7. 2006 se dostavili jako záhadní hosté na Splendour in the Grass festivalu v Austrálii. Jejich sestava, kterou vyvrcholila Craigova burácející znělka na kytaru a Hamishovo mlácení do bubnů, byla bouřlivě přijata.\n\nVines byli také odhaleni jako \"speciální hosté\" v rubrice na Radio 1 na představení Reading and Leeds Carling Weekend 2006.\nTurné k albu Vision Valley pokračovalo až do roku 2007.\n\nPo turné k albu \"Vision Valley\" podepsali Vines smlouvu s Ivy League Records. První singl, který předcházel albu Melodia, byl \"He's a Rocker\", který byl vydán prostřednictvím iTunes 3. června 2008 spolu se dvěma bonusovými stopami. \"MerryGoRound\" byl vydán jako následný singl pro rádiové vysílání v Austrálii v srpnu 2008. \"MerryGoRound\" dostal pouze podporu od Triple J rádia. \"Get Out\" byl vydán jako třetí singl v září 2008 pro rozhlasové vysílání. Píseň \"Get Out\" se objevila v herním soundtracku , který byl vydán koncem října 2008 na herních platformách Xbox 360 a PlayStation 3. Tento rok hráli Vines například v USA, na Novém Zélandu a také v Jižní Koreji na Pentaport Rock Festivalu. V listopadu 2008 byli Vines oznámeni na line-up pro festival Big Day Out 2009, ale nakonec skupina vystoupení zrušila.\n\nNahrávání začalo počátkem roku 2010. Vines hráli koncerty toho roku, včetně v hotelu Annandale 23. června, kde debutovali nové skladby \"Future Primitive\", \"Gimme Love\" a \"Black Dragon\". Dále hráli na Splendour In The Grass 1. srpna a na singapurském hudebním festivalu Singfest. Album \"Future Primitive\" vyšlo 3. června 2011. Bylo vydáno u Sony Music Australia. K albu následovalo turné, včetně vystoupení na Splendour in the grass festivalu v Austrálii. Dne 26. listopadu 2011 kolovaly na Facebooku zvěsti o tom, že skupina \"vyhodila\" dva ze svých členů, bubeníka Hamishe a kytaristu Ryana. Na hudebním festivalu Homebake 2011 se Vines objevili ve tříčlenné sestavě: Nicholls, Heald a zaskakující bubeník Murray Sheridan.\n\nCraigova sestra a manažerka skupiny Jess Nicholls také potvrdila jejich odchod prostřednictvím oficiálního fóra kapely: \"Kdyby někdo z vás byl včera na vystoupení Vines na Homebake, jsem si jistá, že můžete souhlasit, že výkon byl úžasný a zněl lépe než kdy předtím. Kapela se rozhodla vrátit zpět na tříčlennou sestavu, jako začínali. Vím, že budete mít pravděpodobně spoustu otázek, ale nebojte se, to není v žádném případě konec Vines!\"\n\nDne 16. března 2012 Rosser na webu Faster Louder oznámil, že se připojil k australské rockové skupině Wolfmother jako nový bubeník. Také tvrdil, že skupina se \"rozpadla\", ačkoli \"Craig bude vždycky psát skvělou hudbu v budoucnu a pokračovat pod názvem Vines.\"\n\nDne 30. března 2012 změnila skupina na Facebooku svůj profilový obrázek, kde byl na fotce pouze Craig Nicholls, což naznačuje, že zůstal jediným zbývajícím členem skupiny. Brad Heald potvrdil svůj odchod z kapely v roce 2012. Nová tříčlenná sestava skupiny Craig Nicholls, bubeník Lachlan West a basista Tim John ze skupiny The Griswolds vstoupila do studia 301 Studio Sydney natočit své šesté album. Mixování bylo dokončeno na konci roku 2012.\nDne 18. dubna 2013 vedení skupiny Parker & Mr French oznámilo prostřednictvím své stránky Tumblr, že \"nový materiál Vines je určitě na cestě.\"\n\nDne 3. června 2014 byla na oficiální stránce Facebooku nahrána nová tisková zpráva s novou sestavou, stejně jako nová titulní fotka obsahující aktualizovanou verzi původního loga kapely.\n\nZačátkem července 2014 Vines vytvořili stránku PledgeMusic pro svoje šesté album 'Wicked Nature,\" které obsahuje 2CD. Jediný singl z tohoto alba je píseň \"Metal Zone\", ke které byl natočen videoklip, kde jsou Vines v tříčlenné sestavě, včetně Craiga s nakrátko ostříhanými vlasy.\n\nNa jaře roku 2015 bylo oznámeno, že Craig Nicholls založil boční projekt White Shadows, který se zaměřil na elektronickou hudbu. Debutové album s názvem \"Secret of Life\" bylo vydáno v tomto roce. Jeho hlavní singl \"Give Up Give Up Give In\" byl vydán 9. dubna 2015 s hudebním videem. Na albu se podílelo více než 70 různých muzikantů.\n\nDne 25. března 2016 skupina změnila svůj profilový obrázek na Facebooku na logo kapely. Spolu s tím přišel nový příspěvek představující snímek Craiga ve studiu s kytarou s titulkem \"Album č. 7 brzy ...\" 1. dubna 2016 byl vydán první singl \"In Miracle Land\".\n\nV říjnu 2016 zahráli Vines v Austrálii tři koncerty na podporu nadcházejícího alba. Během turné debutovaly nové skladby \"Hate the Sound\", \"I Wanna Go Down\", \"Broken Heart\", \"Sky Gazer\" a \"Gone Wander\".\n\nV červnu roku 2017 bylo oznámeno, že album Highly Evolved bude znovu vydáno na vinyl díky 15. výročí.\n\nV květnu 2018 bylo na facebooku oznámeno, že se Vines připojí ke skupině Jet jako předkapela v klasické sestavě Nicholls, Matthews, Griffiths a Rosser pouze pro dva koncerty v Sydney.\n\n30. května 2018 bylo oficiálně ohlášeno sedmé studiové album \"In Miracle Land\", které vyjde 29. června.\n\n\n\n"}
{"id": "542533", "url": "https://cs.wikipedia.org/wiki?curid=542533", "title": "Bitva u Partizánské Ľupči", "text": "Bitva u Partizánské Ľupči\n\nBitva u Partizánské Ľupči byl střet mezi skupinou osmnácti Čechoslováků a banderovskou Burlakovou skupinou. V tomto prohraném boji utrpěla Československá armáda nejvyšší ztráty v bojích s Banderovci.\n\n"}
{"id": "542534", "url": "https://cs.wikipedia.org/wiki?curid=542534", "title": "Zoborožec žlutozobý", "text": "Zoborožec žlutozobý\n\nZoborožec žlutozobý (\"Tockus flavirostris\") je velký pták s dlouhým ocasem, který žije v pralesích a hnízdí v dutinách. Samičku s vejci samec „zazdí“ asi na dva měsíce a krmí ji malým otvorem. Požírá hmyz a ještěrky, ale také plody. Jméno dostal podle toho, že má na zobáku velký výrůstek, který ovšem mají jen některé druhy. Zoborožci žijí v párech.\n"}
{"id": "542537", "url": "https://cs.wikipedia.org/wiki?curid=542537", "title": "Erich Auerbach (filolog)", "text": "Erich Auerbach (filolog)\n\nErich Auerbach (9. listopadu 1892, Berlín – 13. října 1957, Wallingford, Connecticut) byl německo-židovský filolog a literární kritik. \n\nPoté, co se vrátil ze světové války, získal Auerbach v roce 1921 doktorát a v roce 1929 se stal členem filologické fakulty na univerzitě v Marburgu. Před vzrůstem národního socialismu v Německu emigroval do tureckého Istanbulu a v roce 1947 do USA. Zde vyučoval na univerzitě v Pennsylvanii a od roku 1950 do své smrti na Yale University.\n\nJeho možná nejznámější knihou je \"Mimesis\", kde shrnuje historii reprezentace v západní kultuře od starověku do moderní doby porovnáváním ukázek z klasických literárních děl, na kterých ukazoval rozdíly v řešení vztahu uměleckého díla ke skutečnosti.\n\nRealismus je podle Auerbacha interpretace skutečnosti, projekt stylu, předcházejícího jakémukoli tematizování.\n\nStyl je podle Auerbacha způsob zobrazení skutečnosti.\n\n\n\n"}
{"id": "542538", "url": "https://cs.wikipedia.org/wiki?curid=542538", "title": "Merle Haggard", "text": "Merle Haggard\n\nMerle Ronald Haggard (6. dubna 1937 Oildale, Kalifornie – 6. dubna 2016 Palo Cedro, Kalifornie) byl americký countryový zpěvák a skladatel, jeden z nejvýznamnějších představitelů tzv. „bakersfieldského soundu“. \n\nJeho život velmi poznamenala smrt otce v roce 1945, když bylo Merlemu 8 let. Matka musela od té doby pracovat a na své tři syny měla málo času. Merle Haggard brzy začal být vzpurný a od 12 let páchal různé drobné krádeže. Ve 14 letech utekl z domova a jezdil stopem a na nákladních vlacích. Několikrát byl v polepšovně. Během života měl problémy se zákonem ještě vícekrát, například v roce 1957 byl tři roky ve vězení za pokus o vyloupení motorestu v Bakersfieldu.\n\nVe 12 letech mu starší bratr dal svou použitou kytaru. Merle se na ni naučil hrát sám podle gramofonových desek. Jeho vzory tehdy byli například Bob Wills, Lefty Frizzell a Hank Williams. Poprvé vystoupil v baru za pár dolarů a pár piv. Před koncertem Lefty Frizzella v Bakersfieldu se mu podařilo s několika kamarády vniknout do zákulisí a zapívat Frizzelovi několik písní. Toho zaujaly natolik, že umožnil Haggardovi, aby je mohl předvést publiku ještě před svým vlastním vystoupením. Haggard sklidil potlesk, to významně ovlivnilo jeho další životní dráhu. Ve vězení v San Quentinu zažil legendární koncert Johnnyho Cashe. Zde se definitivně rozhodnul, že se chce stát profesionálním muzikantem.\n\nPrvní singly vydal po roce 1960, úspěchy v hitparádách s nimi měl od roku 1963. První album mu vyšlo v roce 1965, následovalo dalších sedmdesát šest desek. Jedno z nejúspěšnějích bylo album duetů s Williem Nelsonem, \"Pancho and Lefty\", které vyšlo v roce 1983. Za svou kariéru měl 38 hitů číslo jedna, třikrát získal Cenu Grammy a čtyřikrát dosáhl na platinovou desku.\n\nZa jeho největší hity jsou považovány písně „Mama Tried“ (1968), „Sing Me Back Home“ (1968) a „Okie from Muskogee“ (1969). V roce 1994 byl uveden do countryové hudební síně slávy (Country Music Hall of Fame).\n\nOd prosince 2015 byl v Kalifornii hospitalizován pro léčbu zápalu plic. Následně se zotavil, ale odložil několik vystoupení. V březnu 2016 došlo k jeho dalšímu přijetí do nemocnice opět pro pneumonii. Zemřel 6. dubna 2016, v den svých 79. narozenin.\n\n\n"}
{"id": "542544", "url": "https://cs.wikipedia.org/wiki?curid=542544", "title": "Maďarská menšina na Slovensku", "text": "Maďarská menšina na Slovensku\n\nZa příslušníky maďarské menšiny na Slovensku jsou považováni občané Slovenské republiky hlásící se k maďarské národnosti, a občané Maďarské republiky mající v SR krátkodobý, či trvalý pobyt. Podle údajů z roku 2011 žije v zemi 458 467 občanů Slovenské republiky hlásících se k maďarské národnosti, kteří tvoří 8,5 % populace Slovenska. Jedná se o největší menšinu na území SR. Nejvíce jejích příslušníků žije v jižní části země při hranicích s Maďarskem, převážně v okrese Komárno v Nitranském kraji a v okrese Dunajská Streda v Trnavském kraji.\n\nPo stanovení hranic maďarského státu jakožto nástupce Uherska po skončení 1. světové války Trianonskou smlouvou, vznikla v nově vzniklém Československu maďarská menšina. Dle údajů z roku 1921 čítala tato menšina 744 621 členů, a tvořila tak 5,47 % celkového obyvatelstva.\n\n2. listopadu 1938 bylo ve Vídni ukončeno arbitrážní jednání o maďarsko-československé hranici. V rámci této tzv. první vídeňské arbitráže byla určitá území Československa s převahou maďarské populace odstoupena ve prospěch tehdejšího Maďarského království, podobně jako byly odstoupeny Sudety nacistickému Německu. Hranice stanovené Vídeňskou arbitráží přetrvaly až do konce druhé světové války, kdy bylo celé území Československu opět navráceno.\n\nJelikož postupimská konference kromě vysídlení československých občanů německé národnosti odmítla schválit podobný odsun i pro občany maďarské národnosti, uzavřela tehdejší československá vláda s maďarskou vládou dohodu o tzv. „výměně obyvatelstva“, při které se jakýkoliv příslušník slovenské menšiny v Maďarsku mohl přestěhovat do ČSR a za něj byl vystěhován do Maďarska jeden příslušník maďarské menšiny na Slovensku. Na základě této dohody bylo odsunuto do Maďarska 90 000 slovenských Maďarů.\n\nDle údajů z roku 2011 žije na území Slovenska 458 467 osob náležících k této menšině, tvořících tak 8,5 % celkového obyvatelstva. V roce 1991 čítala tato menšina 567 296 členů s 10,8% podílem na obyvatelstvu.\n\nTabulka zobrazující procentuální zastoupení maďarské populace na Slovensku.\nSeznam slovenských obcí s největším podílem maďarské populace a její procentuální vyjádření:\n\n\n\n\n\n\n"}
{"id": "542548", "url": "https://cs.wikipedia.org/wiki?curid=542548", "title": "Fryštátské panství", "text": "Fryštátské panství\n\nFryštátské panství bylo stavovské panství rozkládající se okolo města Fryštátu - dnešní Karviná (k přejmenování města došlo v roce 1948). V roce 1571 bylo jako menší stavovské panství (\"status minor\") vyňato kvůli dluhům fryštátského knížete Fridricha Kazimíra z přímé podřízenosti Těšínskému knížectví. Postupně se v držbě panství vystřídaly rody Saksů, Vlčků z Dobré Zemice, Cigánů ze Slupska a Barských z Baště, až jej v roce 1792 koupil hraběcí rod Larisch-Mönnichů. Zdejší zámek, někdejší knížecí sídlo, přestavěl do dnešní empírové podoby a učinil jej svým sídlem.\n\nLarisch-Mönnichové celkově panství pozvedli, ale o ekonomický rozvoj se zasloužili i jiní podnikatelé. Továrník Jäkl zde vybudoval dodnes fungující železárny, baron Jiří Bees zde vybudoval rovněž dodnes fungující lázně Darkov. Rozvoj fryštátského panství zásadně ovlivnila výstavba železniční dráhy napříč panstvím, na kterou se postupně napojoval zdejší průmysl. Roku 1850 se panství stává soudním i politickým okresem se sídlem ve Fryštátě a tím panství zaniká.\n"}
{"id": "542556", "url": "https://cs.wikipedia.org/wiki?curid=542556", "title": "Frýdecké panství", "text": "Frýdecké panství\n\nFrýdecké panství bylo stavovské panství rozléhající se okolo města Frýdku. V roce 1571 bylo jako menší stavovské panství (status minor) vyňato kvůli dluhům těšínského spoluknížete Fridricha Kazimíra z přímé podřízenosti Těšínskému knížectví a prodáno rodu z Lohova. Po odkoupení panství olomouckým biskupem Stanislavem Pavlovským roku 1581 bylo od něj odtrženo Místecko a prodáno dále Bruntálským z Vrbna.\n\nV roce 1580 byl vypracován urbář celého panství. Slezská část měla 509 usedlostí, které byly rozděleny v 17 obcích. Samotný Frýdek měl tehdy 162 osedlých. Panství dále disponovalo 5 pilami a kamenolomem.\n\nRoku 1797 bylo frýdecké panství včleněno do těšínské komory.\n"}
{"id": "542560", "url": "https://cs.wikipedia.org/wiki?curid=542560", "title": "Starless and Bible Black", "text": "Starless and Bible Black\n\nStarless and Bible Black je šesté studiové album britské rockové skupiny King Crimson. Vydáno bylo v roce 1974 (viz 1974 v hudbě) a v britském žebříčku se umístilo nejlépe na 28. místě.\n\nKing Crimson vydali v březnu 1973 album \"Larks' Tongues in Aspic\", přičemž ve stejné době odešel ze skupiny perkusionista Jamie Muir. Čtyřčlenný zbytek kapely (nepočítaje textaře) pokračoval během celého roku 1973 v čilém koncertování, kdy kromě vydaných skladeb hráli i nejrůznější improvizace a postupně také začali hrát i skladby nové.\n\nAlbum \"Starless and Bible Black\" je běžně řazeno mezi studiová alba, nicméně je jakýmsi mixem studiových i koncertních nahrávek, které byly dodatečně upraveny ve studiu (odstranění potlesků apod.). Deska začíná písněmi „The Great Deceiver“ a „Lament“, což jsou jediné dvě skladby na albu nahrané výhradně ve studiu. Po nich následuje „We'll Let You Know“, improvizace nahraná na koncertě ve skotském Glasgow. „The Night Watch“ je píseň inspirovaná stejnojmenným obrazem od Rembrandta. Její úvod pochází z vystoupení v Amsterdamu, zbytek byl později natočen ve studiu. „Trio“ je čistě instrumentální skladba (rovněž z Amsterdamu) pro housle, baskytaru a mellotron. Improvizace „The Mincer“ byla nahrána na koncertě v Curychu.\n\nNa druhé straně původní gramofonové desky se nacházejí dvě instrumentální skladby o délce kolem 10 minut. Titulní improvizace „Starless and Bible Black“ byla natočena v Amsterdamu, pro toto album ale byla zkrácena. Její název je citátem z hry \"Under Milk Wood\" od Dylana Thomase. Na dalším albu King Crimson, \"Red\", se nachází skladba „Starless“, která je ale od této intrumentálky odlišná, ačkoliv obsahuje slova „starless and bible black“. Poslední skladbou na \"Starless and Bible Black\" je Frippova složitá kytarová skladba „Fracture“ (rovněž z Amsterdamu, celý tento koncert byl vydán v roce 1997 jako album \"The Night Watch\"), stylově podobná „Larks' Tongues in Aspic, Part Two“.\n\nAutorem přebalu alba je anglický malíř Tom Phillips.\n\n"}
{"id": "542568", "url": "https://cs.wikipedia.org/wiki?curid=542568", "title": "David Cross (hudebník)", "text": "David Cross (hudebník)\n\nDavid Cross (* 23. dubna 1949 Plymouth, Devon) je britský houslista. Mezi lety 1972 a 1974 působil v progressive rockové skupině King Crimson. Jako její člen se podílel na albech \"Larks' Tongues in Aspic\" a \"Starless and Bible Black\", jako hostující hudebník se objevil i na albu \"Red\". V kapele kromě houslí a violy hrál také na klávesy a mellotron.\n\nV polovině 80. let založil vlastní skupinu The David Cross Band, v jejíž počátcích v ní působili americký bubeník Dan Maurer, anglická klávesistka Sheila Maloneyová a liverpoolský baskytarista a zpěvák John Dillon. Kapela do současnosti vydala několik alb. Na některých z nich a také na některých Crossových sólových projektech hostovali i někteří členové King Crimson jako Robert Fripp, John Wetton, Richard Palmer-James a Peter Sinfield.\n\nDavid Cross je v současné době docentem hudební výchovy na London Metropolitan University.\n\n\n"}
{"id": "542577", "url": "https://cs.wikipedia.org/wiki?curid=542577", "title": "Bílé Předměstí", "text": "Bílé Předměstí\n\nBílé Předměstí je historické předměstí statutárního města Pardubice. Leží východně od Starého Města, na pravém břehu Chrudimky. Je součástí katastrálního území Pardubice o celkové výměře 19,37 km² a od roku 2002 je rozděleno do tří městských obvodů. Západní část, přilehlá ke Starému Městu, patří k centrálnímu obvodu Pardubice I, východnější část, zahrnující například Slovany, sídliště Drážka, pardubickou věznici, Hůrku a les Bělobranská dubina, patří k obvodu Pardubice III. Část Slovan jižně od železniční trati patří k části Pardubice IV.\n\nMezi největší sídliště v části Bílé Předměstí, patří například: Sídliště Tesla, část sídliště Drážka (Na drážce), nebo obytný soubor Židov.\n\n"}
{"id": "542585", "url": "https://cs.wikipedia.org/wiki?curid=542585", "title": "Lunární modul LK", "text": "Lunární modul LK\n\nLunární modul LK (rusky Лунный корабль, Lunnyj Korabl – měsíční plavidlo) byl sovětský lunární přistávací modul a protějšek amerického lunárního modulu (LM) z programu Apollo. Oproti americkému protějšku byl navržen jako jednomístný.\n\nTento modul byl spolu s Sojuzem 7K-L1, Sojuzem 7K-L3 a raketou N-1 součástí sovětského lunárního programu. V LK měl přistát jeden sovětský kosmonaut na Měsíci, vystoupit (k tomu byl vyvinut skafandr Orlan) a zvítězit v závodu o Měsíc. Byl dokončen vývoj modulu a prototyp byl letecky převezen a otestován úspěšně na oběžné dráze Země, ale nikdy nedosáhl Měsíce, protože vývoj rakety N-1 nebyl neúspěšně dokončen dřív, než dosáhli Měsíce Američané a poté byl zrušen.\n\n"}
{"id": "542599", "url": "https://cs.wikipedia.org/wiki?curid=542599", "title": "Smuteňovité", "text": "Smuteňovité\n\nSmuteňovité (\"Phyllanthaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to byliny i dřeviny většinou se střídavými jednoduchými listy a málo nápadnými jednopohlavnými květy v úžlabních květenstvích. Čeleď zahrnuje asi 1750 druhů v 59 rodech a je rozšířena v tropech celého světa. V minulosti byla součástí široce pojaté čeledi pryšcovité.\n\nZástupci čeledi smuteňovité jsou jednodomé nebo dvoudomé byliny, keře a stromy, výjimečně i liány nebo sukulenty. Na rozdíl od čeledi pryšcovité (\"Euphorbiaceae\") chybí latex. Pokud jsou přítomny chlupy, jsou ve většině případů jednoduché. Listy jsou většinou střídavé, zřídka vstřícné, ve svazečcích nebo přeslenech, jednoduché nebo u rodu \"Bischofia\" dlanitě složené. Čepel listů je celokrajná nebo výjimečně zubatá. Některé druhy rodu smuteň (\"Phyllanthus\") jsou bezlisté, funkci listů přebírají zploštělé zelené větévky (kladodia). Květy jsou pravidelné, jednopohlavné (jen u rodu \"Aporosa\" oboupohlavné), v úžlabních květenstvích. U rodu \"Uapaca\" jsou\nkvětenství redukovaná na pseudanthium, útvar připomínající jediný květ. Kalich je složen ze 3 až 8 většinou volných lístků. Koruna je nejčastěji ze 4 až 6 plátků nebo chybí. V samčích květech je 2 až 35 (nejčastěji 3 až 10) volných nebo do různého stupně srostlých tyčinek. Semeník v samičích květech je svrchní, jednoplodolistový nebo srostlý ze 2 až 5 (nebo až 15) plodolistů. V každém plodolistu jsou 2 vajíčka. Plodem je tobolka, bobule nebo poltivý plod (schizokarp).\n\nČeleď zahrnuje asi 1750 druhů v 59 rodech. Vyskytuje se v tropech celého světa, největší diversita je v jihovýchodní Asii.\nNa druhy nejbohatším rodem je smuteň (\"Phyllanthus\", asi 700 druhů), následují rody \"Cleistanthus\" (140 druhů) a antidesma (\"Antidesma\", 100 druhů).\n\nV roce 1993 byla molekulárními studiemi potvrzena již dříve předpokládaná parafyletičnost čeledi pryšcovité (\"Euphorbiaceae\"). Bylo zjištěno, že tato čeleď v tradičním pojetí zahrnovala několik různých, bezprostředně nepříbuzných linií řádu \"Malpighiales\". Postupně bylo z čeledi pryšcovité vyjmuto celkem 96 rodů a rozřazeno do 6 nových čeledí, z nichž nejobsáhlejší je čeleď \"Phyllanthaceae\".\n\nV současnosti je tato čeleď dělena na 2 podčeledi: \"Phyllanthoideae\" (38 rodů) a \"Antidesmoideae\" (21 rodů).\n\nPlody brazilské smuteně \"Phyllanthus acidus\" jsou oblíbeným ovocem. Některé druhy rodu antidesma (\"Antidesma\") poskytují jedlé bobule, např. nejznámější \"Antidesma bunius\" pocházející z jihovýchodní Asie, dále \"A. platyphyllum\" z Havajských ostrovů a africký druh \"A. venosum\". Ovoce poskytují také některé druhy rodu tupa (\"Baccaurea\") z jihovýchodní Asie (\"B. dulcis\", \"B. racemosa\", \"B. motleyana\").\n\nMnohé druhy rodu \"Phyllanthus\" jsou využívány jako léčivé rostliny. Kořeny \"Phyllanthus acidus\" se přes svou jedovatost používají\npři léčbě astmatu, nachlazení a kašle, zevně pak při léčbě kožních onemocnění. Latex je používán jako emetikum a purgativum.\n\nSmuteň \"Phyllanthus niruri\", bylina původem z tropické Ameriky a dnes rozšířená jako plevel v tropech celého světa, obsahuje chinolizidinové alkaloidy a je využívána při léčení chorob zažívacího traktu, žlučových a ledvinových kamenech, zánětech ledvin, chorobách prostaty, poševním výtoku aj. Další medicínsky využívané druhy jsou např. \"Phyllanthus emblica\", \"P. debilis\", \"P. maderaspansis\", \"P. oxyphyllus\", \"P. pulcher\" a \"P. reticulatus\".\n\nV parcích v ČR je vzácně pěstován jako sbírková dřevina tvrdodřev křovitý (\"Securinega suffruticosa\"). Keř \"Breynia disticha\", pocházející z Havaje, je pro nápadné růžovobílé zbarvení mladých listů často pěstován ve sklenících\nbotanických zahrad.\n\n\"Actephila\",\n\"Amanoa\",\n\"Andrachne\",\n\"Antidesma\",\n\"Apodiscus\",\n\"Aporosa\",\n\"Ashtonia\",\n\"Astrocasia\",\n\"Baccaurea\",\n\"Bischofia\",\n\"Breynia\",\n\"Bridelia\",\n\"Celianella\",\n\"Chascotheca\",\n\"Chonocentrum\",\n\"Chorisandrachne\",\n\"Cleistanthus\",\n\"Croizatia\",\n\"Dicoelia\",\n\"Didymocistus\",\n\"Discocarpus\",\n\"Distichirhops\",\n\"Flueggea\",\n\"Glochidion\",\n\"Gonatogyne\",\n\"Heterosavia\",\n\"Heywoodia\",\n\"Hieronyma\",\n\"Hymenocardia\",\n\"Jablonskia\",\n\"Keayodendron\",\n\"Lachnostylis\",\n\"Leptonema\",\n\"Leptopus\",\n\"Lingelsheimia\",\n\"Maesobotrya\",\n\"Margaritaria\",\n\"Martretia\",\n\"Meineckia\",\n\"Nothobaccaurea\",\n\"Notoleptopus\",\n\"Pentabrachion\",\n\"Phyllanthopsis\",\n\"Phyllanthus\",\n\"Plagiocladus\",\n\"Poranthera\",\n\"Protomegabaria\",\n\"Pseudolachnostylis\",\n\"Pseudophyllanthus\",\n\"Richeria\",\n\"Savia\",\n\"Securinega\",\n\"Spondianthus\",\n\"Synostemon\",\n\"Tacarcuna\",\n\"Thecacoris\",\n\"Uapaca\",\n\"Wielandia\"\n\n\n"}
{"id": "542601", "url": "https://cs.wikipedia.org/wiki?curid=542601", "title": "O nejchytřejší princezně", "text": "O nejchytřejší princezně\n\nO nejchytřejší princezně je československá televizní pohádka z roku 1987 režírovaná Vladimírem Karlíkem.\n\nNa hradě se konají námluvy, jejichž součástí je princeznina zkouška. Princové musí uhodnout odpovědi na princezniny otázky. Princ se sovou ve znaku princeznu urazí a ona se rozhodne, že ho musí potrestat. Rozhodne se, že se naučí čarovat, aby mohla prince proměnit v mravence a zašlápnout ho. Princeznini rodiče proto pozvou na hrad slovutnou čarodějnici Okulárovou, která princeznu vezme do učení.\n\nČarodějnice Okulárová je teta prince se sovou ve znaku a princi všechno poví. Princ poprosí tetu, aby ho také naučila čarovat, ale ona to odmítne. Mezitím princezna zkouší v zrcadlové síni čarodějnice Okulárové čarovat, ale moc jí to nejde. Podaří se jí vykouzlit myš a sebe promění v kočku. Čarodějnice jí vrátí lidskou podobu a prozradí jí, že na princově zámku se koná ples a dvě princezny budou opět pozvány na hrad a princ si z nich vybere svoji budoucí ženu. Protože princezna je do prince zamilovaná, rozhodne se, že se proto opravdu musí naučit čarovat a proměnit prince v mravence, aby když ho nemůže mít ona, aby ho nemohla mít žádná. Čarodějnice Okulárová navrhne jiné řešení, ale princezna musí souhlasit s tím, že zapomene, že je princezna.\n\nPrincezna se jako služebná jde ucházet o práci k princovi. Princ jí dá za úkol spočítat knihy v jeho knihovně, napsat 365 pozvánek na jeho svatbu, vybrat francouzské básně a vybrat mu místo, kam by mohl jet se svojí budoucí ženou na svatební cestu. Princezna ale neumí počítat a místo francouzských básní přinese princovi slovníky. Princ se rozzlobí a princeznu pošle zpět do knihovny. Vypráví to svojí tetě Okulárové a ta mu pomůže, aby si uvědomil, že je do ní také zamilovaný. Čarodějnice Okulárová se rozhodne, že princezně pomůže, a pomáhá jí v podobě sovy. Naučí jí číst, psát, počítat a vysvětlí jí, jak funguje glóbus. Princezna pak díky tomu, že odkoukala kouzlo čarodějnice Okulárové, vstoupí do glóbusu k Sargasovému moři. Tam se potká s rybářem, který jí chce vzít, ale protože mluví francouzsky, princezna mu nerozumí. Čarodějnice Okulárová jí nabádá k návratu zpátky.\n\nPrincezna ukazuje princovi pozvánky a princ jí několik roztrhá, protože s nimi není spokojen. Prozradí princezně, že součástí námluv bude zkouška princezen. Princezna má pocit, že se mohla stát princovou ženou a začne vybírat, jaké bude mít šaty. Prostřednictvím zrcadlové síně se za ní jde podívat princ a vynadá jí. princezna se rozhodne, že z hradu odejde a že nechce už prince ani vidět, ale princ rozhodne, že princezna bude obsluhovat při zásnubní hostině.\n\nPři zásnubní hostině princ zkouší dvě cizí princezny. Odpověď jedné z nich se mu líbí a vypadá to, že je rozhodnuto. Nejchytřejší princezna ale odpoví jinak a princ jí požádá o ruku. Vyjde najevo, že obě cizí princezny jsou princovy sestry. Čarodějnice Okulárová ještě přičaruje na zásnubní hostinu princezniny rodiče. Princezna chce vrátit pírko čarodějnici Okulárové, které ztratila, když ji učila v podobě sovy, ale čarodějnice Okulárová jí řekne, ať si ho nechá pro štěstí.\n"}
{"id": "542605", "url": "https://cs.wikipedia.org/wiki?curid=542605", "title": "O podezíravém králi", "text": "O podezíravém králi\n\nO podezíravém králi je československá televizní pohádka z roku 1989 režírovaná Vlastou Janečkovou. Byla natočena v Opočně.\n\nŠpanělský král Filip se ožení s krásnou, ale chudou Charlottou. Je ale velmi žárlivý a nemá rád, když mladé královně zahradník hraje serenádu. Charlottu nemá ráda králova matka a plánuje, jak by ji mohla ze zámku vyhnat.\n\nNa královský zámek přijede mladý anglický šlechtic lord Edward. Během svého pobytu se zamiluje do Carmen, nejmladší dcery dona Miguela, kterou si chce vzít. Po jejich návratu do Anglie navštíví lord Edward svého přítele, lorda Spencera, a vypráví mu o Charlottě. Lord Spencer královně Charlottě jako své neteři nechá poslat šaty, šperky a omluvný dopis, protože se kdysi zřekl své sestry a Charlottiny matky, která odešla z domu. Lord Edward předá šaty, šperky i dopis králově matce Viktorii. Král musí odjet a Charlotta je pozvána lordem Edwardem a jeho manželkou Carmen na oslavu k jejím rodičům. Charlotta váhá, protože se bojí jít na oslavu beze svého manžela, ale králova matka ji nabádá, aby šla, protože je to její královská povinnost. Dá jí i šaty a šperky od lorda Spencera, které ale vydává za své, z doby jejího mládí. Poté králova matka napíše svému synovi dopis o tom, co chce královna Charlotta udělat a žádá ho, aby se urychleně vrátil domů.\n\nBěhem tance královny Charlotty se na oslavě objeví král, který se nenadále vrátil. Rozzlobí se na Charlottu a společně odcházejí domů, kde se pohádají a král nechá královnu zavřít do žaláře. Král chce podle zákona nechat Charlottu popravit a jeho matka ho přesvědčuje, aby ji jenom nechal vyhnat ze zámku. Mezitím žalářník pomohl královně Charlottě k útěku z vězení, takže král, který si chtěl s královnou promluvit, nachází vězení prázdné a považuje to za důkaz její viny. Charlotta se připojuje k družině lorda Edwarda, který se vrací do Anglie.\n\nV Anglii je Charlotta zaměstnána u notáře Foxe jako mladý španěl Juan. Jako do Juana se do ní zamiluje písařova dcera Joyce. V přestrojení za Juana je královna Charlotta poslána k lordu Spencerovi, který chce sepsat dokumenty o převodu veškerého svého majetku na královnu Charlottu. Ta ho přesvědčí, aby si ponechal alespoň zámek Hollins. Lord Spencer vypráví Juanovi (Charlottě), že poslal své neteři šaty, šperky a dopis, ale že dosud nedostal odpověď. Lord Spencer se s Juanem vypraví do Španělska.\n\nVe Španělsku lord Spencer vystupuje jako lord Hollins, který chce vzdát hold španělskému králi. Po jejich přijetí u krále přijde také řeč na to, že není přítomna královna Charlotta. Králova matka Viktorie vysvětluje lordu Hollinsovi (Spencerovi), jak moc se královna provinila. Královna Charlotta se odmaskuje a vysvětlí, že šaty a šperky dostala, ale dopis nikoliv. Lord Edward dosvědčí, že šaty od lorda Spencera předal králově matce Viktorii. Král prosí Charlottu za odpuštění, lord Spencer prozradí své pravé jméno a králova matka Viktorie je i se sluhou Fernandem vyhnána ze zámku. Na počest návratu královny Charlotty je uspořádána oslava a král si uvědomí, že není důvod, proč by třeba zahradník nemohl své královně zazpívat serenádu.\n\nV dalších rolích: Marcel Vašinka, Václav Vydra, Karel Fridrich, Bohuslav Čáp, Jiří Bruder, Blažena Holišová\n"}
{"id": "542609", "url": "https://cs.wikipedia.org/wiki?curid=542609", "title": "Ledově ostří", "text": "Ledově ostří\n\nLedově ostří (: \"Blades of Glory\") je americká komedie režírovaná Joshem Gordonem a Willem Speckem.\n\nChazz Michael Michaels a Jimmy MacElroy jsou dva sóloví krasobruslaři. Na šampionátu se poperou o zlatou medaili a je rozhodnuto, že jim je doživotně zakázána účast na dalších soutěžích. Jeden z jejich skalních příznivců ale zjistí, že zákaz se týká pouze účasti v soutěžích jednotlivců, ale už ne účasti v soutěži párů. Vytvoří tedy první stejnopohlavní krasobruslařský pár. V soutěži párů jsou jejich soupeři především sourozenci Stranz a Fairchild Van Wanderbergovi. Chazovi a Jimmovi nakonec pomůže k vítězství Katie, nejmladší sestra sourozenců Van Wanderbergových.\n"}
{"id": "542610", "url": "https://cs.wikipedia.org/wiki?curid=542610", "title": "Sojuz 7K-L3", "text": "Sojuz 7K-L3\n\nSojuz 7K-L3 (LOK) byla vesmírná loď, která byla navržena tak, aby dopravila dva muže ze Země k Měsíci a jednoho vysadila na jeho povrch. Byla vyvíjena souběžně se Sojuz 7K-L1, protože sovětské vedení se v roce 1961 rozhodlo předstihnout americké lety Apollo. LOK měl dopravit dva kosmonauty na oběžnou dráhu kolem Měsíce a sloužit jako \"matka\" pro lunární modul LK s jedním kosmonautem.\n\nZměny, které byly provedeny, byly tyto:\n\nLoď LOK měla vynést raketa N-1 o výšce 105 m a startovní hmotnosti 2 750 t. Projekt probíhal ve velkém spěchu a napětí mezi hlavním konstruktérem Koroljovem a jeho konkurentem Gluškem. Když Koroljov v roce 1966 nečekaně zemřel, projekt to velmi poškodilo a všechny čtyři starty skončily nezdarem. Při druhém z nich 4. července 1969 raketa vybuchla a zničila i odpalovací zařízení. Po úspěšném letu Apollo 11 16. července 1969 přestal být projekt politicky zajímavý a když i dva další starty selhaly, byl celý projekt roku 1974 zrušen. Podrobnosti byly zveřejněny až po roce 1989.\n"}
{"id": "542611", "url": "https://cs.wikipedia.org/wiki?curid=542611", "title": "Seznam jazyků používajících latinku", "text": "Seznam jazyků používajících latinku\n\nToto je seznam jazyků, které jsou nebo byly zapisovány latinkou, u některých jazyků, o kterých neexistuje článek, je uvedena i jejich abeceda (a také u jazyků, u kterých není jejich abeceda zmíněna v článku o nich).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "542612", "url": "https://cs.wikipedia.org/wiki?curid=542612", "title": "Cihelna (Pardubice)", "text": "Cihelna (Pardubice)\n\nCihelna (něm. \"Ziegelschlag\") je část krajského města Pardubice. Nachází se na severu Pardubic. V roce 2009 zde bylo evidováno 156 adres. V roce 2001 zde trvale žilo 2432 obyvatel.\n\nČást obce Cihelna, spadá do městského obvodu Pardubice II. Cihelna leží v katastrálním území Pardubice o výměře 19,37 km.\n\nČást obce Cihelna se skládá ze čtyřech základních sídelních jednotek (ZSJ): Pardubice-sever, Cihelna, Nová Cihelna a Na slepých ramenech. Větší zástavbu v části Cihelna tvoří malé sídliště z konce 80. let – sídliště Pardubice-Sever.\n\nCihelna byla původně malá osada, která vznikla v místě panské cihelny postavené na příkaz Jana z Pernštejna po požáru Pardubic v roce 1538. Cihelna měla dodat stavební materiál na obnovu zničeného města. Později vzniklá osada byla součástí obce Staré Hradiště, od roku 1957 do roku 1960 samostatná obec a od roku 1960 část města Pardubice.\n\nV roce 1988 zde bylo postaveno sídliště \"Pardubice-sever\". Původně navrhovaný název byl „Sídliště Antonína Zápotockého“.\n\n"}
{"id": "542614", "url": "https://cs.wikipedia.org/wiki?curid=542614", "title": "Černá za Bory", "text": "Černá za Bory\n\nČerná za Bory je část krajského města Pardubice. Nachází se na jihovýchodě Pardubic. V roce 2009 zde bylo evidováno 229 adres. V roce 2001 zde trvale žilo 968 obyvatel.\n\nČerná za Bory je také název katastrálního území o rozloze 2,08 km. V katastrálním území Černá za Bory leží i Žižín.\n\nProchází tudy silnice II/322, silnice II/355 a železniční trať Kolín – Česká Třebová, na které je zřízena železniční zastávka \"Pardubice-Černá za Bory\".\n\n"}
{"id": "542616", "url": "https://cs.wikipedia.org/wiki?curid=542616", "title": "Doubravice (Pardubice)", "text": "Doubravice (Pardubice)\n\nDoubravice jsou část městského obvodu Pardubice VII, ve statutárním městě Pardubice, Nacházejí se na severozápadě Pardubic. V roce 2009 zde bylo evidováno 79 adres. V roce 2001 zde trvale žilo 265 obyvatel.\n\nDoubravice leží v katastrálním území Semtín o výměře 4,58 km.\n\nProchází tudy železniční trať Pardubice – Hradec Králové, na které je zřízena železniční zastávka \"Pardubice-Semtín\". Bezprostředně za okrajem katastrálního území prochází silnice I/37.\n\nAktuálně zde probíhá výstavba 53 rodinných domů na bázi dřevostaveb, tzv. „Doubravické domy“.\n\n"}
{"id": "542617", "url": "https://cs.wikipedia.org/wiki?curid=542617", "title": "Drozdice", "text": "Drozdice\n\nDrozdice jsou druhou nejmenší částí městského obvodu Pardubice IV. v okresním městě Pardubice. Nachází se na jihovýchodě Pardubic. K 14.10.2016 zde bylo evidováno 44 adres. K 31.10.2013 zde trvale žilo 92 obyvatel.\n\nDrozdice je také název katastrálního území o rozloze 1,44 km.\n\n"}
{"id": "542619", "url": "https://cs.wikipedia.org/wiki?curid=542619", "title": "Lány na Důlku", "text": "Lány na Důlku\n\nLány na Důlku (německy:\"Laub ob der Gruben\") je vesnice, část krajského města Pardubice, ležící v městském obvodu Pardubice VI. Nachází se asi 7,5 km na západ od centra Pardubic. V roce 2009 zde bylo evidováno 140 adres. V roce 2001 zde trvale žilo 330 obyvatel.\n\nLány na Důlku je také název katastrálního území o rozloze 6,17 km. Až do poloviny 20. století se jako osada Lánů na Důlku uváděly Krchleby.\n\n"}
{"id": "542621", "url": "https://cs.wikipedia.org/wiki?curid=542621", "title": "Nové Jesenčany", "text": "Nové Jesenčany\n\nNové Jesenčany (dříve \"Nové Jesničany\") je část okresního města Pardubice. Nachází se na jihu Pardubic u Starých Jesenčan. V roce 2009 zde bylo evidováno 180 adres. V roce 2001 zde trvale žilo 527 obyvatel.\n\nNové Jesenčany je také název katastrálního území o rozloze 0,41 km. V katastrálním území Nové Jesenčany leží i Zelené Předměstí (Pardubice V).\n\n"}
{"id": "542622", "url": "https://cs.wikipedia.org/wiki?curid=542622", "title": "Ohrazenice (Pardubice)", "text": "Ohrazenice (Pardubice)\n\nOhrazenice (podle ČSÚ pomnožné, obecně pomnožné číslo i jednotné číslo rodu ženského) jsou část krajského města Pardubice nacházející se na severozápadě města a správně spadajícího s Doubravicemi, Rosicemi, Semtínem a Trnovou do městského obvodu Pardubice VII. Ze západu je ves oddělena od části Doubravice rychlostní silnicí a železnicí Pardubice - Hradec Králové, z jihu od Trnové silnicí Pardubice - Lázně Bohdaneč a z východu přímo sousedí s obcí Staré Hradiště.\n\nOhrazenice spadají do městského obvodu Pardubice VII, Rada městského obvodu Pardubice 7 zde zřídila Místní komisi scházející se jednou do měsíce.\nV Ohrazenicích proběhla v roce 2008 rozsáhlá rekonstrukce hlavní přípojné ulice (ulice Trnovská) směrem do centra společně s přestavbou křižovatky na kruhový objezd. Tato stavba byla vyhlášena jako nejlepší dopravně bezpečnostní stavba roku Pardubického kraje. V roce 2011 zde byla dokončena rekonstrukce parku Ohrádka s dětským hřištěm.\n\nPrvní zmínka o obci pochází z roku 1436, kdy císař Zikmund Lucemburský zapsal hrad na Kunětické hoře, městečko Bohdaneč a velkou část vsí (mezi nimiž byla i Ohrazenice) z majetku zničeného Opatovického kláštera Diviši Bořku z Miletínka. Velký rozvoj obce nastal s rozvojem chemického průmyslu. Na přelomu 40. a 50. let 20. století zde pro zaměstnance VCHZ Synthesia byly vystaveny tzv. proudové a finské domky. V roce 1976 byla obec připojena k Pardubicím a po vzniku městských obvodů byla zařazena do obvodu Pardubice VII.\n\nPřímo v Ohrazenicích se nachází malý obchůdek a v docházkové vzdálenosti se nachází hypermarkety Globus, Albert a Baumax. Dále se přímo v Ohrazenicích nachází praktický, zubní a dětský lékař a lékárna.\n\nDo Ohrazenic zajíždějí několikrát za hodinu spoje pardubických městských autobusových linek číslo 13 a 17. Po okraji obce prochází železniční trať 031 Pardubice - Hradec Králové a na zdejší zastávce Pardubice-Semtín staví všechny osobní vlaky v obou směrech.\n\nV současnosti se v Ohrazenici nachází mateřská škola pro 100 dětí a devítiletá základní škola ZŠ Ohrazenice se sportovními třídami zaměřenými na fotbal. I díky spolupráci základní školy s fotbalovým klubem FK Pardubice zde vyrostlo fotbalové centrum s hřištěm s umělou trávou a několika dalšími tréninkovými plochami. Pro širokou veřejnost je možnost pravidelného cvičení v tělocvičně základní školy pod hlavičkou Klubu SPV Pardubice.\n\n"}
{"id": "542623", "url": "https://cs.wikipedia.org/wiki?curid=542623", "title": "Pardubice-Staré Město", "text": "Pardubice-Staré Město\n\nPardubice-Staré Město evidenční část statutárního města Pardubice v městském obvodu Pardubice I. V roce 2009 zde bylo evidováno 124 adres. V roce 2001 zde trvale žilo 525 obyvatel.\n\nPardubice-Staré Město leží v katastrálním území Pardubice o výměře 19,37 km.\n"}
{"id": "542625", "url": "https://cs.wikipedia.org/wiki?curid=542625", "title": "Polabiny", "text": "Polabiny\n\nPolabiny je část statutárního města Pardubice v obvodě Pardubice II. Nachází se na severozápadě Pardubic. V roce 2009 zde bylo evidováno 479 adres. V roce 2001 zde trvale žilo 18 132 obyvatel.\n\nPolabiny leží v katastrálním území Pardubice o výměře 19,37 km.\n\nČást obce Polabiny tvoří sídliště Polabiny I, Polabiny II, Polabiny III, Polabiny IV, Polabiny V a obytný soubor Stavařov. U východního okraje části Polabin pak sídlí Univerzita Pardubice a většina jejího zázemí, např. menza, univerzitní knihovna, vysokoškolské koleje, atp. Na severovýchodním okraji Polabin je pak ještě průmyslová zóna známá jako Fáblovka.\n\nSídliště Polabiny leží na břehu Labe v místě, které se kvůli značné vlhkosti nedalo dlouho osídlit (mnoho močálů, slepých ramen, tůní). Výstavba v této lokalitě se sice plánovala již před druhou světovou válkou, ale odkládala se do doby, než bylo upraveno (zregulováno) koryto řeky, aby se zamezilo každoročnímu vylévání řeky z koryta. Sídliště Polabiny byla nakonec vyprojektována architekty Janem Krásným a Milošem Návesníkem v letech 1951–1953 v duchu socialistického realismu a stavba začala v roce 1960.\n\nArchitekti rozdělili celé území na několik sídlištních okrsků, které měly celkem poskytnout bydlení pro asi 25 000 obyvatel, mj. pro pracovníky v rozvíjejícím se chemickém průmyslu. Začalo se se stavbou okrsku 1 a postupně se otevíraly i práce na dalších částech; každá z částí se stavěla asi 5 let, ale práce na okrscích se překrývaly. Dosud těmito okrsky jsou:\n\nOkrsky do sebe volně přechází a jsou odděleny nanejvýše hlavními ulicemi. Platí však, že pro Polabiny 1 a 2 jsou typické menší panelové domy, zatímco v okrscích 3 a 4 jsou domy mohutnější. Polabiny 5, které jsou nejmladší, neodpovídají původní urbanistické koncepci (v místě se počítalo mj. s parkem a sportovištěm). V plánu původních stavitelů bylo na křižovatce ulic Bělehradská a Kosmonautů postavit i centrum celého sídliště, polikliniku a sportoviště, kromě polikliniky však k realizaci tohoto záměru nedošlo.\n\nNejstarší panelové domy v Polabinách I jsou typu T02B a T03B, případně T07B, zbytek tvoří zejména sestavy T08B. V předpokládaném centru sídliště dále stojí atypický 22-patrový výškový dům, na jehož střeše měla být původně otevřena vyhlídková restaurace.\n\nNa každém ze sídlištních okrsků (mimo okrsek Polabiny V) byla v době výstavby vystavěna mateřská škola, základní škola i dětské jesle. Základní škola Polabiny IV byla roku 2000 přeměněna na gymnázium. Na sídlišti Polabiny V je sídlo pardubické Základní umělecké školy, která má své pobočky po celém městě. Stejně tak byla na každém okrsku vystavěna obchodní centra, skládající se ve své době většinou z prodejny potravin Pramen, restaurace a dalších menších prodejen.\n\nPříklady některých služeb na sídlištích Polabiny v současnosti:\n\nDo pardubické části Polabiny je zaveden provoz městské hromadné dopravy (Dopravní podnik města Pardubic).\n\nV části Polabiny se nachází zastávky trolejbusů a autobusů: Polabiny, Lidická; Polabiny, kpt. Bartoše; Rosice, Kréta; Polabiny, Okrajová; Polabiny, Bělehradská; Polabiny, Kosmonautů; Polabiny, točna; Polabiny, hotel; Polabiny, Hradecká; Stavařov; Univerzita; Staré Hradiště, Fáblovka; Staré Hradiště, Fáblovka točna; a Staré Hradiště, Na Hledíku.\n\nČísla trolejbusů 2, 3, 4, 7, 11, 13, a 33. Čísla autobusů 6, 10, 14, 16, 17, 18, 23 a noční linka 99.\n\nNa zastávce Polabiny, Hradecká, je také zastávka ČSAD.\n\nMimo menší kulturní akce se každoročně, v zářijovém termínu, koná Staročeská polabinská pouť. Dějištěm konání je park Jiřího Srbka na sídlišti Polabiny 4. Park je pojmenován po dlouholetém starostovi Polabin Jiřím Srbkovi, který má v parku symbolický památník.\n\nHudební produkci v Polabinách zastupuje i Doli klub v Polabinách 1. Klub se orientuje především na bluesovou a folkovou hudbu.\n\nNa podobný styl muziky je možné nepravidelně zajít i do hospody U starýho slona, kde není výjimkou ani rocková kapela. Restaurace se nachází na Bělehradské ulici.\n\nDalším zástupcem podniku s nepravidelnými hudebními večery je nová kavárna Dobrý kafe na Mozartově ulici. Zde je možné si vychutnat decentní koncerty při kytaře, klávesách a zpěvu.\n\n"}
{"id": "542628", "url": "https://cs.wikipedia.org/wiki?curid=542628", "title": "Staročernsko", "text": "Staročernsko\n\nStaročernsko (něm. \"Gunstdorf\") je malá vesnice, část statutárního města Pardubice. Nachází se asi 4,5 km na východ od Pardubic. V roce 2009 zde bylo evidováno 45 adres. V roce 2001 zde trvale žilo 45 obyvatel.\n\nStaročernsko je také název katastrálního území o rozloze 1 km.\n\n"}
{"id": "542634", "url": "https://cs.wikipedia.org/wiki?curid=542634", "title": "Putranjivaceae", "text": "Putranjivaceae\n\nPutranjivaceae je čeleď vyšších dvouděložných rostlin z řádu\nmalpígiotvaré (\"Malpighiales\").\n\nZástupci čeledi \"Putranjivaceae\" jsou dvoudomé keře a stromy s dvouřadě uspořádanými, střídavými, spíše kožovitými jednoduchými listy, které se při schnutí zbarvují do šeda. Čepele jsou na bázi asymetrické. Listy mají za čerstva často peprnou chuť. Květy jsou jednopohlavné, spíše drobné, bezkorunné, uspořádané ve svazečcích. Kalich je složen ze 4 až 5 (nebo až 7) lístků. V samčích květech je 3 až mnoho tyčinkatyčinek. Semeník samičích květů je svrchní, složený z 1 až 9 srostlých plodolistů. Plodem je jednosemenná peckovice obklopená vytrvalými čnělkami.\n\nČeleď zahrnuje asi 210 druhů ve 3 rodech. Vyskytuje se v tropech celého světa s přesahy do subtropických oblastí. Největší diversita je v Africe a jihovýchodní Asii. Největším rodem je \"Drypetes\" (200 druhů v tropech Nového i Starého světa)\n\nČeleď se jako samostatná objevuje v systému APG I. Původně byla součástí čeledi pryšcovité (\"Euphorbiaceae\"), která byla shledána parafyletickou.\nPodle kladogramů APG je sesterskou skupinou čeleď \"Lophopyxidaceae\".\n\nČerstvá kůra jihoamerického druhu \"Drypetes variabilis\" snadno hoří. Vzniká při tom černý kouř páchnoucí po kerosinu nebo parafinu.\n\n\"Drypetes\", \"Putranjiva\", \"Sibangea\"\n\n\n"}
{"id": "542639", "url": "https://cs.wikipedia.org/wiki?curid=542639", "title": "Trnová (Pardubice)", "text": "Trnová (Pardubice)\n\nTrnová je část statutárního města Pardubice, v městském obvodu Pardubice VII. Nachází se na severozápadě Pardubic. V roce 2009 zde bylo evidováno 341 adres. V roce 2001 zde trvale žilo 1286 obyvatel. Katastrální území Trnová má rozlohu 1,54 km.\n\nJihozápadně od obce se nachází hájek, kde padl dne 2. července 1942 člen skupiny \"Silver A\" Jiří Potůček. Okolo pomníku byl v roce 2010 zřízen \"Lesopark Jiřího Potůčka\". \n"}
{"id": "542642", "url": "https://cs.wikipedia.org/wiki?curid=542642", "title": "Zámek (Pardubice)", "text": "Zámek (Pardubice)\n\nZámek je evidenční část statutárního města Pardubice v městském obvodu Pardubice I. Je tvořena areálem pardubického zámku, Tyršovými sady, částí ulice U Stadionu, ulicí Pod Zámkem s lipovou alejí a bývalým barbakánem zvaným Příhrádek, který propojuje zámek s historickým městem. V roce 2009 zde bylo evidováno 11 adres. V roce 2001 zde trvale žili čtyři obyvatelé.\n\nZámek leží v katastrálním území Pardubice o výměře 19,37 km.\n\n"}
{"id": "542646", "url": "https://cs.wikipedia.org/wiki?curid=542646", "title": "Žižín", "text": "Žižín\n\nŽižín je malá vesnice, část statutárního města Pardubice. Nachází se asi 5,5 km na jihovýchod od Pardubic. Prochází zde silnice II/355. V roce 2009 zde bylo evidováno 22 adres. V roce 2001 zde trvale žilo 35 obyvatel.\n\nŽižín leží v katastrálním území Černá za Bory o výměře 2,08 km.\n\n"}
{"id": "542661", "url": "https://cs.wikipedia.org/wiki?curid=542661", "title": "Studánka (Pardubice)", "text": "Studánka (Pardubice)\n\nStudánka je evidenční část statutárního města Pardubice, která je vymezená katastrálním územím Studánka o rozloze 2,69 km. Nachází se východně od centra Pardubic a od Bílého Předměstí. Většina obyvatel žije na sídlišti Dubina. Větší, severní část Studánky včetně sídliště Dubina a lesu Pipence spadá do městského obvodu Pardubice III, část jižně od železniční trati 010 (převážně les a několik objektů v okolí Průmyslové ulice) patří k obvodu Pardubice IV. V roce 2009 zde bylo evidováno 1005 adres. V roce 2001 zde trvale žilo 12766 obyvatel.\n\n"}
{"id": "542665", "url": "https://cs.wikipedia.org/wiki?curid=542665", "title": "Wang Chao", "text": "Wang Chao\n\nJméno Wang Chao (pinyin: \"Wang Hao\") nosí nebo v minulosti nosilo více osob:\n"}
{"id": "542670", "url": "https://cs.wikipedia.org/wiki?curid=542670", "title": "Bohuslav Jiruš", "text": "Bohuslav Jiruš\n\nRytíř Bohuslav Jiruš (17. října 1841 Praha – 16. listopadu 1901 Praha) byl český šlechtic, lékař a botanik.\n\nNa přelomu 17. a 18. století se pod hradem Křivoklát usadil rod Jiruschů, zkušených lesníků, který později své příjmení počeštil na Jiruš. Rod se neustále rozvětvoval a v první polovině 19. století se od něj odštěpila „lékařská větev“, z níž pochází Bohuslavův otec Vincenc (1810-1884) a strýc Josef. Bohuslavův otec prožil většinu života v Praze (a na cestách po Evropě), strýc Josef zůstal v Křivoklátě jako venkovský doktor. Bohuslav Jiruš, stejně jako jeho otec Vincenc, žil především v Praze, kde se stal v roce 1886 profesorem farmakologie na univerzitě (a také hodně cestoval). Šlechtický titul po svém otci.\n\nSvému bratranci Jindřichovi (syn Josefa) pomáhal Bohuslav v péči o Marii Čechovou, sestru Svatopluka Čecha, která trpěla tuberkulózou.\n\nZemřel svobodný, bezdětný.\n\nPravnukem Jirušovy sestry Marie byl právník Otakar Motejl.\n\nPracoval jako profesor botaniky na univerzitě v Záhřebu a farmakologie v Praze. Jeho odborný zájem se soustředil na farmakologii a jedním z nejznámějších vědeckých děl, které po sobě zanechal, je práce věnovaná rostlinným jedům.\n\nVýznamně přispěl k budování botanických sbírek Musea Království českého, jehož byl krátce i jednatelem. V závěru života se stal dvorním radou. Byl po něm pojmenován vyhynulý druh českého cykasu jirušie Jirušova (Jirusia jirusii).\n\nSvoji pozůstalost rozdělil do dvou souborů; jeden odkázal přímo do sbírek Národního muzea a druhý uložil do dvou dřevěných beden vyložených pozinkovaným plechem. Bedny nechal uzavřít a odvézt do depozitáře Národního muzea s nápisem na mosazném štítku, že se mají otevřít 16. listopadu 2101. Spekulovalo se o tom, že by v bednách mohl být ukryt recept dlouhověkosti, návody k výrobě zázračných léků nebo nebezpečné biologické materiály (silné jedy či smrtící bakterie). Vedoucí oddělení zámeckých knihoven Petr Mašek upozornil, že v nich spíše bude běžný mobiliář tehdejšího bytu, popsaného v závěti: „Veškeré předměty nalézající se v mém bytu neb v ústavu farmakologickém, pokud jsou můj majetek, mimo bibliotheky, nábytku, zcela chatrných šatů a prádla špatného… musí se uložiti do beden zinkovým plechem vyložených. Předměty zasypou se naftalinem a bedny se pak vzduchotěsně zaletují“.\nTato hypotéza se potvrdila nálezem inventárních seznamů obou beden.\n\n"}
{"id": "542672", "url": "https://cs.wikipedia.org/wiki?curid=542672", "title": "Picrodendraceae", "text": "Picrodendraceae\n\nPicrodendraceae je čeleď vyšších dvouděložných rostlin z řádu malpígiotvaré (\"Malpighiales\").\n\nDřeviny se střídavými nebo vstřícnými, jednoduchými nebo dlanitě složenými listy. Květy jsou většinou drobné a jednopohlavné. Samčí květy jsou se 2 až mnoha tyčinkami. Semeník v samičích květech je svrchní, srostlý ze 3 (2 až 5) plodolistů. Plodem je tobolka.\n\nČeleď zahrnuje asi 80 druhů ve 24 rodech. Je rozšířena v tropech celého světa.\n\nČeleď byla v systému APG II vyčleněna z čeledi pryšcovité (\"Euphorbiaceae\"), v níž byla předtím tato skupina\nvedena jako podčeleď \"Oldfieldioideae\".\n\nPodle kladogramů APG je sesterskou skupinou čeleď \"Phyllanthaceae\". Taxonomické vztahy k čeledi pryšcovité (\"Euphorbiaceae\")\njsou dosud nedořešené.\n\n\"Androstachys\",\n\"Aristogeitonia\",\n\"Austrobuxus\",\n\"Choriceras\",\n\"Dissiliaria\",\n\"Hyaenanche\",\n\"Kairothamnus\",\n\"Longetia\",\n\"Micrantheum\",\n\"Mischodon\",\n\"Neoroepera\",\n\"Oldfieldia\",\n\"Parodiodendron\",\n\"Petalostigma\",\n\"Picrodendron\",\n\"Piranhea\",\n\"Podocalyx\",\n\"Pseudanthus\",\n\"Sankowskya\",\n\"Scagea\",\n\"Stachyandra\",\n\"Stachystemon\",\n\"Tetracoccus\",\n\"Voatamalo\",\n\"Whyanbeelia\"\n\n\n\n"}
{"id": "542674", "url": "https://cs.wikipedia.org/wiki?curid=542674", "title": "Zelené Předměstí", "text": "Zelené Předměstí\n\nZelené Předměstí je evidenční část statutárního města Pardubice. Nachází se jihozápadně od historického centra Pardubic, na levém břehu Labe a zároveň levém břehu Chrudimky. V roce 2009 zde bylo evidováno 2590 adres. V roce 2001 zde trvale žilo 30538 obyvatel.\n\nV Zeleném Předměstí leží pardubické hlavní nádraží. Osa železniční trati rozděluje Zelené Předměstí na severní část, patřící k centrálnímu městskému obvodu Pardubice I (v této části se nachází například hlavní nádraží a pivovar), a jižní část, patřící k obvodu Pardubice V: tam spadá Dukla, Višňovka a Jesničánky. Dostihové závodiště západně od sídliště Dukla patří k městskému obvodu Pardubice VI.\n\nTéměř celé Zelené Předměstí spadá do katastrálního území Pardubice. K evidenční části Zelené Předměstí patří ještě nepatrná část katastrálního území Nové Jesenčany (katastrální hranice přiřazuje celé budovy Kpt. Nálepky čp. 2674, 1977, 237, 238 do Nových Jesenčan, zatímco hranice části obce jde napříč těmito budovami) a malá část katastrálního území Dražkovice (budovy Mikulovická 2682 a Chrudimská 2811 s přilehlým parkovištěm).\n\nV části Zelené Předměstí se nachází sídliště Karlovina (sídliště umístěno v jižní části centra města), dále sídliště Dukla (na jihozápadě města) nebo obytný soubor Višňovka. Byl zde založen centrální pardubický hřbitov.\n\n"}
{"id": "542682", "url": "https://cs.wikipedia.org/wiki?curid=542682", "title": "Seznam katastrálních území v okrese Pardubice", "text": "Seznam katastrálních území v okrese Pardubice\n\nV této tabulce je uveden kompletní výčet katastrálních území Okresu Pardubice, včetně rozlohy a sídel, které na nich leží.\n\nCelková výměra 880,08 km\n\nhttp://www.uir.cz/ Územně identifikační registr ČR\n"}
{"id": "542690", "url": "https://cs.wikipedia.org/wiki?curid=542690", "title": "FK Anži Machačkala", "text": "FK Anži Machačkala\n\nFutbolnyj klub Anži Machačkala (rusky: \"Футбо́льный клуб «Анжи́» Махачкала́\") je ruský fotbalový klub registrovaný ve městě Machačkala, hlavním městě Dagestánu, který byl založen v roce 1991. Hraje PFL - zona Jug. Vlastníkem a prezidentem klubu je ruský miliardář Sulejman Kerimov.\n\nI když klub vznikl v roce 1991, do hlubšího povědomí fotbalové veřejnosti se dostal až v roce 2011, kdy ho získal a začal mohutně sponzorovat ruský miliardář Sulejman Karimov. Ten do klubu přilákal nové posily jako Roberto Carlos, Jucilei, Diego Tardelli, Mbark Boussoufa, Balázs Dzsudzsák, Jurij Žirkov nebo Samuel Eto'o. Kapitánem týmu byl v té době bývalý brazilský reprezentant Robert Carlos. V roce 2012 tým angažoval známého nizozemského trenéra Guuse Hiddinka. Dne 30. června 2016 se týmu ujal český trenér Pavel Vrba, který využil klauzuli ve smlouvě a odešel od české fotbalové reprezentace.\n\nSvé domácí zápasy odehrává ve městě Kaspijsk na stadionu Anži-Arena s kapacitou 30 000 diváků.\n\nZdroj: \n\nZdroj: \n\nSeznam českých hráčů, kteří působili v klubu FK Anži Machačkala:\n\nAnži-2 Machačkala, dříve znám také pod názvy Anži-2 Kaspijsk, Anži-Chazar nebo Anži-Bekenez, byl rezervní tým machačkalské Anži. Největšího úspěchu dosáhl v sezóně 2014/15, kdy se v PFL (3. nejvyšší soutěž) umístil na 13. místě. Rezervní tým zanikl v roce 2015.\n\nZdroj: \n\n"}
{"id": "542693", "url": "https://cs.wikipedia.org/wiki?curid=542693", "title": "Jezdci (film, 1971)", "text": "Jezdci (film, 1971)\n\nJezdci (anglicky The Horsemen) je film z roku 1971 s Omarem Sharifem v hlavní roli. Film natočil americký režisér John Frankenheimer, scénář napsal Dalton Trumbo podle románu francouzského spisovatele Josepha Kessela \"Les Cavaliers\" (\"Jezdci\"). Film byl natáčen v Afghánistánu a ve Španělsku.\n\nPříběh románu je zasazen do Afghánistánu v době kolem poloviny 20. století. Kulisy příběhu tvoří divoká příroda i lid Afghánistánu, především pak afghánský národní sport buzkaši.\n\nProslulý, nyní však již bývalý, zestárlý závodník buzkaši Tursen (Jack Palance), vůdce divokého kmene, vysílá svého syna Uraze (Omar Sharif), na hlavní závod sezóny této hry, tzv. královské buzkaši v Kábulu. Uraz však neuspěje, třebaže má vítězství na dosah ruky – je zraněn (zlomí si nohu ve stehně) a třebaže vyhledá pomoc v nemocnici, odmítne nakonec zákrok lékařů a vydá se s přítelem na dlouhou a trpkou cestu domů.\n\nVyvrcholením filmu je scéna, kdy se Uraz vrátí domů - kde jím všichni, a především vlastní otec, pro jeho neúspěch pohrdají - a zapojí se do právě probíhajícího závodu buzkaši. Zvítězí a s trofejí objíždí závodiště obklopené šílícími a jásajícími davy, které postupně umlkají, když Uraz projíždí kolem nich a oni mohou zřetelně vidět pravou stranu jeho těla s nohou, jež končí ve stehně pahýlem.\n"}
{"id": "542695", "url": "https://cs.wikipedia.org/wiki?curid=542695", "title": "Fedor Fridrich Ruppeldt", "text": "Fedor Fridrich Ruppeldt\n\nFedor Fridrich Ruppeldt, též jen Fedor Ruppeldt (1. června 1886 Liptovský Mikuláš – 25. srpna 1979 Žilina), byl slovenský a československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky), který kromě toho působil jako publicista, kulturní historik, překladatel, básník, hudebník a evangelický biskup.\n\nStudoval v Oberschützenu, v Lipsku a v Edinburghu. Jako farář působil v Sučanech, v Budapešti a v Žilině.\n\nVe parlamentních volbách v roce 1929 kandidoval na poslance Národního shromáždění za agrární stranu. Zvolen nebyl, ale mandát získal dodatečně roku 1933, jako náhradník poté, co zemřel poslanec Ján Janček. Podle údajů k roku 1933 byl profesí evangelickým farářem v Žilině.\n\nAktivně se stavěl proti politice tzv. slovenského štátu, zejména proti vyhánění Čechů ze Slovenska, proti protižidovským zákonům a deportacím Židů a vůči ztotožňování slovenského národa s katolickou vírou a kultu Andreje Hlinky. Za svoje aktivity byl v roce 1942 uvězněný na příkaz Vojtěcha Tuky a v roce 1944 byl poslaný do koncentračního tábora v Seredi. Po válce byl členem Demokratické strany.\n\nV letech 1947–1952 byl biskupem Západního distriktu Evangelické církve augsburského vyznání a spoluzakladatelem Světové rady církví. Ač přesvědčený stoupenec Československa a politický odpůrce slovenského státu, vyjádřil se v roce 1947 proti trestu smrti pro slovenského prezidenta Jozefa Tisa. Považoval popravu Tisa za krok, který může zhoršit vztahy mezi katolíky a evangelíky a Čechy a Slováky.\n\nV 50. letech byl perzekvovaný a v roce 1962 byl odsouzený na 18 měsíců vězení za rozvracení republiky (k výkonu trestu ale pro vysoký věk nenastoupil). V procesu byl viněn i z kolaborace s vládnoucím režimem slovenského státu. K tomu pravděpodobně vedla skutečnost, že byl proti trestu smrti pro Jozefa Tisa a oceňoval některé jeho zásluhy. Roku 1991 mu byl in memoriam udělen Řád Tomáše Garrigua Masaryka.\n\nVe svém díle se zabýval slovenskou otázkou.\n"}
{"id": "542703", "url": "https://cs.wikipedia.org/wiki?curid=542703", "title": "Bolevec", "text": "Bolevec\n\nBolevec je část statutárního města Plzeň, nacházející se na severním okraji města. V roce 2009 zde bylo evidováno 2 324 adres. V roce 2001 zde trvale žilo 35 855 obyvatel.\n\nBolevec je také název katastrálního území o rozloze 16,02 km². V tomto katastrálním území leží mimo vlastního Bolevce také severní části sídlišť Lochotín a Košutka, osady Malý Bolevec, Bílá Hora a Zavadilka i rozsáhlá rekreační oblast kolem Boleveckých rybníků. Spolu s částí Severní Předměstí tvoří Bolevec městský obvod Plzeň 1.\n\nVes Bolevec je písemnými prameny poprvé zmiňovaná v roce 1382. Původní název - \"Voleves\" - byl patrně odvozen od osobního jména Volek či Volimír (tj. Volova/Volimírova ves). Varianta Bolevec se v pramenech uvádí od 18. století. \n\nVe zmíněném roce 1382 vesnici vlastnila kapitula sv. Apolináře na Novém městě pražském. Až roku 1460 Bolevec odkoupilo město Plzeň za 200 kop grošů ročně, a to s úmyslem založit na zdejším území rybniční soustavu. Stavba rybníků byla zahájena již v roce 1461. V té době se v Bolevci nacházelo 10 nebývale výstavných usedlostí, z nichž se dodnes dochovaly některé cenné stavební prvky. Ke každé usedlosti byly přiděleny 2 lány půdy, přičemž z každého lánu měl jejich majitel vždy jednou ročně odvádět městu Plzni 44 grošů, 4 slepice a 60 vajec. \n\nCelkem 10 zemědělských usedlostí a 12 chalup bylo v Bolevci uváděno ještě v soupisech z 18. století. Obec najímala do služby pastýře, obecního kováře a od 1. poloviny 18. století i ponocného. Od 2. poloviny 19. století však nastal prudký rozvoj obce, k němuž přispělo mimo jiné i zakládání nových podniků v blízkém okolí (kolomazné pece v boleveckém polesí, pískovcové lomy a cihelny na Košutce, pivovar Prior i uhelné doly v okolí Bílé Hory, později i zkušební střelnice Škodových závodů na Orlíku aj.). Dělnické domky vyrostly na Zavadilce, na Bílé Hoře, na Košutce i jinde. Rozvoji průmyslu i vlastní obce jistě napomohlo také zlepšení dopravní dostupnosti, zejména překlenutí řeky Mže novým Saským mostem (dnes Rooseveltův) v letech 1840-1850, výstavba císařské „plaské“ cesty v roce 1847 i stavba železnice Plzeň - Žatec v letech 1871-1873. V roce 1942, kdy došlo k připojení Bolevce k Plzni, měla tato ves už 5570 obyvatel a byla tak největší v Čechách. V té době již převážnou většinu obyvatel netvořili zemědělci, nýbrž dělníci. \n\nV roce 1903 bylo v Bolevci zavedeno první pouliční osvětlení, tehdy ještě pomocí petrolejových lamp. Elektrické osvětlení bylo vybudováno roku 1926. Roku 1903 byl rovněž zbudován samostatný bolevecký hřbitov - do té doby se pohřbívalo u kostela Všech svatých na Roudné. V červenci roku 1907 byl na Zavadilce otevřen poštovní úřad. V roce 1923 byla v obci zřízena strážnice státní policie, kde se ve sklepení nacházela rovněž obecní šatlava. V roce 1929 začaly do Bolevce zajíždět autobusy. Podle údajů z roku 1939 bylo v Bolevci evidováno 210 obchodů a živností - mezi nimi 16 obchodů se smíšeným zbožím, 19 hostinců, 6 řezníků, 5 pekařů nebo 6 krejčovství.\n\nPrvní polovina 20. století se rovněž nesla ve znamení vzniku nejrůznějších obecních spolků. Jako nejstarší byla již v roce 1895 založena Občanská beseda, zabývající se kulturně-osvětovou činností. Později se k ní přidávaly různé další spolky včetně Sboru dobrovolných hasičů (1901), Dělnické tělocvičné jednoty i Sokola (1913), Dělnického ochotnického spolku (1919) či fotbalového klubu SK Bolevec (1919). Děti se od roku 1930 mohly věnovat skautingu, přičemž na Bolevci působil i samostatný židovský oddíl (založen 1931). Na březích Velkého boleveckého rybníka se scházeli příznivci jachtingu i windsurfingu.\n\nDne 25. května 1917 došlo v muniční továrně Škodových závodů (v lesích severně od Bolevce) k mohutnému výbuchu, označovanému jako bolevecká katastrofa. Událost inspirovala Karla Čapka k napsání románu \"Krakatit\".\n\nV roce 1952 zemědělce v Bolevci ovlivnilo založení Jednotného zemědělského družstva. Polnosti však musely ustoupit nově vznikajícím sídlištím, a proto bylo JZD v roce 1976 zrušeno. Pokračující bytová výstavba v letech 1975-1982 podle projektu ing. arch. Jaroslavy Gloserové téměř pohltila historické jádro obce a tradiční vazby na krajinu byly přerušeny. \n\nV roce 1964 byl Bolevec začleněn do městského obvodu Plzeň 1. Roku 1980 byl zahájen provoz tramvajové trati Bory - Košutka, obsluhující i západní část Bolevce. V roce 1990 začaly jezdit tramvaje i na trati Slovany - Bolevec (trať byla stavěna v letech 1983-1986).\n\nDne 22. září 1995 bylo původní jádro vsi Bolevec prohlášeno za vesnickou památkovou zónu. \n\nJe zajímavé, že v Bolevci i přes jeho rozsah nikdy nestál kostel. Na mši se chodilo většinou na Roudnou do kostela Všech svatých, případně na náměstí do chrámu sv. Bartoloměje. Na návsi (v místech dnešního pomníku obětem 1. světové války) byla v roce 1864 zřízena kaplička sv. Vojtěcha, ta ovšem roku 1888 ustoupila úpravám vozovky a zvon byl vložen do věžičky na budově školy. Bolevečtí se poté snažili získat prostředky na výstavbu kostela u hřbitova, návrh architekta Jaroslava Cuhry dokonce počítal i s existencí ženského kláštera. Bohužel se již nepodařilo tento záměr zrealizovat, a to i kvůli společenským a politickým změnám v 2. polovině 20. století. Dne 18. prosince 1999 byla v dolní části bolevecké návsi, v místech bývalého statku čp. 54 otevřena modlitebna evangelické církve metodistické, postavená podle návrhu ing. arch. Václava Ulče a Radka Dragouna.\n\nPůvodní jádro vsi Bolevec zůstalo zachováno v bloku mezi ulicemi Plaská, Studentská, Kaznějovská a Nýřanská. Severně i západně od něj se pak nachází moderní panelové sídliště, budované od roku 1975. Směrem k jihu se rozprostírá sídliště Lochotín. Východně od Plaské ulice se pak nachází jen několik bloků rodinných domů (Zavadilka) a na ně navazující rekreační zóna kolem Velkého boleveckého rybníka. Devět usedlostí zbudovaných roku 1825 mezi železniční tratí a Velkým rybníkem se označuje jako Malý Bolevec. \n\nPlaská ulice je součástí silnice I/27 a svým umístěním kopíruje původní císařskou cestu směrem na Žatec a do Saska z roku 1847. Východně od ní probíhá též železniční trať Plzeň - Žatec. Plaskou ulicí projíždí ve směru sever-jih tramvajová linka č. 1, jejíž konečná stanice se nachází při Třemošenském rybníku. Západní část Bolevce je přístupná ze souběžné tramvajové linky č. 4, jejíž konečná stanice je umístěna na severu Gerské ulice. Městská hromadná doprava je dále zajišťována autobusy č. 30 a 34.\n\nSídliště doplňují mimo obchodních domů také školky a školy (90. MŠ, 91. MŠ, 1. ZŠ, 34. ZŠ) i domov pro seniory. V budově 1. ZŠ sídlí pobočka Knihovny města Plzně. Severně od budovy této školy bylo postaveno dětské dopravní hřiště.\n\nI přes okolní panelové sídliště zůstává Bolevec nadále cenným a jedinečným urbanistickým celkem s výraznými doklady lidové architektury. V roce 1995 byla dochované historické jádro prohlášeno chráněnou památkovou zónou lidové architektury. Památkově chráněné jsou usedlosti čp. 1 a 7 a domy čp. 10 a 30. Postupnému obnovování památných míst v Bolevci i v blízkém okolí se od roku 2000 věnuje Spolek boleveckých rodáků.\n\nRozlehlá bolevecká náves je umístěná v mírném svahu a má přibližně trojúhelníkový půdorys, s širší částí na západě. Zde také vyvěrá pramen, který mohl sloužit jako prvotní zdroj vody při zakládání obce. V jeho těsném sousedství byl zřízen drobný rybníček. Velké statky v jižní, severovýchodní a západní části byly postupně doplněny drobnějšími usedlostmi a chalupami. Menší objekty (mezi nimi i obecní pastouška, kovárna, kaple a škola) zaplnily nakonec i střed návsi.\n\nPřevážná část objektů pochází z 18. - 20. století, při výstavbě byly ovšem použity fragmenty starších, někdy i pozdně středověkých domů. Většina z historických budov byla provedena v duchu lidového klasicismu. Hlavním stavebním materiálem byl pískovec, který se těžil například kolem kostela Všech svatých na Roudné. Až koncem 19. století se ve větší míře uplatnily ve zdivu i cihly. Ještě v 2. polovině 19. století měly některé objekty roubenou konstrukci, dodnes se však dochovaly pouze v domech čp. 7, 10 a 30. Částečně roubenou světnici má též usedlost čp. 1. Střechy byly obvykle pokryté došky a jen vzácně šindelem. Až na počátku 20. století je vytlačily bezpečnější (nehořlavé) krytiny z pálených tašek. Došková střecha zůstala zachována jen u obytného stavení čp. 1. \n\nHistorickému jádru Bolevce dominuje usedlost čp. 1, neboli selský statek „U Matoušů“, který je cenným dokladem vesnické architektury na Plzeňsku. První zmínka o tomto dvoře pochází z roku 1635, ačkoliv usedlost je zřejmě výrazně starší. Na přelomu 18. a 19. století prošel statek výraznými stavebními úpravami, roku 1809 byl postaven nový obytný dům, asi o dvě desetiletí později také nová sýpka a stodola. K roku 1839 jsou doloženy současné objekty chléva a stájí. Po únorových změnách v roce 1948 usedlost převzalo místní JZD a statek sloužil do poloviny 70. let pro chov selat a prasat i jako skladiště požární techniky. Postupně chátral, ovšem současně se díky tomu dochoval v původním stavu bez mladších stavebních zásahů. Kompaktně zachovaná, mimořádně hodnotná usedlost klasicistního původu nemá svojí zachovalostí obdoby nejen na Plzeňsku, ale i v širší oblasti českého západu. Již od 3. května 1958 byl statek památkově chráněný. V 90. letech 20. století byl vrácen původním majitelům. V roce 2004 město Plzeň usedlost vykoupilo a roku 2007 předalo do správy Národního památkového ústavu, územního odborného pracoviště v Plzni. Dne 1. července 2008 byl statek prohlášen národní kulturní památkou. Od srpna roku 2019 probíhá obnova dvora, aby mohl být tento mimořádně hodnotný objekt zpřístupněn veřejnosti. Obnova má být dokončena v roce 2020.\n\nDruhou památkově chráněnou usedlostí v Bolevci je čp. 7, rovněž jeden z nejbohatších statků ve vsi. Památková ochrana se na usedlost vztahuje od 28. července 1992. Dvůr tvoří obytné stavení, chlévy, sýpka, stodola a bývalý výměnek. Obytné stavení - trojdílný dům komorového typu - je z větší části roubené a omazané, pouze černá kuchyně ve středním dílu je zděná. Štít domu je bedněný lomenicí. Stejně jako u usedlosti čp. 1 se pod obytným stavením (v jeho západní části) nachází rozlehlé, valeně klenuté sklepy, tvořené hlavní prostorou a dvěma krátkými příčnými křídly. Sestupuje se do nich schodištěm v zápraží. Vstupy rámují druhotně osazené, pozdně gotické portály s půlkruhovou archivoltou.Jižní stranu dvora zaujímá unikátní zděná patrová sýpka, jejíž původ lze klást již do 2. poloviny 16. století nebo nejpozději k době kolem roku 1600. Kromě kamenných kruhových ostění větracích okének se na východním štítu dochovala i původní sgrafitová výzdoba. Pod ní se nachází též druhotně osazené štěrbinové okénko. Objekt byl na počátku 19. století klasicistně upraven, mimo jiné byl vrchol štítu opatřen kamennou deskou a křížkem. Podle data na klenáku vstupního portálu se tak stalo v roce 1818.\n\nRovněž v pilířích vjezdu v jihozápadním koutě dvora se dochovaly okosené pískovcové kvádry, které by mohly pocházet až ze 16. století. Chlévy mají také starší základ, byly ovšem radikálně upraveny ve 2. polovině 19. století.\n\nJediným obytným domem s přiznaným (neomítnutým) roubením ve starém Bolevci je dům čp. 10 ve středu návsi, který je památkově chráněný od 12. května 2006. Jedná se o mimořádně hodnotný dům s dochovanou trojdílnou dispozicí, pocházející zřejmě ještě z 2. poloviny 18. století. Roubená část patří obytným prostorám, zatímco hospodářské části (černá kuchyně, komora) jsou zděné. Sedlová střecha mírně přesahuje obvodovou zeď a vytváří tak kryté zápraží. Krovy hambalkového typu se stojatými stolicemi jsou patrně mladší než vlastní dům, asi z poloviny 19. století. V interiéru se dochovala černá kuchyně a v přilehlé stěně i krbeček k přihřívání potravin.\n\nPůvodní dispoziční řešení venkovského domu zůstalo zachováno v domě čp. 30 v Hynaisově ulici. Od 10. dubna 2007 je objekt památkově chráněný. Přízemní, částečně podsklepený dům z přelomu 18. a 19. století má pod omítkou dochovanou roubenou uliční a štítovou stěnu. Trám v hlavní světnici nese spolu s iniciálami tehdejšího majitele datum 1800. Černá kuchyně byla zrušena, dochoval se ovšem krbeček na přihřívání potravin. Do domu se vstupuje kamenným klasicistním portálem. Kamenný portál rámuje rovněž vstup do sklepa. Střechu původně tvořily došky, ovšem v současnosti je nahradila pálená střešní krytina.\n\nStředověké kamenné ostění bylo v roce 1976 zachyceno ve vstupu do valeně klenutého sklepa pod domem čp. 53 v ulici U Kašny. Druhotně použité části středověkých ostění byly zjištěny i ve zdivech usedlostí čp. 12, 19.\n\nMezi jednotlivými usedlostmi vyčnívá budova staré bolevecké školy (čp. 9) z roku 1893. První škola byla zřízena již roku 1811 v domě čp. 34, tehdy jako nejstarší česká škola v západních Čechách. Ani Plzeň až do roku 1819 českou školu neměla, a proto některé měšťanské děti chodily do Bolevce. Zmíněný dům čp. 34 měl jen dvě místnosti - učebnu a byt pro učitele. Pro stále rostoucí počet dětí tak brzy přestal vyhovovat a bylo nutno přikročit ke stavbě nové školy, kterou prováděla firma Müller a Kapsa. Nová školní budova čp. 9 měla již čtyři učebny, roku 1898 pak byly přistavěny ještě další dvě výukové místnosti. Ani tento výstavný objekt však záhy nestačil pokrývat potřeby stále rostoucího počtu boleveckých obyvatel. Proto bylo 2. března 1930 rozhodnuto o stavbě nové, moderní školní budovy (dnes Bolevecká základní škola). Původní školní budova pak sloužila potřebám mateřské školy i obecního úřadu. V roce 2015 byla na fasádu umístěna busta Mistra Jana Husa od Jaroslava Šindeláře u příležitosti 600. výročí upálení. \n\nV prostoru starého Bolevce se nachází rovněž památkově chráněná boží muka. Na současná místa byla přenesena z blízkého okolí v souvislosti s výstavbou panelových domů: \n\n\n\n\nZ dalších drobných památek v prostoru bolevecké návsi stojí za zmínku \"pomník obětem 1. světové války\" i dřevěné hasičské leziště. V Hynaisově ulici byl roku 2007 odhalen drobný \"památník Crofta Normana\", anglického motocyklového závodníka, který v nedaleké Špálově ulici zahynul 28. srpna 1949 v průběhu 8. ročníku tehdy proslulého závodu Lochotínský okruh na stroji A.J.S 350.\n\nPři křižovatce ulic Lidická a Studentská se na Náměstí odboje nachází Bolevecká základní škola. Postavena byla v letech 1930-1931 podle návrhu Hanuše Zápala (staviteli byli Martin a Josef Kondr z Bolevce). Slavnostní otevření tehdejší Masarykovy školy se konalo 28. října 1931. Na tuto historickou budovu navázala koncem 70. let rozsáhlá přístavba nových pavilonů a spojovacích chodeb. Současně byla rekonstruována původní budova, přičemž byly z průčelního rizalitu odstraněny hodiny.\n\nV parku před Boleveckou základní školou byl kolem roku 1950 vybudován pomník obětem druhé světové války. Jeho součástí je reliéf českého lva od plzeňského sochaře Josefa Šípa.\n\nZachovány zůstaly také některé plastiky z původní umělecké výzdoby sídliště Bolevec. Stylizované pískovcové sousoší \"Děti na houpacím koni\" poblíž budovy 90. MŠ vytvořil Karel Němec v roce 1981. V roce 1984 odhalil Ladislav Fládr sochu \"Sedící žena a dítě\", umístěnou před budovou 34. základní školy. Před nádvořím 1. ZŠ vznikla v roce 1986 čtvercová kašna, zdobená plastikou \"Radost z léta\". Autory jsou sochař Radek Jílek a architekt Miloslav Sýkora. V témže roce byl odhalen také nedaleký \"Památník budovatelům města Plzně\" od Ladislava Fládra. Před obchodním domem při Plaské ulici byla v roce 1987 odhalena kovová plastika \"Klíčení\" od Jaroslava Bockera.\n\nSeverně od Bolevce se nachází starobylá Bolevecká rybniční soustava, obklopená rozsáhlými lesy. V nich je zachováno i několik přírodních rezervací a zajímavých krajinných prvků (Kamenný rybník, Petrovka, Doubí, arboretum Sofronka) a rovněž unikátní technická památka Kolomazná pec. Celek je využíván jako významná rekreační zóna. S početnými zajímavostmi tohoto území návštěvníky seznamuje naučná Sigmondova stezka, pojmenovaná po významném plzeňském lesníkovi Josefu Sigmondovi. Jeho hrob je umístěn na boleveckém hřbitově.\n\nZ Bolevce a jeho nejbližšího okolí se dochovalo několik pověstí. Další legendy se váží k boleveckým rybníkům.\nPověst spojuje Bolevec se zámkem Kaceřov. Ten byl součástí rozsáhlého panství Floriána z Gryspeku, významného královského úředníka a věrného příznice císaře Ferdinanda I. Početné Floriánovo potomstvo se však přiklonilo k protestantství a ve stavovském povstání se zvedli proti císaři. A to se jim stalo osudným, protože po bitvě na Bílé Hoře císař tvrdě potrestal všechny své odpůrce. Také Gryspekové měli neprodleně opustit zemi, přičemž jim bylo zabaveno veškeré jmění. Podle pověsti se všichni členové rodu sjeli na zámku v Kaceřově a po krátké poradě rozhodli, že jeden z nich odjede za císařem žádat o milost, zatímco ostatní budou čekat na Kaceřově. Domluvili se, že v případě udělení milosti zamává blížící se vyslanec bílým šátkem, zatímco v případě zamítnutí žádosti ukáže šátek černý.\n\nGryspekovi se podařilo dosáhnout odpuštění a když se s dobrou zprávou vracel zpět na Kaceřov, zastavil se u božích muk v Bolevci. Nedočkavě se ptal, zda zastihne své blízké v pořádku. Když se mu však nedostalo odpovědi, rozezleně vystřelil a kulí urazil Kristu na kříži hlavu. Nato se mu zatmělo v mysli a když přijížděl ke Kaceřovu, omylem vyndal černý šátek. Rychle si uvědomil svoji chybu a spěchal do hodovní síně přímo na koni, jenže se zřítil ze schodů a na místě zemřel. Jeho příbuzní mezitím, když slyšeli, že mává černým šátkem, postupně vypili pohár otráveného vína. Tak celý rod vymřel a všichni byli pochováni do rodinné hrobky pod kralovickým kostelem.\nVečer prý obcházela stavení na návsi krásná mladá žena s rozpuštěnými havraními vlasy a průhlednými šaty. Vábila mládence ven k rybníku, aby je tam strhla do vody. Také děti, které se nemodlily, lákala po západu slunce za humna a tam je uškrtila.\n\nV polesí Orlík nad Bolevcem našli prý kdysi lidé velké vejce. Donesli je domů a nechali je vysedět slepici. Z vejce se vylíhl orel, který pak pobíhal po dvoře mezi drůbeží. Až když dospěl, odletěl a vzal s sebou právu tu slepici, která ho vyseděla.\n\nKamenný křížek v údolí Merán patří prý dívce, která svým chováním připravila milence o život. Proto byla zakletá a má na místě bloudit do té doby, než se najde statečný a poctivý mládenec, který by v době, kdy na plzeňské věži odbíjí půlnoc, vydržel dvanáct ran železnou tyčí. Prý se dosud nikdo takový nenašel, a tak tam zakletá panna bloudí dál.\n\n"}
{"id": "542705", "url": "https://cs.wikipedia.org/wiki?curid=542705", "title": "Božkov (Plzeň)", "text": "Božkov (Plzeň)\n\nBožkov je část statutárního města Plzeň, nachází se na jihovýchodě města. V roce 2009 zde bylo evidováno 819 adres. V roce 2001 zde trvale žilo 1 994 obyvatel.\n\nBožkov je také název katastrálního území o rozloze 6,47 km. V katastrálním území Božkov leží i částečně Lobzy.\n\nVes Božkov vznikla v období středověku. První zmínky se dochovaly k roku 1338. Zdejší grunty se v průběhu let dostaly do majetku plzeňských měšťanů. Až do roku 1783 bylo město Plzeň vlastníkem rozlehlého dvora, nacházejícího se jihovýchodním směrem od návsi. Roku 1942 se Božkov připojil k Plzni. Historie vsi Božkova je velmi zajímavá. Významný zásah do jejího architektonického rázu vtisklo období 1. poloviny 19. století. Náves má trojúhelný tvar středověkého vyměření, jehož obvod tvoří mimořádně hodnotné usedlosti. Zajímavé jsou domy čp. 11, 12 nebo 67. Neméně hodnotná je i zástavba v Letkovské ulici, kde stojí domy čp. 36, 37 a 38. Historické jádro vsi bylo v roce 1995 prohlášené vládou ČR za vesnickou památkovou rezervaci.\n\nV místě, zvaném dnes Buková, se od 18. století těžila tzv. vitriolová břidlice pro výrobu kyseliny sírové, neboli tzv. olea nebo vitriolu. Dodnes se zde zachovalo rozsáhlé důlní dílo na důlním poli Franzisci I-III a důl se neoficiálně nazývá Kristýnov nebo Kristiánov. Velmi zachované důlní dílo se skládá z přístupové štoly Antonín, která vede do systému štol a komor, dlouhého přes 500 metrů ve třech patrech, z nichž spodní je zatopené. O něco níže, směrem k Božkovu se nachází ještě jedna štola, ze které vytéká voda a odvodňuje tento důl.\n\n"}
{"id": "542707", "url": "https://cs.wikipedia.org/wiki?curid=542707", "title": "Bukovec (Plzeň)", "text": "Bukovec (Plzeň)\n\nBukovec (německy \"Bukowetz\") je část statutárního města Plzeň, nachází se na severovýchodě města. V roce 2009 zde bylo evidováno 198 adres. V roce 2001 zde trvale žilo 446 obyvatel.\n\nBukovec je také název katastrálního území o rozloze 3,34 km².\n\nPrvní stopy lidského osídlení v této lokalitě jsou podle nálezů z doby 1 500 – 500 let před naším letopočtem. První Slované se na ostrohu nad Bukovcem usídlili v 8. – 9. století, zdejší hradiště na Holém vrchu je nejvýznamnějším v Plzeňské kotlině.\n\nBukovec byl založen na svažujícím se ostrohu nad řekou Berounkou. Obec se rozkládá kolem cesty směřující k brodu přes řeku. První písemná zmínka pochází z roku 1379, tehdy Bukovec patřil k panství v Červeném Hrádku, které bylo ve vlastnictví Heřmana z Nečtin. V roce 1724 hrádecké panství i s Bukovcem, který tehdy tvořilo 14 stavení, koupilo město Plzeň. Obec se postupně začala rozrůstat. V 19. století nastal větší rozvoj, v roce 1838 již zde žilo 142 obyvatel ve 23 domech. Obyvatelé nacházeli práci ve dvou cihelnách, dvou mlýnech a v zemědělství – pěstoval se tu také chmel pro pivovar v Červeném Hrádku. Od roku 1862 vedla kolem vsi železnice do Prahy, přes veškeré snahy bukoveckých se nikdy nepodařilo zřídit zde železniční zastávku. Začal se rozvíjet i průmysl, v roce 1870 jeden z mlýnů koupili bratři Weissové a přestavěli jej na papírnu, již v roce 1871 vyrobili první papír. V roce 1912 továrna vyhořela, ale byla obnovena, později k ní dokonce byla přivedena železniční vlečka a výroba papíru zde fungovala až do 90. let 20. století. Druhý mlýn koupila v roce 1929 firma Helmhacker a zřídila zde výrobnu chemických plynů, nyní je na břehu Berounky ruina bývalého mlýna.\n\nS rozvojem průmyslu se objevil i společenský život. V roce 1897 byl založen Občansko – vzdělávací spolek Budoucnost, roku 1909 byl ustaven Sbor dobrovolných hasičů, který je velmi aktivní. V roce 1910 by při Sboru dobrovolných hasičů založen divadelní odbor. V roce 1915 byla založena Dělnická tělovýchovná jednota. Od roku 1921 s přestávkami existuje sportovní klub, nyní pod názvem SK Plzeň – Bukovec.\n\nV roce 1920 bylo zavedeno elektrické osvětlení, v roce 1935 se začala budovat kanalizace. V roce 1936 bylo zřízeno koupaliště Na Haltýři napájené místním pramenem. V roce 1957 byl postaven nový Dům požárníků.\n\nBukovec byl samostatnou obcí až do roku 1942, kdy byl připojen k Plzni, je součástí městského obvodu Plzeň 4 a patří, díky svému umístění v údolí řeky Berounky, k nejkrásnější městským částem.\n\n\n\n"}
{"id": "542709", "url": "https://cs.wikipedia.org/wiki?curid=542709", "title": "Doubravka (Plzeň)", "text": "Doubravka (Plzeň)\n\nDoubravka je část statutárního města Plzeň. Tato největší část městského obvodu Plzeň 4 se nachází na severovýchodě města. V roce 2009 zde bylo evidováno 1 503 adres. V roce 2001 zde trvale žilo 12 291 obyvatel.\n\nNa západním okraji Doubravky teče řeka Úslava a na východním okraji Hrádecký potok.\n\nDoubravka je také název katastrálního území o rozloze 4,16 km². V katastrálním území Doubravka leží zčásti i Lobzy.\n\nNa území dnešní ulice Mohylové byly nalezeny doklady lidského osídlení z doby bronzové ze 13. století př. n. l. V roce 992 byl u soutoku Berounky a Úslavy založen pražským biskupem Svatým Vojtěchem kostel Svatého Jiří, což je nejstarší kostel v Plzni. Z roku 1338 pochází nejstarší písemná zmínka o obci Doubravka. V roce 1509 se Doubravka stala majetkem Plzně. Od roku 1862 vede přes Doubravku železniční trať Praha-Plzeň. V roce 1880 zde žilo 545 obyvatel, v roce 1910 již 4811 obyvatel. Po mnohaletých jednáních se stala v roce 1924 součástí Plzně. V roce 1931 vznikla na území dnešní čističky dělnická kolonie Cikánka, která byla zničena americkým bombardováním Plzně v roce 25. 4. 1945.\n\nDnes na Doubravce nacházejí rodinné domy i panelové domy. Jezdí tam trolejbusové linky č. 11, 13, 15, 16, 17 a 18. Nachází se zde Špitálský les a pak v Potoční. Rovněž je zde Ústřední hřbitov, což je největší hřbitov v Plzni a v jeho blízkosti se nachází nákupní centrum Velké Tesco.\n\n"}
{"id": "542711", "url": "https://cs.wikipedia.org/wiki?curid=542711", "title": "Hradiště (Plzeň)", "text": "Hradiště (Plzeň)\n\nHradiště je část statutárního města Plzeň, nachází se na jihu města. V roce 2009 zde bylo evidováno 478 adres. V roce 2001 zde trvale žilo 1 839 obyvatel.\n\nHradiště leží především v katastrálním území Hradiště u Plzně o rozloze 2,43 km². Zatímco Hradiště se jako část města rozkládá i na části katastrálního území Bručná, v katastrálním území Hradiště u Plzně leží i Božkov a Koterov, také Černice a Východní Předměstí, obě na území obvodu Plzeň 2-Slovany.\n\nV místech říčního meandru pod pravěkým hradištěm existoval ve středověku pouze dvůr U Hradu, později Hradiště v majetku různých plzeňských měšťanů, krátce v letech 1510–1533 byl v držení plzeňského dominikánského kláštera a poté spadl do majetku města Plzně. V 17. století v souladu s rozmachem železářství na Plzeňsku byly v Hradišti 1686 založeny dva hamry – důvodem byl dostatek vody a blízkost města, byť železo se dováželo z dolů u Horomyslic. Kolem hamrů vyrostla malá osada hamerníků (původně Němců). Na konci 18. století v důsledku tzv. raabizace (rozdělení panské půdy poddaným za malý nájem a zrušení roboty) došlo k reformě i v Hradišti, kde rozparcelováním panské půdy došlo k vzniku dalších cca osm usedlostí. Definitivní podoba nové vsi se ustálila v první polovině 19. století, kdy vznikla i místní kaplička, stále se ale jednalo o malou osadu. Až po první světové válce nastal rozvoj vsi, vznikaly nové selské usedlost i obytné domy dělníků z plzeňských továren, včetně místních – v té době v Hradišti stále fungoval hamr a byly tu továrničky na nábytek (firma Černý) a na mazadla a tuky (firma Hastrlík). Katastr obce sahal až za tzv. císařskou silnici na České Budějovice. Před druhou světovou válkou se obec dále rozšiřovala a docházelo k splývání s intravilánem částí Slovany a Černice. Rozvoj obce a nová výstavba pokračovaly i po válce a v současnosti, byť symbol, obce – starý hamr – již několik desítek let nepracuje.\n\n\n"}
{"id": "542712", "url": "https://cs.wikipedia.org/wiki?curid=542712", "title": "Jižní Předměstí", "text": "Jižní Předměstí\n\nJižní Předměstí (dříve \"Říšské Předměstí\") je část statutárního města Plzeň, nachází se na jihozápadě historického centra města. V roce 2009 zde bylo evidováno 2 973 adres. V roce 2001 zde trvale žilo 26 908 obyvatel.\n\nJižní Předměstí leží v katastrálním území Plzeň.\n\nPodle předměstí je pojmenovaná zdejší železniční stanice Plzeň-Jižní Předměstí. \n"}
{"id": "542713", "url": "https://cs.wikipedia.org/wiki?curid=542713", "title": "Koterov", "text": "Koterov\n\nKoterov je část statutárního města Plzeň. Nachází se na jihovýchodě Plzně. Prochází tudy železniční trať Plzeň – České Budějovice. V roce 2009 zde bylo evidováno 749 adres. V roce 2001 zde trvale žilo 2 448 obyvatel.\n\nKoterov je také název katastrálního území o rozloze 3,16 km², Koterov jako část města se rozkládá i na částech katastrálních území Bručná a Hradiště u Plzně.\n\nKořeny plzeňského Koterova sahají až do období středověku. Písemné prameny, odkazující k této středověké vsi se dochovaly z roku 1369. Významným rokem se stal 1515, kdy se Koterov stal majetkem města Plzně. S Plzní se tato obec spojila v roce 1942. Do tohoto data prošel Koterov výraznou změnou. První polovina 19. století, tzv. lidový klasicismus, ovlivnil historické jádro Koterova velmi výrazně. Po roce 1850 byla postavena většina místních stodol a chlévů, nově byla vystavěna i většina domů. Selské dvory zdobily zděné brány s kamennými portály.\n\nJedinečnou pozůstalostí tehdejší klasicistní architektury 19. století se staly domy, přilehlé po obvodu koterovské návsi. Soubor těchto staveb byl roku 1995 prohlášen vládou ČR za vesnickou památkovou rezervaci. Za zmínku stojí usedlosti čp. 4, 5 ,6 26 a 28 nebo například zdejší sokolovna z přelomu 20. a 30. let 20. století, kterou projektoval architekt Krásný. Koterovská náves patří mezi památkově chráněné oblasti a nejvíce zachovalé návsi na Plzeňsku.\n\nNevelká zděná stavba kaple pochází z poloviny 19. století a charakteristická je zvláště svým šestibokým půdorysem. Architektonicky ladí s domy na památkově chráněné koterovské návsi.\n\nDrobná klasicistní kaple postavená v letech 1660 až 1680 se nachází při silnici do Starého Plzence, nedaleko křižovatky s ulicí U mlýna. Má čtyřboký půdorys, v průčelí s patrně druhotně užitým pojednaným kamenným portálkem vročeným do roku 1700. V tympanonu je umístěna nika se sochou Piety.\n\n\n"}
{"id": "542714", "url": "https://cs.wikipedia.org/wiki?curid=542714", "title": "Nová Hospoda (Plzeň)", "text": "Nová Hospoda (Plzeň)\n\nNová Hospoda je část statutárního města Plzeň a součást městského obvodu Plzeň 3, nachází se na jihozápadě města. V roce 2009 zde bylo evidováno 235 adres. V roce 2001 zde trvale žilo 926 obyvatel. Nová Hospoda leží v části katastrálního území Skvrňany.\n\nPůvodně se na jejím území nacházel dvůr \"Grünhof\", při němž vznikla Hospoda Zeleného dvora a pak další chalupy, což dalo základ osadě s názvem Nová Hospoda. Doložena je k roku 1713, správně náležela k Vejprnicím a poblíž se už na skvrňanských pozemcích nacházela hájovna. Blízké doly zapříčinily vzrůst obyvatel a v roce 1902 zde vznikla škola. Trolejbusová linka sem byla zavedena v roce 1955, když pět let předtím byla Nová Hospoda připojena k Plzni.\n"}
{"id": "542715", "url": "https://cs.wikipedia.org/wiki?curid=542715", "title": "Radobyčice", "text": "Radobyčice\n\nRadobyčice jsou část statutárního města Plzeň, nachází se na jihu města. Protéká zde řeka Úhlava a lze zde nalézt knihovnu i hostinec Sokol Radobyčice. V roce 2009 zde bylo evidováno 650 adres. V roce 2001 zde trvale žilo 570 obyvatel.\n\nRadobyčice je také název katastrálního území o rozloze 5,69 km².\n\nNa území vesnice se nacházelo v lokalitě Na Valu pravěké hradiště, jehož existence byla prokázaná nálezy keramiky z pozdní doby bronzové a pozdní době halštatské. Jeho případné pozůstatky byly roku 1930 zničeny výstavbou rodinných domů.\nPrvní písemná zmínka o vesnici pochází z roku 1418, kdy zde bylo prvních 15 zemědělských usedlostí. Do roku 1848 byly Radobyčice v majetku bohatého statkáře a poté se Radobyčice staly plnoprávnou obcí. Radobyčice byly přiškoleny a přifařeny spolu s dalšími obcemi k Liticím. V roce 1850 zde bylo 43 domů, z toho 30 kamenných. V roce 1900 zde v 61 domech žilo 423 obyvatel a v roce 1970 již 607 obyvatel v 172 domech.\n\nJiž od roku 1866 byla zahájena stavba budovy, která až do roku 1963 sloužila jako základní škola. Jako zakladatel je považován Josef Kůs. Již v roce 1909 však začala výstavba nové školy, která byla dokončena v roce 1910. Od roku 1947 byla ve stejné budově zřízená i mateřská škola, která fungovala až do roku 1986. Základní škola ukončila provoz dříve a to v roce 1963. V roce 1999 začala budova nové školy sloužit jako Domov pro matky s dětmi.\n\nJednou z nejcennějších staveb je kaplička na návsi z roku 1776. V roce 1924 byl v obci slavnostně odhalen pomník padlým vojínům. Dne 23. března 1927 vypukl ve zdejším mlýně požár. Mlýn byl značně poškozený a samotná mlýnice byla zcela zničená. Pozůstatky požáru jsou patrné dodnes.\n\nV roce 1915 byla obec elektrifikována. Od roku 1923 byla spojena s Plzní pravidelnou autobusovou linkou Plzeň–Předenice a od roku 1953 linkou městské hromadné dopravy. V květnu 1945 zde byl ustaven místní národní výbor, v roce 1949 byly Radobyčice připojeny k Plzni. Od roku 1954 zde byl ustaven samostatný obvodní národní výbor, v roce 1964 byl zrušen a Radobyčice byly připojeny k okresnímu národnímu výboru Plzeň-jih. Po roce 1976 se však opět staly součástí Plzně.\n\nV roce 2002 zasáhla obec povodeň, která se v historii České republiky řadí mezi ty nejničivější. Koryto řeky již nebylo schopné pojmout takové množství vody a Úhlava se vylila do blízkého okolí. Radobyčice byly zasaženy až tzv. druhou povodňovou vlnou spolu se zbytkem Plzně a městy Strakonice, Klatovy nebo Písek. V obci byla kompletně zatopena ulice Pod Skalou, která se nachází takřka souběžně s řekou Úhlavou a z velké části byl zatopen i Valcovský mlýn.\n\nV roce 2012 začala výstavba protipovodňového valu právě v ulici Pod Skalou, která byla v této obci nejvíce zasažena povodní. Protipovodňový val by měl zamezit rozlití řeky Úhlavy i v případě, že se bude jednat o tak ničivou povodeň jako v roce 2002. Jeho stavba byla úspěšně dokončena ještě téhož roku, nebyl však zkolaudován z důvodu technické chyby při samotné stavbě. Val již ukázal, že je zde umístěný oprávněně a hned v roce 2012 zabránil záplavě rodinných domů opět v ulici Pod Skalou.\n\n\n"}
{"id": "542716", "url": "https://cs.wikipedia.org/wiki?curid=542716", "title": "Severní Předměstí", "text": "Severní Předměstí\n\nSeverní Předměstí (dříve \"Saské Předměstí\") je část statutárního města Plzeň, nachází se na severu města. V roce 2009 zde bylo evidováno 1 756 adres. V roce 2001 zde trvale žilo 16 032 obyvatel.\n\nSeverní Předměstí leží na části katastrálních území Plzeň a Bolevec.\n\n"}
{"id": "542718", "url": "https://cs.wikipedia.org/wiki?curid=542718", "title": "Marie II. Portugalská", "text": "Marie II. Portugalská\n\nMarie II. Portugalská (4. dubna 1819 Rio de Janeiro – 15. listopadu 1853 Lisabon) byla portugalská královna z dynastie Braganza v letech 1826–1828 a 1834–1853. Nejstarší z dětí portugalského krále Petra IV., vládnoucího současně v Brazílii jako císař Petr I., a jeho první ženy Marie Leopoldiny Habsbursko-Lotrinské, rakouské arcivévodkyně, dcery rakouského císaře Františka I.\n\nNarodila se v Rio de Janeiro jako \"María da Glória Joana Carlota Leopoldina da Cruz Francisca Xavier de Paula Isidora Micaela Gabriela Rafaela Gonzaga\", když její otec pobýval v Brazílii, kam prchl s celým dvorem poté, co jeho zemi obsadila napoleonská vojska.\n\nV roce 1822 její otec vyhlásil nezávislost Brazílie na Portugalsku. Když v březnu roku 1826 zemřel Mariin děd, portugalský král Jan VI., nastala v zemi nástupnická krize. Otec Marie, zvaný v Brazílii \"Dom Pedro\", který s ním byl v konfliktu, vládl v té době v Brazílii jako císař. Zemřelý král měl ještě jednoho syna, Michala I., stoupence absolutismu, který byl ze země vypovězen za povstání proti vládě otce a liberálů.\n\nZemřelý král označil za regentku svou oblíbenou dceru Izabelu Marii, která měla vládnout, \"dokud se právoplatný nástupce trůnu nevrátí do království\". Nespecifikoval však, zda tím nástupce má být brazilský císař Pedro nebo princ v exilu Miguel (Michal). Většina poddaných za nástupce považovala Pedra, nechtěla však znouvusloučení trůnů Portugalska a Brazílie.\n\nV důsledku této situace se rozhodl Pedro následovně: zřekl se svých práv na portugalský trůn ve prospěch své sedmileté dcery Marie. Ta pak se měla provdat za svého strýce Miguela (Pedrova bratra) pod podmínkou, že on bude akceptovat liberální ústavu a dokud princezna nedosáhne plnoletosti, bude plnit roli regenta.\n\nMiguel předstíral souhlas s tímto rozhodnutím, avšak po návratu do Portugalska Marii odebral trůn a prohlásil se králem, zrušiv liberální ústavu. Zatímco Miguel vládl ve znamení absolutismu a teroru, Marie putovala po panovnických dvorech Evropy – mj. pobývala i u svého děda ve Vídni.\n\nV roce 1831 Petr odstoupil z brazilského trůnu ve prospěch neplnoletého Mariina bratra, který převzal trůn jako Petr II. Brazilský. Bývalý císař pak zaútočil ze základny na Azorách na Miguela a donutil ho v roce 1834 k abdikaci. Trůn byl navrácen Marii a její manželství bylo anulováno.\n\nDne 26. ledna 1835, ve věku 15 let, se Marie provdala za Karla Augusta, prince z Leuchtenbergu, syna Evžena de Beauharnais a vnuka první ženy Napoleona Bonaparte – Josefiny de Beauharnais. Její manžel však zemřel již dva měsíce po svatbě, 28. března 1835.\n\nDne 1. ledna 1836 se Marie provdala potřetí, a to za prince Ferdinanda Saxe-Coburg-Gotha, který s ní spoluvládl jako \"král-manžel\". Tento titul obdržel podle portugalského zvyku teprve po narození jejich prvního potomka, budoucího nástupce trůnu. Manželé tak založili novou dynastii Braganza-Sasko-Koburg-Gotha, která v Portugalsku vládla až do roku 1910.\n\nZa Mariiny vlády vypuklo 16. května 1846 povstání, které bylo potlačeno královskými jednotkami až 22. února 1847. Panování královny je rovněž významné vydáním zákona o veřejném zdraví, jehož cílem bylo zvládnutí šířící se epidemie cholery; o tom, jak důležitá byla tato snaha, svědčí i to, že tři její synové včetně nejstaršího, krále Petra V., podlehli choleře při epidemii v roce 1861, osm let po Mariině smrti. Významné jsou královniny kroky, které podnikla k povznesení veřejného vzdělání v zemi.\n\nMarie byla mnohokrát těhotná. Lékaři ji upozorňovali před nebezpečím spojeným s vyčerpávajícím opakovaným mateřstvím, královna však jejich varování před nástrahami, které ostatně připravily o život i její matku, odbývala slovy: \"\"Jestli zemřu, zemřu na svém místě.\"\" Že obavy lékařů nebyly liché, se ukázalo v roce 1853, kdy Marie v necelých pětatřiceti letech zemřela v průběhu porodu, při kterém přivedla na svět své jedenácté dítě – prince Evžena, který hned po narození zemřel rovněž.\n\nV Portugalsku je vzpomínána jako příkladná matka a příjemná osoba, která všechno své konání podřizovala snaze prospět své zemi, kde získala přídomek \"dobrá matka\" a \"a Educadora\" (portugalsky učitelka).\n\nZ manželství Marie a Ferdinanda vzešlo celkem 11 dětí; čtyři z nich zemřely hned po narození. Tři její synové včetně nejstaršího, krále Petra V., podlehli choleře při epidemii v roce 1861:\n\n"}
{"id": "542719", "url": "https://cs.wikipedia.org/wiki?curid=542719", "title": "Skvrňany", "text": "Skvrňany\n\nSkvrňany (dříve Škvrňany) jsou část statutárního města Plzeň, nachází se na západě města. V roce 2009 zde bylo evidováno 1 174 adres. V roce 2001 zde trvale žilo 14 242 obyvatel.\n\nSkvrňany jsou také název katastrálního území o rozloze 10,93 km². Ovšem zatímco Skvrňany jako část města se rozkládají také na části katastrálního území Plzeň, v katastrálním území Skvrňany leží i Nová Hospoda.\n\nPůvod názvu \"Skvrňany\" je vykládán buď jako osada lidí bydlících u potoka Skvrny, popř. jako osada lidí Skvrňových (Škvrňových, tj. člověka malého vzrůstu, zakrslého). Obec Skvrňany je prvně zmiňována v roce 1239, kdy patřila pod Kladrubský klášter, byla tedy staršího založení nežli samotná Plzeň (založena roku 1295). Po založení Plzně se stala součástí plzeňského panství. V roce 1418 měla 24 usedlostí. Blízké velké město Plzeň bylo pro ves na jednu stranu výhodné a umožňovalo její prosperitu a bohatství, ale bylo i příčinou mnohých tragických válečných událostí a město nakonec obec pohltilo, až k jejímu zániku. V tereziánském katastru z roku 1714 se v obci uvádí 34 usedlostí, stavení měla být v dobrém stavu, vystavěná z kamene a u domů bývaly zahrady porostlé švestkami. I přes velký požár v roce 1839, kdy vyhořelo 19 usedlostí, je obec popisována jako bohatá a výstavná. Ke konci 19. století však obec zasáhl technický rozvoj, který byl příčinou ztráty jejího výhradně zemědělského charakteru. V roce 1861 sem přijel první vlak z německého Furt im Wald a u obce stávalo první prozatímní plzeňské nádraží, trať na Prahu byla otevřena až později. Dalším faktorem, který zásadně ovlivnil život obce, byla výstavba Škodových závodů. Továrna se nejprve jen dotýkala skvrňanského katastru, ale brzy jej překročila. Počet obyvatelstva velmi rychle rostl a např. v roce 1921 bylo z 5777 obyvatel obce téměř 40 % zaměstnanci Škodovky. Od roku 1924 jsou Skvrňany součástí Plzně jako její část.\n\nV průběhu II. světové války byly Skvrňany poškozeny náletem 14. května 1943 a náletem 16. října 1944 při bombardování Škodovky, ale nejtěžší úder pro ně znamenal nálet 25. dubna 1945. V původní podobě nebyly Skvrňany obnoveny a jejich obyvatelstvo většinou přesídlilo do Červeného Újezdu u Zbůchu. Několik zbývajících původních statků bylo zbořeno na konci 60. let a v místech obce vyrostlo postupně panelákové sídliště. Starobylou obec tak připomíná pouze budova školy z roku 1897, dnes Základní škola Martina Luthera v areálu Akademie Hotelnictví a Cestovního ruchu. Bývalé místo Skvrňanské návsi se dnes jmenuje Školní náměstí.\n\nSídliště Skvrňany je rozděleno na několik přirozených částí.\n\nSídliště Přední Skvrňany vzniklo v místě původní obce Skvrňany na vyvýšené říční terase nad řekou Mží. Je tvořeno panelovou zástavbou s 1100 byty a zbytky prvorepublikové zástavby okolo ulic Křimická a Na Okraji. Panelové domy nahradily poslední zemědělské statky v okolí dnešního Školního náměstí zaniklé jak v důsledku bombardování na konci druhé světové války, tak v důsledku zániku jejich zemědělské funkce.\n\nOblast Slovanského údolí okolo Vejprnického potoka podél cesty na Vejprnice byla poprvé osídlena po první světové válce, vzniklo zde mnoho dodnes zachovaných vil bohatších úředníků a podnikatelů, ale i dělnických domů.\n\nSídliště Zadní Skvrňany vzniklo na zelené louce v prostoru mezi železniční tratí Plzeň - Cheb a zástavbou podél Vejprnického potoka ve Slovanském údolí. Sídliště Zadní Skvrňany bylo budováno v letech 1967 – 1977 a jeho výstavba dále pokračovala podnikovou a družstevní výstavbou a dokončováním objektu občanské vybavenosti. Za uvedené období zde bylo postaveno 3 800 bytových jednotek. Samotné stavbě sídliště předcházelo vybudování rozsáhlého areálu učňovských škol a internátu. V době vzniku mělo sídliště vlastní síť služeb, školy, školky a jesle, zdravotnické zařízení, restaurace, kino a dobovou dominantu, kterou byly věžové domy.\n\nK dnešnímu dni bylo několik školek v Zadních Skvrňanech zavřeno, několik nových školek v Předních Skvrňanech naopak vzniklo, 5. základní škola v předních Skvrňanech se nejprve sloučila s 15. ZŠ v Zadních Skvrňanech a nakonec se budova školy v roce 2000 stala střední hotelovou školou. Kino je již dávno zrušené, tak jako ve většině plzeňských sídlišť. Vyhřívaný venkovní bazén u zastávky Slovanské údolí už také nefunguje, stal se součástí zázemí stavební firmy.\n\nSídliště Skvrňany má díky své západní poloze poměrně čisté ovzduší, hodně zeleně. Sídliště má k dispozici rychlé a kapacitní spojení s centrem města Plzně tramvajovou linkou číslo 2 a vyhovující silniční připojení mnoha směry – západně na Rozvadov a Stříbro, jižně přes Borská pole na Klatovy a Prahu a zejména obyvatelé Skvrňan využívají kapacitně vyhovující západní spojení do centra města Plzně. Chybějící severní spojení estakádou přes řeku Mži směrem na Karlovy Vary je plánováno.\n\nObyvatelé Skvrňan také mohou využívat síť cyklistických stezek vedoucích údolními nivami řeky Mže a Vejprnického potoka. Skvrňany vede mimo jiné trasa č. 37 (nazvaná Trasa přátelství), je možné po ní jet z Plzně přes Stříbro do Železné a zde se napojit na síť německých cyklotras.\n\n"}
{"id": "542720", "url": "https://cs.wikipedia.org/wiki?curid=542720", "title": "Újezd (Plzeň)", "text": "Újezd (Plzeň)\n\nÚjezd je část statutárního města Plzeň. Nachází se v městském obvodě Plzeň 4 na východě města. V roce 2009 zde bylo evidováno 859 adres. V roce 2001 zde trvale žilo 1 760 obyvatel.\n\nÚjezd je také název katastrálního území o rozloze 2,83 km².\n\nV Újezdě jsou obchody na ulici Staroveské a nedaleko od Újezda je Penny Market, vedle konečné na Doubravce. Oprava aut je na adresách:\n\nÚjezd má dva potoky: Hrádecký potok pramení v Červeném Hrádku, teče kolem ulice Nad Hájí, skrz nádrž na náměstí Karla Panušky, mezi domy a loukou pro koně, pod ulicí Zábělská mezi konečnou na Doubravce a ulicí Pod Rozhlednou, pokračuje dál do parků v Doubravce a do Berounky. A druhý pramenící na ulici K Fořtovně proteče na západní částí Újezda do nádrže u konečné na Doubravce a spojí se s Hrádeckým potokem.\n\nÚjezdem vedou linky MHD: 28, 52, 53, 54, N6\n\n"}
{"id": "542721", "url": "https://cs.wikipedia.org/wiki?curid=542721", "title": "Vnitřní Město (Plzeň)", "text": "Vnitřní Město (Plzeň)\n\nVnitřní Město je část statutárního města Plzeň. Je to historická část města v rozsahu vymezeném někdejšími městskými hradbami. Je součástí katastrálního území Plzeň a městského obvodu Plzeň 3. V roce 2009 zde bylo evidováno 399 adres. V roce 2001 zde trvale žilo 1 863 obyvatel.\n\n"}
{"id": "542722", "url": "https://cs.wikipedia.org/wiki?curid=542722", "title": "Jan Martiník", "text": "Jan Martiník\n\nJan Martiník (* 11. května 1983 Ostrava) je český operní pěvec – basista.\n\nAbsolvoval Janáčkovu konzervatoř v Ostravě, další zkušenosti získával na mistrovských pěveckých kurzech Petera Dvorského v Jaroměřicích nad Rokytnou a na interpretačních kurzech v německém Laubachu.\n\nZískal ceny na mezinárodních pěveckých soutěžích v Trnavě, Karlových Varech nebo ve Vídni. V roce 2005 vyhrál mezinárodní pěveckou soutěž v Montrealu a v roce 2009 zvítězil v písňové části soutěže BBC Cardiff Singer of the World.\n\nPrvní angažmá získal ještě během svého studia na konzervatoři v Národním divadle moravskoslezském v Ostravě, od roku 2008 je členem souboru Komické opery v Berlíně. Je stálým hostem Národního divadla v Praze, pohostinsky vystupoval také na operních scénách v Košicích nebo Erfurtu.\n\n"}
{"id": "542724", "url": "https://cs.wikipedia.org/wiki?curid=542724", "title": "Nice", "text": "Nice\n\nNice (vysl. , okc. \"Niça\", vysl. ), italsky \"Nizza\", je francouzské město ležící na jihu v regionu Provence-Alpes-Côte d'Azur mezi městem Cannes a Monackým knížectvím na Azurovém pobřeží Středozemního moře. Je to prefektura departmentu Alpes-Maritimes a hlavní město obvodu Nice. Spolu s 23 okolními obcemi tvoří Communauté d'agglomération de Nice-Côte d'Azur (Společenství aglomerace Nice-Côte d'Azur).\n\nNice má 343 629 obyvatel, metropolitní oblast má mírně přes 1 000 000 obyvatel (2012). Město i metropolitní oblast jsou pátým největším městem/aglomerací ve Francii (po Paříži, Marseille, Lyonu a Toulouse). Nice je jedním z hlavních center Azurového pobřeží. Každý rok přivítá přes 4 miliony turistů z celého světa.\n\nMěsto Nice bylo založeno Řeky ve 4. st. před Kristem jako \"Nikaia\". Později město obsadili Římané a původní název byl latinizován na \"Nicaea\" a později poitalštěn na \"Nizza\". V severní části města lze najít římské vykopávky, \"lázně\" a \"Apollonův chrám\". Od středověku náleželo Nice k hrabství Provence a od roku 1388 patřilo k Savojsku. Teprve od roku 1866 je město s přilehlou oblastí součástí Francie a je známé jako \"Nice\".\n\n14. července 2016 došlo ve městě k teroristickému útoku, když islamista Mohamed Lahouaiej Bouhlel najel kamionem do davu lidí slavících na Promenade des Anglais francouzský státní svátek den Dobytí Bastily. Počet obětí útoků dosáhl 86 mrtvých a kolem 400 zraněných.\n\nNejstarší část města \"Vieille Ville\" (Staré Město) se nachází pod vrchem \"Colline du Château\" (Zámecký vrch) v jihovýchodní části města, při pobřeží Středozemního moře. Hlavní nádraží Nice propojuje se Starým Městem 1,5 km dlouhá třída \"Avenue Jean-Médecin\", která končí na největším náměstí v centru města \"Place Masséna\". Jižně od náměstí je nábřeží, které tvoří slavná, místy až 40 metrů široká, 4 až 5 km dlouhá, \"Promenade des Anglais\" (Promenáda Angličanů). Nejvýznamnější budovou na promenádě je \"Opéra de Nice\" z konce 19. st. Další pozoruhodnou stavbou je luxusní hotel Negresco. Promenáda Angličanů ve východním směru končí přímo u vrchu Château a Starého Města. Staré Město tvoří síť poměrně úzkých uliček s několika náměstími. K největším náleží náměstí \"Place du Palais de Justice\" a \"Place Rossetti\". Právě na náměstí Rossetti ve středu Starého Města najdeme barokní katedrálu \"Sainte-Réparate\" vystavěnou v letech 1650 až 1699.\n\nStále častější přítomnost letních hostů v Nice od druhé poloviny 19. století urychlila výstavbu nových duchovních staveb. Současně s tím také začala výstavba nových pravoslavných chrámů pro ruské návštěvníků města. Prvním z nich byl chrám svatého Mikuláše a svaté Alexandry (\"église Saint-Nicolas-et-Sainte-Alexandra\") na ulici Longchamp, dílo architekta Antoine-Françoise Barrayi z roku 1858. \n\nPo smrti mladého careviče Mikuláše Alexandroviče, nejstaršího syna Alexandra II. v roce 1865, nechal car u vily, kde carevič zemřel, vystavět pamětní kapli Mikuláše Alexandroviče. Ta se nachází na ulici \"Boulevard du Tzaréwitch\".\n\nVedle kaple se tyčí katedrála svatého Mikuláše, postavená v letech 1903 – 1912 ve staroruském stylu, největší objekt Ruské pravoslavné církve mimo Rusko. Autorem stavby byl ruský architekt M. T. Preobraženskij, který je rovněž autorem zámku ve Valrose. Kasační soud z roku 2015 potvrdil vlastnictví chrámu Rusku. \n\nŘecké pravoslavné společenství na Azurovém pobřeží si na ulici Désambrois v roce 1955 vystavělo chrám svatého Spyridona s unikátními byzantinskými freskami.\n\nDoprava je zajišťována autobusy a dvěma tramvajovými linkami (T1; T2). Dopravu zde zajišťuje společnost Lignes d'azur.\n\nAutobusová doprava stále zajišťuje hlavní přepravu cestujících po městě (dříve byla jediná), na mnoha hlavních a vytížených ulicích má samostatné pruhy, takže se některé linky blíží metrobusu. Celkově není komfort, spolehlivost ani bilance CO u autobusů příliš uspokojivá. Radnice, vedená starostou Christianem Estrosim, se proto snaží nahradit je ekologickými tramvajemi a jinými udržitelnými druhy dopravy.\n\nPo dokončení linky T2 se stanou tramvaje pravděpodobně páteří místní dopravy. V době, kdy se řešila otázka dopravy v Nice, byl dán návrh i na metro, ale to pro přílišné náklady na stavbu bylo zamítnuto a místo toho se postavila tramvajová trať. Zvláštností tratě jsou bezdrátové úseky, které jede tramvaj na baterie, poté co stáhne sběrač. Tramvaj tak může projíždět historickými úseky, kde by elektrické vedení rušilo estetiku místa.\n\nJiž od 19. století je město známé a vyhlášené letovisko, nejprve zejména pro vyšší společenské vrstvy. Pobývala tu např. britská královna Viktorie.\n\n\n\"Počet obyvatel\"\n\n\n\n\n"}
{"id": "542725", "url": "https://cs.wikipedia.org/wiki?curid=542725", "title": "Drozdov (okres Šumperk)", "text": "Drozdov (okres Šumperk)\n\nObec Drozdov (německy \"Drossenau\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1417. Od 1. ledna 1980 do 31. prosince 1991 byla obec součástí města Zábřeh.\n\n\n"}
{"id": "542726", "url": "https://cs.wikipedia.org/wiki?curid=542726", "title": "Yosemitský vodopád", "text": "Yosemitský vodopád\n\nYosemitský vodopád ( ) je se svými 739 m nejvyšší vodopád v Kalifornii. Nachází se v Yosemitském národním parku v pohoří Sierra Nevada v Kalifornii a patří mezi hlavní turistické atraktivity zdejšího národního parku. Tvoří jej Horní (425 m) a Dolní (97 m) vodopád, mezi nimiž se nachází série kaskád (205 m).\n\nVoda odtéká řekou Merced do řeky San Joaquin a dále do Sanfranciského zálivu.\n"}
{"id": "542727", "url": "https://cs.wikipedia.org/wiki?curid=542727", "title": "Co si ušít do výbavy", "text": "Co si ušít do výbavy\n\nCo si ušít do výbavy, v anglickém originále How to Make an American Quilt, je americký film režiséra Jocelyna Moorhouse z roku 1995 s Winonou Ryderovou, Mayou Angelouovou, Ellen Burstynovou a Anne Bancroftovou v hlavních rolích. Jeho námětem se stal \"stejnojmenný román Whitney Ottové.\n\nÚstřední motiv snímku tvoří vyprávění několika žen v tzv. quiltovém kroužku při výrobě svatebního daru - quiltu pro vnučku jedné z nich, Finn Doddovou (Winona Ryderová). Finn je postgraduální studentka na univerzitě v Berkeley, která je právě na návštěvě u své babičky Hy (Ellen Burstynová) a pratety Glady Joe (Anne Bancroftová) v městečku Grasse v Kalifornii. Finn právě pracuje na své diplomové práci.\n\n"}
{"id": "542729", "url": "https://cs.wikipedia.org/wiki?curid=542729", "title": "Lady Gaga", "text": "Lady Gaga\n\nStefani Joanne Angelina Germanotta (* 28. března 1986 New York, stát New York), známá především pod pseudonymem Lady Gaga, je americká popová zpěvačka, skladatelka, klavíristka, textařka, herečka a hudební producentka italského původu. Její umělecký pseudonym vznikl tak, že jí Rob Fusari, jeden z jejích producentů, psal zprávu, ve které zmiňoval písničku „Radio Ga Ga“ od Queen. Telefon automaticky opravil slovo „radio“ na „lady“ a ve chvíli, kdy zprávu dostala, rozhodla se, že vzniklé Lady Gaga je to pravé. Svou kariéru začala psaním písní pro jiné zpěvačky jako Britney Spears nebo Jennifer Lopez. Pracovala jako autorka písní pro Sony/ATV Music Publishing.\n\nKdyž jí byly čtyři roky, začala hrát na klavír. Byla přijata na Julliard School, rozhodla se ale studovat na New York University's Tisch School of Arts.\n\nK říjnu 2016 dosáhl celosvětový odhad prodaných nahrávek přes 30 miliónů alb a 150 miliónů singlů, což interpretku řadilo mezi nejlépe prodávající zpěváky všech dob. Časopisy \"Time\" a \"Forbes\" ji v roce 2010 zařadily mezi 100 nejvlivnějších osobností světa, respektive 100 největších celebrit (na 4. místo). \"Forbes\" ji navíc hodnotil jako 7. nejmocnější ženu planety a pro rok 2011 ji označil za nejmocnější ženu planety. Gaga obdržela celkem 11 Cen Grammy, třináct hudebních ocenění MTV, National Board of Review a Critics Choice Awards za nejlepší herečku, 2 Zlaté glóby za roli hraběnky v seriálu \"American Horror Story: Hotel\" a nejlepší píseň ve filmu Zrodila se hvězda. A 1 nominaci na Oscara za svou píseň „Til It Happens To You“ pro dokumentární film \"The Hunting Ground\". Kromě toho je na 4. místě na celém světě v: zpěvák/zpěvačka s největším počtem cen. Celkem jich má za 10 let na hudební scéně 402.\n\nProslavila se svým debutovým albem \"The Fame\" (2008) a singly „Just Dance“ a „Poker Face“. Následující EP \"The Fame Monster\" (2009) se setkalo se stejným úspěchem, a to se všemi singly „Bad Romance“, „Telephone“ a „Alejandro“. Druhé album \"Born This Way\" (2011) se umístilo na vrchol žebříčků po celém světě včetně pilotního singlu „Born This Way“. Třetí album nese název \"ARTPOP\" (2013) a o necelý rok později vydala jazzové album \"Cheek To Cheek\" (2014) s Tony Bennettem během turné . V roce 2015 byla zvolena hudebním magazínem \"Billboard\" Ženou roku a časopis \"Rolling Stone\" ji vyhlásil „umělcem dekády 2010“. Její dosavadní poslední album Joanne vyšlo v roce 2016, díky kterému se stala prvním, a také jediným umělcem ve druhém desetiletí třetího milénia, se čtyřmi alby umístěnými na 1. místě ve Spojených státech.\n\nOd roku 2005, kdy dala s partou kamarádů dohromady vlastní Stefani Germanotta Band a společně zkoušeli štěstí v newyorských klubech, však ke skutečné slávě přece jen vedla trnitá cesta. Hudebnice s italskými kořeny, která se nikdy netajila tím, že zažila školní šikanu i problémy s poruchami příjmu potravy, že ji dokonce znásilnil o dvacet let starší producent, z čehož se později vypsala ve skladbě \"Swine\" na desce \"ARTPOP\".\n\nK roku 2015 byla zapsána třinácti výkony v Guinnessově knize rekordů V červnu 2018 získala cenu na MTV Movie & TV Awards za snímek \"Gaga: Five Foot Two\" v kategorii Nejlepší dokument.\n\nV České republice se objevila dvakrát, a to v roce 2010 při The Monster Ball Tour a poté v roce 2014 při čtvrtém turné .\n\nLady Gaga se narodila v nemocnici \"Lenox Hill\" v New Yorku na Manhattanu italsko-americkým rodičům. Její otec Joseph Germanotta podnikal v oblasti internetu v New Jersey a matka Cynthia (rozená Bissett) pracovala v telekomunikacích.\n\nLady Gaga bydlela s rodiči na Upper West Side na Manhattanu ještě s její o šest let mladší sestrou Natali. Její rodiče tam stále ještě bydlí. Otec Lady Gaga Joe vlastní restauraci \"Joanne Trattoria\" nedaleko od Central Parku a její matka Cynthia pracuje v nadaci Born This Way Foundation, kterou založila Lady Gaga. Její sestra Natali vystudovala Parsons The New School for Design a Convent of the Sacred Heart a spolupracuje s týmem Haus of Gaga. Je módní návrhářka. Zahrála si v klipu Telephone v čase 2:15, 2:20, 2:26, 2:36 a 2:47. Rodiče obě dcery velmi podporují.Když jí byly čtyři roky, matka ji přihlásila na hodiny klavíru a Stefani velmi brzy dokázala hrát podle sluchu. Dokonce složila svou úplně svoji první píseň, krátký popěvek s názvem \"\"Dollar Bills\"\" \"(Dolarové účty)\", inspirovaný skladbou \"\"Money\"\" od Pink Floyd, kterou její tatínek často poslouchal. Ve třinácti letech napsala baladu \"\"To Love Again\" (Znovu Milovat)\". Přibližně ve stejném věku, náhodou, když si v butiku nedaleko svého domova  zpívala píseň od Backstreet Boys, ji oslovil majitel a dal ji telefonní číslo. Číslo patřilo strýci majitele butiku, učiteli zpěvu Donu Lawrencovi mezi jehož žáky patří Annie Lennox, Christina Aguilera, Bono, nebo Mick Jagger. Také v tuto dobu ji matka poprvé vzala do klubů, kde začala vystupovat v \"\"open mic nights\"\" - večery s volným přístupem k mikrofonu.\n\nLady Gaga navštěvovala dívčí církevní školu \"Convent of the Sacred Heart\" na Upper East Side, kde v sedmnácti letech udělala maturitu. Následně začala chodit na \"New York University's Tisch School of Arts\". V sedmnácti letech se zařadila do dvacítky lidí, kteří se dostali v tak velmi mladém věku na tuto školu, kterou navštěvovali například: Woody Allen, Whoopi Goldbergová, Angelina Jolie a další. Lady Gaga na škole navštěvovala přednášky o hudbě a dramatickém umění, historie umění a designu a také chodila na hodiny tance a zpěvu. Gaga se na \"Tisch School\" zúčastnila každoroční soutěže talentů \"Ultra Violet Live\", která se pořádala na pomoc místní charitativní organizaci v boji proti rakovině. V soutěži porazila všechny studenty newyorské univerzity. Univerzitu ale předčasně ukončila, aby se mohla naplno věnovat své rozvíjející se kariéře hudební hvězdy.\n\nJejí nápaditost se projevila už když chodila do školky. Uměla bavit své rodiče a vrstevníky jako nejstarší kozlík v pohádce \"Three Billy Goats Gruff (Tři kozlíci)\". Sama si totiž vyrobila pro kozlíka rohy z alobalu a z věšáku.\n\n\"\"Máš na to rok! Buď uspěješ, nebo si půjdeš vydělávat,\"\" řekl Joe Germanotta své dceři Stefani, když mu v devatenácti letech oznámila, že studium na New York University's Tisch School of Arts předčasně ukončí a půjde si tvrdohlavě za vysněnou kariérou zpěvačky.\n\nV létě 2005 nahrála pár písniček s hip-hopovým zpěvákem Grandmaster Melle Mel pro audio knihu. Začala také zpíval ve skupině Stefani Germanotta Band (SGBand), kterou vytvořila s kamarády z NYU - kytara Calvin Pia, basa Eli Silverman, bubny Alex Beckham a jejich manažerem se stal Frank Frederics. V roce 2005 vydali dvě EP \"Words \"a \"Red and Blue. \"\n\nV březnu 2006 se seznámila s hudebním producentem Robem Fusarim a skupina vystoupila na Songwriters Hall of Fame Showcase. V červnu 2006 začala chodit s Fusarim, který přirovnal její vokály k Freddiemu Mercurymu, hlavnímu zpěvákovi Queenu. A kvůli jejich písničce „Radio Gaga“ a omylu ve zprávě na mobilu vznikla její přezdívka Lady Gaga\".\n\nKlíčovým momentem její kariéry bylo pravděpodobně deset minut, během kterých v lednu 2008 napsala svůj pozdější průlomový hit \"Just Dance\". Jeho myšlenka nebyla nejhlubší, však ho také se svým producentem a tvůrčím kumpánem RedOnem psala s kocovinou a měl to být song o opilosti. \"\"Vzešel z mého tehdejšího životního stylu. Napsala jsem to okamžitě, jako by to přímo letělo z mého těla,\"\" řekla Gaga. Stejným způsobem - tedy na koleni za pár minut - později spíchla i další velké hity jako \"Poker Face\" nebo \"Born This Way\"\n\nAntonio \"L.A\" Reid s ní podepsal smlouvu, a tak se stala součástí Def Jam. Po třech měsících však byla z nahrávací společnosti propuštěna - k této části jejího života byla později věnována písnička \"Marry the Night\".V lednu 2007 ukončila vztah s Fusarim. Stala se go-go tanečnicí v St. Jerome's v New Yorku. Setkala se s umělkyní Lady Starlight a začaly spolu vystupovat. Jejich umělecká vystoupení byla známá jako \"Lady Gaga and the Starlight Revue\".. Dvojice byla pozvaná na hudební festival Lollapalooza. Fusari poslal její písničky svému kamarádovi, producentovi Vincentovi Herbertovi, který jí následně přijal pod svojí nahrávací společnost Streamline Records. Ve společnosti pracovala hlavně jako textařka, kde byla najatá pro to, aby psala písně zpěvačkám jako Britney Spears, New Kids on the Block, Fergie a Pussycat Dolls. Slavný zpěvák Akon se však všiml jejího krásného hlasu a přizval jí k spolupráci na jeho albu. Poté jí připsal pod svojí vlastní společnost Kon Live.\n\nNa konci roku 2007 se setkala s producentem a textařem RedOnem. První song, který s ním produkovala byl \"Boys Boys Boys\". Gaga pokračovala s kolaborací s RedOnem v nahrávacím studio a také se připojila k Cherrytree Records.\n\nAlbum \"The Fame\" vydala 19. srpna 2008 a za první singl \"Just Dance\" získala první nominaci na cenu Grammy a to v kategorii Nejlepší taneční nahrávka. Další singl \"Poker Face\" zaznamenal neočekávaný úspěch a stal se nejvíce prodávaným singlem roku 2009, s 9,8 miliony prodaných kopií. Cenu za \"Just Dance\" na 52. ročníku Grammy Award získala a odnesla si nominace na Písničku roku a Nahrávku roku.\n\n\"The Fame\" bylo nominováno na Album roku, ale získalo cenu Nejlepší taneční/electro album. Album se stalo číslo 1 v Rakousku, Kanadě, Německu, Irsku, Švýcarsku a Velké Británii. Na předávání cen MTV Video Music Awards si odnesla 3 ceny z 9 nominací.7\n\nV březnu 2009 začala její koncertní šňůra \"The Fame Ball Tour. T\"urné navštívilo 2,5 milionu fanoušků. Celkem vystupovala na 203 místech z toho: 120× v Severní Americe, 64× v Evropě, 15× v Austrálii, 4× v Asii. Při tomto turné byla i v České republice. Turné začalo 27. listopadu 2009 a skončilo 6. května 2011. Turné vydělalo přes 227,4 milionů dolarů.\n\nPrvní EP \"The Fame Monster\" s 8 písničkami vydala v listopadu 2009. Každý song představoval její osobní zkušenost. Singl \"Telephone\", na kterém spolupracovala se zpěvačkou Beyoncé Knowles, a který měl být původně pro zpěvačku Britney Spears, té se ovšem nelíbil a odmítla ho, získal nominaci na cenu Grammy v kategorii Nejlepší spolupráce. Se singlem \"Alejandro\" a jeho videoklipem lámala rekordy na YouTube, kdy se stala první umělcem, který získal přes miliardu zhlédnutí, zároveň se stala i první osobou co měla 30 miliónů fanoušků na sociální síti zvané Twitter. Na předávání cen MTV Video Music Awards, na který tehdy přišla, když si v závěru večera došla převzít z rukou Cher ocenění za Videoklip roku \"Bad Romance\", na pódiu se objevila ve svém nejikoničtějším kostýmu z hovězího masa. Mnozí měli tento kousek jen za další důkaz její nechutnosti, Gaga v něm ale viděla hlubší poselství. Byl to její způsob, jak protestovat proti kontroverznímu americkému zákonu zvanému Don't Ask, Don't Tell. Ten neumožňoval homosexuálům vykonávat službu v americké armádě, pokud se ke své orientaci veřejně přihlásili.\"\"Když se nepostavíme za to, v co věříme, když nebudeme bojovat za svá práva, brzy budeme mít tolik práv jako maso na našich kostech.\"\"Řekla Gaga v následném rozhovoru Ellen DeGeneres. \"\"Já kus masa nejsem,\"\" dodala odhodlaně. Zákon Don't Ask, Don't Tell byl zrušen v září 2011. Gaga si z MTV Video Music Awards odnesla celkem 8 cen z 13 nominací. Společně s \"The Fame Monster \"získala také 6 nominací na cenu Grammy - a získala cenu za Nejlepší popové album.\n\nNa stanici HBO se vysílal televizní speciál nazvaný \"\".\n\nVelký podíl na fenoménu Gaga měla i zpěvaččina kreativita v oblasti módy a vystupování. Její bizarní kostýmy nebo provokativní televizní čísla způsobily doslova \"Gagamánii\".\n23. března 2011 vydala své druhé studiové album nazvané \"Born This Way. \"Za první týden se prodalo 1,108 milionů kopií ve Spojených státech a umístilo se na vrchu žebříčku \"Billboard 200\" a také na prvních místech světových hitparád. Album získalo tři nominace na cenu Grammy, včetně ceny za Nejlepší album. Singly k albu byly \"Born This Way\", \"Judas\" a \"The Edge of Glory\". S hlavním singlem \"Born this way\" vystoupila na 53. ročník Grammy. Další singly, které vydala byly \"Yoü and I\" a \"Marry the Night\". Při natáčení videoklipu k písničce \"You and I\" se seznámila s svým budoucím snoubencem hercem Taylorem Kinneym.\n\nAlbum čelilo množství kritiky, hlavně od fanoušků Madonny, podle nich, se totiž Lady Gaga inspirovala jejím songem \"Express Yourself.\"\n\nV klipu k písni Born This Way si zahrál Gagy blízký kamarád Rick Genest - nejpotetovanější muž světa, který zemřel v srpnu roku 2018. Příčinou smrti byly nejspíše velké deprese.\n\nBěhem roku 2011 začala spolupracovat s umělcem Tonym Bennettem a nahrály jazzovou verzi \"The Lady Is a Tramp\". Nahrála písničku \"Hello Hello\" s Eltonem Johnem pro animovaný film \"Gnomeo a Julie\" Na stanici ABC hostovala svůj první televizní speciál k Díkuvzdání nazvaný \"A Very Gaga Thanksgiving\", který byl kriticky uznáván a získal 5,749 milionů diváků. V listopadu vydala vánoční EP \"A Very Gaga Holiday. \"\n\nV době právě roku 2012–2013 zakládá Gaga se svou matkou Cynthiou nadační fond.\n\nLady GaGa se také objevila v jedné z epizod jednoho z nejznámějších seriálů světa, a to v seriálu The Simpsons (Simpsonovi), přesněji v epizodě 508 - Lisa Goes Gaga, epizoda byla uvedena v Americe 20. května 2012. Lady Gaga přijíždí do Springfieldu na koncert. Lisa spolu s Lady Gagou představili duet. S pomocí Lady Gagy si Lisa a celé město Springfield uvědomí, že být odlišný od ostatních je lepší, než být jako každý druhý.K písni Yoü and I vzniká i Gagy alter ego zvané Jo Calderone. Objeví se v klipu, je na předávání cen VMAs 2011, kde si mimochodem odnese i dvě ceny a dokonce i vystupuje společně s kytaristou skupiny Queen, Brianem Mayem, kde právě na předávání těchto cen zazpívá onu píseň You and I.\n\nV klipu k písničce Marry The Night se objevily nejvyšší boty, co kdy na sobě Gaga měla, měly podpatky o velikosti 39 centimetrů (18 palců), s podpatky Gaga měřila 194 centimetrů.\n\nNa začátku roku 2012 začala pracovat na písničkách pro album \"Artpop\" (stylizováno jako \"ARTPOP\"), které vyšlo 6. listopadu 2013. Za první týden se prodalo přes 258 000 kopií a singly \"Applause\" a \"Do What U Want\", na kterém spolupracovala s R. Kellym, získali pozitivní ohlas fanoušků. Poté nahrála na stejnou píseň i upravenou verzi s Christinou Aguilerou. Na albu s ní kromě R. Kellyho a Aguilery spolupracoval i velmi známý umělec Jeff Koons, který je známý svými sochami, které vyrábí z oceli (např. pes z balónků). Pro Gaga vytvořil právě obal jejího alba.\n\nPři písni Swine na SXSW zvracela Millie Brown. Millie je umělkyně, která pije obarvené sójové mléko, které pak vyzvrací na plátna.\n\nZahrála si ve filmu Roberta Rodrigueza \"Machete zabíjí\" jako La Chameleon. Film měl premiéru 11. října 2013 a získal negativní kritiku. Za roli získala nominaci na cenu Zlatá malina. V listopadu také moderovala show \"Saturday Night Live \" a vystoupila s písničkou \"Do What You Want\". Později v měsíci hostovala již druhý televizní speciál k Díkuvzdání \"Lady Gaga & the Muppets' Holiday Spectacular. \"Další cameo roli si zahrála v dalším filmu Roberta Rodrigueze \". \"Film měl premiéru 22. srpna 2014.\n\n15. května 2014 se stala vůbec první umělkyní, která od americké asociace RIAA získala Digital Diamond Award. Cenu získala za hit Bad Romance, který v prodeji a ve streamech v USA překonal hranici 10 milionů. V červnu 2014 vyměnila manažera. Troye Cartera nahradil Bobbyho Campella.\n\n19. září 2014 vydala společně s jazzovým umělcem Tony Bennettem album \"Cheek To Cheek. \"Album se ihned objevilo na vrchu žebříčku Billboard 200 a za první týden se prodalo přes 131 tisíc kopií. Album vyhrálo cenu Grammy a jejich živé vystoupení bylo nominováno na cenu Emmy. Gaga nahrála i píseň s Cher ovšem, nelíbila se jí a řekla Cher, že ji nemůže vydat.\n\n22. prosince 2014 prostřednictvím \"Yahoo!\" prozradila, že začala pracovat na dalším albu. V lednu následujícího roku oznámila, že spolupracuje s producentem RedOne. Také italský skladatel a producent Giorgio Moroder potvrdil, že spolupracuje na nadcházejícím albu.\n\n23. ledna 2015 oznámila Lady Gaga název písně, na které spolupracovala s americkou skladatelkou Diane Warren. Skladba se jmenuje Til It Happens To You a doprovází americký dokumentární film \"The Hunting Ground\" (česky Lovný revír), který se zabývá problematikou sexuálního násilí v kampusech univerzit ve Spojených státech. Song byl v roce 2016 nominován na Oscara v kategorii \"Nejlepší píseň\", cenu však nezískal. Během večera Gaga s písní také vystoupila. Skladba dále vyhrála cenu na Satellite Award 2015 jako \"Nejlepší původní písnička\" a Cenu Emmy, tu ovšem převzala pouze Warren, protože dle poroty Gaga pro píseň napsala příliš málo textu.\n\n9. února 2015 se zúčastnila předávání Cen Grammy, kde s Tony Bennettem zazpívala titulní píseň z jejich společného alba \"Cheek To Cheek. \"Toho večera také za toto album získali cenu v kategorii Best Traditional Pop Vocal Album. Za koncertní speciál \"Tony Bennett and Lady Gaga: Cheek To Cheek LIVE!\" vysílaný televizní stanicí \"PBS\" byli Gaga a Bennett nominováni na Cenu Emmy.\n\n10. února Gaga vystoupila s písní I Wish od Stevieho Wondera na speciálním koncertu, který se konal na jeho počest.\n\nLady Gaga 22. února vystoupila na 87. ročníku udílení Oscarů, kde svým vystoupením vzdala hold Julii Andrews a zazpívala písně z filmovému muzikálu The Sound of Music (Za zvuků hudby). Jmenovitě Gaga zazpívala tyto následující písně \"The Sound Of Music, My Favorite Things, Edelweiss, a Climb Every Mountain\". Toto vystoupení velice kladně hodnotila světová média, ale také i ostatní známé osobnosti. Její vystoupení bylo nejdiskutovanějším momentem večera na Facebooku i na Twitteru.\n\nNapsali o vystoupení:\"„Vystoupení Lady Gaga na Oscarech by mohlo předefinovat její kariéru. To, co bylo na jejím oscarovém vystoupení nejvíce šokující bylo to, jak málo šokující to bylo. Lady Gaga přišla s novou verzí sama sebe tím vůbec nejpřekvapivějším způsobem: opřela se o samotnou píseň & umění. Lady Gaga prakticky vymyslela současnou éru pop music coby podívanou. Katy Perry a Miley Cyrusová jí obě něco dluží.“ – časopis \"Time\"„Gaga vytáhla každý vysoký tón.“\" – <nowiki>\"</nowiki>\"Rolling Stone\"„Lady Gaga prostě vyhrála letošní Oscar Awards!“ – \"Mirror\"\"„Lady Gaga zachránila Oscary.\"“ – \"Washington Post\"Gaga také 25. února na svém Twitteru zveřejnila krátké video, ve kterém potvrdila, že se objeví v páté řadě seriálu \"American Horror Story: Hotel.\" Za svoji roli v tomto seriálu získala Zlatý glóbus za nejlepší ženský herecký výkon v minisérii nebo TV filmu.\n12. června 2015 vystoupila Lady Gaga na zahajovacím ceremoniálu historicky prvních Evropských her v Baku. Zazpívala píseň od Johna Lennona Imagine.\n\n18. 6. převzala v Songwriters Hall of Fame v New Yorku ocenění \"Contemporary Icon Award\" za svůj ikonický status v popové kultuře. Zařadila se tak mezi ty největší skladatelské legendy. Tato cena se udělovala vůbec poprvé a Lady Gaga ji předal její hudební partner Tony Bennett. Gaga na akci také vystoupila. Zazpívala píseň „What's Up?“ od skupiny 4 Non Blondes jako poctu Lindě Perry, která v ten večer také přebírala ocenění.\n\nÚnor 2016 byl pro zpěvačku měsícem vystoupení. Na Super Bowlu 50 zpívala americkou státní hymnu, během Cen Grammy se představila s několika songy od Davida Bowieho a na Oscarech vystoupila s písní Til It Happens To You.\n\nNa konci srpna Gaga oznámila, že 9. září chystá vydání pilotního singlu Perfect Illusion z jejího pátého studiového alba Joanne, na kterém spolupracovala s Markem Ronsonem, který se stal výkonným producentem celého alba.\n\nAlbum Joanne získalo na českém hudebním webu iREPORT pozitivní hodnocení, autor recenze však poznamenal, že deska \"sotva rozsoudí, zda je Lady Gaga padlá popová ikona nebo opěvovaná modla, jež už mnohokrát prokázala svou univerzálnost a vizionářství\".\n\nPilotní singl desky byl zveřejněn po téměř tři roky dlouhé tvůrčí pauze 9. září 2016 a dostal název Perfect Illusion. Píseň se umístila na 15. příčce prestižního amerického hudebního žebříčku Billboard Hot 100 a song se stal prvním pilotním singlem Lady Gaga, který se neumístil v první desítce. O měsíc později, konkrétně 8. října, vydala i plánovaný druhý singl A-YO pro nadcházející desku Joanne, kterou pojmenovala po sestře svého otce, která zemřela v devatenácti letech na lupus. Píseň byla zpočátku plánovaná jako druhý singl celého nového alba, po pozdějším uvážení však pozici druhého singlu získala balada Million Reasons, která byla vydána 8. listopadu a zaznamenala mnohem větší a pozitivnější ohlas než původně A-YO. S písní poprvé vystoupila v japonském televizním pořadu v rámci své návštěvy Japonska při propagaci nové desky.\n\n\"\"Chci udělat opak toho, co si všichni myslí, že udělám. Každý předpokládá, že se objevím na nějakém podělaném trůnu, v šatech z masa, s devadesáti nahými chlapy a jednorožci a na konci udělám něco šokujícího.\"\" prozradila Lady Gaga ve snímku Five Foot Two.\n\nCelé album Joanne i Deluxe verzi k němu vydala 21. října 2016 a první týden na trhu se ho prodalo přes 200 000 kopií po celém světě, díky čemuž se umístilo na 1. místě americké hitparády Billboard Top 200. Album Lady Gaga vytvořila ve spolupráci s producentem Markem Ronsonem a dalšími významnými autory.\n\nV krátkém sledu událostí Lady Gaga vystoupila na American Music Awards 2016 nebo třeba na Victoria's Secret Fashion Show, kde zazpívala písně A-YO, Million Reasons a John Wayne - všechny z repertoáru její novinky. Největším vystoupením pro Lady Gaga byla bez pochyby show v poločase Super Bowlu 51 (Super Bowl Halftime Show), kde v časovém úseku necelých 15 minut zazněly její největší hity jako Poker Face, Born This Way, Just Dance, Telephone, Bad Romance a také Million Reasons, který se po vystoupení na Super Bowlu umístil po čtyřech měsících po zveřejnění na 4. místě žebříčku Billboard Hot 100.\n\nV dubnu 2017 vystoupila místo Beyoncé (která se kvůli porodu dvojčat nemohla zúčastnit) na prestižním americkém festivalu Coachella a stala se jeho headlinerkou. V rámci svého vystoupení také poprvé zazpívala píseň The Cure, kterou napsala ve spolupráci DJ Whites Shadowem.\n\nV létě 2017, konkrétně 1. srpna, zahájila Lady Gaga své první koncertní turné od roku 2014, které nazvala jednoduše Joanne World Tour. Turné mělo původně zahrnovat 60 zastávek po Americe a Evropě, 15. září však musela zrušit zastávku v Riu a všechny následující termíny turné v Evropě přesunula na později. Gaga čelila v posledních letech závažným zdravotním problémům. Už v roce 2013 musela zrušit závěrečnou část turné \"Born This Way Ball\", když si na jednom z koncertů poranila kyčel. Za zrušením koncertů stojí onemocnění zvané fibromyalgie, které jí způsobuje chronickou únavu a bolesti svalů v celém těle. \"\"Slibuju vám, že se vrátím. Ale teď musím upřednostnit sebe a svoje zdraví. Miluju vás, navždycky,\"\" uvedla zdrcená popová diva na sociálních sítích.\n\n22. září 2017 zveřejnil Netflix 100minutový dokumentární film o tvorbě alba Joanne, vystoupení na Super Bowlu a nechal diváky nahlédnout i do osobního života zpěvačky samotné.\n\nZačátkem roku 2018 Gaga oznámila, že koncem září ji budeme moct vidět ve filmu Zrodila se hvězda v režii Bradleyho Coopera, jako hlavní představitelku obyčejné dívky Ally, ze které se později stane hudební ikona. Na písních k filmu se podíleli Mark Nilan i textařka Diane Warren, která napsala písně Why Did You Do That? Film měl v České republice premiéru 4. října 2018. Zlomil rekord nejvýdělečnějšího snímku se zpevačkou v hlavní roli. Osobní strážce vydělal 411 milionů $, zatímco Zrodila se hvězda tuto hranici překonal. Kromě toho získal cenu Golden Globes za nejlepší filmový song (Shallow), cenu National Board of Review za nejlepší herečku, Critics Choice Awards také za nejlepší herečku, objevila se na Screen Actors Guild Awards, kde si sice neodnesla žádnou cenu, ale uchvátila ostatní svou nádhernou bílou róbou, poté získala také 8 nominací na Oscara. Z toho vyhrála pouze jednu cenu za \"Nejlepší píseň (Shallow).\" Nejlepším okamžikem večera bylo vystoupení Gaga a Bradleyho se zamilovanou písní Shallow. Po předávání cen se začalo spekulovat, jestli Gaga a Bradley jsou společně jako pár. Dále byla Lady Gaga nominovaná na 5 cen Grammy a to 4 ceny pro píseň Shallow: \"Song Of The Year, Record Of The Year, Best Pop Duo/Group Performance, Best Song Written For Visual Media\" a pak 1 nominace pro píseň Joanne (Where Do You Think You're Goin?) \"- Best Pop Solo Performance.\" Z toho si ten den odnesla 3 ceny a vystoupila na předávání s rockovou verzí písně Shallow společně s Markem Ronsonem.\n\nV roce 2018 slavila Gaga navíc také 10 let na hudební scéně, kromě toho její songy Just Dance a další oslavili také 10 let od vydání.\n\nKoncem roku 2018, přesněji v prosinci zahájila Gaga svou show Enigma v Las Vegas. Jedná se o koncertní vystoupení se všemi jejími hity jako je třeba Just Dance, The Edge of Glory, Bad Romance, Poker Face, Alejandro, Paparazzi, Dance in the dark a další... Show začala 29. prosince. Během show se stihla Gaga převléct do několika kostýmů a při písni Scheibe byla dokonce na velkém robotovi. Na show se byly podívat hvězdy jako Katy Perry nebo Celine Dion. Na jedné ze show byl i Bradley Cooper, který si zazpíval na konci s Gaga i jejich společnou píseň Shallow z filmu Zrodila se hvězda. Kromě show Enigma si Gaga také připravila druhou část této show a to JAZZ a PIANO Show, kde zazpívala písně z alba Cheek to Cheek např. Anything goes, The Lady is a Tramp nebo Bang Bang, ale také i své hity jako třeba Born This Way, Paparazzi a Bad Romance v akustických aranžmá. Nějaké písně si společně s ní zazpíval opět Tony Bennet jako tomu bylo i u Cheek to Cheek.\n\nVelkým překvapením pro samotnou Gaga od jejích fanoušků bylo, když její hit Bad Romance získal 31. prosince 2018, tedy pár hodin před novým rokem, 1 miliardu zhlédnutí.\n\nPo veřejném nátlaku na Lady Gaga ohledně spolupráce na songu Do What You Want v roce 2013 nechala Gaga song v lednu 2019 odstranit ze všech obchodů a streamovacích služeb. Důvodem je R. Kelly, který byl obviněn z četného sexuálního obtěžování nezletilých dívek.\n\nV neposlední řadě, se začátkem roku 2019 začalo spekulovat o tom kdy vyjde její šesté album. Gaga dala na svém instagramovém profilu fanouškům vědět, že na novém albu už pracuje ve studiu Electric Lady, opět společně s Markem Ronsonem, trumpetistou Brianem Newmanem a raperem Tylerem, the Creatorem, ale více informací nedala. Poté jeden z jejích manažerů oznámil, že nové album vyjde ještě téhož roku, do konce léta.\n\nV roce 2011 se při natáčení videoklipu k písničce „Yoü and I“ seznámila s hercem Taylorem Kinneym, se kterým brzy poté začala chodit. V únoru 2015 dvojice oznámila zasnoubení, v červenci 2016 ale tento pár oznámil, že došlo k rozchodu . V roce 2017 ukázala svého nového přítele Christiana Carino, se kterým v říjnu 2018 oznámila zásnuby. I s ním se ale v únoru 2019 rozešla.\n\nZpěvačku ovlivnili muzikanti, jako David Bowie, Debbie Harry z Blondie či Freddie Mercury z Queenu, Elton John, Cyndi Lauper, které poslouchal její otec. Dále pak Beatles, Rolling Stones stejně jako popové ikony 80. a 90. let, Madonna a Michael Jackson.\n\nMadonna pro časopis Rolling Stone řekla, že v ní vidí samu sebe na začátku 80. let, a Lady Gaga na otázku srovnání s Madonnou řekla, že nechce být předvídatelná, ale místo toho provést v popu revoluci – ta poslední byla spuštěna před 25 lety právě Madonnou.\n\nNepochybný vliv na ní měli i umělci jako malíř Salvador Dalí. Inspirovala se v jeho obrazech, když vytvořila vejce, ve kterém přijela na Grammy v roce 2011 \"(obraz \"Geopoliticus Child Watching the Birth of the New Man\")\", nebo když zpívala pro britskou královnu Alžbětu II., kde hrála na klavír, který měl jakési nohy a byl vysoko nad pódiem \"(\"La Tentation de saint Antoine\")\". Inspiraci můžeme také vidět v reklamě na její parfém \"FAME\" kde jsou v jedné scéně vidět prvky surrealismu s odkazem na obraz \"\"Zjevení tváře a ovocné mísy na pláži\"\".  \n\nVokálně je přirovnávána ke Gwen Stefani, případně ke Kylie Minogue a vizuálně k Amy Winehouse či Christině Aguileře. Její oblíbený básníkem je pražský rodák Rainer Maria Rilke.\n\nProhlásila o sobě, že zbožňuje módu, která je pro ni všechno. Lásku k módě a stylu zdědila po své matce, která podle ní byla vždy udržovaná a krásná. Když skládá novou písničku, přemýšlí, co bude mít na pódiu na sobě. Co se módy, vystupování a herecké interpretace týče, bere Lady Gaga inspiraci u Grace Jones. Má vlastní produkční tým, zvaný Haus of Gaga, který pro ni připravuje oděvy, účesy a kostýmy a další propriety na jeviště.\n\nGaga se také již několikrát od roku 2009 objevila v show s Ellen, naposledy tomu tak bylo v říjnu 2018, po premiéře filmu Zrodila se hvězda.\n\nLady Gaga má na těle celkem čtyřiadvacet tetování. Všechna svá tetování má na levé straně těla, tedy kromě not, které skládají slovo GAGA a trumpety, kterou nakreslil Tony Bennett a Gaga si ji nechala vytetovat na pravou paži. Během pořadu , 22. března 2011 vysvětlila důvod, proč má tetování pouze na levé části těla. Řekla, že je to na přání jejího otce, který ji požádal, aby na jedné straně byla alespoň trochu normální. Ukázala, že na levé části svého těla je jako Iggy Pop a na té druhé, bez tetování, je jako Marilyn Monroe.\n\n\n17. listopadu 2010 vystoupila v pražské O Aréně v rámci turné \"The Monster Ball Tour\", které celkově obsahovalo 201 koncertů. Jednalo se o její první koncert v Česku. Druhou zastávku v České republice udělala s koncertním turné \"\" 5. října 2014 také v O Aréně.\n\n\nZa svojí kariéru získala několik stovek ocenění, mezi ty nejvýznamnější patří:\n\n\n\n\n\n\n\nMTV Europe Awards 2016\n\n\n\n\n\nBest Compilation Soundtrack for Visual Media (\"A Star Is Born (2018 soundtrack\")\n\n"}
{"id": "542731", "url": "https://cs.wikipedia.org/wiki?curid=542731", "title": "Hrušky (okres Vyškov)", "text": "Hrušky (okres Vyškov)\n\nHrušky (: \"Birnbaum\") jsou obcí nacházející se v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1294.\n\nV obci k počátku roku 2016 žilo celkem 771  obyvatel. Z nich bylo 370  mužů a 401 žen. Průměrný věk obyvatel obce dosahoval 41,1% let. Dle Sčítání lidu, domů a bytů provedeném v roce 2011, kdy v obci žilo 767  lidí. Nejvíce z nich bylo (18,3%) obyvatel ve věku od 30 do 39  let. Děti do 14 let věku tvořily 16,3% obyvatel a senioři nad 70 let úhrnem 6,6%. Z celkem 642  občanů obce starších 15 let mělo vzdělání 46,3% střední vč. vyučení (bez maturity). Počet vysokoškoláků dosahoval 7% a bez vzdělání bylo naopak 0,5% obyvatel. Z cenzu dále vyplývá, že ve městě žilo 364 ekonomicky aktivních občanů. Celkem 91,2% z nich se řadilo mezi zaměstnané, z nichž 71,2% patřilo mezi zaměstnance, 1,6% k zaměstnavatelům a zbytek pracoval na vlastní účet. Oproti tomu celých 50,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 326 obyvatel obce (což je 42,5%), se hlásilo k české národnosti. Dále 245 obyvatel bylo Moravanů a 13 Slováků. Celých 325 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "542746", "url": "https://cs.wikipedia.org/wiki?curid=542746", "title": "Rafléziovité", "text": "Rafléziovité\n\nRafléziovité (\"Rafflesiaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to plně parazitické nezelené byliny, rozšířené v Asii. Raflézie Arnoldova je známa největším květem v rostlinné říši.\n\nZástupci čeledi rafléziovité jsou bezlisté a bezkořenné byliny, parazitující na kořenech a kmenech lián rodu tetrastigma (\"Tetrastigma\") z čeledě révovité. Rostliny jsou dvoudomé (raflézie a \"Sapria\") nebo i jednodomé (rod \"Rhizanthes\" má samčí, samičí i oboupohlavné květy). Kořeny jsou přeměněny ve vlákna pronikající do cévních svazků hostitelské rostliny a připomínající mycelium hub. Listy zcela chybějí nebo jsou přítomny jen jako listeny na bázi květu.\nKvěty jsou velké, dužnaté, vyvíjejí se jednotlivě přímo z kmene nebo kořenů hostitelské liány. Okvětí je složeno z 5 (raflézie), 10 (\"Sapria\") nebo až 16 (\"Rhizanthes\") plátků, na bázi srůstajících v trubku. Cípy okvětí u rodu \"Rhizanthes\" mají dlouhé přívěsky. U rodů \"Sapria\" a raflézie je ve střední části květu vyvinuta manžeta a v jejím středu je otvor nazývaný diafragma. Ve spodní části vnitřku květu jsou u těchto rodů vyvinuty zvláštní, často větvené nebo kyjovité chlupy, které mají funkci nektárií či orodiforů, z nichž se šíří zápach lákající opylovače. Tyčinky u rodu raflézie vyrůstají v počtu 5 až mnoho ve spodní části límce, nacházejícího se ve středu květu. U rodu \"Rhizanthes\" tvoří množství tyčinek kruh okolo spodního okraje sloupku ve střední části květu.\nSemeník je spodní, srostlý ze 4 až 8 plodolistů s mnoha vajíčky. U rodu \"Rhizanthes\" má jedinou komůrku, u rodu raflézie se tvoří množství druhotných komůrek se síťovitou strukturou. Čnělka je sloupkovitá a na vrcholu rozšířena v terč. Plodem je nepukavá nebo nepravidelně pukající bobule.\n\nČeleď zahrnuje 20 druhů ve 3 rodech. Je rozšířena v Asii od jižní Číny po indonéské ostrovy. Největším rodem je raflézie (16 druhů).\n\nKvěty rafléziovitých jsou opylovány mouchami, které jsou lákány zápachem květů k nakladení vajíček.\nPlody raflézií jsou pojídány veverkami (rod \"Callosciurus\") a stromovými rejsky (\"Tupaia\"), kteří pravděpodobně také šíří semena. Způsob šíření semen u ostatních dvou rodů není znám.\n\nV minulosti byla čeleď \"Rafflesiaceae\" často dávána do blízkosti čeledi podražcovité (\"Aristolochiaceae\").\n\nČeleď v dřívějším pojetí zahrnovala celkem 9 rodů parazitických rostlin. V průběhu aktualizací systému APG byla většina těchto rodů přeřazena do 3 jiných čeledí a dokonce i do jiných řádů: rody ozorna (\"Cytinus\") a \"Bdallophytum\" do čeledi ozornovité (\"Cytinaceae\") v řádu slézotvaré (\"Malvales\"), rod \"Mitrastema\" do čeledi \"Mitrastemonaceae\" v řádu vřesovcotvaré (\"Ericales\") a rody \"Apodanthes\", \"Berlinianche\" a \"Pilostyles\" do čeledi \"Apodanthaceae\" zatím nejasného taxonomického zařazení.\n\nPodle kladogramů APG je sesterskou skupinou čeledi \"Rafflesiaceae\" čeleď pryšcovité (\"Euphorbiaceae\").\n\n\nKvěty raflézií jsou známy jako největší květy v říši rostlin. U raflézie Arnoldovy (\"Rafflesia arnoldii\") mohou mít v průměru až 1 metr v průměru a vážit až 7 kg.\n\n\"Rafflesia\", \"Rhizanthes\", \"Sapria\"\n\n\n"}
{"id": "542752", "url": "https://cs.wikipedia.org/wiki?curid=542752", "title": "Ardicino della Porta mladší", "text": "Ardicino della Porta mladší\n\nArdicino (\"Ardicinio, Arduino\") della Porta iunior (1434 Novara – 4. února 1493 Řím) byl kardinálem a administrátorem olomoucké diecéze.\n\nArdicino della Porta, který získal doktorát obojího práva, začínal vyšší církevní kariéru jako generální vikář ve florentské diecézi, pak působil jako nuncius papeže Sixta IV. v Německu a Uhrách (1477), který měl mimo jiné smířit císaře Fridricha III. a krále Matyáše Korvína a zorganizovat křížovou výpravu proti Turkům. Roku 1475 se stal biskupem v Alerii na Korsice. Po své kardinálské kreaci v papežské konzistoři 9. března 1489 (jeho kardinálským titulem se stala bazilika San Giovanni e Paolo) se stal administrátorem olomoucké diecéze (3. června 1489 – 8. února 1493). Roku 1492 chtěl rezignovat na své církevní úřady a stáhl se do kamaldulského kláštera, ale nakonec se na nátlak ostatních kardinálů musel vrátit do Říma. Zúčastnil se konkláve roku 1492, v němž byl zvolen papež Alexandr VI.; krátce na to zemřel.\nJeho náhrobek se dosud nachází v podzemních prostorách Vatikánské baziliky (Grotte Vaticane, sala archeologica V).\n\n\n"}
{"id": "542756", "url": "https://cs.wikipedia.org/wiki?curid=542756", "title": "Volby do Knesetu 1977", "text": "Volby do Knesetu 1977\n\nVolby do 9. Knesetu se v Izraeli konaly 17. května 1977. Poprvé v izraelské historii v nich zvítězila pravice vedená stranou Likud, která tak přerušila téměř třicetiletou hegemonii levicových stran (Ma'arach a jeho předchůdkyně Mapaj). Tento dramatický posun v izraelské politice se stal v Izraeli známý jako „revoluce“ (: המהפך, \"ha-Mahapach\"), a to díky větě, kterou pronesl televizní hlasatel Chajim Javin při oznamování výsledků voleb. Prohlásil tehdy: „Dámy a pánové – revoluce!“ (: !גבירותי ורבותי - מהפך, \"Gvirotaj ve-rabotaj - mahapach!\"). Volby předznamenaly téměř dvě desetiletí trvající stav, kdy měla levice a pravice v Knesetu přibližně stejné množství poslanců.\n\nVolební účast byla 78,2 %, což byla nejvyšší úroveň od voleb v roce 1965.\n\nPo proběhlých volbách sestavil 20. června 1977 předseda vítězné strany Likud Menachem Begin v pořadí osmnáctou vládu. Ta, kromě Likudu, zahrnovala Národní náboženskou stranu, Agudat Jisra'el a Šlomcijon, která se brzy sloučila s Likudem. Nová vláda ukončila historickou alianci mezi náboženskými stranami a dříve dominantním levicovým blokem, a zároveň započala období spojenectví mezi náboženskými stranami a pravicovým blokem. Členem vlády byl i Moše Dajan, někdejší poslanec Ma'arachu, a to jako ministr zahraničních věcí (v důsledku toho byl Dajan vyloučen z Ma'arachu a založil tak vlastní stranu Telem, která ale neměla dlouhého trvání).\n\nBegin ponechal čtyři ministerské posty prázdné (komunikací, spravedlnosti, práce a sociálních věcí a dopravy), doufaje, že přesvědčí stranu Daš ke vstupu do vlády. To se mu podařilo 24. října a Jigael Jadin byl jmenován místopředsedou vlády. Koaliční vláda však měla většinu i bez strany Daš a samotná tato strana se po méně než roce v září 1978 rozpadla.\n\nZa Beginovy vlády došlo k podpisu dohod z Camp Davidu a mírové smlouvy s Egyptem, což mělo za následek odchod Izraele ze Sinaje. V důsledku toho opustila vládu strana Techija a strana Jeden Izrael se oddělil od Likudu. Při schvalování mírových dohod se nakonec Begin musel spolehnout na hlasy opozičních poslanců, neboť někteří jeho poslanci, včetně budoucích premiérů Ariela Šarona a Jicchaka Šamira hlasovali buď proti, či se hlasování zdrželi.\n\n\n"}
{"id": "542768", "url": "https://cs.wikipedia.org/wiki?curid=542768", "title": "Černice (Plzeň)", "text": "Černice (Plzeň)\n\nČernice je část statutárního města Plzeň, nachází se na jihovýchodě města v městském obvodu Plzeň 2-Slovany a zčásti vytváří i samostatný obvod Plzeň 8-Černice. V roce 2009 zde bylo evidováno 1 378 adres. V roce 2001 zde trvale žilo celkem 2 564 obyvatel.\n\nČernice jsou také katastrálním územím o výměře 5 km². Černice jako část města se navíc nachází na částech katastrálních území Hradiště u Plzně a Bručná.\n\nČást zástavby Černic s cennými příklady lidové architektury je od roku 1995 chráněna jako vesnická památková rezervace.\n\nPůvodně samostatná ves byla doložena v 15. stol.\n\n\n"}
{"id": "542771", "url": "https://cs.wikipedia.org/wiki?curid=542771", "title": "Lada 110", "text": "Lada 110\n\nLada 110, Lada 111 a Lada 112 (nebo také VAZ 2110, VAZ 2111 a VAZ 2112) je ucelená řada osobních automobilů nižší střední třídy, které vyráběla ruská automobilka AvtoVAZ do roku 2008. Jedná se o první typy automobilky vyrobené po rozpadu SSSR v roce 1991.\n\nJe automobil s karoserií sedan, který se vyráběl od roku 1995 do roku 2007. Jeho předchůdcem byla Lada Samara Sedan. Vychází z prototypu Katran. Vůz byl nabízen s motorem o objemu 1,6 litru o výkonu 66 kW. Pohotovostní hmotnost automobilu je 1050 kg. V roce 2007 byl nahrazen modelem Lada Priora.\n\nJe automobil s karoserií kombi, technicky a vzhledově shodný s typem 2110.\n\nShodný hatchback s tří- nebo pětidveřovou karoserií. Vyráběl se od roku 2000 do roku 2008.\n\nOd roku 2008 startovaly vozy Lada 110 v šampuionátu WTCC. Nasazoval je tým Russian Bears Motorsport. Piloti byli Viktor Shapalov a Jaap van Lagen. V roce 2009 startoval v závodech oficiální tým Lada Sport se třemi vozy Lada 110. Ten převzal oba jezdce z předchozího týmu a nasadil ještě Kirilla Ladygina. V průběhu sezony tým přešel na vozy Lada Priora WTCC.\n\nVůz je homologován dle pravidel kategorie S1600, ale nesplňuje podmínku, když překračuje maximální povolenou délku vozu, která je 4 metry. Automobil je tedy zařazen do kategorie Kit Car. Vůz byl rozšířen na 1770 mm a byl upraven rozchod kol. Brzdy jsou od britské firmy AP Racing a vůz používá pneumatiky Michelin. Testování vozu probíhalo kromě Ruska i na Ukrajině a v Německu. Jedním z testovacích jezdců byl i Mathias Kahle.\n\nPohání ho motor o objemu 1599 cm³ s rozvodem OHC, který dosahuje výkonu 195 koní a točivého momentu 174 Nm. Automobil váží 1050 kg. Převodovka je sekvenční Sadev ST 75. Vůz poprvé startoval na Rallye Samara v roce 2001. Objevil se i jako předjezdec na Německé rallye.\n\nTato specifikace byla jednou z prvních představených vozů v této kategorii. Při testování byla objevena řada technických problémů. Původně byla homologace odložena na rok 2007.\n"}
{"id": "542782", "url": "https://cs.wikipedia.org/wiki?curid=542782", "title": "Matthews Arena", "text": "Matthews Arena\n\nMatthews Arena v Bostonu je nejstarší hokejovou arénou na světě a nejstarší stále používanou multifunkční arénou na světě. Aréna byla otevřena v roce 1910 na místě, kde dnes stojí východní část koleje Northeastern University, které nyní aréna patří. Aréna byla také původním domovem hokejových Boston Bruins a New England Whalers, kteří jsou nyní známi jako Carolina Hurricanes. Dále byla náhradním domovem pro basketballové Boston Celtics.\n\nBudova byla dříve známa jako Boston Arena, to až do roku 1982, kdy absolvent Northeastern University dotoval její rekonstrukci. Aréna byla také známa jako \"Northeastern Arena\". V Matthews Areně začínaly univerzitní hokejové týmy Boston College, Boston University, Harvard University, Massachusettský institut technologie, Northeastern University, Tufts University a Wentworthův institut technologie. Boston University se v roce 1971 přestěhovala do nově postavené \"Walter Brown Areny\".\n\nV aréně měli důležité volební kampaně všichni prezidenti od Theodora Roosevelta po Johna Fitzgeralda Kennedyho. Nějaký čas byl také hlavní události arény box. Mezi nejvýznamnější koncerty patří Chuck Berry a The Doors.\n\nV roce 1960 zde probíhala část Frozen Four, turnaje univerzit Východní americké konference v NCAA. Aréna byla dále původní domovem pro každoroční turnaj Beanpot, kde se setkávají čtyři hlavní bostonské univerzity.\n\nMatthews Arena je domovem pro ženský i mužský hokejový tým a mužský basketballový tým Northeastern Huskies a mužský hokejový tým Wentworthova institutu technologie. Dále hostí mnoho hokejových programů různých bostonských středních škol.\n\nPřes léto 2009 probíhala v aréně velká renovace. Hlavním cílem byly nové sedačky a nová kostka nad ledem. Vstupní část haly byla také rekonstruována, přibyly nové stánky a výtahy. Dále byly zvětšeny šatny. Celá rekonstrukce se odhaduje na 12 milionů amerických dolarů.\n"}
{"id": "542783", "url": "https://cs.wikipedia.org/wiki?curid=542783", "title": "Sovětský lunární program", "text": "Sovětský lunární program\n\nV druhé polovině roku 1966 se rozběhl tajný sovětský lunární program, který měl za úkol dopravit člověka na Měsíc dříve než Spojené státy americké. Sestával ze tří částí: Sojuz, L-1 a L-3.\n\n25. května 1961 americký prezident John Fitzgerald Kennedy vyhlásil národním cílem přistání lidí na Měsíci a jejich bezpečný návrat na Zem do konce desetiletí. Sovětská vláda veřejně popírala účast v takové soutěži, ale tajně začala připravovat vlastní programy pro vyslání svého kosmonauta na povrch Měsíce. Sovětský svaz, jenž dosud v dobývání vesmíru vedl, začal v polovině 60. let ztrácet svůj náskok. Dělo se tak zejména vzhledem k nedostatečnému financování a řadě organizačních problémů, jež se objevily především po náhlé smrti hlavního raketového konstruktéra Sergeje Koroljova v roce 1966.\n\nTyto lodi o celkové délce 6,98 m a maximálním průměru 2,72 m sestávají ze tří části: z návratového modulu SA (spuskajemyj apparat, спускаемый аппарат), z obytné sekce BO (bytovoj otsek, бытовой отсек) a přístrojové sekce PAO (priborno-aggregatnyj otsek, приборно-аггрегатный отсек). V zadní části přístrojové sekce je umístěn zdvojený korekční motor, který slouží jednak k manévrování na oběžné dráze, jednak k brzdicímu manévru pro sestup z oběžné dráhy na Zemi. V této části programu se nacvičovalo manévrování na oběžné dráze. Od září 1966 se připravovali k letu Sojuzem Alexandr Volkov, Alexej Jelisejev, Valerij Kubasov a Georgij Grečko, ten byl nahrazen Olegem Makarovem, už v lednu 1967 přeřazeným do programu L-1. Po neúspěších (lety Sojuzu 1, Sojuzu 2 a 3) se Sojuz 4 a 5 spojily a Jelisejev a Chrunov (z CPK) přeručkovali po vnějším povrchu lodí z jedné do druhé. V září 1969 se Jelisejev, Kubasov a Volkov zúčastnili skupinového letu tří Sojuzů, pokus o spojení Sojuzu 7 a 8 skončil nezdarem. Setkání a spojení lunárního, orbitálního a přistávacího modulu měl nazkoušet další let Sojuzu (program Kontakt). Na let se z kosmonautů oddílu připravovali od května 1969 Viktor Pacajev, později i Oleg Makarov a Nikolaj Rukavišnikov, později též Jazdovskij a Grečko. V červenci 1971 byl program zrušen a kosmonauti přeřazeni. Program Sojuz pokračoval dlouhodobým letem Sojuzu 9 (17 dní a 16 hodin) v červnu 1970.\n\nLoď L-1 byl vlastně upravený Sojuz. Při výrobě vycházeli sovětští konstruktéři z konstrukce lodi Sojuz 7K-OK. Ta byla zbavena několika svých částí kvůli snížení hmotnosti, například odstranění orbitálního modulu a záložního padáku. Kosmická loď byla schopna nést dva kosmonauty. Na oblet Měsíce v upravené verzi lodi Sojuz se v Hvězdném městečku společně s vojenskými kolegy od ledna 1967 připravovali Sevasťanov, Rukavišnikov a Makarov, později i Grečko.\n\nSojuz 7K-L3 (LOK) byla vesmírná loď, která byla navržena tak, aby dopravila dva muže od Země k Měsíci . LOK měl dopravit dva kosmonauty na oběžnou dráhu kolem Měsíce a sloužit jako „matka“ pro lunární modul LK. Do skupiny určené k přistání na Měsíci byli v září 1967 určeni Anochin, Bugrov, Nikitskij (nebyli v květnu 1968 pojati do oddílu CKBEM a odešli), Jazdovskij (pouze do roku 1968) a Pacajev. Od začátku roku 1968 i Makarov, Sevasťanov a Rukavišnikov, krátce i Feoktistov. Už v únoru 1969 byli Grečko a Sevasťanov přeřazeni do skupiny připravující se na let tří Sojuzů. V květnu 1969 Pacajev a v lednu 1970 Rukašvinikov s Makarovem přešli do programu Kontakt. V programech L-1 a L-3 tak nezůstal nikdo.\n\nV programu byla též vyvinuta raketa N-1, ale všechny její starty skončily neúspěchem. Dále byl vyvinut přistávací modul LK pro přistání jednoho kosmonauta na povrchu Měsíce. Pro výstupy na povrch měsíce byl vyvinut skafandr Orlan.\n\n\n"}
{"id": "542784", "url": "https://cs.wikipedia.org/wiki?curid=542784", "title": "Doudlevce", "text": "Doudlevce\n\nDoudlevce je část statutárního města Plzeň, nachází se na jihu města. Katastrální území Doudlevce o rozloze 2,09 km². patří do městského obvodu Plzeň 3, k místní části Doudlevce je navíc připojena ještě část katastrálního území Plzeň v městském obvodu Plzeň 2-Slovany, kde se nachází například Škoda sport park Plzeň.\n\nV roce 2009 zde bylo evidováno 852 adres. V roce 2001 zde trvale žilo 4 537 obyvatel.\n\n"}
{"id": "542792", "url": "https://cs.wikipedia.org/wiki?curid=542792", "title": "Lobzy (Plzeň)", "text": "Lobzy (Plzeň)\n\nLobzy je část statutárního města Plzeň, nachází se na východě města ve dvou městských obvodech Plzeň 2-Slovany a Plzeň 4. V roce 2009 zde bylo evidováno 1 183 adres. V roce 2001 zde trvale žilo 11 259 obyvatel.\n\nLobzy jsou také katastrálním územím o výměře 2,08 km², Lobzy jako část města se navíc rozkládá na částech katastrálních území Božkov, Doubravka, Plzeň a Plzeň 4.\n\nVes sice pravděpodobně existovala o celá staletí dříve, ale první zmínky v literatuře se datují do roku 1379. Původně se dělila na šest dvorů, které se rozrostly na deset. V roce 1543 náleželo devět z nich městu Plzni, jeden byl svobodný a těšil se různým výhodám.\n\nJeště v roce 1845 žilo v Lobzích jen 120 obyvatel, ale situace se změnila koncem 19. století, kdy na území Lobez vyrostly zástavby s patriotskými jmény Petřín, Vyšehrad, Letná a Malá Strana. V roce 1924, kdy byly Lobzy připojeny k Plzni, měly již 5 500 obyvatel. Kyzové břidlice se zde těžily mezi roky 1845 a 1895. Regulace řeky Úslavy v letech 1910 a 1911 zásadně změnila krajinu a vzdálila ves od vodního toku a vodních ploch.\n\nJádro vsi v klasicistním stylu bylo roku 1995 vyhlášeno za vesnickou památkovou zónu.\n\n\n"}
{"id": "542794", "url": "https://cs.wikipedia.org/wiki?curid=542794", "title": "Východní Předměstí", "text": "Východní Předměstí\n\nVýchodní Předměstí (dříve \"Pražské Předměstí\") je část statutárního města Plzeň, nachází se na východě města v městských obvodech Plzeň 2-Slovany, Plzeň 3 a Plzeň 4. V roce 2009 zde bylo evidováno 2 552 adres. V roce 2001 zde trvale žilo 24 574 obyvatel.\n\nVýchodní Předměstí leží v katastrálních územích Hradiště u Plzně, Plzeň a Plzeň 4.\n\n"}
{"id": "542795", "url": "https://cs.wikipedia.org/wiki?curid=542795", "title": "Strukturální víceznačnost", "text": "Strukturální víceznačnost\n\nStrukturální dvojsmysl či syntaktický dvojsmysl je založen na struktuře nějakého vyjádření, které odpovídá stromový diagram, což je forma analýzy na úrovni fráze, která může být provedena i ve větším počtu variant. Takovým dvojsmyslem je například vyjádření „staří muži a ženy“. Pro lepší popis jazyka vytvořil Noam Chomsky trasformační gramatiku. Úroveň fráze se opírá o úroveň transformace, což je u níže popisovaného případu pouhé převedení věty „John found the boy studying in the library“ do pasivního tvaru, které generuje rovněž dvojsmysl.\n\nTedy např. věta\n\nJohn – found – the boy studying in the library\n\n\"John – našel – chlapce studujícího v knihovně.\"\n\nmůže být chápána též jako\n\nJohn – found studying in the library – the boy.\n\n\"John – studující v knihovně našel – chlapce.\"\n\nPrvnímu chápání věty může být přiřazena posloupnost \"NP - Verb - NP\" s objektem „the boy studying in the library“. Druhému chápání věty může být přiřazena posloupnost \"NP - Aux + V - NP - Comp\".\n"}
{"id": "542796", "url": "https://cs.wikipedia.org/wiki?curid=542796", "title": "Malesice", "text": "Malesice\n\nMalesice (německy \"Malesicz\") je část statutárního města Plzeň, součást městského obvodu Plzeň 9-Malesice. Nachází se na severozápadě města. V roce 2009 zde bylo evidováno 230 adres. V roce 2001 zde trvale žilo 448 obyvatel.\n\nMalesice je také název katastrálního území o rozloze 6,66 km².\n\nObec Malesice je zmiňována již v roce 1239 v souvislosti se Zdeslavem, který ji držel. Později se stala součástí panství vzniklého v souvislosti s výstavbou nedalekého hradu Kyjov uskutečněnou patrně v letech 1297–1321. Tento statek spolu s vesnicí získal v roce 1365 kladrubský klášter. Dalším majitelem se stal nejpozději roku 1462 Antonín Harsdorf, jehož syn Hanuš prodal roku 1489 Malesice Anně Šefránkové z Poutnova. Ta nechala roku 1503 zhotovit pro zdejší kostel svatého Jiří hodnotnou monstranci a zároveň ve své závěti z téhož roku poprvé zmínila zdejší tvrz. V dalších letech se vystřídala řada majitelů panství. Byli jimi hrabata Barbové z Wachsensteinu (1713–1753), za nichž byl postaven roku 1730 barokní zámek, a po nich Shirndingerové a Schönbornové. Roku 1917 Malesice získal rytíř Karel Škoda. V roce 1938 byly Malesice připojeny k Velkoněmecké říši a 65 českých rodin bylo vystěhováno. Po druhé světové válce bylo z Malesic odsunuto nejen 35 zdejších Němců, ale i 160 říšských uprchlíků.\n\nDne 27. listopadu 2002 došlo k podpisu Dohody o připojení obcí Malesice a Lhota k městu Plzni, díky které se Malesice staly od 1. ledna 2003 součástí města Plzně jako devátý městský obvod.\n\n\nDále se v katastrálním území Malesice nacházejí zbytky hradu Kyjov a přírodní památka Malesická skála.\n\n"}
{"id": "542797", "url": "https://cs.wikipedia.org/wiki?curid=542797", "title": "Plzeň 7-Radčice", "text": "Plzeň 7-Radčice\n\nPlzeň 7-Radčice (německy \"Ratschitz\") je městský obvod statutárního města Plzeň, nachází se na severozápadě města. V roce 2009 zde bylo evidováno 432 adres. V roce 2001 zde trvale žilo 893 obyvatel.\n\nRadčice leží v katastrálním území Radčice u Plzně o rozloze 4,07 km², V katastrálním území Radčice u Plzně leží i malá část Křimic. Na začátku obce směrem od Malesic je průmyslový areál. Od roku 2018 je starostou Rolando Arias.\n\nV noci ze 13. na 14. května 1943 zamířilo 168 bombardérů RAF z Velké Británie na Plzeň, aby provedly letecký útok na Škodovy závody. Většina leteckých pum dopadla na katastrální území Radčic. Ve vsi zahynulo 17 lidí, domy ve vesnici byly po náletu zásadně poškozené.\n\n\n"}
{"id": "542800", "url": "https://cs.wikipedia.org/wiki?curid=542800", "title": "Seznam katastrálních území v okrese Plzeň-město", "text": "Seznam katastrálních území v okrese Plzeň-město\n\nV této tabulce je uveden kompletní výčet katastrálních území Okresu Plzeň-město, včetně rozlohy a sídel, které na nich leží.\n\nCelková výměra 261,46 km\n\n"}
{"id": "542808", "url": "https://cs.wikipedia.org/wiki?curid=542808", "title": "Eddie Shore", "text": "Eddie Shore\n\nEdward William Shore (25. listopadu 1902 – 16. března 1985) byl kanadský profesionální hokejový obránce. Byl to hráč Boston Bruins v NHL a dlouhodobý vlastník Springfield Indians v AHL. Je znám pro svou tvrdost a defenzivní schopnosti.\n\nShore vyhrál čtyřikrát Hart Trophy, což je nejvíce ze všech obránců a patří mu i třetí místo mezi všemi posty, za Waynem Gretzkym a Gordiem Howem. Osmkrát z prvních devíti sezon byl Shore nominován do Utkání hvězd NHL. Stanovil také tehdejší rekord v počtu trestných minut – 165 v jeho druhé sezoně. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nShore hrál za Regina Capitals ve Western Canada Hockey League v roce 1925. Jeho tým skončil na posledním místě a odstoupil ze soutěže. Shore se přestěhoval do týmu Edmonton Eskimos a přesunul se z útoku do obrany.\n\nV roce 1926 WCHL zanikla a Shore odešel do NHL. V první sezoně za Boston Bruins si připsal 12 gólů, 6 asistencí a 130 trestných minut. Shore pomohl Bruins k zisku prvního Stanley Cupu v roce 1929.\n\nV sezoně 1925-26 byli do Bruins vyměněni z Montreal Canadiens hráči Billy Coutu a Sprague Cleghorn. Při jejich prvním tréninku s Bruins se s nimi do kontaktu dostal Eddie Shore. Coutu ho udeřil tělem, trknul ho do hlavy, praštil loktem a snažil se Shora mučit. Coutu si vzal puk a řítil se na Shora, oba hráči se srazili. Shore se udržel a odhodil Coutua. Shorovo ucho bylo skoro odtrhnuto. Ten pak nacházel pouze doktory, kteří mu ho chtěli amputovat, nakonec ale našel jednoho, který mu ho chtěl zašít. Shore nechtěl ucho umrtvit a použil zrcadlo aby viděl, že mu ho doktor opravdu přišívá. Shore tvrdil, že mu Coutu chtěl hokejkou utrhnout ucho a Coutu dostal pokutu 50 dolarů. 24. ledna 1933 Shore při bitce s montrealským Sylviem Manthou omylem praštil hlavního rozhodčího NHL Coopera Smeatona. Dostal pokutu 100 dolarů.\n\nV Bostonu, 12. prosince 1933, Shore ukončil kariéru hvězdy Toronto Maple Leafs Ace Baileyho. Shore udeřil Baileyho na mantinel patrně jako pomstu za úder, který obdržel pár momentů dřívěji od Kinga Clancyho. Když Bailey doplachtil na mantinel upadl do křečí. Pak se mstil torontský bitkař Red Horner, který Shora uhodil pěstí. Ten pak spadl na hlavu a potřeboval sedm stehů, nebyl ale vážně zraněn. Baileyho odvezli do nemocnice, kde byl čtyři hodiny operován a málem zemřel. Shore dostal trest na 16 zápasů a Baileymu se po zápase omluvil. Ti dva si nakonec potřásli rukou při benefičním zápasu pro Baileyho v Maple Leaf Gardens 14. února 1934.\n\nShore vyhrál s Bruins další Stanley Cup v roce 1939. Poté ukončil kariéru a koupil si Springfield Indians, hrající AHL. Tým vlastnil a i za něj hrál, to ale pouze v sezoně 1939-40. Nakonec byl přesvědčen k návratu do sestavy Boston Bruins, kde ale hrál jen čtyři zápasy a pak byl vyměněn do New York Americans. Po vypadnutí Americans v play-off odehrál zbytek sezony ve Springfieldu.\n\nAčkoli Shore ukončil svou kariéru, hrál ještě další dvě sezony za Springfield Indians. Ti přes 2. světovou válku přerušili své fungování a tak se Shore přemístil se svými svěřenci do Buffala, kde s Buffalo Bisons získali dva Calder Cupy pro vítěze AHL. V roce 1946 Indians pokračovali a vrátil se i Shore.\n\nJako vlastník týmu byl hádavý a byl obviňován z malého respektu vůči hráčům týmu. V roce 1967 všichni hráči týmu odmítli hrát poté, co vyřadil pozdější hvězdu NHL Billa Whita za \"bezvýznamnou hru\". Poté co hráči žádali o vysvětlení, Shore vyloučil dalšího, Briana Kilreu. Alan Eagleson, tehdy nepříliš známy právník a občasný politik se postavil za práva hráčů a začal se Shorem jednat. Boj trval měsíce, přičemž Shore se pak přestal o tým starat. Shore pokračoval ve vlastnictví a v roce 1976 tým prodal.\n\nZa svoje zásluhy lednímu hokeji mu stát Massachusetts věnoval speciální poznávací značku s nápisem \"MR HOCKEY\".\n\n28. února 1985 jel Shore do nemocnice. Jeho zdraví se významně zhoršilo a 16. března téhož roku ve věku 82 let zemřel.\n\nV roce 1947 byl zvolen do Hokejové síně slávy. Boston Bruins vyřadili jeho číslo 2. Eddie Shore Award je trofej pro nejlepšího obránce AHL. V roce 1998 byl zvolen desátým nejvýznamnějším hráčem historie podle magazínu The Hockey News.\n\nStanley Cup – 1929 a 1939\nHart Trophy – 1932-33, 1934-35, 1935-36 a 1937-38\nLester Patrick Award – 1970\nUveden do Hokejové síně slávy v roce 1947\nUveden do Kanadské sportovní síně slávy v roce 1975\nNominován do prvního Týmu hvězd WHL v roce 1926\nNominován sedmkrát do prvního Týmu hvězd NHL\nNominován do druhého Týmu hvězd NHL v roce 1934\nJeho číslo 2 bylo vyřazeno týmem Boston Bruins v roce 1947\n"}
{"id": "542812", "url": "https://cs.wikipedia.org/wiki?curid=542812", "title": "Antifašismus", "text": "Antifašismus\n\nAntifašismus je široký pojem, zahrnující celou škálu názorových proudů a hnutí, které jsou v nějakém smyslu nepřátelské vůči fašismu a nacismu. Pojem je někdy mylně redukován na politické směry a hnutí.\n\nAntifašismus se objevil souběžně s fašismem. Již tehdy se antifašisticky projevovali jak aktivní odpůrci politiky fašismu, tak „pasivní“ odpůrci (názoroví oponenti, kteří se stávali obětí fašistického systému).\n\nNejznámějším příkladem antifašismu je odboj během druhé světové války, který je většinou chápán jako aktivní projev politického názoru a přímý i nepřímý (třebaže i skrytý) boj proti nacistické okupaci. Když ovšem v poválečném Československu vznikl Československý svaz protifašistických bojovníků, stala se jeho členy (opět vcelku logicky) i řada osob, které byly během války nikoli aktivními bojovníky, ale oběťmi nacismu (přeživšími z nacisty zničené obce Lidice apod.).\n\nV současnosti se antifašismus také dělí podle otázky použití násilí na liberální antifašismus a na militantní antifašismus, který obhajuje použití násilí proti fašistům. Nejznámějším organizací obhajující militantní antifašismus je Antifa.\n\n\n"}
{"id": "542838", "url": "https://cs.wikipedia.org/wiki?curid=542838", "title": "Sekretář (administrativa)", "text": "Sekretář (administrativa)\n\nSekretář (sekretářka, vykonává-li tuto funkci žena), také tajemník (tajemnice) je buď administrativní asistent v podnikové sféře, anebo určitý druh střední či vyšší úřednické funkce ve veřejné správě - například Generální sekretář Ústavního soudu nebo Státní tajemník USA (de facto ministr zahraničních věcí).\n\nSekretář ve smyslu „asistent“ (dnes často nazývaný právě asistent) vykonává mnoho administrativních činností. Tradičně mezi ně patří vyřizování korespondence, například psaní dopisů. Éra psaní textů na počítači významně omezila čas, který tato činnost vyžaduje, takže se do oblasti působnosti sekretáře dostala řada nových úkolů. Může zahrnovat správu rozpočtu, vedení účetnictví, správu webových stránek, plánování služebních cest apod. Mezi tyto úkoly může patřit také organizování konferencí, plánování schůzek a příprava dokumentů k revizi.\n\nSekretáři mohou též vyřizovat personální agendu; ta může zahrnovat i složitější úkoly související například s vízy a imigračními záležitostmi.\n\nDruhý význam slova sekretář (často se používá označení \"tajemník\") se obvykle vztahuje k funkci vedoucího oddělení. Může ale znamenat i předsedu celé organizace, jako je tomu například v případě Generálního tajemníka OSN.\n\nDříve užívaný výraz „tajemnice“ vznikl jako překlad anglického slova „secretary“ (secret = tajemství).\n\n"}
{"id": "542839", "url": "https://cs.wikipedia.org/wiki?curid=542839", "title": "Baronství", "text": "Baronství\n\nBaronství (nebo také baronie, anglicky \"barony\", francouzsky \"baronnie\", německy \"das Baronat\", španělsky \"baronía\") je označení historické územní administrativní jednotky ve Francii, Irsku, Skotsku a některých dalších anglických územích.\n\nV anglofonních zemích se jedná o jednotku o stupeň nižší než hrabství. Ve Francii o stupeň nižší než vikomství. Pojem může být synonymem pro feudální baronské panství (pozn.: nezaměňovat s výrazem \"Baronage\"). Ve Francii titul zanikl v roce 1789. V Anglii byla tato feudální držba půdy zrušena v roce 1660, ve Skotsku prakticky až na počátku 21. století.\n\n"}
{"id": "542842", "url": "https://cs.wikipedia.org/wiki?curid=542842", "title": "Operace Jo'av", "text": "Operace Jo'av\n\nOperace Jo'av (: מבצע יואב, \"Mivca Jo'av\") byla izraelská vojenská operace provedená ve dnech 15. až 22. října 1948 v Negevské poušti během izraelské války za nezávislost. Jejím cílem bylo vrazit klín mezi egyptské síly nacházející se podél pobřeží a na silnici spojující města Beerševa-Hebron-Jeruzalém a nakonec tak dobýt celý Negev.\n\nEgyptský klín oddělující Negev od zbytku Izraele byl pro izraelskou armádu velkým problémem. O jeho zničení se pokoušela během Operace An-Far, Operace Mavet la-poleš i logistické Operace GJS. Od srpna do října 1948 pak Izraelci zásobování odříznutého jihu řešili v rámci Operace Avak leteckým mostem. Operace Jo'av představovala konečný úspěch Izraelců a likvidaci této bariéry dělící území židovského státu.\n\nCelou operaci řídil velitel jižní fronty Jigal Alon a její název byl zvolen na počest Jicchaka Dubnova, jemuž jeho kolegové z úderných jednotek Palmach přezdívali Jo'av. Dubnov, který byl vyšším důstojníkem Palmach, měl za úkol plánování a obranu kibucu Jad Mordechaj v Negevské poušti a zahynul při leteckém náletu na kibuc krátce poté, co egyptská armáda zahájila ofenzivu na jižní izraelské frontě.\n\nDo operace se zapojily tři izraelské brigády: Negevská, Giv'ati a Jiftach, a obrněný prapor 8. obrněné brigády, největší dělostřelecké formace, kterou tehdy měly Izraelské obranné síly k dispozici. Dne 18. října se k nim připojila brigáda Oded.\n\nVe večerních hodinách 15. října bombardovalo izraelské letectvo města Gaza, Madždal (dnešní Aškelon), Beerševa a Bejt Chanún. Prapor brigády Jiftach podminoval železniční trať mezi Al-Arišem a Rafou a řadu silnic v oblasti Gazy. Dva prapory brigády Giv'ati se vydaly do oblasti jihovýchodně od vesnice Irak al-Manšija, a tak odřízly silnici od vesnice al-Faludža a Bajt Džibrinu. Bajt Džibrin byl dobyt 52. praporem brigády Giv'ati a 6. brigádou dne 23. října. Postup na Bajt Džibrin od severu a paralelně probíhající ofenzíva Izraele jihozápadně od Jeruzaléma, se nazývá Operace ha-Har.\n\nV časných ranních hodinách 21. října zaútočila Negevská a 8. obrněná brigáda na město Beerševa a oblehly jej od západu. Během útoku se k nim připojila další vojska ze severu. Egyptští vojáci se nakonec vzdali, přesto, že ve městě měli vůči Izraelcům převahu 500:60. Stalo se tak po ostřelování egyptských pozic protitankovými zbraněmi, které byly do města propašovány v 8.00. Dobytí Beerševy vešlo ve známost jako Operace Moše, jež byla pojmenována po Moše Albertovi, který padl při obraně obleženého Bejt Ešelu.\n\nDne 22. října vstoupilo v 15.00 v platnost příměří, přesto však pokračovaly vojenské akce, které této operaci bezprostředně následovaly, či s ní souvisely.\n\nPoté, co Egypťané ustoupili jižně od Ašdodu (28. října) a al-Madždalu (6. listopadu) a stáhli se do Pásma Gazy, obsadila pás pobřeží jižně od kibucu Jad Mordechaj izraelská vojska. Dne 9. listopadu byla pevnost Suedan držená iráckými vojáky dobyta a přejmenována na pevnost Jo'av, na počest této operace.\n\nPracovník Organizace spojených národů z projektu pro uprchlíky oznámil, že v důsledku operace Jo'av došlo k nárůstu populace uprchlíků v Pásmu Gazy ze 100 tisíc na 230 tisíc.\n\n"}
{"id": "542845", "url": "https://cs.wikipedia.org/wiki?curid=542845", "title": "Barril", "text": "Barril\n\nBarril je stará jednotka objemu používaná v Portugalsku. Její velikost činila 80,67 l, případně také 81,67 l. Pro objem vína pak měla tato jednotka velikost 301,3 l.\n\n"}
{"id": "542846", "url": "https://cs.wikipedia.org/wiki?curid=542846", "title": "Hromovka (Černohorská hornatina)", "text": "Hromovka (Černohorská hornatina)\n\nHromovka (německy \"Tannenstein\") je spočinek hory Přední planina v Krkonoších.\n\nHromovka se nachází v centrálních Krknoších asi 1,5 km jižně od Špindlerova Mlýna. Jedná se o severozápadní výběžek Přední planiny, který při pohledu z některých stran působí optickým dojmem samostatného vrcholu. Klasický vrchol sice Hromovka nemá, ale má vlastní kótu v nadmořské výšce 1031 m. Svahy jsou prudké s převýšením i více než 300 metrů. Hromovka se nachází na hranicích Krkonošského národního parku a jeho ochranného pásma.\n\nNa svazích Hromovky pramení několik malých potoků, které jsou levými přítoky Labe. Na jeho toku se pod západním svahem nachází Vodní nádrž Labská.\n\nPorost smrku ztepilého v okolí kóty byl částečně vykácen. Na severozápadním svahu se nachází stejnojmenná luční enkláva s horskými boudami.\n\nSvahy Hromovky jsou obsluhovány lesními cestami různých kvalit. V blízkosti kóty prochází zeleně značená turistická trasa 4206 ze Špindlerova Mlýna do Pece pod Sněžkou. Z Hromovky na Přední planinu stoupá průsekem po bývalém telefonním elektrickém vedení, tzv. \"Telefonkou\". Níže po západním svahu procházejí modře značená turistická trasa 1804 a žlutě značená 7201 ze Špindlerova Mlýna do Vrchlabí.\n\nSeverní svah Přední planiny včetně jejího výběžku Hromovky pokrývá systém lanových drah, lyžařských vleků a sjezdovek skiareálu Špindlerův Mlýn. Jedna z lanových drah má svou horní stanici v blízkosti kóty a díky tomu nese název Hromovka i její horní stanice. Dolní stanice se nachází u hlavního parkoviště ve Špindlerově Mlýně. Dráha je v provozu pouze v zimním období. Její trasu sleduje i jedna ze sjezdových tratí.\n\n"}
{"id": "542849", "url": "https://cs.wikipedia.org/wiki?curid=542849", "title": "Mostviertel", "text": "Mostviertel\n\nMostviertel (česky: \"Moštová čtvrť\") je jihozápadní čtvrť Dolních Rakous o rozloze přibližně 5500 km². Na severu je ohraničena Dunajem, na jihu a západu zemskými hranicemi Štýrska a Horních Rakous. Na východě je přirozenou hranicí Vídeňský les a proto má i druhé pojmenování „Čtvrť nad Vídeňským lesem“.\nMostviertel se skládá z následujících okresů a statutárních měst:\n\nKromě tohoto administrativního členění lze v regionu rozlišit také geograficko-kulturní oblasti:\n\nHlavní oblastí Mostviertelu je území mezi řekami Enže a Ybbs v okrese Amstetten vymezené lidovým rčením: \"odkud vidíme baziliku v Sonntagbergu, tam je Mostviertel\". Podle této definice náleží Mostviertel k oblasti Ostarrichi v okolí Neuhofen an der Ybbs, která je zmíněna v darovací listině císaře Oty III. jako počátek Rakouska. Kromě této hlavní oblasti se k Mostviertelu přiřazuje horská oblast Eisenwurzen v okresech Scheibbs, Waidhofen an der Ybbs, Lilienfeld (západní část) a Melk (povodí Erlaufu). Neoficiálním hlavním městem Mostviertelu je okresní město Amstetten.\n\nNázev \"Mostviertel\" je odvozen od hruškového a jablečného moštu. Krajina mezi řekami Enže a Ybbs má velmi dobré podmínky pro pěstování ovocných stromů a je hlavní oblastí produkce moštu v Rakousku. Charakteristické pro Mostviertel jsou rozsáhlé ovocné sady kolem selských usedlostí a horská krajina Ybbstalských Alp. Pro posílení turistického ruchu a lepšího uplatnění na trhu vznikla \"Moststraße\", která je zážitkovou trasou vedoucí kolem četných moštáren, selských statků i dvorce, vyhlídkových míst a naučných stezek. Přímo na této trase se nachází 29 hostinců, 21 výčepů a 24 statků s prodejem moštu.\n\nV Mostviertelu má velkou tradici zemědělská výroba. Jde zřejmě o největší souvislou oblast hrušňových porostů v celé Evropě, počet stromů se počítá na statisíce.\n\nZ průmyslu je zde zastoupen dřevozpracující průmysl a také výroba železa v Eisenwurzenu. Dříve byla hlavní železná ruda z Erzbergu, dnes je tu ještě válcovna, která vyrábí polotovary z vysokých pecí v Linci a Donawitzu a vyrábějí se také strojírenské výrobky.\n\nJe tu rovněž několik malých provozů pil, které zpracovávají dřevo z lesa, dále i papírna v Ybbs a Erlauf. Pro ekonomiku je hlavní činnost malých a středních podniků. Hlavními zpracovateli v regionu jsou „Böhler-Uddeholm“ (ocel), „Mondi Group“ (dřívější Neusiedler) (papír), firma „Umdasch Doka“ (dřevo a ocel), „Stora Enso Timber“ (dřevo), „Welser“ (ocel), „Mosser“ (dřevo), „Bene Büromöbel“ (dřevo a ocel), „Miller Messer“ (ocel), „Busatis“ (ocel), „Riess“ (ocel).\n\nPo mnoho let je výroba moštu utváří osobitost tohoto regionu. Velké množství moštáren nabízí domácí občerstvení, moučníky, pálenky a samozřejmě různé druhy moštů. Je značná rozmanitost jednotlivých druhů moštů. V zásadě hlavními druhy jsou jablečný a hruškový mošt, často však dochází k jejich míchání. Mošt se v tomto kraji vyrábí z různých odrůd hrušek s názvy jako „Speckbirne“, „Pichlbirne“, „Dorschbirne“, „Stieglbirne“, „Knollbirne“ nebo „Rosenhofbirne\".\n\nV Mostviertelu převažuje venkovská architektura. Střechy mají kvůli snazšímu sklouzávání sněhu a námrazy v zimě velký sklon, nejčastější jsou střechy valbové nebo polovalbové, v oblasti Eisenwurzenu také sedlové. Kvůli strmosti jsou střechy poměrně vysoké, zpravidla téměř jako pod ní ležící podlaží. Tím vzniká pohodlný dojem, ale i ochrana před zimou.\n\nZvláště směrem na Eisenwurzen (Okres Scheibbs, Waidhofen an der Ybbs, v jižní části okresu Amstetten) jsou čtvercové dvory s nádvořím ve tvaru dvojitého „T“. Kromě čtvercového a čtyřstěnného dvora jsou pro oblasti Ybbsitz a Eisenwurzen tradiční dvojité dvory.\n\n\n\nPro Mostviertel jsou charakteristické stavby stavěné v rakouském baroku. Mostviertelské kostely byly stavěny jako pozdně gotické a později barokizovány. Typické jsou zde trojlodní halové kostely nebo baziliky. Ukázkou zdejšího baroka a duchovním centrem Mostviertelu je poutní kostel a bazilika Sonntagberg. V mnoha případech je kostelní chór stavitelským uměním s jednoduchou apsidou na zvýšeném kostelním prostoru − např. v Amstettenu, Eisenreichdornachu, Krenstettenu. Charakteristická je čtvercová stavba s šikmou střechou a kostelní věží s typickou barokní cibulí a lucernou. Mnohdy jsou instalovány mechanické hodiny i sluneční hodiny. Mnoho kostelů v Mostviertelu má gotickou síť či křížovou žebrovou klenbu. Vnitřní vybavení včetně oltářů je většinou barokní, v některých případech jako v Aschbach-Marktu, Krenstettenu a St. Stephan v Amstettenu jsou oltáře novogotické. V Eisenwurzenu zejména v okolí dřívějšího kartuziánského kláštera Gaming jsou kostely převážně sálové – např. v Puchenstubenu, Josefsbergu, Sankt Antonu an der Jeßnitz.\n\n"}
{"id": "542852", "url": "https://cs.wikipedia.org/wiki?curid=542852", "title": "Seznam katastrálních území v okrese Kolín", "text": "Seznam katastrálních území v okrese Kolín\n\nV této tabulce je uveden kompletní výčet katastrálních území Okresu Kolín, včetně rozlohy a sídel, které na nich leží.\n\nCelková výměra 743,58 km\n\nhttp://www.uir.cz/ Územně identifikační registr ČR\n"}
{"id": "542853", "url": "https://cs.wikipedia.org/wiki?curid=542853", "title": "Trojská karta", "text": "Trojská karta\n\nTrojská karta je společná, ročně vydávaná, vstupenka opravňující vždy k jednomu vstupu do pražské Botanické zahrady, pražské Zoologické zahrady a do Trojského zámku, v němž jsou výstavní prostory Galerie hlavního města Prahy. Zmíněné tři lokality však není nutné navštívit během jediného dne. Je to však třeba stihnout během platnosti dané karty, tedy od začátku dubna do cca konce září konkrétního roku. Držitelé Trojské karty mohou navíc navštívit i některé akce, které jsou pro ně pořádány.\n\nCílem Trojské karty je zvýšení atraktivity trojské kotliny pro turisty a posílení povědomí obyvatel Prahy i jejích návštěvníků o tamních službách.\n\nTrojská karta je vydávána od roku 2006. Před uzavřením dohody o jejím vydávání bylo nutné nainstalovat jednotný systém pro platby i odbavování návštěvníků ve všech třech institucích.\n\n"}
{"id": "542854", "url": "https://cs.wikipedia.org/wiki?curid=542854", "title": "Seznam katastrálních území v okrese Nymburk", "text": "Seznam katastrálních území v okrese Nymburk\n\nV této tabulce je uveden kompletní výčet katastrálních území Okresu Nymburk, včetně rozlohy a sídel, které na nich leží.\n\nCelková výměra 850,04 km\n\nhttp://www.uir.cz/ Územně identifikační registr ČR\n"}
{"id": "542857", "url": "https://cs.wikipedia.org/wiki?curid=542857", "title": "Seznam katastrálních území v okrese Most", "text": "Seznam katastrálních území v okrese Most\n\nV této tabulce je uveden kompletní výčet katastrálních území Okresu Most, včetně rozlohy a sídel, které na nich leží.\n\nCelková výměra 467,15 km\n\nhttp://www.uir.cz/ Územně identifikační registr ČR\n"}
{"id": "542861", "url": "https://cs.wikipedia.org/wiki?curid=542861", "title": "Seznam katastrálních území v okrese Brno-město", "text": "Seznam katastrálních území v okrese Brno-město\n\nZde je uveden kompletní výčet katastrálních území okresu Brno-město, včetně jejich rozlohy, evidenčních částí obce a městských částí, které na nich leží.\n\nV okrese Brno-město se nachází 48 katastrálních území, celková rozloha okresu činí 230,18 km².\n\n<onlyinclude></onlyinclude>\n\nV této tabulce jsou uvedena katastrální území na území dnešního okresu Brno-město, která byla v minulosti zrušena.\n\n"}
{"id": "542865", "url": "https://cs.wikipedia.org/wiki?curid=542865", "title": "Karel Fridrich Bádenský", "text": "Karel Fridrich Bádenský\n\nKarel Fridrich Bádenský (22. listopadu 1728, Karlsruhe – 8. června 1811, Karlsruhe) byl bádenský panovník a sjednotitel Bádenska, markrabě Bádensko-Durlašský (1738–1771), Bádensko-Bádenský (1761–1771), později markrabě bádenský (1771–1803/1806), ještě později kurfiřt bádenský (1803–1806) a nakonec první bádenský velkovévoda (1806–1811).\n\nBádensko bylo od 12. století po většinu času s krátkými výjimkami rozděleno mezi větve rodu Zähringenů, ale až v roce 1771 se právě markrabě Bádenska-Durlachu Karel Fridrich rozhodl potom co zdědil sousední markrabství Báden-Bádensko, přijmout (po delší době kdy nebyl používán) titul markraběte Bádenského a postupně sjednotit Bádensko včetně okolních biskupství, což se mu definitivně povedlo mezi lety 1805–1810. V roce 1803 udělil Napoleon markraběti Karlu Fridrichovi kurfiřtský hlas (v té době jím sjednocované Bádensko mělo méně než polovinu z budoucího území). Bádenské markrabství a zároveň kurfiřtství zaniklo v roce 1806 povýšením na velkovévodství a zánikem Svaté říše římské.\n\n"}
{"id": "542867", "url": "https://cs.wikipedia.org/wiki?curid=542867", "title": "Owl City", "text": "Owl City\n\nOwl City je americký křesťanský hudební projekt synthpopového žánru založený zpěvákem, skladatelem a multiinstrumentalistou Adamem Youngem v roce 2007 v Owatonně, Minnesotě. Young projekt vytvořil při experimentování s hudbou ve sklepě svých rodičů. Stejně jako mnoho hudebníků, kteří dosáhli úspěchu po roce 2000, se Owl City vyvinulo na sociální síti MySpace, ještě před tím než Young začal zpívat s Universal Republic v roce 2008. Protože se Owl City uchytilo, Adam si tak začal říkat a od té doby ho nikdo nezná jinak než pod přezdívkou Owl City.\n\nPo dvou nezávislých albech Owl City získalo mainstreamovou popularitu se svým hlavním debutovým albem \"Ocean Eyes\", které přineslo čtyřnásobný platinový hit „Fireflies“.\n\nV roce 2011 Owl City vydalo své třetí studiové album \"All Things Bright and Beautiful\".\n\nNa světové hudební žebříčky se Owl City opět dostalo v následujícím roce se skladbou „Good Time“ z alba \"The Midsummer Station\".\n\nAdam Young již od devíti let trpí nespavostí. Během bezesných nocí se zavíral ve sklepě svých rodičů, kde se bavil skládáním elektronické hudby. V té době pracoval u společnosti Coca Cola v Owatonně, kde nakládal zboží, což byla jednotvárná a nezáživná činnost. Aby se mohl odtrhnout od této reality, začal Adam snít. Snil o vzdálených místech, městech, o létání, mořích... A právě toto snění se stalo inspirací pro jeho texty. „\"Vězel jsem ve světě, který mě nenaplňoval. Neměl jsem žádné plány, jen jsem automaticky fungoval. Hudba byl takový únik z nudného a všedního světa. Zpíval jsem optimistické a bezstarostné písničky o ideálních světech, ve kterých jsem chtěl žít.“\" Písně, které v noci a ve volném čase skládal, nahrával na MySpace. Postupně si získával fanoušky a to i díky otevřenému a přátelskému přístupu ke svým obdivovatelům a reakcím na jejich komentáře. Jeho manažer Steve Bursky později zdůraznil význam Adamova sympatického jednání pro budoucnost Owl City slovy: „\"Lidé mají pocit, jako by ho znali, jako by k němu měli přímé spojení, protože je k nim v online komunikaci velmi blízko.“\" \" \"\n\nAdam o svých začátcích říká: „\"Elektronickou hudbu jsem začal jsem psát jen z pouhého rozmaru. Neponořil jsem se doopravdy do světa programování a sekvenování a nekonečných cest, po kterých se můžete skrz elektronickou hudbu vydat, tak jsem si pomyslel, že by bylo zábavné to vyzkoušet. Sehnal jsem si program a napsal to, z čeho vyšlo sedm vhodných písní pro EP. Hodil jsem je na MySpace a už s tím nic moc nedělal a nechal lidi, aby to sami objevili. Odezva, která přišla, byla neuvěřitelná.“\"\n\nPřes dohodu s digitálním agregátorem CD Baby, Adam začal dělat songy dostupné na prodej přes iTunes.\n\nJednou v červnu 2007 byl jednadvacetiletý Adam pár dnů sám doma, a tak během víkendu vzniklo v jeho domácím \"studiu\" nazvaném Sky Harbor Studios EP \"Of June\", které bylo vydáno až 29. srpna 2007. \"Of June\" dosáhlo 15. příčky na \"Billboard\" Electronic Albums chart, a to mimo jiné i díky fanouškům z MySpace. Po úspěchu alba \"Ocean Eyes\" bylo 30. března 2010 \"Of June\" znovu vydáno, ale tentokrát pod záštitou Universal Republic Records. Největší úspěch měla skladba „Hello Seattle“, která se znovu (ale v upravené verzi) objevila v albu \"Ocean Eyes\".\n\nPopularita Owl City vyrůstající přes MySpace upoutala pozornost předsedů Universal Republic, Averyho and Monte Lipmana, kteří Adama oslovili. Republic mu doporučili partnerství s 27letým manažerem Stevem Burskym z Foundations Artist Management a Adam s ním začal spolupracovat koncem roku 2008.\n\n16. prosince 2008 Adam vydal další album s názvem \"Maybe I'm Dreaming\", které se umístilo na 13. místě v \"Billboard\" Electronic Albums chart. Stejně jako \"Of June\" tak i \"Maybe I'm Dreaming\" bylo znovu vydáno, a to 30. března 2010. Sedmá skladba „The Technicolor Phase“ byla uvedena v albu \"Almost Alice\", které vzniklo na počest filmu \"Alenka v říši divů\" od režiséra Tima Burtona. K písni „Early Birdie“ vznikl v březnu 2008 videoklip, který natočil Adam se svými kamarády Andym a Anthonym Johnsonovými.\n\n\"Ocean Eyes\", hlavní debutové album, bylo zveřejněno na iTunes 14. 7. 2009 a jeho fyzická podoba vyšla 28. 7. 2009. Album získalo 27. pozici na Billboard 200. Owl City vydalo také tři oficiální singly z tohoto alba: „Umbrella Beach“, „Vanilla Twilight“ a „Fireflies“. A ještě před vydáním alba byly vydány dva propagační singly: „Hot Air Balloon“ a „Strawberry Avalanche“. Fireflies bylo první na US a Canadian charts. \"Ocean Eyes\" dosáhlo první desítky na US album charts, získalo první příčku na US electronic charts a také dosáhlo Amazon MP3's top 10 most downloaded album list.\nAdama na několika skladbách doprovodila Breanne Düren - nejznámější je „The Saltwater Room“. Živě Owl City vystupovalo ve složení Breanne Düren (doprovodný zpěv/klávesy), Casey Brown (bicí), Laura Musten (housle), Hannah Schroeder (čelo) a Daniel Jorgensen (vibrafon).\n\nZpěvák Relient K Matt Thiessen spolupracoval s Owl City na několika skladbách včetně „Fireflies“, kde je Matt slyšet jako doprovodný zpěvák. Adam také produkoval skladbu Relient K, „Terminals“.\n\n„Fireflies“ byl volně ke stažení ve hře \"Tap Tap Revenge 3\" od Tapulous. Steve Hoover režíroval videoklip ke skladbě „Fireflies“. Videoklip měl mít premiéru na MySpace, ale ještě předtím pronikl na veřejnost a to na YouTube a Dailymotion.\n\nOwl City je zastoupeno na \"Soundtrack 90210\" skladbou „Sunburn“.\n\nPrvotní koncerty se ani zdaleka nepodobaly těm, jak vypadají dnes. Na pódiu byl Adam a Austin Tofte, před sebou měli notebooky a další aparaturu a hudbu pouštěli přes ně, přičemž Adam vše doprovázel zpěvem. „\"Je vtipné, že když jsem se s Adamem seznámil a začali jsme spolupracovat, řekl mně: 'Steve, nikdy v životě něchci hrát živě. Hrozně se toho bojím, stydím se.' Začali jsme spolupracovat v listopadu 2008 a do 13.2.2009 byl na pódiu.“\" zasmál se při vzpomínce Steve Bursky. „Z\"amluvil jsem mu dva koncerty na 13. a 14. února a oba se okamžitě vyprodaly. Budu upřímný, nebyly to nejlepší show - sám Adam by to přiznal. To, co Adam dělá ve studiu, je brilantní, strukturovaná, dynamická hudba, která se ale velmi složitě reprodukuje naživo, takže byla výzva přenést tento elektronický orchestr na jeviště. Živá show ale přešla z hodnocení dobrý na výborný. Adam byl vždycky perfekcionista ve studiu a živé věci pro něj nehrály důležitou roli, ale teď s tím Adam udělal velký krok vpřed.“\" Sám Adam říkal, že byl nervózní jako ovce v raketoplánu na cestě k zubaři, ale byla to dobrá nervozita.\n\nPři koncertu v House of Blues, Houstonu, Texas, 14. prosince 2009 se zpěvačka Ke$ha objevila na pódiu ve chvíli, kdy Adam zpíval „Fireflies“. Ke$ha a její kamarádi si krátce za Adamem zatančili a poté zase odešli.\n\nPo úspěchu \"Ocean Eyes\" začalo Owl City s celosvětovou tour. Živě Adama doprovázeli Breanne Düren, Matthew Decker, Laura Musten a Hannah Schroeder. Owl City podniklo tour spolu s The Scene Aesthetic, Lights, John Mayer, Maroon 5 a Brooke Waggoner.\n\n26. 1. 2010 vyšlo \"Ocean Eyes Deluxe Version\".\n\nV roce 2010 Adam odhalil nový hudební projekt známý jako Sky Sailing, který je vzdálen od elektronického žánru Owl City. Jediné album \"An Airplane Carried Me to Bed\" zahrnuje jedenáct akustických skladeb (kytara a piano). Písně byly nahrány již v létě roku 2007, ale vydány byly až 13.7. 2010 přes iTunes. Vznikla také oficiální stránka skysailingmusic.com a video „Before OWL CITY, there was SKY SAILING“. Další album Adam zvažuje.\n\nV květnu 2010 Adam Young spolupracoval s high-profilovým britským electronickým skladatelem, producentem, hudebníkem, a textařem Nickem Bracegirdlem. Pod názvem Chicane vydal Bracegirdle singl „Middledistancerunner“, kde Adam vystupuje jako zpěvák. Adam také spolupracoval se slavným německým producentem Armin van Buurenem, nazpíval skladbu zvanou „Youtopia“ a objevil se i v doprovodném videoklipu, který ale vyšel až 28. 11. 2011. Na YouTube bylo zveřejněno také video, kde Armin popisuje celou skladbu a spolupráci s Adamem. O pár let později, 22. listopadu 2013, Arminův bratr Eller van Buuren vydává akustickou verzi Youtopie vydanou na albu \"Eller Van Buuren Presents Acoustic Dance Music\".\n\n21. 9. 2010 vyšel přes iTunes song „To the Sky“, který je ze soundtracku k filmu \"Legenda o sovích strážcích\".\n\n25. 10. 2010 vydal Adam cover verzi písně „In Christ Alone“.\n\n23.11. 2010, vyšel nový vánoční singl pojmenovaný „Peppermint Winter“.\n\nProdukce třetího studiového alba začala kolem poloviny roku 2010 s Adamem jako výkonným producentem.\n\n18. 10. 2010 napsal na svůj blog, že se album blíží k dokončení.\n\nV únoru 2011 bylo album nazváno \"All Things Bright and Beautiful\" a mělo vyjít 17.5., nicméně 6.4. Adam napsal na své webové stránky, že datum vydání \"All Things Bright and Beautiful\" bude posunuto na 14. červen. Přidal také ukázku ke čtyřem novým písním z alba „Dreams Don't Turn to Dust“, „Alligator Sky“, „Galaxies“ a „Deer in the Headlights“.\n\nNa sv. Valentýna 2011 Adam na svém Tumblr blogu publikoval příspěvek adresovaný zpěvačce Taylor Swift, kde reaguje na píseň „Enchanted“, ve které Taylor zpívá, že byla okouzlená ze setkání s Adamem. V bookletu k albu, kde byla skladba, bylo možné po poskládání velkých písmen z textu písně přečíst slovo ADAM. Adam tedy reaguje složení coveru k tomuto songu a píše: „\"Nejdražší Taylor, sám přiznávám, že jsem docela plachý kluk, a protože hudba je nejvýmluvnější forma komunikace, kterou ovládám, tak jsem se rozhodl něco pro tebe nahrát - takovou 'odpověď na dechberoucí píseň z tvého současného alba. Je to to, co jsem ti chtěl říct osobně, ale pro co jsem těžko hledal slova: Všechno na tobě je roztomilé. Jsi nesmírně okouzlující dívka s dobrým srdcem a půvabem a elegancí, které nedokážu popsat. Jsi opravdová princezna ze snové pohádky a nad to nade vše prostě chci, abys věděla, že...Taky jsem byl okouzlen, když jsem tě poznal. S láskou Adam.“\" Později v jednom rozhovoru Adam uvedl, že Taylor mu nikdy neodpověděla. Jeho cover i s příspěvkem byly staženy ze stránek.\n\n12.4. vyšel na iTunes hlavní singl alba nazvaný „Alligator Sky“.\nNa konci března a začátku dubna byly zveřejněny termíny na All Things Bright and Beautiful World Tour a \"All Things Bright and Beautiful\" bylo dostupné jako předobjednávka.\n\n19. dubna vyšel „Galaxies“ jako 2. singl alba.\n\n6.5. vyšel videoklip pro „Alligator Sky“. Na stránkách VEVO ve videoklipu „Alligator Sky (The Making Of)“ Adam povídá o konceptu videa. Řekl, že hlavní idea je v podstatě příběh o dvou klucích, kteří odlétají ze Země. Ale nemá to žádný temný post-apokalyptický nádech, naopak je to velmi optimistické, lidé cítí nadšení, že opustí Zemi.\n\n23.5. vyšel 3. singl alba – „Deer in the Headlights“.\n14.6. vyšlo na iTunes dlouho očekávané \"All Things Bright and Beautiful\", i když většina písní pronikla na veřejnost už 20.5.\n\n30.6. vyšel videoklip pro „Deer in the Headlights“. Představuje Adama řídícího DMC DeLorean z trilogie Back to the Future a kanadská hudebnice Lights tu má malou roli jako prodavačka v samoobsluze.\n\n19.7. vyšel na iTunes singl „Lonely Lullaby“, který byl dříve dostupný jen členům Owl City Galaxy.\n\n21.7. při koncertu v Club Nokia v Los Angeles, Adam oznámil, že koncert bude nahráván a později prodáván na DVD. Záznam byl pojmenován „Owl City DVD Live from Los Angeles“.\n\n4. 10. vydává zpěvák TobyMac album \"Christmas In Diverse City\", kde ve druhé skladbě „The First Noel“ vystupuje Owl City jako doprovodný zpěvák.\n\n15. listopadu 2011 vydává Jumeirah reklamu pro svůj luxusní hotel Burj Al Arab luxury. Adam byl požádán, aby pro tuto reklamu zkomponoval hudbu.\n\n20. 12. se Adam objevuje v písni \"„\"All About Us\"“\" skupiny He Is We na novém EP \"Skip To the Good Part\". O této skladbě píše více na svém blogu.\n\nKe konci turné 2011 Adam oznámil, že začal pracovat na svém čtvrtém albu. Také na koncertě předvedl nový song nazvaný \"„\"I Hope You Think Of Me\"“\".\n\n2. 1. 2012 napsal na svůj blog zprávu o svém čtvrtém albu. Řekl, že bude spolupracovat s více producenty a skladateli. Také řekl, že jeho nové album v tomto směru značí velký skok. Adam očekával, že album by mělo vyjít kolem konce léta a začátku podzimu 2012. Také uvažoval, jestli se \"„\"I Hope You Think of Me\"“\" objeví mezi skladbami.\n\nAdam spolu s Jewel a Jay Sean vydali píseň \"„\"Here's Hope\"“\" na podporu projektu \"„\"Child Hunger Ends Here\"“\" pořádaném ConAgra Foods.\n\nPaul van Dyk vydal 3. dubna 2012 album \"Evolution\", kde ve třetí skladbě \"„\"Eternity\"“\" vystupuje Owl City jako hlavní zpěvák.\n\n17. dubna 2012 pronikla na sociálních sítích píseň z nadcházejícího alba nazvaná \"„\"Dementia\"“\". Jako doprovodný zpěvák zde vystupuje Mark Hoppus ze skupiny Blink-182.\n\nAdam na Twitteru oznámil, že 15. května vyjde nové EP \"„\"Shooting Star\"“\", kde budou čtyři písně z blížícího se alba. Adam uvedl, že chtěl dát fanouškům ochutnávku toho, jak bude jeho nové album znít.\n\n24. května 2012 Adam na Twitteru prozradil, že čtvrté Owl City studiové album bude nést název \"The Midsummer Station \"a bude vydáno 14. srpna 2012 (ve Velké Británii až 17. srpna), jenže později muselo být datum posunuto na 21. srpna (v Británii 20. srpna). Nové album obsahuje 11 skladeb, při elektronickém nákupu na i-Tunes byl k albu přidán ještě jeden bonusový song \"„\"Bombshell Blonde\"“\". Jeden song navíc (\"„\"Top of the World\"“\") byl i pro fanoušky z Japonska.\n\nAdam na Twitteru také oznámil, že 26. června plánuje vydat píseň, na které pracuje s Carly Rae Jepsen. Singl nazvaný \"„\"Good Time\"“\" byl ale nakonec zveřejněn už 20. června na jeho účtu na SoundCloud. Píseň získala od kritiků příznivé ohlasy.\n\n19. srpna Adam vydává dvě dema: \"„\"Beautiful Mystery\"“\" a \"„\"Paper Tigers\"“\".\n\n5. října 2012 vychází album hudebního projektu Schiller nazvané \"Sonne\", kde se Adam podílí na skladbě \"„\"Alive\"“,\" a to jako spoluskladatel a zpěvák.\n\nK novému Disney filmu \"Raubíř Ralf\" vychází 5. října singl \"„\"When Can I See You Again?\"“\", ke kterému vzniká i videoklip.\n\n6. listopadu je vydáno EP s remixy písně „Goog Time“, z nichž jeden je přímo od Adama.\n\nV roce 2012 Universal oznámili, že Universal Republic Records bude zrušeno a všechny další písně Owl City budou vydávány pod záštitou Republic Records.\n\nAdam doprovází zpěvem Matta Thiessena z Relient K v songu \"„\"That's My Jam\"“\" z alba \"Collapsible Lung\" vydaného 1. července 2013.\n\n29. srpna 2013 vychází album \"No Saint Out of Me\" Nora Ørjana Nilsena, pro kterého Adam nazpíval skladbu \"„\"In the Air\"“\".\n\nV roce 2013 Owl City nevydalo žádné studiové album. Na začátku roku sice oznámil, že pracuje na novém albu. Řekl, že v\" \"tour busu vždycky sedí někde vzadu s notebookem a sluchátky a vypadá jako „Nemluvte na mě, pracuju“ a dělá na něčem novém. Písně měly být trochu agresivnější či tvrdší v dobrém slova smyslu. Adam byl inspirován taneční muzikou, poslouchal evropské trance DJe, takže i to se mělo projevit v novém albu. Nicméně nakonec 30. července vydal jen EP nazvané \"The Midsummer Station – Acoustic EP\", kde byly akustické verze písní \"„\"Good Time\"“\", \"„\"Shooting Star\"“\" a \"Gold\" z posledního alba a přidal dva nevydané B-Side singly \"„\"Hey Anna\"“\" a \"„\"I Hope You Think Of Me\"“\".\n\nAdam v jednom rozhovoru uvedl, že by do budoucna rád spolupracoval např. s Ellie Goulding.\n\n4. března vyšel na iTunes singl \"„\"Shine Your Way\"“\" ze soundtracku k filmu \"Croodsovi\". Adama zde zpěvem doprovodila Yuna.\n\nV květnu se Owl City objevilo v televizní reklamě na Oreo, pro kterou složilo devadesáti sekundovou znělku \"„\"Wonderfilled\"“\". V rozhovoru pro MTV News uvedl: \"„Přišli ke mně s nápadem podělit se se světem o údiv, s nápadem rozjasnit dny. A tato témata jsou podobná těm, ke kterým tíhnu já sám, jak hudbou, tak texty písní.“\" Adam řekl, že většina z textu byla napsaná už před tím, než se sám k projektu přidal. \"„Nedělaly se nějaké velké změny. Byla tam část o postavě Darth Vader, ale myslím, že lidi od Lucasfilmu k tomu řekli ne“. \"A i když někteří můžou kritizovat, aby se umělec podílel na reklamním spotu, Adam řekl, že to považoval za čest, obzvláště když byl vždycky fanda Orea. \"„Myslím to naprosto vážně, když řeknu, že jsem vždycky miloval Oreo\"“, zasmál se. Také říká, že Kdykoliv jede na tour, vždycky prosí, aby nějaké Orea vzali. Takže kromě společných témat i toto rozhodlo. A na otázku, jestli preferuje metodu \"„\"Otoč. Olízni. Omlékuj.\"“\" nebo sníst celou sušenku najednou Adam se smíchem odpovídá: \"„Páni, asi to jen zbodnu celé naráz, i když samozřejmě si nechám chvilku na vychutnání si příchuti.\"“\"\"\n\nV červnu bylo oznámeno, že se Owl City objeví na soundtracku \"The Smurfs 2: Music from and Inspired By\" k filmu \"Šmoulové 2, \"a to skladbu nazvanou \"„\"Live It Up\"“\".\n\n22. října Owl City za spoluúčasti TobyMac vydává singl \"„\"Light of Christmas\"“\" vytvořený speciálně pro VeggieTales film \"Merry Larry and the True Light of Christmas.\"\n\nNa stránce ayoungmusic.com je uvedeno, že v roce 2013 pracoval pro Apple. Údajně měl vytvořit některé z vyzváněcích tónů a znělek.\n\n21. února 2014 Adam na svém Tumblr blogu oznámil, že prochází kostru své několika měsíční práce a už se těší, až se o to bude moct podělit se svými fanoušky. Řekl, že nová kapitola Owl City bude naplněna planou honbou za přeludem a neobyčejnými zvraty - přes staré známé rozmary a skrz nové hranice. Adam se rozhodl, že rok 2014 pro něj bude sólo rokem. Ne, že by ho nebavilo spolupracovat, ale protože \"„se jeho svět točí tak příjemným tempem, že je inspirovaný, aby prozkoumával nekonečné, neprobádané oblasti představivosti, které zůstávají nezmapované v jeho hlavě bez jakéhokoliv vnějšího přispění.\"“\"\"\n\nTaké oznámil, že nová hudba bude návrat ke kořenům původního Owl City, do doby \"Ocean Eyes\", ale s novými technikami, s triky, které se od té doby naučil.\n\nAdam se rozhodl, že nevydá jedno album, ale že bude v průběhu roku vydávat \"„\"sérii EP\"“\".\n\n8. dubna 2014 byl vydán singl \"„\"Beautiful Times\"“\", kde Adama doprovází hrou na housle Lindsey Stirling. Skladba byla k dispozici zdarma ke stáhnutí na speciálně vytvořené stránce beautifultimes.owlcitymusic.com. Adam zde v dopise mimo jiné píše: \"„(Skladba) má v sobě temnou krásu, která je působivá, a podstata písně nabízí ideu, že život je báječný navzdory břemenům a útrapám, které nás potkávají. Je to hymna pro ty, kteří hledají sílu povznést se nad těžkosti.“\" \n\n27.6. vychází spolu s videoklipem „Beautiful Times“ EP pojmenované \"Ultraviolet\". Na albu bylo již vydané „Beautiful Times“ a pak ještě další tři skladby. Pro nové EP 2. června 2014 vznikla stránka hootowls.owlcitymusic.com, kdy šířením hashtagu #OwlCityJune27 měli fanoušci odemknout informace o EP (obrázek obalu, seznam skladeb, kousek písně \"„\"Wolf Bite\"“\" a nakonec i celou tuto píseň). Na stránce MetroLyrics byl později zveřejněn text písně \"„\"Wolf Bite\"“\" vlastnoručně napsaný Adamem.\n\n26.6.2014 uspořádal na Facebooku chat pro všechny své fanoušky a zde na otázku, kolik EP má v plánu vydat, odpověděl, že dvě plus jedno LP.\n\n9. července vychází v Japonsku CD \"The Best of Owl City\" se 14 skladbami. Adam říká: \"„Toto je podstatná sbírka Owl City písní, od nových k těm starým a vším mezi tím. Děkuju svým japonským fanouškům za podporu během těch let. Ani nemůžu uvěřit, jaké mám štěstí, že mám fanoušky v Japonsku.\"“'\n\n18.8. v rozhovoru to ještě upřesňuje: \"„Nové EP bude pravděpodobně v září. Budou to další čtyři písně. Ty bude následovat LP v prosinci s novou kupou písní. Ještě to není tak úplně jisté, je to jen předběžný plán. Takže tak to bude.\"“' \n\nNakonec z toho ale sešlo a 7. října Owl City vydalo dva samostatné singly. Už 29.9. Adam zveřejňuje video, kde oznamuje zprávu o chystaných písních. \"„\"Tokyo\"“\", kde Adama doprovodilo japonské Sekai no Owari, a \"„\"You're Not Alone\"“\" za doprovodného zpěvu Britt Nicole.\n\nOwl City nazpívalo cover verzi písně \"„\"Listen to What the Man Said\"“\" pro album \"The Art of McCartney\" věnované Paulu McCartneymu. Album vyšlo 18.11.2014. a obsahovalo dohromady 34 skladeb od různých interpretů.\n\n15. prosince Adam rozeslal prostřednictvím Mailing Listu všem svým fanouškům vánoční dárek, píseň „Kiss Me Babe, It's Christmas Time“.\n\n21. 12. 2014 na Facebook napsal, že jeho novoroční předsevzetí je „dát svým fanouškům album“.\n\nZa celý rok 2014 podniklo Owl City dvě tour. První probíhala 12.-13. 7. v japonské Yokohamě a druhá 4.-6. 10. rovněž v Japonsku, ale tentokrát v Tokiu, nazvaná Tokyo Fantasy. Adam zde spolu se Sekai No Owari zpívá píseň „Mr. Heartache“.\n\nNa počest \"„\"Beautiful Times\"“\" a později i celého \"Ultraviolet\" pořádal Adam chaty. Na Facebooku 16. 4. 2014 zaměřený na \"„\"Beautiful Times\"“\" a 26.6., tedy den před vydáním \"Ultraviolet\". Na Twitteru pak Up All Night chat 16.8. Po vydání \"„\"Tokyo\"“\" a \"„\"You're Not Alone\"“\" byl ještě jeden Twitter chat, a to 16.10.\n\n9.12. 2014 na Instagramu o chystaném albu píše: \"„Už jsem skoro hotový s nahrávkou. Posledních pár kosmetických úprav, potom mastering. Nikdy mně nezabralo tolik času vytvořit album, ale jsem neuvěřitelně hrdý na tuto novou kapitolu a nemůžu se dočkat, až si to poslechnete. Jak to bude hotové, uvidíme se na tour v roce 2015.\"“\"\"\n\n8. ledna na svém účtu na SoundCloudu zveřejnil cover verzi písně \"„\"If I Stand\"“\" od zpěváka Riche Mullinse.\n\nNa květen 2015 je naplánovaná tour po asijském kontinentu zahrnující Filipíny (zde má být koncert zdarma), Indonésie, Čína, Singapur, Korea a Japonsko. 29. ledna 2015 je na YouTube zveřejněno video, kde Adam děkuje za pozvání na devátý Seoul Jazz Festival a říká, že se těší, až tam všechny uvidí. Podobnou zprávu zveřejňuje 6. března (a další pak 20. března) pro čínské fanoušky .\n\n9. dubna Adam na Instagramu píše, že se věci konečně daly do pohybu a že, i když zatím nemůže sdělit detaily, tak už zná datum vydání singlu, alba a videoklipu.\n\nV písni „2015“ – krátkém coveru skladby Garden Party, kterou Adam upravil, oznamuje všem svým fanouškům, že vydání nového alba se blíží a že „je rok 2015 a Owl City je zpět“.\n\n5. května bylo přes Twitter ESPN Music řečeno, že bude 14. května vydán singl Verge, na kterém Adam spolupracoval s Aloe Blaccem. Po internetu se také začíná šířit audio video, kde v pozadí hraje právě část skladby Verge.\n\n10. května Adam zveřejňuje ukázku písně Verge a připojuje vzkaz, že další den prozradí více. 11. května tedy oznamuje název alba \"Mobile Orchestra\", které vyjde 10. července, a říká, že předobjednání bude možné od 14. května, tedy dne vydání singlu Verge. K příspěvku je přiložen také obal alba \"Mobile Orchestra\", který byl ale vyvěšen už 8.5. při koncertu v Manile. 28. května byl přes Yahoo zveřejněn videoklip k Verge a na druhý den byl dostupný pro celý svět i na YouTube.\n\n1. června Adam říká, že 5.6. vyjde další singl z alba \"Mobile Orchestra\" s názvem My Everything. To bylo nakonec zveřejněno už 4.6. na stránkách RELEVANT, ale u nás dostupné ještě nebylo a pak 5.6. už bylo zveřejněno i s videoklipem na YouTube a bylo k dispozici i na Spotify a na iTunes, kde při předobjednání \"Mobile Orchestra\" bylo možné okamžitě stáhnout My Everything, Verge, You're Not Alone a This Isn't The End.\n\n25. června Adam oznamuje, že na podporu \"Mobile Orchestra\" bude na podzim 2015 uspořádaná ON THE VERGE TOUR po Severní Americe. Přesné data a místa se zveřejnily v den vydání alba, tedy 10. července.\n\n26. června vychází retro singl Unbelievable.\n\n10. července oznamuje severoamerickou říjnovou On The Verge Tour na propagaci nového alba.\n\n14. července Owl City spolu s Hanson živě vystupuje v Today Show stanice NBC.\n\nNa 24. července už je naplánované tour opět do Asie, a to japonské Niiagaty.\n\n8. září vychází singl Verge (The Remixes) obsahující 3 remixy písně Verge - Low Steppa's 99, Tom Swoon a Transcode. Píseň byla také použita ve videoklipu PEOPLE ARE AWESOME 2015.\n\nAdam Young se také objevuje ve vánoční písni Snow Snow Snow skupiny Band Of Merrymakers.\n\nOd vydání alba Adam utichl, na sociálních sítích se objevoval jen zřídka, což vysvětluje 18.12.2015 v newsletteru, kde oznamuje, že byl v poslední době zaneprázdněný něčím mimo Owl City, projektem, o kterém více řekne 1. ledna a který bude spuštěn 1. února roku 2016. 1. ledna tedy sděluje název „Adam Young Scores“, což bude projekt, o kterém snil již od svých 16 let, kdy chtěl tvořit hudbu inspirovanou příběhy tak, jak se tvoří pro filmy. Popové prostředí je občas dosti omezující a navíc mnohdy i zdrojem frustrace, proto je rád, že může zvolit tento únik do světa povídek. „Příběhů je nespočetně mnoho. Nabízejí se nám, abych je převyprávěli tak, jak je cítíme. Proto chci vytvářet hudební příběhy, které budou vyprávět o tom, co se dotklo Adama Younga, a to na základě jeho představivosti.“ Od 1. února tedy začal sdílet písně, které byly volně ke stažení či k zakoupení a které byly doplněny o plakáty (rovněž k zakoupení) vytvořenými umělcem James R. Eadsem. Ke konci projektu Adam ve videu oznamuje soutěž o nejlepší video, ve kterém by byla použita hudba z jeho projektu.\n\nV polovině prosince 2016 vydal Adam vánoční píseň Humbug, kterou komentuje v e-mailu fanouškům. „Jako projev díku vám dávám zbrusu novou Owl City písničku. Jmenuje se Humbug a je to zlehčená parodie toho, jak mě nakupování vánočních dárků každý rok stresuje. Je to také připomínka, že největší dar, který můžete svým milovaným dát, je samozřejmě láska.“ Zároveň bylo zveřejněno video, kde vše ještě blíže komentuje.\n\nZajímavostí je, že někdy v září 2016 fanoušci někde na Instagramu objevili fotku, na které má Adam vlasy obarvené na blond. Někteří to uvítali s nadšením, jiné to nepotěšilo, rozhodně to ale všechny překvapilo. Jisté je, že v červnu 2017 již měl opět původní barvu (soudě podle videoklipu).\n\nRok 2017 začal poklidně. Sem tam se objevil Adamův příspěvek na Twitteru či Instagramu, převážně šlo o fotky ptactva, hudebního zařízení, momentky, obrázky a komentáře pro zasmání, na Spotify sdílel písnićky, které jej momentálně oslovily a 6. února oznamuje, že fanoušci mohou klást otázky a on na ně bude odpovídat, což se dělo nepravidělně od 17. února až do 10. května. Otázky se týkaly např. toho, jestli ve svém novém albu využije zkušeností z projektu Adam Young Scores či jestli plánuje vydat celé vánoční album. Každá byla zodpovězena v krátkém videu.\n\n12. června Adam prozradil, že se 16. června, tedy na den otců, mohou těšit na něco nového a zahajuje odpočet, během kterého představil obal singlu a jeho název Not All Heroes Wear Capes. Akustická píseň vyšla spolu s videoklipem, který byl natáčen Adamem a Abbey v dílně jeho otce.\n\n19. června se fanouškům dostalo nového překvapení v podobě ohlašení coveru, o který Adam požádán tvůrci Dear Evan Hansen. Jednalo se o píseň Waving Through a Window.\n\n1. července na Instagramu píše, že sbírá vzorky pro nové album.\nOwl City je popisováno jako indietronica a synthpop. Adam sám svou muziku charakterizuje jako pop, také uvedl, že ho inspiruje disco a evropská electronická hudba, stejně jako instrumentální žánry.\n\nOwl City je přirovnáváno ke skupině The Postal Service. Sám Adam ale říká, že je nikdy nebral jako vzor, ale že je to pocta být s nimi srovnávám.\n\nAdam také začleňuje velkou část své křesťanské víry do své hudby. Adamova víra je zřejmá na albu \"All Things Bright and Beautiful\" (hlavně v \"„\"Galaxies\"“\") a v singlu \"„\"You're Not Alone\"“\". Také vydal několik coverů křesťansky zaměřených písní: \"„\"In Christ Alone\"“\", \"„\"How Deep The Father's Love For Us\"“\" a \"„\"If I Stand\"“\". Na otázku ohledně jeho víry řekl: \"„Kdybych se někdy snažil zatajit fakt, že je pro mě tak důležitá, byl by to zločin, za který by mě měli zavřít do vězení.“\" Také na CD se vždycky nachází věta: \"„\"All praise and glory to Jesus Christ, to whom I owe everything.\"“\" Což by se dalo přeložit jako: \"„\"Všechna chvála a sláva patří Ježíši Kristu, kterému vděčím za všechno.\"“\" \"(Také tam bývá věta „Owl City is Adam Young“.)\"\n\nNejčastějšími tématy v Owl City písních jsou oceán, moře, létání, nebe, snění, sny, láska, samota, spánek i nespavost, světlo, tma, naděje, hvězdy, déšť, slunce... Adam již dříve řekl: \"„Jsem fascinovaný oceánem a vším, co se k vodě vztahuje. Plachetnice, delfíni, mola, ostrovy, města u moře, potápění, pláže, zátoky, přístavy... To všechno mě okouzluje.\"“\n\nAdam také produkuje hudbu pod širokou rozmanitostí ostatních projektů, do kterých patří Sky Sailing, Swimming With Dolphins, Port Blue a Windsor Airlift.\n\nMezi jeho menší projekty se řadí spousta dalších (viz článek \"Vedlejší projekty Adama Younga\"). Písně některých z nich jsou k dispozici na YouTube nebo stránkách PureVolume či MySpace.\n\nOd 1. února 2016 spustil projekt „Adam Young Scores“.\nZatímco Young píše, skládá, nahrává a produkuje všechnu hudbu Owl City, během vystoupení je doprovázen vedlejšími hudebníky:\nDřívější členové:\n\n\n\nAdam tu a tam zveřejní na svých účtech na sociálních sítích nějakou píseň (nebo jen část/vtipný kousek), která se ale neobjeví nikde na žádném albu.\n\nK většině písní lze najít i jejich instrumentální verze, či dokonce acapelly.\n\nAdam s filmem začíná už v dětství. Na YouTube je možné zhlédnout film \"The Adventures of Flames Pond\" z roku 2001–2003. Adam Young a jeho kamarádi Andy a Anthony Johnsonovi vytvořili amatérské domácí video, jehož název je slovní hříčka a odkaz k Jamesu Bondovi. Film byl natočen po částech v průběhu několika let, \"The Adventures of Flames Pond\" potom bylo vydáváno po částech na oficiálním YouTube kanálu Windsor Airlift během roků 2011 a 2012 a kompletně 1. října 2013. Kromě filmu vyšla také dvě menší videa nazvaná \"„\"Flames Pond's Theme Song\"“\" a \"„\"The Fuzzy Guy's Theme Song\"“\". Windsor Airlift také zveřejňuje krátký film s názvem \"Extreme Croquet Championships.\"\n\nOwl City se objevuje ve filmu \"Legenda o sovích strážcích\" z roku 2010 s písní \"„\"To the Sky\"“\", ke které vznikl i oficiální videoklip.\n\n2012 vychází film \"Raubíř Ralf\", kde nás při závěrečných titulcích doprovází Adamova skladba \"„\"When Can I See You Again?\"“\", pro kterou byl rovněž jako pro \"„\"To the Sky\"“\" natočen videoklip.\n\nAdam spolupracoval na hudbě k filmu \"Croodsovi\" z roku 2013 a v závěru zpívá spolu se zpěvačkou Yunou píseň \"„\"Shine Your Way\"“\", jejíž melodie diváky doprovází hned několikrát již v průběhu filmu.\n\nV roce 2013 Owl City ještě nahrálo píseň pro film \"Šmoulové 2\", která se jmenovala \"„\"Live It Up\"“\" a zaznívá v závěrečných titulcích hned po skladbě od Britney Spears. Tato skladba je také součásti filmu \"Ratchet and Clank\".\n\nA v tomtéž roce se objevuje ve filmu \"Útěk z planety Země\" se skladbou \"„\"Shooting Star\"“\" a také spolu s TobyMac nazpíval píseň „Light of Christmas“ pro animovaný film \"VeggieTales: Merry Larry and the True Light of Christmas\" a také je možné zaslechnout kousek písně „All About Us“, kterou Adam nazpíval s He Is We, ve filmu \"Mortal Instruments: Město z kostí\" (část, kdy Clary sedí v kavárně).\n\nV červnu 2017 vydává cover písně Waving Through a Window z Dear Evan Hansen.\n\nOwl City má být hlavním tvůrcem soundtracku s celkem osmnácti písněmi k filmu \"Me And My Shadow.\"\n\nVe filmu \"Robodog\" (2015) má být píseň „Shine Your Way“, ve filmu \"Wolves and Dogs: Howls for Full Moon\" (2015) píseň „Galaxies“ a ve filmu \"Timbo\" (2015) píseň „Metropolis“.\n\nAdam je velmi přátelský vůči svým fanouškům, a proto je možné dostat od něj \"„\"like\"“\" nebo dokonce odpověď na komentář na Twitteru či Instagramu. Rád zveřejňuje krátká videa či audio nahrávky, na Instagram napsal sérii absurdních a vtipných příběhů ze svého dětství a občas pořádá fanouškovské chaty na Twitteru nebo Facebooku. Na oficiálních stránkách je možné se přihlásit k odběru \"„\"mailing listu\"“\", který Adam použil například k rozesílání \"„\"vánočního dárku\"“\" svým fanouškům – písně \"„\"Kiss Me Babe, It's Christmas Time\"“\".\n\nOwl City se původně po nějakou dobu jmenovalo \"„\"Owl Island\"“\" a také Hello Seattle bylo nejdříve nahráno na účet Owl Island na MySpace.\n\nPro rozhovory s Adamem bývá typická otázka: \"„Jak vznikl název 'Owl City'?\"“ Nejčastější Adamovou odpovědí je, že to vzniklo docela náhodně, z pouhého rozmaru, že to nemá nějaký hlubší význam, leda ten, aby se na to lidé ptali a aby se podnítila jejich představivost. \"„Jsou to dvě slova daná dohromady tak, aby se vytvořila nějaká představa, místo v tvé hlavě, kam můžeš zajít a představovat si, že jsi někdo jiný a děláš něco jiného.\"“ Je to o představách, které v mysli vyvstanou, když člověk toto jméno uslyší.\n\n\"„Nemá to žádný smysl, ale je to docela super a snadno zapamatovatelné. Právě ta záhada je super - je to skupina? je to jeden člověk? co to je?...Jo, to se mně na tom líbí.“\"\n\nAdam říká, že to může znamenat pro různé lidi různé věci a on vždy rád poslouchá tyto interpretace. Chtěl jméno, které by okamžitě zmáčklo kohoutek představivosti a jakkoliv prapodivně se to může zdát, Adamovi se název líbí.\n\nPak ale vypráví řadu příběhů, které také ovlivnily Adamovo rozhodnutí právě pro \"„\"Owl City\"“\". Uvádí, že Owatonna je známá vysokým výskytem sov sněžných, proto je logické jeho pojmenování kapely, když v Owatonně žije a vyrůstal zde.\n\n\"„'Owl City' vzešlo z menšího incidentu, který se mi přihodil v roce 1994 ve Skotsku. Každý rok jsem navštěvoval svou skvělou babičku, která bydlela v Edinburghu, a jednou, když jsem nevině skotačil v podhůří půvabného Skotska, když jsem z ničeho nic narazil na hluboký, temný a úžasně záhadný les. Ten byl doslova přecpaný sovami - velkými, malými, tlustými, vyzáblými, chytrými, tupými, otrlými, stydlivými, šplhajícími... na jaké si jen vzpomenete. Doslova to bylo 'město sov' \"(pozn. 'city of owls')\" a já jakožto neuvěřitelně chytrý chlapík, jakým náhodou jsem, jsem si pomyslel, že 'Soví Město' \"(pozn. 'Owl City') \"má větší jiskru než 'Město Sov' \"(pozn. 'City of Owls')\".\"“\n\nNa Tumblr píše: \"„Po střední jsem se přestěhoval do Minneapolis a strávil zimu prací na nočních směnách u UPS. Tak se stalo, že mně každý nesnášel a já jsem to tam nenáviděl, takže jsem se odstěhoval domů, dostal jinou ubíjející práci a promrhal semestr a půl na Riverland Community College, s tím, že jsem si myslel, že ze mně něco bude (nebyla to ztráta času, protože by to byla špatná škola, ale protože jsem se nedokázal přinutit cokoliv dělat a nakonec jsem dostal podmínečné vyloučení a vyhodili mě ze školy).To byla doba, kde jsem začal dělat muziku. Jak to, že to všecko funguje, sám nechápu. Asi v polovině semestru jsem do jedno předmětu četl krátký příběh od Ambrose Bierceho, povídku nazvanou 'An Occurrence at Owl Creek Bridge, která na mě měla zásadní vliv. Později jsem objevil francouzskou filmovou adaptaci z roku 1962 a vyústilo to tím, že jsem od toho okamžiku změnil svůj pohled na svět, své rozpoložení, úhel pohledu a kompletně celý svůj život. Bylo to, jako bych dostal kladivem přímo mezi oči. Vzpomínám si, jak jsem jel do práce u Coca Coly ve svém bílém rozmláceném Caravanu z 92 a měl jsem slzy v očích, jak jsem srovnával svůj život a dopad příběhu. Pokud chcete, přečtěte si to sami, nebo se podívejte na film, abyste si z toho mohli udělat vlastní závěry. Obojí, jak film, tak povídka, je pro mě naprosto inspirující a neuvěřitelně působivé. Film je jeden z nejnádhernějším filmových kousků, které jsem kdy viděl. Lidé se mě ptají: Proč Owl City? a to není zrovna ten druh otázky, kterou bych mohl zodpovědět během 30 sekund během hlučného meetingu, zatímco probíhá zkouška zvuku v té samé místo, ve které se dva lidé snaží konverzovat. I kdybychom seděli půl hodiny v tiché kavárně, nebylo by to tak snadné. Myslete si o tom, co chcete. Pokaždé, když si příběh přečtu nebo se podívám na film, odcházím jako bych znovu začal žít; pocit, který, jak věřím, potřebujeme zakoušet častěji, než se nám toho dostává. Kdykoliv o tom přemýšlím, postava v povídce jsem já sám...A všecko, co my zbylo, je trocha času. To je to, proč Owl City\".\"“\"\n\nDále vypráví historku z dětství: \"„Když jsem byl ve druhé třídě, jeden můj spolužák přinesl do školy při projektu show-and-tell sovu - otcova mazlíčka. Jmenovala se 'Pickles'. Zrovna začal ukazovat sovu, povídal o ní, když z ničeho nic Pickles vydal ten nejstrašnější, nejpříšernější vřískot, který jste kdy ve svém životě slyšeli, vystřelil z tísnivé klece a začal kroužit po třídě, trhal obrázky na zdech a způsobil všeobecný chaos. Samozřejmě že všichni křičeli a vřískali, někteří z čiré hrůzy a jiní protože křičet je vždycky ta věc, která se v podobných situacích dělá. Vzpomínám si, jak jsem pobíhal, vřeštěl, smál se a při tom ukazoval na zmatenou učitelku, paní Gigglebomb, jak vydala ten nejhlasitější, nejpronikavější výkřik (jako když se vám otočí nehet), který si je možné představit, rozrazila dveře a vyletěla ze třídy tak, jak se na dámu zrovna nesluší. Někteří z nás se smáli jako blázni, někteří brečeli jako mimina. Řekl bych, zbytek je jasný...“\"\n\nJiný příběh je: „\"Když mně bylo šest let, taťka a já jsme uprostřed noci během běsnícího minnesotského blizardu na prázdném kostelním parkovišti odhrnovali sníh. Taťka měl obří knír, takže to bylo bezva. Jezdili jsme kolem, odhrnovali závěje, když najednou obrovská sova vrazila do předního skla přímo nepovolenou rychlostí. Naneštěstí jsme ji zabili, ale to ubohé malé stvoření vrazilo do NÁS, takže to ve skutečnosti nebyla naše chyba. Můžete říct, že od té doby už jsem nikdy nebyl stejný jako před tím.“\"\n\nTakže co je to Owl City? Město, kde šťastné sovy žijí, pracují, dýchají, jezdí na kole a pouštějí draky. Trhají květiny, zpívají ve sprše, tancují salsu, plavou v bazénu, pletou svetry a čtou zasněné knihy se šťastnými konci. Jezdí na kolečkových bruslích, sledují romantické filmy, jezdí do kostela ve vyleštěných autech, drží se za ruce na pláži, běhají na běžícím pásu po tom, co sní spoustu pizzy. Těší se z vanilkové oblohy, houpání na houpačkách, chůze v dešti, pyžamových večírků, nosení huňatých svetrů v zimě a představ, jaké by to bylo dýchat pod vodou. Owl City je nevinné místo, kde je život příjemný a radostný. Je to místo, kde se krásné letušky usmívají na pohledné soví chlapce ve výšce 30 000 stop. Je to místo, kde se občas malé sovičky ztratí v obchodě s potravinami, ale vždy najdou své maminky.\n\nA jen pro úplnost, první věta z oficiálních stránek Owl City říká: „\"There’s nothing quite like the world of Owl City.“\" To je: „\"Neexistuje nic takového, jako je svět Owl City.“\"\n\nCo by to bylo za skupinu, kdyby neměla své oddané fanoušky. Ti, kteří jsou zapálení pro Owl City, si říkají Hootowls, HootOwls či Hoot Owls. Většina z nich ovšem kromě Owl City vyznává i Adamovi další projekty jako Port Blue, Sky Sailing, Swimming With Dolphins...\n\n26.6.2014 Adam na chatu na Facebooku na otázku: co říká na své fanoušky? odpověděl: „\"Jsou úžasní!“\"\n\n2. června 2014 vznikla stránka hootowls.owlcitymusic.com určená speciálně pro Hoot Owls, kdy šířením hashtagu #OwlCityJune27 měli fanoušci odemknout informace o novém EP, které mělo vyjít 27. června.\n\nHoot Owls rádi používají slovo „owlsome“, které vzniklo složením „awesome“ a „owl“. Asi poprvé se objevilo, když Adam v srpnu 2012 na Tumblr vyzval Hoot Owls, aby zveřejňovali své umění s hash tagem #Owlsome: „\"Hoot Owls jsou jedněmi z těch nejkreativnějších a nejtalentovanějších lidí. Neustále narážím na umění všeho druhu, ať už hudby, kresby, poezie nebo jiného kreativního média a vždy si pomyslím: 'Když si mí fanoušci najdou čas tvořit takové úžasné věci, potom si já udělám čas, abych jim je pomohl sdílet se světem.' Takže dneškem počínaje, označte své Owl City zaměřené dílo #Owlsome a sdílejte to na Tumblr, Twitteru, Instagramu, Pinterest, kdekoliv chcete, a já budu sdílet tolik z mých oblíbených, kolik budu moct. Někteří z vás můžou dokonce vyhrát originální testovací výtisky alba vytažené přímo z tiskáren. Ukažte mi své #Owlsome!“ \"\n\nJedná se o studium přímo u Adama doma v Owatonně.\n\nStejně jako v domě svých rodičů, tak i v Adamově novém čtyřpokojovém domě se studium rovněž nachází ve sklepě. Adam zde tráví spoustu času vytvářením nových melodií a experimentováním. Zde vzniká větší část všech Owl City písní.\n\nNázev by se přeložil jako „Nebeský přístav“.\n\n"}
{"id": "542869", "url": "https://cs.wikipedia.org/wiki?curid=542869", "title": "Rotokas", "text": "Rotokas\n\nRotokas je jazyk ze severobougainvillské jazykové rodiny, kterým mluví asi čtyři tisíce lidí na ostrově Bougainville. Je to aglutinační jazyk, k zápisu se užívá latinka. Jde o foneticky nejchudší psaný jazyk - jeho abeceda má pouze dvanáct písmen, které zastupují pouhých jedenáct fonémů (\"t\" i \"s\" zastupují foném [t]). Amazonský jazyk pirahã má sice podle některých zdrojů jen deset hlásek, není však ještě dostatečně prozkoumán a jiné zdroje uvádějí třináct a více hlásek. Pro svou fonetickou zvláštnost jde o lingvisticky poměrně dobře prostudovaný jazyk. Dělí se na tři dialekty: \"střední rotokas\", \"aita rotokas\" a \"pipipaia\".\n\nCelá abeceda rotokasu se skládá z 12 základních písmen novodobé latinky:\n\nJedná se o nejmenší používanou abecedu. Většina lidí je ve svém jazyce gramotná. Ve své psané formě mají samohlásky v rotokasu svůj zápis v Mezinárodní fonetické abecedě (IPA), ačkoliv se mohou psát zdvojeně (\"aa, ee, ii, oo, uu,\") pro dlouhé samohlásky. Souhlásky mají následující zápis: \n\n\nZde je ukázka psané formy rotokasu:\n\nSamohlásky mohou být dlouhé (psány zdvojeně) nebo krátké. Není jisté, zda jde celkem o pět fonémů nebo deset, tzv. jestli jsou \"dlouhé\" samohlásky odlišné zvuky nebo se jedná o pouhou sekvenci dvou samohlásek, které jsou stejné. Ostatní sekvence samohlásek jsou velice časté, jako například ve slově \"upiapiepaiveira\".\n\nRotokas: \nVo tuariri rovoaia Pauto vuvuiua ora rasito pura-rovoreva. Vo osia rasito raga toureva, uva viapau oavu avuvai. Oire Pauto urauraaro tuepaepa aue ivaraia uukovi. Vara rutuia rupa toupaiva. Oa iava Pauto oisio puraroepa, Aviavia rorove. Oire aviavia rorova.\n\nČesky:\nNa počátku stvořil Bůh nebe a zemi. Země byla beztvárná a prázdná, a temnota pokrývala hlubiny vod. Duch Boží vznášel se nad vodami. I řekl Bůh: \"Buď světlo!\". I bylo světlo.\n\n"}
{"id": "542874", "url": "https://cs.wikipedia.org/wiki?curid=542874", "title": "Alija Bet", "text": "Alija Bet\n\nAlija Bet (: , znamená doslova „alija B“ – bet je druhé písmeno hebrejské abecedy) byl kódový název pro tajnou či ilegální imigraci Židů do britské mandátní Palestiny v letech 1934 až 1948, která porušovala omezení imigrace Spojeného království. V moderním Izraeli se tato alija označuje hebrejským názvem Ha'pala (: ).\n\nNázev byl zvolen pro rozlišení této aliji od \"aliji Alef\" (doslova „alija A“ – alef je první písmeno hebrejské abecedy), omezené židovské imigrace, povolené britskou správou ve stejném období.\n\nBěhem aliji Bet spolupracovalo několik židovských organizací na usnadnění imigrace mimo Brity stanovené kvóty. V důsledku vzrůstajícího pronásledování a perzekuce Židů v Evropě během nacistického období, se stávala naléhavost imigrace stále akutnější. Osoby podílející se na této aliji důsledně odmítaly její označování jako „ilegální“ a namísto toho volili slovo „tajná.“\n\nK alije Bet došlo ve dvou fázích. První, v letech 1934 až 1942, byla snahou umožnit evropským Židům uniknout nacistické perzekuci a vyvražďování. Druhá, v letech 1945 až 1948, byla snahou najít domov pro židovské přeživší holocaustu (: , \"Še'erit ha-plejta\"), kteří byli mezi miliony vysídlených lidí (: \"\") strádajících v uprchlických táborech v okupovaném Německu. Během první fáze této aliji se na tajném přesunu Židů podílelo několik organizací (včetně těch revizionistických), zatímco po druhé světové válce se tohoto úkolu ujala složka Hagany s názvem Mosad le-alija Bet (doslova „Organizace pro aliju B“), zřízená roku 1938.\n\nPoválečné trasy této aliji začínaly tradičně v táborech pro vysídlené lidi a pokračovaly přes dvě sběrná místa v americké okupační zóně – Bad Reichenhall a Leipheim. Odtud putovali uprchlíci ukrytí v nákladních autech, pěšky či vlakem do přístavů u Středozemního moře, odkud odpluli na lodích do mandátní Palestiny. Na více než stu lodí jich připlulo více než 70 tisíc.\n\nV táborech v americké okupační zóně nebyla stanovena žádná omezení při pohybu z táborů a američtí, francouzští a italští úředníci před těmito pohyby často zavírali oči. Několik pracovníků Správy Spojených národů pro pomoc a obnovu (UNRRA) (zejména Elizabeth Robertson v Leipheimu) dokonce byli prostředníky této emigrace. Britská vláda byla vehementně proti volnému pohybu a tento pohyb v táborech ve své okupační zóně omezila. Spojené království rovněž zavedlo ozbrojené námořní hlídky, které měly Židům zamezit v doplutí do mandátní Palestiny.\n\nVíce než sto tisíc lidí se pokusilo tajně/ilegálně dostat do mandátní Palestiny. Celkem bylo podniknuto 142 plaveb prostřednictvím 120 lodí. Více než polovina při tom byla zadržena britskými hlídkami. Většina zadržených imigrantů byla převezena do internačních táborů na Kypru (Karaolos poblíž města Famagusta, Nikósie, Dhekelia a Xylotumbou). Jiní byli umístěni v internačním táboře Atlit v Palestině a další internováni na ostrově Mauricius. Celkem Britové v těchto táborech zadržovali na 50 tisíc lidí. Přes 1600 uprchlíků se utopilo v moři a ve skutečnosti jen několika tisícům uprchlíků se podařilo do Palestiny dostat.\n\nKlíčovou událostí této aliji byl incident lodi \"Exodus\" v roce 1947. Tato loď byla zadržena britskými hlídkami, napadena a britští vojáci se nalodili na Exodus. Navzdory značnému odporu se cestující nuceně vrátili do Evropy do táborů v Německu. Celá tato aféra byla zveřejněna, k velkým rozpakům a ostudě britské vlády.\n\nDne 3. října 1939 se plavila velká skupina imigrantů z Vídně na říční lodi \"Uranus\" po Dunaji. U rumunských hranic byla loď zastavena a imigranti byli nuceni se vylodit ve starém pevnostním městě Kladovo v Jugoslávii. Celkem zde uvízlo na 1100 uprchlíků, a to až do května 1941, kdy bylo 915 z nich chyceno a nakonec zabito nacisty.\n\nDne 18. května 1940 vyplul z Bratislavy starý italský kolesový parník \"Pencho\" s 514 cestujícími, převážně členy hnutí Betar. Loď plula po Dunaji do Černého moře a následně do Egejského moře. Zde se jí však 9. října porouchaly motory a loď tak ztroskotala u Mytilén, hlavního města jednoho z Italy ovládaných ostrovů Dodekanés. Italové cestující zachránili a převezli na ostrov Rhodos a následně do internačního tábora Ferramonti di Tarsia v jižní Itálii. Zde byli zadržováni až do září 1943, kdy spojenci tuto oblast osvobodili. Příběh parníku \"Pencho\" byl zveřejněn v knize \"Odyssey\" Johna Biermana.\nV říjnu 1940 bylo umožněno velké skupině uprchlíků opustit Vídeň. Tento exodus byl organizován židovským obchodníkem Bertholdem Storferem, který pracoval pod Adolfem Eichmannem. Uprchlíci se nalodili na čtyři říční lodě (\"Uranus\", \"Schönbrunn\", \"Helios\" a \"Melk\"), pluli po Dunaji do Rumunska, kde se cestující z lodi \"Uranus\", kterých bylo zhruba tisíc, přelodili na loď \"Pacific\", a vypluli 11. října 1940. Do Haify dorazili 1. listopadu, následováni lodí \"Milos\". Britové však všechny imigranty zadrželi a přesunuli na francouzský parník \"Patria\" s úmyslem převézt je na ostrov Mauricius. Odplutí se však pokusila zabránit Hagana, která na palubu lodi propašovala bombu. Došlo však k neštěstí, neboť síla bomby byla příliš velká a po jejím výbuchu se loď začala rychle potápět, překlopila se a při celém neštěstí nakonec zemřelo 267 lidí. Britové nakonec, na základě rozkazu Winstona Churchulla, umožnili přeživším zůstat v mandátní Palestině.\nV prosinci 1940 opustil malý bulharský škuner \"Salvador\", dřívějším názvem \"Car Krum\", Burgas s celkem 327 uprchlíky na palubě. Dne 12. prosince \"Salvador\" ztroskotal v prudké bouři v Marmarském moři poblíž Istanbulu. Zahynulo 223 lidí, včetně 66 děti. Přeživší byli převezeni do Istanbulu; 125 z nich bylo deportováno zpět do Bulharska a zbylých 70 odplulo na lodi \"Darien\".\n\nDne 11. prosince 1941 vyplula z rumunského přístavu Constanţa pod panamskou vlajkou loď \"Struma\". Loď však byla 24. února 1942 torpedována sovětskou ponorkou \"SC-213\" a 770 uprchlíků na její palubě zahynulo. Celou tragédii přežil jediný člověk.\n\nDne 20. září 1942 vyplula z Rumunska loď \"Europa\" s dvaceti jedním pasažérem. Loď ztroskotala v Bosporské úžině.\n\nDne 5. srpna 1944, vyplula z přístavu Constanţa loď \"Mefkura\" (či \"Mefkure\") s 350 uprchlíky na palubě. Ta plula společně s dalšími loděmi \"Morino\" a \"Bulbul\". Během noci však byla \"Mefkura\" torpédována a potopena sovětskou ponorkou \"SC-215\". Z celkového počtu 350 uprchlíků na palubě jich přežilo pouze pět. Přeživší byli zachráněni lodí \"Bulbul\".\n\n\n"}
{"id": "542887", "url": "https://cs.wikipedia.org/wiki?curid=542887", "title": "Bernard Chouet", "text": "Bernard Chouet\n\nBernard Chouet (* 14. října 1945 Nyon) je švýcarský geofyzik. Objevil, že sopečné výbuchy mohou být předpovídány pozorováním frekvencí určitých seismickým vln, vytvářeným sopkou. Svou metodu použil pro předpověď výbuchu sopek Mont Redoubt na Aljašce a Galeras v Kolumbii v roce 1993.\n"}
{"id": "542889", "url": "https://cs.wikipedia.org/wiki?curid=542889", "title": "Grigorij Sokolnikov", "text": "Grigorij Sokolnikov\n\nGrigorij Jakovlevič Sokolnikov (rusky \"Григорий Яковлевич Соколников\", vlastním jménem Girš Jankelevič Brilliant (\"Бриллант\"), 15. srpna 1888, Romny, Ruské impérium – 21. května 1939, Moskva, SSSR) byl sovětský politik a diplomat.\n\nGrigorij Sokolnikov se narodil v rodině židovského lékaře. \n\nRoku 1905 přimkl k bolševikům. S Nikolajem Bucharinem svolal Sokolnikov v roce 1907 národní mládežnickou konferenci v Moskvě, která později byla považována za předchůdce Komsomolu. V roce 1908 byl deportován na Sibiř. Za šest měsíců utekl do Moskvy a poté do Paříže, kde studoval na Sorbonně. \n\nPo vypuknutí únorové revoluce roku 1917 se Sokolnikov vrátil do Ruska. Do říjnové revoluce pobýval v Brestu, kde také podepsal Brestlitevskou smlouvu. V letech 1918 – 1921 dohlížel na uchopení sovětské moci v Turkestánu.\n\nV roce 1920 se Sokolnikov vrátil do Moskvy, kde začal pracovat pro stranické noviny Pravda. V roce 1922 až do roku 1926 byl lidovým komisařem financí. Roku 1923 vstoupil do politbyra spolu s Felixem Dzeržinským, Lvem Kameněvem, Georgijem Pjatakovem, Karlem Radkem, Josifem Stalinem, Lvem Trockým a Georgijem Čičerinem. \n\nPodle Stalinova sekretáře Borise Bažanova často Sokolnikov kritizoval Stalina a požadoval jeho vyloučení z funkce generálního tajemníka.\n\nRoku 1929 se stal Sokolnikov velvyslancem v Londýně. Král Jiří V. ho však nechtěl z osobních důvodů přijmout, proto musel Sokolnikov počkat až na souhlas následníka trůnu Eduarda. \n\nRoku 1935 se Sokolnikov stal zástupcem lidového komisaře pro lesní hospodářství. V roce 1936 byl zatčen, obviněn ze spolupráce s trockisty a odsouzen na deset let vězení. \n\nO dva roky později, dne 21. května 1939, byl Sokolnikov napaden spoluvězni, tentýž den na následky zranění zemřel. Roku 1988 byl rehabilitován.\n"}
{"id": "542891", "url": "https://cs.wikipedia.org/wiki?curid=542891", "title": "Cyril Zapletal", "text": "Cyril Zapletal\n\nCyril Zapletal (* 15. července 1949 Prostějov) je český politik, v letech 2006 až 2013 poslanec Parlamentu ČR za Liberecký kraj, člen ČSSD, předtím v 90. letech 20. století předseda Odborového svazu pracovníků hornictví.\n\nV letech 1967–1980 pracoval jako horník v dole Barbora v Karviné. Poté v období 1980 – 1988 působil na postu pomocného ekonoma v dole Darkov a při zaměstnání si dálkově dodělal maturitu na SPŠ hornické, kterou zakončil roku 1987. Od roku 1988 byl aktivní v odborech. Mezi lety 1988 – 1991 působil jako předseda základní organizace odborů dolu Darkov, v letech 1991 – 1992 předsedal ostravské OKD. V roce 1992 se stal předsedou Odborového svazu pracovníků hornictví, geologie a naftového průmyslu, který zastupoval až do roku 2003. V době jeho nástupu do čela tého odborové organizace proti němu v Ostravě vznikla petice pod heslem „Požadavek na čistotu hornických odborů“, v níž mu bylo vyčítáno angažmá v předlistopadovém ROH. Zapletal ale říká, že za aktivity v ROH se nestydí a že pomohl lidem v mnoha individuálních případech. V roce 1992 organizoval velkou demonstraci horníků na Staroměstském náměstí v Praze, jejímž výsledkem bylo uvolnění 4 miliard korun pro hornický sektor. V rozhovoru v roce 2003 již ovšem uznává, že jeho tehdejší radikalismus je minulostí a mluvil o korektních vztazích s politiky z levicových i pravicových stran.\n\nOd roku 2003 do svého zvolení poslancem pracoval ve státním podniku Diamo coby asistent ředitele podniku. V roce 1994 neúspěšně kandidoval do čela ČMKOS.\n\nJe ženatý, má dvě děti.\n\nV senátních volbách roku 1996 neúspěšně kandidoval jako nestraník do horní komory parlamentu za obvod č. 74 – Karviná. Obdržel 12,49 % hlasů a nepostoupil do 2. kola.\n\nVe volbách v roce 2002 kandidoval do poslanecké sněmovny za ČSSD (volební obvod Ústecký kraj). Nebyl zvolen, ale do sněmovny usedl dodatečně v únoru 2006 poté, co rezignoval poslanec Josef Hojdar. Byl členem sněmovního hospodářského výboru a organizačního výboru. Poslanecký mandát obhájil ve volbách v roce 2006. Zasedl do sněmovního hospodářského výboru. V letech 2009–2010 byl i členem organizačního výboru. Působil rovněž od října 2006 na postu místopředsedy poslaneckého klubu ČSSD. Opětovně byl do sněmovny zvolen ve volbách v roce 2010 (nyní za Liberecký kraj). Je místopředsedou hospodářského výboro a členem organizačního výboru. Nadále zastává funkci místopředsedy poslaneckého klubu sociální demokracie.\n\n"}
{"id": "542892", "url": "https://cs.wikipedia.org/wiki?curid=542892", "title": "Gymnázium Dr. Karla Polesného", "text": "Gymnázium Dr. Karla Polesného\n\nGymnázium Dr. Karla Polesného je gymnázium, které se nachází v moravském městě Znojmě.\n\nJe to veřejná střední škola. Byla založena roku 1919 a prvním ředitelem byl PhDr. Karel Polesný. Tato škola patří k největším ve znojemském okrese. Dopravní dostupnost z okolních obcí odpovídá úrovni dopravní obslužnosti okresního města. Na škole působí 68 stálých pedagogů z toho jsou dva rakouští rodilí mluvčí.\n\nGymnázium bylo založeno roku 1919. Avšak svůj název po prvním řediteli PhDr. Karlu Polesném nese až od roku 1991. Ve stejném roce se gymnázium dohodlo s Rakouskem na zařazení bilingvního vzdělávacího programu. Tato škola se nachází v centru jihomoravského města Znojma a patřila vždy k významným místům společenského i kulturního dění. Tradičně je jedním z míst, kde se koná studentský Majáles. \n\nJsou zde k dispozici 3 typy studia: čtyřleté, šestileté (dvojjazyčné) a osmileté. Všechny jsou zakončeny maturitní zkouškou.\n\nJe určeno pro žáky z 9. ročníků základní školy. Má maximálně dvanáct tříd – \"x. C, x. D, x. E\". Je to všeobecně zaměřené studium s dotací na 31 vyučovacích hodin týdně v každém ročníku. Průměrná naplněnost tříd činí 30 žáků. Od druhého ročníku je možnost vybrat si z celé škály volitelných předmětů jako je latinský jazyk, španělský jazyk, konverzace z jazyka anglického, konverzace z jazyka německého, konverzace z jazyka španělského, deskriptivní geometrie, programování, semináře z dějepisu, zeměpisu, jazyka českého.\n\nČeský jazyk a literatura je povinný předmět maturitní zkoušky – písemná i ústní část. Žáci povinně studují anglický jazyk, jehož výuka je realizována ve skupinách dle pokročilosti studentů. Druhý cizí jazyk je volitelný a je to buď jazyk německý, či francouzský a je taktéž vyučován ve skupinách dle pokročilosti. Žáci si na začátku studia zvolí, zda chtějí studovat estetickou výchovu hudební či výtvarnou a v tomto studiu pokračují až do ukončení studia. Tělesná výchova je uskutečňovaná ve skupinách podle pohlaví studentů.\n\nToto dvojjazyčné studium se zaměřením na německý jazyk je určeno pro žáky ze 7. ročníků základních škol. Má šest tříd – \"x. B\". Průměrná naplněnost tříd je 26 studentů. V prvním a v druhém ročníku studia je celkový počet vyučovacích hodin týdně 32, po zbylé ročníky 33 hodin.\n\nV prvních dvou letech si žáci dokončují základní vzdělání a během této doby probíhá intenzivní výuka němčiny v rozsahu 8 a 9 hodin týdně. Maturita z německého jazyka má stejný význam jako státní zkouška z tohoto jazyka. Další čtyři roky probíhá výuka některých předmětů v německém jazyce (matematika, fyzika, zeměpis, dějepis, základy společenských věd). Také jako na čtyřletém studiu je zde nabízena řada volitelných předmětů. Toto studium je zaměřené nejen na němčinu, ale také na ostatní jazyky – v každém ročníku jsou 4 hodiny angličtiny týdně. Maturitní zkouška se koná povinně z českého jazyka (ústní a písemná), německého jazyka (ústní a písemná), matematiky (písemná v němčině), a ze dvou volitelných předmětů (ústní a písemná), z nichž minimálně jeden musí být vyučován v němčině (je možno si vybrat i ústní zkoušení z matematiky).\n\nOd školního roku 1996/1997 byla opakovaně otevřena tato forma studia pro nadané žáky z pátých ročníku základních škol. Má osm tříd – \"x. A\". Průměrná naplněnost tříd činí 28 studentů. Počet hodin týdně u nižšího stupně studia činí 30 až 31 vyučovacích hodin týdně. Žáci si mohou vybrat ze dvou cizích jazyků. Ten, který si zvolí jako hlavní, bude mít hodinovou dotaci 3 hodiny týdně, vedlejší jazyk 1 hodinu týdně. Součástí vzdělávacího obsahu je i oblast Člověk a zdraví.\n\nVšechny podmínky školy jsou na průměrné úrovni. Pracovní prostředí je v souladu se všemi normami.\n\nPro výuku odborných předmětů slouží učebny chemie, fyziky, biologie, výpočetní techniky, cizích jazyků, hudební výchovy a laboratoře chemie, fyziky a biologie. Tyto učebny jsou samozřejmě vybaveny didaktickou technikou. Kmenové třídy jsou vybaveny běžným školním nábytkem a základními didaktickými pomůckami.\n\nVýuka tělesné výchovy se realizuje ve dvou tělocvičnách a jedné posilovně, které se nachází v suterénu školy. Žáci mají k dispozici dvě učebny výpočetní techniky. Ty jsou napojeny na internet a fungují i v odpoledních hodinách a umožňují žákům jejich samostatnou přípravu na vyučování.\n\nTaké je vybudována studovna pro studenty, kde mají možnost relaxace nebo sebevzdělání a taktéž v těchto prostorách sídlí redakce školního časopisu, který se nazývá \"Gympl Times\" a vychází měsíčně. Studovna zároveň slouží jako zasedací místnost školního parlamentu.\n\nPokud se přijímací zkouška koná, tak je uskutečněna formou testu, zjišťované vědomosti a dovednosti nepřesahují vzdělávací plán RVP ZV (Rámcový vzdělávací program pro základní školy). Při přijímacích zkouškách se klade velký důraz na obecné studijní předpoklady uchazeče. Veškerá kritéria pro přijetí ke studiu jsou upřesňována a zveřejňována na oficiálních stránkách školy, vždy do konce ledna daného roku.\n\nHledí se zejména na tyto kritéria:\n\n\nPřijímací zkouška (pokud se koná) je stejná jako u čtyřletého studia a přihlíží se podle stejných kritérií. Přijímací řízení při přestupu na vyšší stupeň gymnázia se nekoná, protože žáci na konci nižšího stupně podstupují jednotnou zkoušku z německého jazyka, která vychází z jejich dosavadního studia.\n\nTaké zde se koná přijímací zkouška písemná a je obdobná jako na čtyřletém studiu a na žáky jsou kladena obdobná kritéria. Přijímací řízení do vyššího stupně gymnázia vychází z výsledků předchozího vzdělání.\n\nOd založení školy roku 1919 se na postu ředitele školy vystřídalo hned 11 mužů. Prvním ředitelem byl PhDr. Karel Polesný a stávající ředitel je RNDr. Jiří Peroutka, kterému začal ředitelský úřad roku 1998.\n\nPředmětovou komisi pro školní rok 2017/2018 tvoří:\n\n\nPro studenty je zajištěno stravování v budově školy. Jídelna, která sestává ze dvou místností, se nachází v suterénu školy a je plně vybavena a má také dostatečnou kapacitu. Student svůj oběd uskutečňuje po vyučování, v případě odpoledního vyučování je studentům poskytnuta volná hodina, během niž mohou oběd uskutečnit. Studenti též obědvají během přestávek mezi dvěma vyučovacími hodinami, za což jsou právem kritizováni. V místnosti jídelny je zajištěn dozor vyučujícího z důvodu plynulého výdeje jídel. Studenti mají možnost výběru ze dvou jídel. Jídlo určené číslem 1 je většinou masité jídlo. Jídlo číslo 2 je většinou bezmasé jídlo. Polévku si každý student může nabrat sám z předem určených nádob a nápoje jsou zajištěny v podobě sirupů, čajů či mléka. Je zde možnost návštěv cizích strávníků. Cena obědu pro studenty činí 23 Kč.\n\nOd roku 2018 škola nabízí možnost stravování široké veřejnosti ve školní jídelně. Podle vyjádření školy se jedná o možnost levného a kvalitního stravování. Výdej obědů pro veřejnost probíhá v době od 11:30 do 14:15. Opět je možný výběr ze dvou jídel. Dále oběd obsahuje polévku, nápoj a podle situace i ovoce. Stravování veřejnosti probíhá v místnosti školní jídelny, eventuální je i odběr obědů do jídlonosičů. Cena obědů pro veřejnost činí 55 Kč. Platba je možná bezhotovostně inkasem. K výběru oběda slouží školní webové stránky.\n\nTato škola pořádá během roku různé akce:\n\nV červnu obvykle jezdí třídy na různé jednodenní exkurze.\nBěhem celého školního roku je možno, díky profesorce českého jazyka Ladislavě Rivolové, každý měsíc jet na divadelní představení či muzikál do Městského divadla Brno. Na škole se také pořádají besedy s herci tohoto divadla.\n\nKaždá třída má právo mít v tomto parlamentu jednoho poslance. Tento poslanec má právo získat všechny potřebné podklady pro výkon jeho mandátu. Cíl tohoto parlamentu je všestranná podpora vzdělávací, výchovné a zájmové činnosti. Orgány parlamentu jsou předseda, 1. místopředseda a místopředseda. Funkcionáři parlamentů se volí na jeden rok a to většinovým systémem.\n\nŠkolská rada se skládá z devíti osob: předsedy (k červnu 2017 Daniel Nechvátal), místopředsedy a dalších sedmi členů. Schází se podle potřeby nejméně však dvakrát za rok. Usnáší nadpoloviční většinou při schvalování výroční zprávy, školního řádu a pravidel hodnocení výsledků žáků. Má povinnost informovat alespoň jednou ročně zákonné zástupce nezletilých žáků a pedagogické pracovníky o své činnosti za uplynulé období.\n\n\nNa této škole je běžná klasifikace známkami. Přičemž prospěch žáka v jednotlivých vyučovacích předmětech se klasifikuje těmito stupni:\n\nŽádné jiné stupně, kromě těchto uvedených není možno používat. Je také možno, po konzultaci používat při klasifikaci bodový systém, avšak vyučující je povinen tuto skutečnost oznámí studentům na začátku klasifikačního období. Na začátku klasifikačního období učitel sdělí žákům kritéria pro stanovení klasifikace v daném předmětu. Kontrolní písemné práce musí učitel rozvrhnout rovnoměrně do celého školního roku tak, aby nedocházelo k nadměrnému hromadění písemných prací v určitých obdobích. Písemné práce je nutno archivovat do konce daného školního roku.\n\nO své klasifikaci jsou žáci informováni na webových stránkách školy. Je nutno znát svůj login a heslo. Samostatně se mohou přihlašovat studenti, zákonní zástupci i učitelé.\n\n"}
{"id": "542894", "url": "https://cs.wikipedia.org/wiki?curid=542894", "title": "Rac", "text": "Rac\n\nRac (: רצ), oficiálně Hnutí za občanská práva a mír (: התנועה לזכויות האזרח ולשלום, \"ha-Tnua'a le-zchujot ha-ezrach ve-le-šalom\") byla levicová izraelská politická strana působící od roku 1973 až do svého formálního sloučení se stranou Merec v roce 1997.\n\nHnutí za občanská práva a mír založila v roce 1973 Šulamit Aloniová, bývalá poslankyně za stranu Ma'arach již dva dny poté, co svou původní stranu opustila. Jakožto příslušnice izraelského mírového tábora se stavěla proti okupaci Západního břehu Jordánu a Pásma Gazy a již od vzniku Organizace pro osvobození Palestiny (OOP) požadovala mírové vyzývala k uzavření mírové dohody s touto organizací. Strana obhajovala sekularismus, oddělení náboženství a státu, a občanská práva (zejména pak práva žen, která byla Aloniové velmi blízká). Strana výrazně vstupovala proti korupci a pro zavedení psané ústavy. Sama Aloniová byla iniciátorka podvýboru Knesetu pro základní zákony (izraelský ekvivalent ústavních zákonů). Po jistou dobu strana rovněž podporovala reformu volebního systému.\n\nStrana poprvé kandidovala v parlamentních volbách v roce 1973, v nichž získala 2,2 % hlasů, což odpovídalo třem poslaneckým mandátům v Knesetu. Ty si rozdělili Aloniová, americká imigrantka Marcia Freedmanová a Bo'az Mo'av. Strana se zakrátko přejmenovala na Rac a na volebních lístcích byla označována písmeny \"reš\" a \"cade\". Po rezignaci premiérky Goldy Meirové v roce 1974 vstoupila strana do vlády Jicchaka Rabina a Aloniové byl přidělen post ministryně bez portfeje. V tomto období, jako v jednom z mála v izraelských dějinách, se na vládě nepodílely náboženské strany. Tento stav však vydržel pouze několik měsíců, neboť poté do vlády vstoupila Národní náboženská strana, načež strana Rac vládu opustila.\n\nV roce 1975 se strana spojila s nezařazeným poslancem Arje Eliavem, který opustil Ma'arach, a společně vytvořili novou stranu Ja'ad-Hnutí za lidská práva. Následující rok se však nová strana rozpadla a Aloniová a Mo'az reformovali stranu Rac. Freedmanová se však již do strany nevrátila a namísto toho s Eliavem založila Sociálně-demokratickou frakci (později přejmenovanou na Nezávislou socialistickou frakci). Později stranu opustila a před volbami parlamentními volbami v roce 1977 založila Ženskou stranu. Před stejnými volbami se Nezávislá socialistická frakce spojila s několika menšími levicovými stranami (Moked, Meri a izraelskými Černými pantery) a vytvořili Levicový tábor Izraele.\n\nStrana Rac získala ve volbách pouze jeden poslanecký mandát, který si ponechala Aloniová. V následujících volbách v roce 1981 došlo ke stejnému volebnímu výsledku. Během funkčního období Knesetu spojila stranu Rac s Ma'arachem, ale před koncem funkčního období Rac Ma'arach opustil.\n\nPřed volbami v roce 1984 se Levicový tábor Izraele sloučil se stranou Rac v poměru 1:3 a jednou z nových tváří strany se stal Ran Kohen. Ve volbách strana zlepšila svůj volební výsledek a získala tři poslanecké mandáty. Během funkčního období Knesetu se počet poslanců za stranu ještě rozšířil o další dva mandáty, když do strany vstoupili Josi Sarid a Mordechaj Viršubski, poslanci, kteří opustili své strany Ma'arach a Šinuj. Počet pěti poslaneckých mandátů si strana udržela i ve volbách v roce 1988.\n\nPřed volbami v roce 1992 strana vytvořila alianci se stranami Mapam a Šinuj pod názvem Merec (všechny strany si však v rámci aliance ponechaly samostatnost). Nová aliance ve volbách zaznamenala úspěch a získala dvanáct poslaneckých mandátů. Před volbami v roce 1996 přišla Aloniová o post předsedkyně strany, když ji ve vnitrostranických volbách porazil Sarid. Bezprostředně poté odešla z politiky. V roce 1997 došlo k oficiálnímu sloučení stran tvořící alianci Merec a strana Rac přestala existovat.\n\n"}
{"id": "542902", "url": "https://cs.wikipedia.org/wiki?curid=542902", "title": "Schmoranz", "text": "Schmoranz\n\nSchmoranz je příjmení několika osob:\n"}
{"id": "542904", "url": "https://cs.wikipedia.org/wiki?curid=542904", "title": "Chvaletická pahorkatina", "text": "Chvaletická pahorkatina\n\nChvaletická pahorkatina je krajinná oblast (horopisná jednotka) a geomorfologický podcelek o rozloze 159,16 km v severozápadní části Železných hor, součást Českomoravské vrchoviny v regionálním členění georeliéfu (tvaru zemského povrchu) Česka. Leží z hlediska administrativně správního většinou své rozlohy v Pardubickém kraji a úzkou částí na jihozápadě až severozápadě ve Středočeském kraji.\n\nKrajinná oblast má protáhlý tvar úzkého trojúhelníku, orientovaného severozápad – jihovýchod, na linii mezi městem Týnec nad Labem a obcí Rabštejnská Lhota v délce přibližně 35 km, v nejširším místě severovýchod – jihozápad zhruba 8 km mezi městem Heřmanův Městec a obcí Lipovec.\n\nTypem georeliéfu členitá pahorkatina v nadmořských výškách přibližně 198–568 m, se střední výškou 300,2 m a středním sklonem 2°54’, tvořená chvaletickým žulovým masivem, stářím 480 miliónů let patří k nejstarším v Českém masivu, také s horninami železnohorského proterozoika (břidlice, droba, fylit, svor) a hlubinnými vyvřelinami (gabra), s výrazným skalním výstupem na pravém břehu řeky Labe (Týnec nad Labem).\n\nNa vymezených lokalitách je zvláště chráněným územím, okrajová plocha územního výběžku zhruba mezi částmi obcí Licoměřice a Lhůty je od roku 1991 součástí Chráněné krajinné oblasti Železné hory. Značnou část od Chvaletic směrem k jihovýchodu překrývá od roku 2012 území Národního geoparku Železné hory.\n\nHoropisem (orografie) směrem k severozápadu a severovýchodu se postupně snižuje. Nejníže je situovaná hladina evropské řeky Labe v nadmořské výšce 198 m na katastrálním území Týnec nad Labem ve Středočeském kraji. Nejvyšších nadmořských výšek dosahuje na jihovýchodě v územním výběžku s lokalitou „Stráně“ na železnohorském hřbetu přerušeném Lovětínskou roklí (rozhraní s Podhradskou kotlinou).\n\nMezi nejvyšší body náleží zaměřený trigonometrický bod (č. 16 triangulačního listu 2308) v rámci České státní trigonometrické sítě na vrcholu kamenité kupy s názvem „Zbyslavec“, označený žulovým terénním patníkem s nivelací 556,8 m n. m. a vrchol se zeměpisným názvem Krkanka (567,8 m n. m.) na katastrálním území Zbyslavec v okrese Chrudim náležejícím do Pardubického kraje.\n\nV geografii Česka tvoří Chvaletická pahorkatina nejsevernější výběžek Českomoravské vrchoviny ve tvaru klínu se špičkou ve Východočeské tabuli. Mezi Chvaleticemi a Týncem nad Labem jej prolamuje řeka Labe, na jeho pravém břehu doznívá pahorkatina na malé ploše ve směru k obci Bělušice s vyvýšeninou Zádušní les (trigonometrický bod s nivelizací 259,4 m n. m.).\n\nNejvýraznější je oblast Chvaletické pahorkatiny od jihozápadu, na části tzv. železnohorského hřbetu, přibližně od vrcholu Skála (489,7 m n. m.) v katastru Licoměřice k nejvyššímu bodu na vrcholu Krkanka (567,8 m n. m.) v Chráněné krajinné oblasti Železné hory.\n\nKrajinnou oblast lze přibližně vymezit obcemi (místy) po jejím obvodu (bez územních výstupků) od nejsevernějšího bodu u rybniční soustavy na rozhraní katastrů Bělušice a Krakovany v jihovýchodním směru: Chvaletice (železniční zastávka, trať 010), Zdechovice (rybník Pazderna), Spytovice, Jankovice, Brloh, Poběžovice u Přelouče, Chrtníky, Choltice, Svinčany, Heřmanův Městec (lokalita Přibylov), Morašice, Rabštejnská Lhota (Markovický potok), Čejkovice, Janovice, Holičky (lokalita Dolany), Úherčice, Míčov-Sušice (část Sušice), Zbyslavec, Rudov, Třemošnice (lokalita Chrouští), Lhůty, Žlebské Chvalovice, Podhořany u Ronova, Semtěš, Brambory, Horušice, Bernardov, Týnec nad Labem (řeka Labe, zdymadlo - Lžovice - lesní lokalita Na borkách) a opět rybníky u obce Bělušice.\n\nZeměpisné jméno (oronymum) je odvozeno od Chvaletic, ležících v polohách 210 - 310 m n. m. na rozhraní Chvaletické pahorkatiny a Pardubické kotliny při řece Labi, města známého zejména tepelnou elektrárnou ze 70. let 20. století a předtím rozsáhlým lomem s těžbou a výrobou pyritového koncentrátu.\n\nGeomorfologie řadí Chvaletickou pahorkatinu mezi geomorfologické podcelky v rámci regionálního členění georeliéfu provedeného systémově pro celé území Česka. V seznamu geomorfologických jednotek je označena čtyřmístným indexem „IIC-3A\" a v geomorfologickém členění celé České republiky se dále nedělí. Geomorfologicky (morfostrukturou a historií) je obecně provázána s geomorfologickým celkem Železné hory.\n\nPřibližně v rozsahu dnes Chvaletické pahorkatiny zmiňuje Zbraslavská kronika pod latinským názvem „Montes ferrei“ (česky: Hory železné) celou oblast Železných hor, zhruba v místech mezi řekou Labe a Lovětínskou roklí u Lichnice. K rozsáhlejšímu vymezení Železných hor přispěl v 19. století geologický výzkum a mapování území, práce vedl a publikoval český přírodovědec Jan Krejčí (1825 – 1887), pro zkoumané území použil původně historický název „Železné hory“. Průzkum byl prováděn k linii Ždírec nad Doubravou - Hlinsko - Skuteč, dnes „nově zahrnuté území\" představuje velkou část Sečské vrchoviny.\n\nSečská vrchovina (index IIC-3B), rozlohou větší a horopisem vyšší geomorfologickým podcelek Železných hor, sousedí s Chvaletickou pahorkatinou přibližně v linii Rabštejnská Lhota (Markovický potok) – Čejkovice – Janovice – Holičky (lokalita Dolany) – Úherčice – Míčov-Sušice (část Sušice) – Zbyslavec – Rudov –Třemošnice (lokalita Chrouští).\n\nSousední geomorfologické podcelky (všechny náleží do geomorfologické soustavy Česká tabule) dále tvoří: na severu Chlumecká tabule (oblast u Týnce nad Labem), na severovýchodě Pardubická kotlina (Krakovany – Chvaletice) a Chrudimská tabule (Chvaletice – Rabštejnská Lhota), od jihozápadu Čáslavská kotlina mezi Třemošnicí a Týncem nad Labem. Nejvýraznější výškový rozdíl vytváří pahorkatina na jihozápadním okraji nad přilehlou Čáslavskou kotlinou, v ostatních směrech je klesání až na výjimky pozvolnější.\n\nNěkteré zdroje zmiňují u Chvaletické pahorkatiny dvě rozlohou menší lokality, tzv. „Týneckou část“ vzniklou oddělením severozápadního výběžku pahorkatiny řekou Labe, převážně se zástavbou Týnce nad Labem a „Stráně“ (Podhořanskou část), zahrnující jihozápadní svah nad obcemi Podhořany u Ronova, Semtěš, Brambory a Svobodná Ves, také dílčí (nekodifikované) geomorfologické členění týkající se geomorfologického celku Železné hory:\n\nGeologické podloží poměrně úzkého území tvoří horniny (zejména v širším okolí zmíněných sídelních útvarů): jílovec, prachovec, pískovec, slepenec české křídové pánve (Heřmanův Městec), břidlice, droba, pískovec chrudimského staršího paleozoika (Vyžice), břidlice a prachovec míčovského souvrství (Míčov-Sušice), křemenec v pásu chrudimského staršího paleozoika (Morašice - Úherčice - Míčov), v oblasti jihozápadního hřbetu granodiorit a tonalit typu hlubinného magmatitu železnohorského plutonu (nad Žlebskými Chvalovicemi) a pararula typu metamorfitu železnohorského proterozoika v pásu Podhořany u Ronova - Týnec nad Labem. Rozsáhlé plochy tvoří droba - zpevněný sediment chvaletického proterozoika (v pásu Bukovina u Přelouče - Turkovice - Sovolusky - Litošice - Morašice) a granit - hlubinný magmatit chvaletického žulového masivu (oblast ohraničená zhruba Chvaletice - Zdechovice - Semtěš - Bernardov).\n\nČeská geologická služba dokumentuje v oblasti významné geologické lokality:\n\n\n\n\n\n\n\n\n\n\n\n\n\n\n\n\n\n\nChvaletickou pahorkatinu pokrývají lesní porosty převážně smrkové a smíšené, nejrozsáhlejší lesní masiv leží v oblasti železnohorského hřbetu (Bernardov - Podhořany u Ronova), také mezi Heřmanovým Městcem a Žlebskými Chvalovicemi. Mezi obcemi mozaika zemědělsky obdělávaných polí a luk. Rozsáhlejší polnosti se nacházejí v okolí Heřmanova Městce a v severozápadním části mezi Chvaleticemi a Týncem nad Labem.\n\nVodstvo náleží do povodí evropské řeky Labe. Nejvýznamnější řeka protéká pahorkatinou v poměrně krátkém úseku asi tří kilometrů (Kojice - Týnec nad Labem). Jihozápadní svahy tzv. železnohorského hřbetu odvodňují málo vydatné vodoteče (Bumbálecký potok, Čertovka, Kurvice, Starkočský potok), přítoky řeky Doubravy. Větší část plochy centrální částí pahorkatiny odvodňují potoky Brložský, Bylanka, Červený, Jeníkovický, Mlýnský, Morašický, Podolský, Senický, Struha - též Zlatotok a také Lipoltická svodnice.\n\nPotok Konopka, pramenící u obce Vyžice a jeho přítok Zlatý potok, pramenící v lokalitě „Na bahnech\" pod Prachovicemi, napájejí rozsáhlou rybniční soustavu s rybníky Martin, Herout, Houska, Rohlík a další bezejmenné vodní nádrže, také v rekreační oblasti Konopáč (Heřmanův Městec). Krasnický potok, pramenící ve studánce s názvem Litocha, napájí stejnojmenný rybník u stejnojmenné části obce Krasnice. V oblasti pahorkatiny další rybníky, např. Pazderna, Pilský černý (Zdechovice), Křížový (Litošice), Peliský (Sovoluská Lhota), Urbanický (Urbanice), Nečas, Rohlíček (Lipoltice), Chrtnický (Chrtníky), Černovka, Strach (Turkovice).\n\nVíce kopců je vůči svému okolí málo dominantní a nejsou označeny zeměpisným jménem (oronymum). Nejvyšších nadmořských výšek dosahují vrcholy na tzv. železnohorském hřbetu, postupně stoupající od severozápadu k rozhraní se Sečskou vrchovinou.\n\nŽeleznohorský hřbet na jihozápadním okraji s pásmem vrcholů (v katastru obcí) stoupající nadmořskou výškou nad Podhradskou kotlinu (Týnec nad Labem - Třemošnice):\n\n\n\n\n\n\n\n\n\nDalší výškové body podle nadmořské výšky:\n\nNárodní geopark Železné hory prezentuje také geologickou historii Chvaletické pahorkatiny. Od roku 2012 překrývá území od rozhraní se Sečskou vrchovinou přibližně po lokalitu s městem Chvaletice. Významné jsou lokality prezentující gegologickou minulost:\n\nOchrana přírody a krajiny je ve Chvaletické pahorkatině realizovaná na vymezených lokalitách zvláště chráněného území ve smyslu Zákona č. 114/1992 Sb., o ochraně přírody a krajiny.\n\nChráněná krajinná oblast Železné hory překrývá od roku 1991 část území Chvaletické pahorkatiny na jihozápadním okraji, v nejvyšších nadmořských výškách železnohorského hřbetu od Podhořan u Ronova po Třemošnici. Zahrnuje lokalitu nad Lovětínskou roklí (Stráně) i nejvyšší vrchol pahorkatiny (Krkanka) a část evropsky významné lokality Lichnice - Kaňkovy hory (kód ÚSOP 2967). Evropská významná lokalita je přibližně v rozsahu původní stejnojmenné národní rezervace vyhlášené v roce 1992 a v letech 2016 - 2017 rozdělené do dvou samostatných ploch, národní přírodní památky Kaňkovy hory vyhlášené v roce 2016 a v roce 2017 zřízené národní přírodní rezervace Lichnice.\n\nNárodní přírodní rezervace „Lichnice\", vyhlášená Ministerstvem životního prostředí ČR dne 2. ledna 2017 (Vyhláška č. 4/2017), zasahuje částečně do Chvaletické pahorkatiny lokalitou „Na vrších\" nad Lovětínskou roklí, z větší části leží v Podhradské kotlině a Kameničské vrchovině.\n\nCholtická obora (kód ÚSOP 1594), lesní porosty parkového charakteru, obora protékaná potokem Struha a s rybniční soustavou (rybníky Červený, Chrtnický a Zrcadlo), navazuje na přírodně krajinářský park z 1. poloviny 19. století u zámku Choltice.\n\n\n\nPřírodní park Heřmanův Městec, vyhlášen v roce 1996 na rozloze 341 ha v katastrech Heřmanův Městec, Chotěnice, Kostelec u Heřmanova Městce, Úherčice, tvoří jej části označené jako lesopark Palác, zámecký park s arboretem a bažantnice. Parkem prochází rozhraní Chvaletické pahorkatiny a Heřmanoměstecké tabule (součást geomorfologického podcelku Chrudimská tabule).\n\nKulturní krajina souvisí s příchodem člověka do původně přírodní oblasti s cílem její kolonizace za účelem využití přírodních zdrojů nebo získání pozemků pro vybudování sídelní lokality. Pravděpodobně nejpřístupnější část, dnes Chvaletické pahorktiny, s řekou Labe byla v oblasti Týnce nad Labem. Vodní tok vytvořil příhodné podmínky pro osídlení na vyvýšeninách nad ním. Archeologické nálezy (Lžovice) svědčí o osídlení lidem lužické a knovízské kultury v době bronzové. Nad pravým břehem Labe se na skalním výběžku nachází pozůstatky hradiště zvaného „Kolo\" pocházející zřejmě z halštatského období.\n\nV lokalitě dnešní obce Kojice, na levém břehu Labe, dosvědčují archeologické nálezy existenci osady rybářů, sběračů divoce rostoucích plodů a lovců zvěře asi v 10. století př. n. l., v okolí dnešních Chvaletic v 5. až 3. století př. n. l., podle nálezů kamenných nástrojů zde pobývali lidé zabývající se zemědělstvím.\n\nSlované přichází v 5. století a postupně je osídlena oblast podél Labe, zajišťující možnost přepravy zboží po řece. Obchodní spojení bylo realizováno také tzv. Trstenickou stezkou, strážní tvrz na její ochranu byla vybudována v Kojicích, kde se obchodní cesta dělila na větev pokračující do Prahy a směrem na Vinařice a Čáslav. Z období slovanského osídlení pochází v Týnci nad Labem například tvrz zvaná „Hrad\", městečko uváděné jako „Taynecz\" bylo také panstvím (též vlastník Vilém II. z Pernštejna), od roku 1600 královským komorním městem (rozhodnutí Rudolf II).\n\nV roce 1142 byl založen klášter Sedlec, nejstarší cisterciácké opatství v Království českém, v jehož majetku byla také ves Telčice na levém břehu Labe, od roku 1720 osada v zástavbě dnes města Chvaletice, o němž se objevuje v roce 1393 poprvé písemná zmínka. V roce 1436 byly vesnice připojeny k panství Zdechovice (v roce 1515 vlastník Zdeněk Lev z Rožmitálu). Ještě v 19. století byly obce výrazně zemědělského charakteru, pahorkatina nezaručovala velkou produkci plodin, zemědělství patřilo mezi zaostalejší v Evropě. Po řece Labi se též splavovalo dříví pomocí vorů (do roku 1902), přepravovalo se také dřevěné uhlí a jiné zboží (od roku 1901 postupně budována labská vodní cesta).\n\nVýznamnou změnu znamenala stavba železnice propojující Prahu s již existující Severní dráhou císaře Ferdinanda vedenou z Vídně a v roce 1841 zprovozněnou do Olomouce. Železnici, také v úseku dnes nesoucím označení SŽDC jako železniční trať 010, projektoval český stavitel Jan Perner (1815 - 1845). Trasa železnice z Pardubic do Kojic byla směrována ve vhodných výškových poměrech podél Labe mimo záplavové území. V železničním úseku Záboří nad Labem - Týnec nad Labem - Kojice je vedena z větší části Chvaletickou pahorkatinou, zde odtěžena hornina a částečně upraveno i koryto řeky Labe, dne 20. srpna 1845 projel úsekem první vlak.\n\nOsídlování jihovýchodní části Chvaletické pahorkatiny souvisí s vnitřní kolonizací Železných hor, od 12. století se na ni podílely klášter Řádu svatého Benedikta ve Vilémově (Kutnohorská plošina) a Podlažický klášter (Chrudimská tabule). Na kolonizaci krajiny měl vliv například i Heřman z Lichtenburku (Lichnice), možný zakladatel Heřmanova Městce, dalším pravděpodobným zakladatelem Heřman z Mrtic, v souvislosti s jeho majetkem pochází z roku 1325 písemná zpráva o tzv. nehrazeném městečku. Středisko obchodu z Heřmanova Městce učinila také Trstenická stezka procházející městem a spojující Čechy a Moravu. K rozvoji sídelního útvaru přispěl i rod Kinských, od roku 1828 bylo město součástí jejich panství.\n\nNa území Heřmanova Městce je více významných kulturních památek, např. v barokním slohu postavený v letech 1756 až 1761 kostel svatého Bartoloměje, od roku 1989 je centrum města vyhlášeno památkovou zónou. Spojení s krajinou vyjadřuje i znak (v modrém štítě zelené lekno) a vlajka Heřmanova Městce, také poměrně rozsáhlý stejnojmenný přírodní park. Město je sídlem Společnosti přátel Železných hor, spolku s výzkumnou, propagační a environmentální výchovnou činností v oblasti ochrany přírody a krajiny, zejména v oblasti Železných hor.\n\nNa jihozápadě Chvaletické pahorkatiny byly sídelní lokality budovány především na úpatí železnohorského (též chvaletického) hřbetu, např. Žlebské Chvalovice, Lipovec, Podhořany u Ronova, Semtěš a další.\n\nV 18. století v Týnci nad Labem zpracovávala vlnu manufaktura, v roce 1786 založena koželužna, v roce 1864 založena strojírenská firma. V katastru Zdechovice byla těžena železná ruda již v době před tzv. Třicetiletou válkou, poté těžba ustala a koncem 18. století pokračovalo dolování horniny v oblasti Chvaletic bez potřebné techniky. V 50. letech 19. století se vytěžená ruda odvážela ke zpracování do železáren Hedvikov (Třemošnice), vzniklých v roce 1816 (zakladatel Jan Josef Zvěřina).\n\nSoustavnou těžbu horniny v prostoru důlního pole nazvaného „Karel\" a „Naděje\" po roce 1886 zahájila „Česká montanní společnost\" z Jáchymova, vybavená potřebnými technologiemi. Ložiska manganových rud a pyritu tvořila pásmo v délce zhruba 12 km (Chvaletice - Zdechovice - Morašice - Sovolusky). Od roku 1909 přešla těžba na Pražskou železářskou společnost, rudné pole tvořilo více jak dvacet povrchových částí a čtyři podzemní šachty. Hornina se vozila koňskými povozy do železniční stanice Řečany nad Labem s nákladním kolejištěm, z něho v roce 1944 zahájena stavba železniční vlečky do prostoru rudných dolů.\n\nKoncem roku 1945 byla těžařská společnost znárodněna, dobývání rud převzaly Středočeské uhelné a železnorudné doly a v roce 1949 vznikl samostatný národní podnik Manganové a kyzové závody Chvaletice. Od roku 1950 dochází k zintenzivnění těžby, postavena je „Hornická čvrť\", sídelní lokalita pro zaměstnance. Těžený pyrit se až do roku 1975 stal také surovinou pro výrobu kyseliny sírové z tzv. pyritového koncentrátu.\n\nTěžbou došlo k devastaci krajiny přibližně o rozloze 5 km, v souvislosti byla provedena demolice části původní zástavby a přesídlení obyvatel do nových sídelních lokalit (Telčice, Bernardov). Budování nové infrastruktury nedostačovalo potřebám města, nově se realizovala svépomocí a tzv. brigádami obyvatel nové sídelní lokality.\n\nPo zastavení těžby rud postavena na severovýchodním rozhraní Chvaletické pahorkatiny a Pardubické kotliny tepelná elektrárna Chvaletice, v letech 1977 až 1978 postupně zapojeny do provozu čtyři bloky o výkonu 200 MW. K dopravě uhlí pro elektrárnu vybudována labská vodní cesta (Ústí nad Labem - Chvaletice), také moderní zdymadlo v Týnci nad Labem a ve Chvaleticích přístav pro nákladní vlečné čluny s technologií překladiště. Pro složiště elektrárenského popílku využit bývalý rozsáhlý lom na těžbu pyritu. Součástí lomu bylo také skladiště trhavin v podzemí, jižně od něho se nachází kamenolomy.\n\nTuristická informační centra Heřmanův Městec, Třemošnice, Týnec nad Labem, Zdechovice, na turistických mapách v měřítku 1:50 000 v edici Klubu českých turistů na dvou mapových listech:\n\nTuristické trasy značené Klubem českých turistů (též na turistické mapě on-line) s úseky ve Chvaletické pahorkatině v abecedním řazení a uvedení některých zajímavostí dostupných na trase nebo v jejím okolí.\n\n Modře značené:\n Zeleně značené:\n Žlutě značené:\n\n\n\nPozemní komunikace nižších tříd navazují v oblasti Chvaletické pahorkatiny na silnice I. a II. třídy.\n\nSilnice I. třídy:\nSilnice II. třídy:\n\nŽelezniční cestu celostátní dráhy prezentuje železniční trať 010 (Praha, Kolín - Česká Třebová), v úseku Týnec nad Labem - Kojice - Chvaletice vedená po levém břehu Labe (při výstavbě tzv. přeložky původní trasy vyhloubeny dva hluboké zářezy v terénu pahorkatiny, provoz na nové dvoukolejné trati zahájen v roce 1956).\n\nRegionální dráha odbočuje v železniční stanici Přelouč z tzv. prvního železničního koridoru na železniční trať 015 (Přelouč - Heřmanův Městec - Prachovice) a Chvaletickou pahorkatinou je vedena v železničních úsecích Choltice - Jeníkovice - Heřmanův Městec - Kostelec u Heřmanova Městce, až přibližně 400 m za odbočku železniční vlečky do objektu Správy státních hmotných rezerv ČR.\n\nVodní cesta vytyčena na evropské řece Labe, splavné od ústí řeky do Severního moře v celkové délce asi 950 km do Přelouče (v přípravě až do Pardubic). Labská vodní cesta ve Chvaletické pahorkatině v úseku Týnec nad Labem (zdymadlo, v Česku říční km 94,5) - Kojice (cca v říčním km 97,5). V důsledku přepravy uhlí pro tepelnou elektrárnu byl vybudován přístav Chvaletice.\n\nV katastru obce Podhořany u Ronova vnitrostátní veřejné letiště (ICAO: LKPN) se sportovním zaměřením, provoz zajišťuje Východočeský aeroklub Pardubice.\n\n\n\nChráněná krajinná oblast Železné hory\n"}
{"id": "542936", "url": "https://cs.wikipedia.org/wiki?curid=542936", "title": "Babicovy dobroty", "text": "Babicovy dobroty\n\nBabicovy dobroty je pořad o vaření na TV Nova, který vedl Jiří Babica. Tento pořad o vaření a receptech byl vysílán od roku 2008 pravidelně v sobotu v podvečerním čase. Dne 7. srpna 2014 bylo oznámeno ukončení výroby pořadu.\n\nŠéfkuchař a moderátor konkurenčních pořadů Zdeněk Pohlreich se vyjádřil kriticky:\n\n"}
{"id": "542949", "url": "https://cs.wikipedia.org/wiki?curid=542949", "title": "Kapraď osténkatá", "text": "Kapraď osténkatá\n\nKapraď osténkatá (\"Dryopteris carthusiana\") je druh kapradiny patřící do čeledi kapraďovité (\"Dryopteridaceae\").\n\nNepříliš hustě trsnaté vytrvalé byliny s vystoupavým nebo poléhavým oddenkem. Oddenek je dlouhý až 12 cm a silný 2–3 cm. Listy zpravidla přezimující, v obrysu podlouhle kopinaté až vejčité, na vrcholu špičaté, na bázi náhle uťaté. Čepel je 25–80 cm dlouhá a 5–20 cm široká, tuhá, 3–4krát zpeřená. Lístky jsou kopinaté až vejčité, dolní asymetrické, všechny po okraji ostnitě pilovitě zubaté. Řapík stejně dlouhý jako čepel, roztroušeně porostlý hnědými jednobarevnými plevinami dlouhými do 1 cm. Výtrusnicové kupky 0,5–1,0 mm v průměru, ostěra lysá, okrouhle ledvinitá. Spory jsou zralé od července do září.\n\nKapraď osténkatou lze nejsnáze zaměnit s kapradí rozloženou (\"Dryopteris dilatata\"), která je v ČR rovněž hojná. Kapraď rozloženou lze odlišit mj. podle plevin na řapíku, které jsou delší a mají výrazné tmavé žebro.\n\nVyskytuje se v Evropě (v jižních oblastech chybí), Malé Asii, na Kavkaze, západní Sibiři a rovněž v Severní Americe. V České republice se téměř na celém území vyskytuje hojně. Pouze v nejvyšších horských polohách roste ojediněle nebo úplně chybí.\n\nVelmi hojný druh, roste především v humózních vlhčích lesích (především bučiny). Dále suťové lesy, lužní lesy, křoviny, břehy potoků a rybníků, skalnaté svahy, kamenité svahy nebo může růst ve štěrbinách starých zdí.\n\n\n\n \n"}
{"id": "542954", "url": "https://cs.wikipedia.org/wiki?curid=542954", "title": "Ladislav Lábek", "text": "Ladislav Lábek\n\nLadislav Lábek (27. ledna 1882, Plzeň – 26. května 1970) byl český historik a muzeolog.\n\nNa přání rodičů se vyučil prodavačem v papírnictví. Rodiče Ladislava Lábka se po celý život zabývali kulturou a po nich zdědil zájem o starožitnosti a památky. Studoval odbornou literaturu a psal články o památkách Prahy.\n\nSnažil se získat zaměstnání v plzeňském uměleckoprůmyslovém muzeu. Po neúspěšném pokusu si v roce 1909 otevřel obchod s papírnickými potřebami, uměleckořemeslnými produkty a starožitnostmi, který později provozovaly zejména jeho sestry.\n\nV roce 1909 byl založen v Plzni Kroužek přátel starožitností, jehož byl Ladislav Lábek vůdčí osobností. Zájmem Kroužku byla záchrana a propagace památek v Plzni a okolí. V roce 1911 a 1912 vystavil Ladislav Lábek spolu se členy Kroužku bohatou kolekci národopisných a kulturně historických exponátů pod názvem Národopisná výstava Plzeňska. V roce 1915 vzniklo zásluhou Kroužku přátel starožitností Národopisné muzeum Plzeňska, jehož byl Lábek nejen zakladatelem, ale téměř celý život muzeum i řídil. Sídlem muzea se stal Gerlachovský dům v Dřevěné ulici.\n\nLadislav Lábek byl velice významnou kulturní osobností, přátelil se například s historikem a majitelem tiskárny Josefem Schieblem, nebo architektem Hanušem Zápalem. Podařilo se mu neuvěřitelným způsobem rozšířit sbírkový fond Národopisného muzea, položil základy k evidenci sbírek a jejich třídění. Napsal také teoretickou stať o muzejnictví. Stanovil koncepci tohoto významného plzeňského muzea, které sleduje vývoj města i venkova a v roce 1920 začal sestavovat studijní knihovnu, sbírku fotonegativů, dokumenty o plzeňských rodinách a vybudoval místopisný archiv. Odbornou muzejní práci doplňoval vlastní publikační činností z oboru kulturní historie, národopisu a numismatiky. Z terénních výzkumů a archivního bádání uveřejnil část svých studií v Ročenkách Národopisného muzea Plzeňska.\n\nPro veřejnost organizoval odborné přednášky a vlastivědné procházky, také uspořádal mnoho výstav nejen v Plzni. Ve 30. letech spolupracoval na obou svazcích Národopisného sborníku Plzeňsko.\n\nV období 2. světové války byl předčasně penzionován a byl mu zakázán přístup do muzea. Po skončení války do muzea opět nastoupil.\n\nPo změně politického zřízení v roce 1948 došlo ke sloučení dosavadních tří plzeňských muzeí – umělecko-průmyslového, národopisného a přírodovědného. Stávající koncepce neodpovídala novému světovému názoru a tak musel Ladislav Lábek několikrát svou koncepci obhajovat. V roce 1963 byl jako nepohodlná osoba z rozhodnutí nadřízených orgánů odeslán do důchodu. Přesto pokračoval ve svém kulturním, historickém a národopisném bádání až do své smrti.\n\nLadislav Lábek za svého života napsal na 300 odborných a populárních článků, uspořádal na 60 výstav nejen v Plzni a v republice, ale i v zahraničí. V muzejní praxi a koncepci národopisu přesáhl rámec regionu. Vybudoval jedno z nejbohatších národopisných muzeí v republice. Osobnost a dílo Ladislava Lábka dostoupilo na vrchol evropského národopisného muzejnictví.\n\nLadislav Lábek ve své práci navrhuje, jak si počínat při zpracovávání a ochraně sbírek, jaký nábytek a metody volit pro muzejní instalaci a pro ukládání v depozitářích, jak vybudovat a vést co nejúčelněji muzeum a jak prosazovat činnost muzea směrem k veřejnosti. Muzea mají mít část výstavní, prezentační a část úložnou, depozitáře.\n\nNávrh rozčlenění sbírky muzea:\n\n\n"}
{"id": "542957", "url": "https://cs.wikipedia.org/wiki?curid=542957", "title": "Jiří Babica", "text": "Jiří Babica\n\nJiří Babica (* 1. května 1961, Praha) je český kuchař. Vyučil se v pražských hotelích Palace a Ambassador. Moderoval pořad Babicovy dobroty na TV Nova a Babica vs. Sapík na TV Barrandov. Vedle svého působení v televizních pořadech provozuje v Praze SKI servis a půjčovnu lyží.\n\nOd konce 80. let působil v Německu v Kolíně nad Rýnem.\nBabica bývá zejména ze strany gastronomických odborníků často označován jako nekompetentní amatér, jeho vystupování za neprofesionální a jeho recepty za \"blafy\". On sám však tyto reakce odmítá a označuje se za \"lidového kuchaře\". Mnozí také tvrdí, ze během svych vystoupení v televizi byl často podnapilý.\n\n"}
{"id": "542960", "url": "https://cs.wikipedia.org/wiki?curid=542960", "title": "Vjačeslav von Pleve", "text": "Vjačeslav von Pleve\n\nVjačeslav Konstantinovič von Pleve (rusky \"Вячеслав Константинович фон Плеве\", 20. dubna 1846 – 28. července 1904) byl ruský ředitel carské policie Ochranky a pozdější ministr vnitra německého původu. Roku 1904 ho zabil revolucionář Jegor Sozonov.\n\nVjačeslav von Pleve se narodil jako jediný syn Konstantina von Pleveho. V roce 1851 se Pleveho rodina přestěhovala z Meščovska do Varšavy, kde jeho otec přijal práci instruktora v tělocvičně.\n\nPo dostudování na Lomonosově univerzitě se stal právníkem a v roce 1867 začal sloužit v různých pozicích v ministerstvu spravedlnosti. Sloužil jako člen prokuratury ve Vladimirském federálním soudu a jako prokurátor ve Vologdě. V roce 1876 se Pleve stal členem prokuratury Varšavské justice, a v roce 1879 se stal členem Petrohradské justice.\nV roce 1881 vyšetřoval atentát na Alexandra II. a poté se stal ředitelem carské policie Ochranky. Pleve si získal u cara důvěru díky jeho ráznému zásahu proti revolucionářské organizaci Svoboda lidu.\n\nV roce 1885 se Pleve stal asistentem ministra vnitra. Jako asistent během mandátů Dmitrije Tolstého a Ivana Durnova ukázal Pleve administrativní talent. Roku 1899 se Pleve stal státním ministrem-tajemníkem pro Finsko. V tomto mandátu zůstal až do smrti. V roce 1901 začal podporovat potlačování finské separátní armády.\n\nV roce 1902 byl zavražděn ministr vnitra Dmitrij Sipjagin, načež Pleve se stal jeho nástupcem.\n\nRoku 1903 se Pleve setkal v Petrohradu s Theodorem Herzlem. Oba diskutovali o situaci Židů v Rusku, a žádali představitele Osmanské říše, aby vyhradili místo pro Židovské osídlení Palestiny.\n\nPleve odjel ráno 28. července 1904 ve svém kočáře ze sídla Ochranky k Petrohradskému nádraží. V polovině cesty jel Pleveho kočár přes most nad řekou Fontankou. Na mostě stáli členové strany Eserů Jegor Sozonov a Ivan Kaljajev. Jakmile se kočár přiblížil, Sozonov vyskočil z části mostu určené pro chodce a hodil do Pleveho kočáru bombu. Pleve byl těžce zraněn, ještě tentýž den zranění podlehl.\n\nOba atentátníci z místa činu uprchli. Zatímco Sozonov byl dopaden a odsouzen k doživotnímu trestu, Kaljajev dokázal uprchnout a o rok později zabít carova strýce, velkovévodu Sergeje Alexandroviče.\n"}
{"id": "542962", "url": "https://cs.wikipedia.org/wiki?curid=542962", "title": "Nesmiřitelní", "text": "Nesmiřitelní\n\nNesmiřitelní (v originále Unforgiven) je americký western, který režíroval Clint Eastwood. Hlavními herci filmu jsou Clint Eastwood, Gene Hackman, Morgan Freeman, Richard Harris, Jaimz Woolvett, Saul Rubinek a Frances Fisher. Film měl premiéru ve Spojených státech 7. srpna 1992. Děj se odehrává v mýtickém Divokém západě. Film získal celkově čtyři Oscary – nejlepší film, nejlepší režie, nejlepší herec ve vedlejší roli a nejlepší střih.\n\nRok 1878, bohem opuštěný kraj kdesi na západě Spojených států. Muž vykopává hrob. Zemřela mu žena. Byla to krásná, mladá žena, informuje text, a její matce prý zlomilo srdce, když si vzala Williama Munnyho, vyhlášeného vraha a pijáka. Je to pravda, Munny kdysi byl vrahem, ovšem své minulosti se kvůli ženě zřekl. Už deset let má vlastní farmu, ale není to snadné živobytí. Se dvěma dětmi se teď musí protloukat sám. Prasata ve chlívě mají mor a Munny potřebuje peníze. Mohl by si vydělat tisíc dolarů, jak tvrdí nějaký mladík, kdyby se na čas vrátil ke starému řemeslu. Munnyho zná z pistolnických legend, a proto by šel rád do toho s ním.\n\nV Big Whiskey hledají vraha: prostitutky vypsaly odměnu za likvidaci obou kovbojů, kteří v opilosti brutálně zmrzačili nožem jednu jejich kolegyni, a šerif je podle jejich názoru přiměřeně nepotrestal. Rozhodl, že musejí dát majiteli nevěstince – zohyzděná prostitutka konec konců už nikdy nevynese žádné peníze – jako odškodnění sedm koní, pak kovboje nechá jít. Dámy z nevěstince odškodné odmítnou, i když kovboj přivede jednoho koně navíc pro zmrzačenou ženu. Chtějí odplatu, proto dají dohromady všechny své peníze, aby mohly zaplatit mstitele.\n\nMunny svolí jen nerad. S jeho střeleckým uměním to už není žádná sláva, jen s námahou se vůbec dostane do sedla koně. Zláká také svého černošského parťáka Neda Logana, jenž ze starého přátelství ještě jednou sundá pušku ze zdi. Zelenáč, kterému podle jeho zbraně říkají Schofield Kid, je chlapec, jehož řeči jsou jen planým žvaněním. Jak se brzy ukáže, je silně krátkozraký. Toto trio, vzbuzující spíše soucit než strach, se vydá na cestu, jejímž účelem je sprovodit ze světa dva kovboje. Nejsou však jediní, koho tento \"džob\" zajímá. Zatímco se trojice s kašlem a horečkou brodí blátem, uhlazený pistolník English Bob přijíždí pohodlně vlakem. Šerif Little Bill ve městě nestrpí žádné pistolníky – sám je jedním z nich, jenže nosí šerifskou hvězdu. Muž zákona je bezcitný a násilnický, je to sadista. Boba nemilosrdně zmlátí a vyžene z města.\n\nPráci provede smutné trio a opravdu to není žádný hrdinský čin. Vyslídí oba kovboje v jejich úkrytu a bezbranné muže nemilosrdným způsobem zastřelí. Démoni minulosti Munnyho opět dostihli, znovu se stal zbabělým vrahem a je si toho vědom. Film tím ovšem nekončí. Šerif tento čin nemůže tolerovat. Se svými pomocníky chytí Neda a umučí ho k smrti. Munny ho musí pomstít. Dojde k masakru, při němž Munny bez výběru postřílí muže z městečka Big Whiskey. Šerif mu prorokuje: \"\"Uvidím tě v pekle.\"\". Manny odpoví: \"\"Ano,\"\" a stiskne spoušť. Pak nasedne na koně a odjede pryč.\n\n\"Nesmiřitelní\" jsou antiwesternem, který pohřbívá kořeny žánru, mýty amerického průkopnického období. Stárnoucí bandita, který se naposledy chopí zbraně, patří do repertoáru žánru, ale ještě žádný film tuto postavu nevylíčil tak nemilosrdně jako Eastwood: jako zlomeného muže, zbaveného veškerých iluzí. Hrdina nesleduje žádné poslání, jeho boj o přežití v sobě nemá nic heroického. Krajina, jejíž rozlehlost v klasickém westernu znamená příslib svobody a budoucnosti, se utápí ve vytrvalém dešti a ponurosti. Neotvírají se tu horizonty. Závěrečný záběr definitivně rozkládá obrazový kód žánru. Hrdina necválá vstříc vycházejícímu rannímu slunci, ale mizí v temnotě noci.\n\n\n\n\n\n\n\n"}
{"id": "542972", "url": "https://cs.wikipedia.org/wiki?curid=542972", "title": "Liselotte Teltscherová", "text": "Liselotte Teltscherová\n\nLiselotte (Lola) Teltscherová (18. listopadu 1921 ve Vídni – 14. června 2009 v Praze) byla česká rostlinná fyzioložka, spoluzakladatelka české školy vývojové biologie rostlin, vedoucí Oddělení fyziologie vývoje rostlin Ústavu experimentální botaniky ČSAV. Patří k těm, kdo otevírali cestu domácí vývojové biologii rostlin a spoluurčovali její další směřování.\n\nLola (to jméno jí dala její mladší sestra) vyrůstala v rodině židovského obchodníka s vínem v jihomoravském Mikulově. Rozvětvená rodina Teltscherových patřila k mecenášům mikulovské židovské obce. Její strýc Richard Teltscher byl zakladatelem a vůdčím duchem Židovského ústředního musea pro Moravsko-Slezsko v Mikulově.\n\nZákladní školu a první čtyři roky gymnázia absolvovala v Mikulově, pak ale kvůli vzrůstajícímu antisemitismu na mikulovském německém gymnáziu přešla na české gymnázium do Břeclavi, kam dojížděly děti z českých vesnic v Podluží a kde vládlo tolerantní prostředí. Po obsazení českého a moravského pohraničí německou armádou na podzim 1938 se rodina uchýlila do Brna, kde Lola dostudovala na židovském gymnáziu. Zde také v roce 1940 maturovala. Jako výborná studentka projevovala nadání jak pro humanitní, tak pro přírodní vědy.\n\nV roce 1940 se rodině Teltscherových podařilo na poslední chvíli opustit protektorát a odjet do Itálie. S těmi, kdo z příbuzenstva zůstali v protektorátu, se již nikdy nesetkali. Všichni zahynuli v nacistických vyhlazovacích táborech. Z Itálie odjeli rodiče se sestrou do Šanghaje, Lola se však rozhodla pro Palestinu. Zde také na Hebrejské univerzitě v Jeruzalémě vystudovala botaniku, zoologii a biochemii. Na studium si musela přivydělávat různými pomocnými pracemi. Rok po válce složila státní zkoušky a obhájila diplomovou práci.\n\nV roce 1947 se vrátila do Československa. Musela nostrifikovat své vzdělání složením státní zkoušky na Přírodovědecké fakultě Univerzity Karlovy v Praze. V roce 1948 získala na katedře fyziologie a anatomie rostlin doktorát přírodních věd. Do roku 1964 byla zaměstnána jako vědecká pracovnice ve Výzkumném ústavu rostlinné výroby v Praze-Ruzyni, odkud přešla do Ústavu experimentální botaniky ČSAV, kde působila jako vedoucí vědecká pracovnice až do roku 1977. Téměř 10 let vedla Oddělení fyziologie vývoje rostlin a po řadu let přednášela na Přírodovědecké fakultě UK fyziologii vývoje rostlin. Po roce 1969 byla její přednášková činnost ukončena. Po dosažení penzijního věku se musela vzdát veškerých vědeckých aktivit a odejít do důchodu. Pracovala pak jako tlumočnice v Pražské informační službě a dělnice, úřednice v České pojišťovně a do pozdního věku působila jako překladatelka z a do němčiny a angličtiny a jako učitelka němčiny.\n\n\n"}
{"id": "542973", "url": "https://cs.wikipedia.org/wiki?curid=542973", "title": "Todi", "text": "Todi\n\nTodi je historické město ve střední Itálii, v provincii Umbrie, asi 35 km jižně od Perugie a asi 25 km VSV od Orvieta. Město leží na výrazném návrší nad levým břehem řeky Tibery.\n\nPodle staré legendy měl Todi založit sám Héraklés s názvem \"Eklia\". Historické město založili italičtí Umbrové v 8.-7- století př. n. l. a nazvali je \"Tutere\", tj. „hranice“. Roku 217 př. n. l. je dobyli Římané, kteří je většinou nazývali \"Tuder\". Město prý mělo dvojité hradby a nedobyl je ani Hannibal. Počátkem 2. století sem přinesl svatý Terentian († 118) křesťanství a zdejší biskup svatý Fortunát († 539) je uctíván jako patron města, které hrdinsky bránil proti Lombardům. Velký rozkvět města nastal od 11. století, 1244 si město vybudovalo nové hradby a 1290 mělo kolem 40 tisíc obyvatel. Roku 1236 se zde narodil františkánský básník Jacopone da Todi, autor hymnu \"Stabat mater\". Roku 1367 město ztratilo svoji nezávislost a pomalu i význam. Roku 1464 zde zemřel teolog a filosof Mikuláš Kusánský. Roku 1849 se sem uchýlil Giuseppe Garibaldi po nezdařeném povstání v Římě.\n\nRoku 1990 si americký profesor architektury R. N. Levine vybral Todi jako model „udržitelného města“ budoucnosti. Todi je členem sdružení měst „Cittaslow“, která podporují omezení spěchu a obnovu života v malých městech.\n\nMěsto je obklopeno trojí téměř úplně zachovanou hradbou – středověkou, římskou a etruskou. Většina památek je soustředěna kolem náměstí \"Piazza del Popolo\".\n\n"}
{"id": "542990", "url": "https://cs.wikipedia.org/wiki?curid=542990", "title": "The Highwaymen", "text": "The Highwaymen\n\nThe Highwaymen byla v letech 1985-1995 country skupina, ve které hráli přední představitelé tohoto žánru – Willie Nelson, Waylon Jennings, Johnny Cash a Kris Kristofferson. Za deset let společného vystupování vydali tři alba. Za první, \"Highwayman\" z roku 1985, obdrželi platinovou desku. Titulní píseň z tohoto alba, \"The Highwayman\" získala v témže roce ocenění Grammy za nejlepší country píseň roku.\n\n"}
{"id": "542995", "url": "https://cs.wikipedia.org/wiki?curid=542995", "title": "El Tatio", "text": "El Tatio\n\nEl Tatio (Los Géiseres del Tatio) je vulkanická a gejzírová oblast v severní části Chile, v nadmořské výšce okolo 4 200 m. Je to nejvýše položené gejzírové pole na světě, počtem gejzírů největší na jižní polokouli a třetí největší na světě - po Yellowstone v USA a Údolí gejzírů na Kamčatce. I když je počet gejzírů vysoký, jejich výška je poměrně malá, nejvyšší zaznamenaná výška výronu byla 6 metrů, průměrná výška je 75 centimetrů.\n\n"}
{"id": "542997", "url": "https://cs.wikipedia.org/wiki?curid=542997", "title": "TýTý 2009", "text": "TýTý 2009\n\nDne 27. března 2010 se ve Vinohradském divadle konalo slavnostní vyhlášení 19. ročníku prestižní ankety TýTý 2009. Přímý přenos byl vysílán na České televizi v sobotu večer ve 20:00. Celým večerem provázel Karel Šíp.\n"}
{"id": "543001", "url": "https://cs.wikipedia.org/wiki?curid=543001", "title": "Vlasová pochva", "text": "Vlasová pochva\n\nVlasová pochva je označení pro třívrstvý obal kolem vlasové cibulky; spolu s ní tvoří tzv. vlasový folikul. Vlasová pochva je tvořena dvěma epiteliálními a jednou vnější vazivovou vrstvou:\n"}
{"id": "543005", "url": "https://cs.wikipedia.org/wiki?curid=543005", "title": "Burgundské vévodství", "text": "Burgundské vévodství\n\nBurgundské vévodství (francouzsky \"Duché de Bourgogne\", latinsky \"Ducatus Burgundiae\") byl stát existující na východě dnešní Francie v letech 843–1477. Na východě sousedilo s Burgundským hrabstvím.\n\nDnes se velké části území bývalého vévodství rozkládá francouzský region Burgundsko.\n\nPo smrti Václava Lucemburského zdědil burgundský vévoda Filip Smělý Brabantsko a Limbursko. V roce 1411 zdědila Lucemburské vévodství Eliška Zhořelecká, jelikož jí ho odkázal její strýc Zikmund Lucemburský, protože je nebyl schopný vyplatit.\n\nTa roku 1441 uzavřela dohodu s burgundským vévodou Filipem III. Dobrým, která mu umožňovala okamžitě převzít administrativu Lucemburska a zdědit po její smrti vévodství. Filip souhlasil, ale o dva roky později nařídil na její území noční útok a převzal území hned. Eliška byla ze země vypovězena. Lucembursko se tak stalo součásti držav burgundských Kapetovců z rodu Valois.\n\nVévoda Karel Smělý syn Filipa III. Dobrého a Isabely Portugalské, dále rozšířil moc a území burgundského vévodství. Jeho snem bylo vytvořit z Burgundska a dalších svých území samostatné království nezávislé na Francii. Za tímto účelem podobně jako jeho otec utvořil koalici s Anglií proti francouzskému králi Ludvíkovi XI..\nV rámci rozšiřování svého panství a hlavně spojením svých držav, které rozdělovalo Lotrinské vévodství, vedl válku proti Ludvíkovým spojencům Švýcarům a Ludvíkovi věrným šlechticům sídlícím poblíž švýcarských hranic. Dočasně získal Lotrinské vévodství vévody Reného s hlavním městem Nancy, tak byly dočasně spojeny burgundské državy. Lotrinský vévoda René zanedlouho ale uspěl v pokusu získat zpět Lotrinsko a vévoda Karel o něj přišel. Karel Smělý ale chtěl získat Lotrinsko zpět, ale zemřel na bitevním poli 5. ledna 1477. Lotrinský vévoda René najmul jeho nepřátele: Švýcarskou pěchotu a připravil tak Karlovi drtivou porážku, jež vévodu stála život (nechal se opět překvapit a jeho armáda se opět rozutekla).\n\nJeho dcera Marie se po otcové smrti stala burgundskou vévodkyní a podle dohody se provdala za císařova syna Maximiliána Habsburského. Práva na burgundské dědictví museli mladí manželé hájit zejména proti nárokům francouzského krále Ludvíka XI. a jeho nástupců, kteří je považovali za odumřelé léno. Uhájit všechny rozsáhlé Karlovy državy pro potomky se nepodařilo.\n\nPodle mírové smlouvy v Senlis 1493 bylo burgundské vévodství rozděleno:\n\n\nZároveň od té doby probíhá spor mezi Kapetovci a Habsburky o to komu má náležet titul vévody burgundského.\n\n\n"}
{"id": "543015", "url": "https://cs.wikipedia.org/wiki?curid=543015", "title": "WWE Intercontinental Championship", "text": "WWE Intercontinental Championship\n\nWorld Wrestling Entertainment (WWE) Intercontinental Championship (doslova \"Mezikontinentální šampionát WWE\") je wrestlingový titul udílený společností World Wrestling Entertainment. Historie titulu zasahuje do roku 1979, kdy ho poprvé vyhrál Pat Paterson v Riu de Janeiru. Je to titul s dlouhou historií, takže je to jeden z nejcennějších titulů v WWE. První a zatím jediná žena, která kdy tento titul vyhrála (dokonce 2x) je Chyna, když poprvé zdolala Jeffa Jarretta a po druhé Vala Venise. Aktuálním šampionem je Dolph Ziggler.\n\nTitul celkem 164× změnil držitele. Nejdéle jej držel The Honky Tonk Man (454 dní). Nejdelší kombinované držení titulu má zapsané ve statistikách Pedro Morales (619 dní). Nejčastěji jej získal Chris Jericho (9x). Nejmladší šampion byl Jeff Hardy (23 let) a nejstarší šampion byl Ric Flair (56 let).\n\n\n"}
{"id": "543016", "url": "https://cs.wikipedia.org/wiki?curid=543016", "title": "Alžběta Skálová", "text": "Alžběta Skálová\n\nAlžběta Skálová (20. prosince 1982 Brandýs nad Labem), je renomovaná a vyhledávaná česká malířka, grafička a ilustrátorka, její práce byla oceněna doma i v zahraničí. Je dcerou významného českého výtvarníka, animátora, performera a zakladatele umělecké skupiny Tvrdohlaví, Františka Skály.\n\nVystudovala Vysokou školu uměleckoprůmyslovou v Praze, zde prvně od roku 2002 do roku 2003 studovala u Jiřího Barty v ateliéru Filmové a televizní grafiky, následně pak v roce 2008 absolvovala u Doc. Juraje Horvátha v ateliéru Ilustrace a grafiky (2002–2008) s autorskou knohou Pampe a Šinka za kterou cenu Magnesia Litera. Studia na VŠUP ji zavedla také na několik prestižních zahraničních stáží (École Estienne PIAD, Paříž 2005 a Maryland Institute College of Art, Baltimore v USA 2007), kde se zaměřila hlavně na volnou grafiku, litografii a hlubotisk.\n\nVěnuje se malbě, volné grafice, tvorbě objektů a ilustracím. Její práce je úzce spojena zejména s nakladatelstvím Baobab se kterým spolupracuje. Autorské malonákladové knížky dříve tvořila také v rámci volného sdružení grafiků a tvůrců knih Koprbooks jehož byla zakládající členkou. V roce 2011 spolu s Martinou Kupsovou a Alžbětou Zemanovou byla u zrodu značky NaPOLI , kterou založily a která je zaměřená na vlastní autorskou produkci, zejména knih, plakátů a papírových her. Zde působila aktivně do roku 2014. Autorky NaPOLI se účastnily a vystavovaly na řadě přehlídek malých nakladatelů a současného designu u nás i v zahraničí. Je členkou platformy Ilustrátoři.net, příležitostně spolupracuje se stranou LSJ. \n\nMá za sebou 8 samostatných autorských výstav, z nichž největší přehlídku jí v létě v roku 2019 uspořádala pražská Galerie Villa Pellé, kromě toho se zúčastnila desítek společných expozic u nás, na Slovensku, v Itálii, Německu i Japonsku.\n\nAlžběta Skálová se kromě ilustrace věnuje také volné tvorbě, kde může být méně popisná. Vytváří koláže, filmy, grafiky, ale především akvarely a obrazy. Drobné akvarely slouží jako deník – autorka do nich vpíjí to, co se jí honí hlavou: lidské tváře, vzpomínky na barevné situace, náznaky příběhů nebo sny. Její tvorba je velmi intuitivní. Její ilustrace je propojená a vychází z volné tvorby.\n\nVelké obrazy jsou naproti tomu tématicky ukázněné, vznikají v cyklech a Skálová je vytváří pomocí méně klasických technik, jako je vyškrabávání do sádrokartonu imitujícího omítku nebo „suchý“ akvarel s textilním efektem. Na akvarelech i obrazech nacházíme především lidské tváře a krajiny. \n\nDo těchto krajin můžeme vstupovat a v tvářích můžeme číst. Tvorba Alžběty Skálové se tématicky rozbíhá mnoha směry, avšak vždy se pohybuje v oblastech, v níž hrají prim snové motivy a hlavně silné vizuální vjemy, jaké najdeme v krajině, přírodě, ale i v lidském světě, v rituálech, maskách. Příroda v jejím podání dává prostor imaginativním bytostem, lesním skřítkům, fantazii, která ozvláštňuje a zvýrazňuje původně drobné detaily. \n\nHledá hranici mezi volným, intuitivním, imaginativním a daným, byť fantazijně, pohádkově rozváděným příběhem a jejich vzájemným působením.\n\n\n"}
{"id": "543019", "url": "https://cs.wikipedia.org/wiki?curid=543019", "title": "İ", "text": "İ\n\nİ (i s tečkou) je varianta písmena \"I\" v některých turkických jazycích, jako třeba turečtina nebo ázerbájdžánština. V těchto jazycích nejsou velké a malé písmeno \"I\" v páru tak, jak je to známé ze zápisu slovanských, germánských a románských jazyků v Evropě, tedy v kombinaci \"I\" a \"i\". V jazycích používajících písmeno İ existují dva páry písmen a sice İ a i a druhým párem jsou písmena I a ı. Písmeno İ obvykle označuje hlásku, jejíž fonetický symbol je [] (stejná jako „evropské“ \"i\" – zavřená přední nezaokrouhlená samohláska), zatímco I označuje hlásku, jejíž fonetický symbol je [] (zavřená zadní nezaokrouhlená samohláska).\n\n"}
{"id": "543021", "url": "https://cs.wikipedia.org/wiki?curid=543021", "title": "Vojenský řád sv. Jindřicha", "text": "Vojenský řád sv. Jindřicha\n\nVojenský řád sv. Jindřicha () byl saský řád. Založil ho dne 7. října 1736 saský kurfiřt a polský král August III. v Hubertusburgu v jedné třídě. Do roku 1807 byl udělován jen výjimečně, a proto byl v tomto roce obnoven jako Královský saský vojenský řád sv. Jindřicha a byl rozšířen na tři třídy. Dne 23. prosince 1829 přidal saský král Anton čtvrtou třídu a dal řádu statuta. Řád zanikl pádem monarchie v Sasku v roce 1918. Pojmenován je po svatém Jindřichovi II., římském císaři.\n\nPůvodním odznakem byl oválný zlatý medailon s vyobrazením císaře Jindřicha II. v plném majestátu, tj. s korunou, hermelínovým pláštěm, žezlem a jablkem.\nOdznakem po obnově řádu roku 1807 je zlatý maltézský kříž s bíle smaltovaným lemem a převýšený korunou. Pod jeho rameny se vine zelený routový věnec. V kulatém zlatém středovém medailonu se nachází postava sv. Jindřicha II. s královskými insigniemi. Okolo se vine modrý pás, na kterém byl po povýšení saského kurfiřtství na království přidán nápis FRIED. AUG. D. G. REX SAXONIAE INSTAURAVIT (\"Fridrich August z Boží milosti král saský založil\"). Na zadní straně se nachází saský zemský znak, na modrém pásu pak heslo VIRTUTI IN BELLO (\"Válečné zásluze\").\n\nHvězda velkokříže je zlatá a osmicípá se postavou Jindřicha II. ve středu a řádovým heslem okolo. Hvězda komandéra byla čtyřcípá.\n\nStuha bleděmodrá s oranžovým postranním pruhem.\n\nPůvodně jediná třída se rozrostla v roce 1829 na čtyři. Jelikož řád nemohli obdržet poddůstojníci a řadové mužstvo, vznikla ještě zlatá a stříbrná medaile sv. Jindřicha.\n\n\n"}
{"id": "543022", "url": "https://cs.wikipedia.org/wiki?curid=543022", "title": "John Vachon", "text": "John Vachon\n\nJohn F. Vachon (19. května 1914 Saint Paul, Minnesota - 20. dubna, 1975 New York) byl americký fotograf. Pracoval jako advokátní koncipient ve společnosti Farm Security Administration před Royem Strykerem. V této organizaci pracovali například Esther Bubley, Marjory Collins, Mary Post Wolcott, Jack Delano, Arthur Rothstein, Walker Evans, Russell Lee, Gordon Parks, Charlotte Brooks, Carl Mydans, Dorothea Langeová a Ben Shahn, kteří měli za úkol ochraňovat podmínky chudých venkovských obyvatel v Americe.\n\nVachon se narodil v Saint Paulu ve státu Minnesota. Vystudoval školu Cretin High School (nyní Cretin-Derham Hall High School). V roce 1934 získal bakalářský titul na University of St. Thomas v Saint Paulu. Přibližně v roce 1938 se oženil s Millicent Leeper, známou jako Penny. Zemřela v roce 1960. Vachon se znovu oženil, tentokrát s Françoise Fourestier o rok později. Na konci druhé světové války sloužil v Armádě Spojených států amerických.\n\nVachonova dcera Christine Vachon je známou nezávislou filmovou producentkou.\n\nVachonův první úkol pro organizaci Farm Security Administration byla práce zástupce ředitele. Bylo mu právě dvacet jedna let a do Washingtonu přišel z rodné Minnesoty, aby se přihlásil na Katolickou univerzitu. Když v roce 1936 nastupoval na tuto pozici, neměl v úmyslu stát se fotografem, ale v rámci jeho povinností o udržení fotografických souborů FSA jeho zájem o fotografování rostl.\n\nV roce 1937 se začal snažit o to, aby mohl také fotografovat a po poradě s Benem Shahnem se snažil dokumentovat okolí Washingtonu kamerou Leica. Jeho víkendové fotografie typu „vše z údolí řeky Potomac“ byly zcela jasně začátečnické práce, ale Stryker mu půjčil vybavení a povzbudil jej do další práce. Vachonovi pomáhal i Walker Evans, který byl mistrem pohledu fotografického objektivu a Arthur Rothstein, který jej vzal s sebou na fotografování hor Virginie. V říjnu a listopadu 1938 Vachon cestoval do Nebrasky na svůj první samostatný fotografický výlet. Fotografoval zemědělské programy na účet úřadu FSA a vzápětí následoval další úkol od Strykera: město Omaha. Charakteristickým znakem jeho stylu fotografování je obraz lidí a míst potkaných na ulici bez přikrášlování, jako to tehdy dělali fotografové „kalendářoví a public relations“.\n\nSpolečnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nPro Office of War Informations fotografoval v období 1942 - 1943, pak se v letech 1943 a 1944 stal fotografem firmy Standard Oil Company of New Jersey. Mezi lety 1945 a 1947 fotografoval New Jersey a Venezuelu pro společnost Standard a také Polsko pro Organizaci spojených národů pro pomoc a obnovu správy.\n\nPak se stal zaměstnancem časopisu \"Life\", kde pracoval v letech 1947 a 1949 a na více než dvacet pět let počínaje rokem 1947 pracoval u časopisu \"Look\". Když byl \"Look\" zavřen v roce 1971 stal se fotografem na volné noze. V roce 1975 působil jako hostující pedagog na Minneapolis Institute of Arts.\n\nBěhem 70. let 20. století se jako fotograf podílel na projektu DOCUMERICA americké agentury pro ochranu životního prostředí.\n\nDOCUMERICA byl projekt americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nZemřel v roce 1975 v New Yorku ve věku 60 let.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n\n"}
{"id": "543039", "url": "https://cs.wikipedia.org/wiki?curid=543039", "title": "Říhání", "text": "Říhání\n\nŘíhání (lat. \"eruktace\", jinak také krkání) je únik plynů z dutiny ústní produkovaných v žaludku. Jedná se o příznak doprovázený typickým akustickým fenoménem.\n\nZa fyziologických podmínek dochází k říhání v souvislosti s příjmem potravy a polykáním vzduchu. Ve fundu žaludku může vzniknout bublina, která je eruktací vypuzena ústy formou říhnutí \"(ructus)\".\n\nV rámci patologie, kdy k říhání nedochází po požití potravy (v postprandiální fázi), je tento příznak řazen společně s pocitem plného břicha, elevací bránice, tvorbou žaludeční bubliny a gastrokardiálními příznaky (palpitací aj.) k tzv. \"hornímu dyspeptickému syndromu\".\n"}
{"id": "543055", "url": "https://cs.wikipedia.org/wiki?curid=543055", "title": "Mirikina obecná", "text": "Mirikina obecná\n\nMirikina obecná (\"Aotus trivirgatus\") je ploskonosý primát z čeledi mirikinovitých.\n\nŽije v tropické části Jižní Ameriky, její teritoria se rozkládají převážně v centrální a severní části Brazílií, ve Venezuele a v Kolumbií. Žije v tropických lesích, galeriových lesích i mangrovech, kde nejraději obývá horní patra stromů.\n\nMěří okolo 350 mm a váží asi 950 gramů, ocas mívá o něco delší než tělo. Rozdíl ve velikostech mezi samcem a samici není na prvý pohled zřejmý. Má dlouhé končetiny a její tělo vypadá štíhle. Na prstech má papilární linie pro každého jedince natolik specifické, že je lze podle nich identifikovat (otisky prstů), na čtvrtých prstech předních končetin má drápy. Srst je na hřbetě zbarvena hnědošedě, na spodku těla a vnitřních stranách končetin světle, bíle až žlutě oranžové. Obličej je černý se světlými skvrnami nad očima, tváře a brada jsou bělavě olemovány. Na hlavě má tři podélné tmavé pruhy, které daly zvířeti latinské jméno. Má veliké výrazné kulaté oči, kterými velice dobře vidí i za tmy, důležité pro noční pohyb po stromech.\n\nMirikina obecná, přestože se nejvíce živí plody tropických stromů, je v podstatě všežravec. Kromě ovoce a ořechů žere listy, noční hmyz a další drobné bezobratlé, stromové žáby a měkkýše, také příležitostně žere i vejce ptáků. Zmocní se jak sedící kořisti, tak nočního létajícího hmyzu, který chytá přesně mířeným skokem.\n\nJsou to opice s výhradně noční aktivitou, jsou zcela přizpůsobeny životu na stromech. Pohybují se ve stromoví po čtyřech končetinách, se stromu na strom se přesunují skoky dlouhými i pět metrů. Den tráví spánkem v hnízdech v dutinách, kde jsou dobře chráněny před dravci. Potravu si počínají shánět až po setmění, před svítáním se vrací do nocležiště. Nejaktivnější jsou za jasných nocí při úplňku, denně prospí průměrně 17 hodin.\n\nMají několik hlasových projevů. Kromě cvrčivých tónů vydávají chrochtavé zvuky a hlasité, daleko slyšitelné tóny, podobné úderům gongu. Jiný zvuk vydávají při nebezpečí, při setkání s jinou skupinou nebo při vyhledávání partnera.\n\nSvá území si značkují pachovými značkami z močí nebo žlázových výměšků roztíraných po větvích a kmenech stromů, které slouží k dorozumívání ve skupině. Vzájemná očichávání mají za úkol rozeznávat jedince, případně rozpoznat připravenost k páření. Pro upevnění vzájemné soudržností ve skupině používají také klasické čistění srstí a kousání do ocasu.\n\nJe to opice silně monogamní, žijí v párech které se mění jen smrtí jednoho z partnerů. Žijí v rodinných skupinách společně se svými nedospělými mláďaty do 2,5 až 3,5 let jejích věku, po dosažení dospělosti mláďata odcházejí. Samice rodí zhruba po 120 až 130 dnech březosti převážně jedno mládě, které kojí asi půl roku. O mláďata se nejprve stará samice, pak péči o ně přenechá, mimo kojení, samci. Ten je nosí a stará se o ně až do půl roku věku. Samice mívá mladé v intervalu asi jednoho roku.\n\nV zajetí se množí jen zřídka, při dobré péči se dožívá okolo 12 let. Ve volné přírodě nemá mnoho přirozených nepřátel, není považována za ohroženého živočicha. Protože se jedná o nočního živočicha, lze se z hbitých pohybů mirikiny obecné potěšit jen v takové ZOO, kde jsou zřízeny tzv. noční pavilony s nočními prohlídkami.\n\n"}
{"id": "543065", "url": "https://cs.wikipedia.org/wiki?curid=543065", "title": "Interpretativní sociologie", "text": "Interpretativní sociologie\n\nInterpretativní sociologie je jedním ze základních paradigmat sociologického myšlení. Sociologické myšlení lze rozdělit do tří směrů: konsensuální, konfliktní a interpretativní, přičemž interpretativní paradigma se zabývá každodenním životem jedinců, kteří svým jednáním vytvářejí společnost; jedná se tedy o nestálý lidský produkt. Pokud se změní lidské jednání, změní se i typ a chod společnosti.\n\nInterpretativní sociologie není jednotnou školou, zahrnuje pod sebe především symbolický interakcionismus a fenomenologickou sociologii.\n\nSymbolický interakcionismus vychází z předpokladu, že každý člověk interpretuje věci (svět, ale i sebe) jiným způsobem, tedy přisuzuje jim jiné významy. Interpretaci nám umožňuje symbolické myšlení, díky kterému nejsme odkázáni pouze na smyslové vjemy, a pomocí vzájemné interakce dochází k výměně symbolů.\n\nSociologové se zaměřením na symbolický interakcionismus se zabývají interakcí v každodenním životě. Termín se poprvé objevil v roce 1937 a jeho autorem je americký sociolog Herbert Blumer, ovšem za zakladatele symbolického interakcionismu je považovám předchůdce George Herbert Mead.\n\nMead vycházel při formulaci svých teorií o povaze člověka, procesu socializace a úloze symbolů v komunikaci z bezprostředního chování dětí při jejich hrách. Na základě toho byl poté schopen postavit většinu své práce na zkoumání sociálního pojmu Já (self) a jeho formování v procesu socializace pomocí interakce (výměny symbolů). Pro socializaci je ztěžejní pochopení druhého. Mead dochází k závěru, že člověk je poté schopen sebereflexe.\n\nSvé myšlenky popsal v knize \"Mind, Self and Society\" (1934).\n\nBlumer je představitelem chicagské školy. Podle něj je subjekt (člověk) symbolickým interakcionismem pojímán jako aktivní činitel, který v procesu interpretace, vytváří sociální realitu. Každý člověk má svou minulost (zkušenosti), která způsobuje, že existují určité společné obsahy interpretace (významy) a společně definované situace.\n\nBlumer zastával tezi, že užití významu v jednání osoby zahrnuje interpretaci, která se skládá ze dvou kroků:\n\nBlumer se zabýval především vysvětlením společné činnosti. Podle něj může kolektivní forma činnosti vzniknout pouze tak, že jednotlivci navzájem přizpůsobí své jednání tak, aby linie jednání všech aktérů do sebe zapadaly. K tomu může dojít pouze za předpokladu, že současně probíhá proces interpretování a definování, což znamená, že každý partner v interakci musí přidělit význam věcem, které v interakci hrají roli. Jedinec musí objekty identifikovat a přidělit jim význam (interpretovat je), to dělá nejprve sám pro sebe, ale následně tyto významy musí ukázat také druhému v interakci a ten dělá totéž vůči němu. Tímto způsobem se pomocí interpretace v interakci vynořuje definice situace. Pokud je společná činnost procesem, lze ji chápat jako činnost otevřenou - tj. každá činnost může být znovu reinterpretovaná a redefinovaná.\n\nFenomenologická sociologie se zabývá světem každodennosti, jeho strukturou, a zdali je tento svět takovým, za jaký ho považujeme. Dále se zajímá o vznik tohoto světa a jeho představou v myslích lidí. Svět se jedincům jeví jako předem daný, a proto jsou překvapeni, když nastane sitací, která se vymyká běžnému řádu. Během socializace si člověk vytváří ,recepty”, podle kterých se v životě chová.\n\nZakladatelem fenomenologické sociologie je rakouský teoretik Alfred Schütz. Jeho práce \"Der Sinhafte Aufbau der sozialen Welt\" je proslulá kritikou Webera a jeho teorií sociálního jednání.\n\n"}
{"id": "543068", "url": "https://cs.wikipedia.org/wiki?curid=543068", "title": "Leetspeak", "text": "Leetspeak\n\nLeetspeak (též leet nebo 1337) je způsob psaní slov spočívající v nahrazování písmen číslicemi a jinými znaky, rozšířený zejména v anglicky psané části internetu. Obdobnou formou hláskování je hexspeak.\n\nTermín leet je odvozen od slova elite (elita). Abeceda je speciální forma symbolického písma. Leet lze považovat za substituční šifru.\n\n"}
{"id": "543075", "url": "https://cs.wikipedia.org/wiki?curid=543075", "title": "Dálnice ve Slovinsku", "text": "Dálnice ve Slovinsku\n\nDálnice ve Slovinsku jsou označovány písmenem A, což souvisí se slovinským pojmenováním – \"\". Maximální povolená rychlost na dálnicích je 130 km/hod. V roce 1994 byla dálniční síť převedena na \"Společnost pro dálnice v Republice Slovinsko\" (, DARS), která dnes spravuje 592 kilometrů dálnic a 155 kilometrů rychlostních silnic.\n\nVýstavba prvního třicetikilometrového dálničního úseku ve Slovinsku i v Jugoslávii – Vrhnika – Postojna byla zahájena v květnu 1970. Úsek byl otevřen 29. prosince 1972. K profinancování výstavby byl posloužit i úvěr od Mezinárodní banky pro obnovu a rozvoj. Výstavbě dálnice předcházela tzv. silniční aféra. Do vyhlášení nezávislosti Slovinska bylo v republice v provozu 187 kilometrů dálnic a rychlostních silnic.\n\nV roce 1995 byl přijat \"Národní program výstavby dálnic v Republice Slovinsko\" (, \"NPIA\"), který počítá především s výstavbou komunikací v ose severovýchod–jihozápad a severozápad–jihovýchod.\nOd června 2008 musejí mít osobní vozidla ve Slovinsku dálniční známku. Tyto známky jsou sedmidenní (15 €), měsíční (30 €) a roční (110 €) (od 1. prosince 2016). Dálniční známky pro motocykly stojí polovinu a místo měsíční známky je k dispozici jen půlroční.\n\nNákladní automobily přestaly platit mýto na mýtných stanicích a od 1.dubna 2018 používají automatický výběr elektronického mýta průjezdnými mikrovlnnými bránami systému DarsGO umístěnými nad vozovkou. S odstraňováním starých mýtných brán bylo započato v roce 2018 a dokončení se očekává o rok později.\n\nZavedení dálničních známek vyvolalo konflikt, když původně byly k dispozici jen známky na půl roku nebo celý rok, situace se vyřešila v průběhu roku 2009, kdy byla zavedena i sedmidenní dálniční známka.\n\nZvláštní mýtné ve výši 7,20 € (2017, vozidla do 3,5 tuny) se platí za průjezd tunelu Karavanky. Dálniční známka není pro použití tunelu potřeba.\n\nPokuty za použití dálnic a rychlostních silnic bez zaplaceného mýtného jsou extrémně vysoké: 300-800 € (zhruba 7,5-20 tisíc Kč). Při zaplacení v hotovosti na místě může být pokuta snížena až o 50%. K pokutě je ještě potřeba připočítat cenu za povinné zakoupení příslušné chybějící dálniční známky.\n\n\n"}
{"id": "543083", "url": "https://cs.wikipedia.org/wiki?curid=543083", "title": "Michal I. Portugalský", "text": "Michal I. Portugalský\n\nMichal I. Portugalský (celým jménem \"Miguel Maria do Patrocínio João Carlos Francisco de Assis Xavier de Paula Pedro de Alcântara António Rafael Gabriel Joaquim José Gonzaga Evaristo de Bragança e Bourbon\"), zvaný \"el Tradicionalista\" nebo \"Uchvatitel\" (26. října 1802, Lisabon – 14. listopadu 1866, Karlsruhe, Německo), byl syn portugalského krále Jana VI.. Stal se během portugalské občanské války v letech 1828 až 1834 (vzdoro)králem Portugalska. \n\nPocházel z rodu Braganza, byl předkem vedlejší linie, která je od roku 1932 jedinou větví braganzského rodu. Narodil se jako třetí syn portugalského krále Jana VI. a jeho ženy Charlotty Joachimy. Nejstarší syn František zemřel v dětském věku. Roku 1821 se s rodiči vrátil z Brazílie do Portugalska, zatímco jeho starší bratr, korunní princ Petr IV. tam zůstal jako regent. Michal (Miguel) byl obdivovatelem rakouského absolutistické vlády kancléře Metternicha a konzervativec. Za své extremistické názory i činy byl vypovězen do exil. Ve dvacátých letech stál v čele revoluční strany proti svému otci. V roce 1826 se zasnoubil se svou mladičkou neteří Marií, dědičkou trůnu, náležel mu tedy pouhý titul regenta. 23. června 1828 však uchvátil královský trůn a současně zrušil ústavu, zřízenou jeho starším bratrem Petrem IV..\nMiguel doufal, že pro svůj režim dosáhne mezinárodní podporu, avšak britská Welingtonova vláda padla v roce 1830, těsně před tím, než oficiálně uznala Miguela jako monarchu. V roce 1831 král Pedro abdikoval z brazilského trůnu a obsadil Azorské ostrovy, odkud podnikal námořní ataky na Portugalsko. Po třech letech občanské války byl Miguel vítězným Petrem 26. května 1834 přinucen k abdikaci a odešel do exilu.\n\n24. září 1851 se v exilu na zámku Kleinheubach v Bavorsku oženil s německou princeznou Adelaidou de Löwenstein-Wertheim-Rosenberg. Z manželství vzešlo sedm potomků.\n\n\nDále měl 2 nemanželské děti:\n\nMiguel žil do konce svého života mimo Portugalsko. Zemřel v Karlsruhe v Německu v listopadu roku 1866. 17. listopadu 1866 byl pohřben v knížecí kryptě kláštera Engelberg u Großheubachu v Bavorsku. 5. dubna 1967 bylo jeho tělo vyzvednuto, převezeno do Portugalska a pohřbeno v panteonu dynastie Braganza, v Klášteře Sv. Vincence v Lisabonu, kde vedle něj leží také jeho manželka.\n\n\n"}
{"id": "543088", "url": "https://cs.wikipedia.org/wiki?curid=543088", "title": "Mistrovství světa v rychlobruslení ve sprintu 2010", "text": "Mistrovství světa v rychlobruslení ve sprintu 2010\n\nMistrovství světa v rychlobruslení ve sprintu 2010 se uskutečnilo ve dnech 16. a 17. ledna 2010 v rychlobruslařské hale Meiji Hokkaido-Tokachi Oval v japonském Obihiru. Celkově se jednalo o 41. světový sprinterský šampionát. Obhájci titulů z předchozího mistrovství světa, Američan Shani Davis a Číňanka Wang Pej-sing, zde nestartovali. V Obihiru vyhráli Jihokorejec I Kju-hjok a jeho krajanka I Sang-hwa.\n\nŠampionát proběhl bez české účasti.\n\n"}
{"id": "543099", "url": "https://cs.wikipedia.org/wiki?curid=543099", "title": "Pokrok a rozvoj", "text": "Pokrok a rozvoj\n\nPokrok a rozvoj (: تقدم وتطور, : קידמה ופיתוח, \"Kidma ve-pituach\", : \"Progress and Development\") byla izraelská politická strana.\n\nPokrok a rozvoj byla politická strana izraelských Arabů, založená před parlamentními volbami v roce 1959. Stejně jako ostatní strany izraelských Arabů té doby byla strana do jisté míry spojené se stranou Mapaj Davida Ben Guriona. Ten chtěl izraelské Araby zapojit do fungování státu, aby dokázal, že Židé a Arabové mohou žít společně v míru a produktivitě. \n\nVe volbách získala strana 1,3 % hlasů, což představovalo dva poslanecké mandáty. S tímto volebním ziskem se stala strana nejúspěšnější stranou izraelských Arabů s největším volebním ziskem. Zmíněná dvě místa si rozdělili Ahmed al-Dahar a Elias Nachla. Díky svému spojení s Mapajem se stala strana součástí koaliční vlády.\n\nV následujících volbách v roce 1961 strana zvýšila svůj zisk, když získala 1,6 % hlasů. V popularitě ji však předehnala jiná strana izraelských Arabů, a to Spolupráce a bratrství, která získala 1,9 % hlasů. Navzdory zvýšení procentuálního zisku získala strana i v těchto volbách dva poslanecké mandáty, které si ponechali někdejší poslanci Pokroku a rozvoje, jenž se opět podíleli na všech třech koaličních vládách během funkčního období pátého Knesetu.\n\nV dalších volbách v roce 1965 strana opět zvýšila svůj zisk, tentokráte na 1,9 % hlasů, a dokonce předčila stranu Spolupráce a bratrství a stala se opět nejúspěšnější stranou izraelských Arabů. Stala se součástí koaliční vlády Leviho Eškola a poslance Ahmeda al-Dahara nahradil Sajfuddín az-Zuabí, někdejší poslanec za Demokratickou kandidátku Nazaretu (během prvního Knesetu) a Demokratickou kandidátku pro izraelské Araby (během druhého a třetího Knesetu). Během funkčního období Knesetu se strana nakrátko spojila se stranou Spolupráce a rozvoj, avšak toto spojení se rozpadlo krátce po svém vzniku. Před koncem funkčního období ze strany odešel poslanec Nachla, který založil novou stranu Židovsko-arabské bratrství (v následujících volbách však kandidoval za Spolupráci a bratrství).\n\nVe volbách v roce 1969 strana zaznamenala ještě vyšší zisk, když získala 2,1 % hlasů, což ale stále představovalo dva poslanecké mandáty. Druhým poslancem strany se stal Džabar Muadí (někdejší poslanec za Demokratickou kandidátku pro izraelské Araby, který opustil Spolupráci a bratrství, aby založil Drúzskou stranu poté, co se Spolupráce a bratrství rozpadla) a strana se stala součástí vládní koalice Goldy Meirové. Muadí byl v říjnu 1971 jmenován náměstkem ministra komunikací a stal se tak teprve druhým izraelským Arabem, který se stal členem izraelské vlády.\n\nVe volbách v roce 1973 strana získala pouze 1,4 % hlasů, přesto si však udržela dva poslanecké mandáty. Nebyla však již přizvána do koaliční vlády Goldy Meirové. Po její rezignaci byl sestavením nové vlády pověřen Jicchak Rabin, který nakonec stranu Pokroku a rozvoje opět do vlády pozval a Muadí se opět stal náměstkem ministra komunikací.\n\nBěhem funkčního období Knesetu se strana nakrátko stala součástí aliance Ma'arach (následník Mapaje). Poté se však spojila s Arabskou kandidátkou pro beduíny a vesničany a vytvořila Sjednocenou arabskou kandidátku.\n\n"}
{"id": "543116", "url": "https://cs.wikipedia.org/wiki?curid=543116", "title": "Egosyntonie", "text": "Egosyntonie\n\nEgosyntonie (ego-syntonie) je soulad určitého cítění, prožívání, představ, myšlenek, vlastnosti nebo chování s vlastním sebepojetím, jejich vnímání (přijetí) jako nedílné části své osobnosti. Termín se používá zejména v psychologii abnormálních jevů, které mohou a nemusejí být chápány jako poruchy osobnosti, duševní poruchy nebo poruchy chování. \n\nOd 80. let 20. století, kdy byl protikladný termín egodystonní použit v klasifikacích duševních poruch v souvislosti s homosexualitou a potažmo sexuální orientací, se stala tato komplementární dvojice pojmů obecně známou, a to především v tomto použití. Řidčeji se však stále používá i pro jiné aspekty sebepřijetí a osobnostní integrity. \n\n\n"}
{"id": "543117", "url": "https://cs.wikipedia.org/wiki?curid=543117", "title": "Egodystonie", "text": "Egodystonie\n\nEgodystonie (ego-dystonie) je nesoulad určitého cítění, prožívání, představ, myšlenek, vlastností nebo chování s vlastním sebepojetím, jejich nepřijetí jako nedílné části své osobnosti, jejich konflikt s pojetím ideálního já. Termín se používá zejména v psychologii abnormálních jevů, které mohou a nemusejí být chápány jako poruchy osobnosti, duševní poruchy nebo poruchy chování. \n\nEgodystonní fenomény bývají osobou, jíž se týkají, popisovány například jako chorobné nebo podivné, nesrozumitelné či nepochopitelné nebo se od nich dotyčný distancuje například stylem „ve skutečnosti takový nejsem“ nebo „vůbec nevím, co se mi to přihodilo“, „vůbec si nerozumím“, „chci se toho zbavit“ nebo podobně. Opakem egodystonie je egosyntonie.\n\nEgodystonní nebo egosyntonní mohou být jak jevy a stavy, které jsou považovány za psychopatologické, tak takové, které za psychopatologické obecně považovány nejsou nebo jsou na pomezí. V některých případech se egodystonie sama o sobě považuje za chorobný jev, v jiných případech je naopak vyžadována (například má-li se pacient distancovat od psychotických bludných představ, iracionálních nebo společensky nepřijatelných nutkání nebo tužeb atd.). \n\nEgodystonie může být spojena s duševními poruchami jako jsou neurózy, panické ataky, obsedantně kompulzivní porucha nebo deprese, může být vztažena k sexuální orientaci nebo k sexuální identitě nebo sexualitě jako takové nebo k prožívání vlastního těla atd., k různým nadáním a handicapům, psychickému nebo tělesnému typu nebo bezděčným reakcím (například hyperaktivitě), lze o ní uvažovat v případě sugesce nebo hypnózy, užívání omamných a psychotropních látek, nemorálního nebo deliktního chování atd.\n\nOd 80. let 20. století, kdy byl termín \"egodystonní\" použit v klasifikacích duševních poruch v souvislosti s homosexualitou a potažmo sexuální orientací, se stala tato komplementární dvojice pojmů obecně známou, a to především v tomto použití. V letech 1980–1987 byla v americkém klasifikačním manuálu DSM-III uvedena jako samostatná diagnóza egodystonní homosexualita, podobnou položku dosud obsahuje čínská klasifikace. Ženevská mezinárodní klasifikace MKN-10 obsahuje položku egodystonní sexuální orientace.\n\n\n"}
{"id": "543139", "url": "https://cs.wikipedia.org/wiki?curid=543139", "title": "Jiří Kalous", "text": "Jiří Kalous\n\nMgr. Jiří Kalous (* 6. prosince 1964, Chomutov) je bývalý český hokejista a současný hokejový trenér. Současně trénuje v KHL Metallurg Magnitogorsk jako asistent hlavního trenéra.\n\nS hokejem začínal v rodném Chomutově v roce 1970 ve věku 6 let. Mezi lety 1970 a 1979 působil v tamní přípravce a následně pak také v žákovské lize a juniorské extralize. Během studií na chomutovské gymnáziu hrál první ligu na pozici útočníka za místní hokejový klub. V letech 1984 až 1986, kdy vykonával prezenční vojenskou službu, hrál hokej za druholigový VTJ Sušice.\n\nHned po jejím skončení se pustil do studií oboru Metodika a trenérství, specializace lední hokej, na Fakultě tělesné výchovy a sportu Karlovy univerzity v Praze, která dokončil roku 1993 úspěšně vykonanou státní zkouškou.\n\nJeště během vysokoškolského studia hrál lední hokej, a to v letech 1986 až 1989 za I. ČLTK Praha a v sezóně 1990/1991 za EC Ehrwald v 1. rakouské hokejové lize. Od sezóny 1991/1992 tento rakouský hokejový klub trénoval a hned v následující sezóně s ním získal titul mistra. Bylo mu tehdy 26 let.\n\nV roce 1994 se vrátil z Rakouska zpět do České republiky a působil jednu sezónu jako trenér Berounských Medvědů. V následujícím roce - 1995 - zamířil do pražské Slavie a vydržel zde celých 14 let. Nejprve začínal u juniorů, s nimiž hned vyhrál titul mistra extraligy. Sezónu 1996/1997 strávil na lavičce extraligového mužstva. Po ní se k juniorům Slavie vrátil a dovedl je ke svému druhému juniorskému titulu mistra republiky.\n\nV letech 1998 až 2000 působil na pozici hlavního trenéra české juniorské reprezentace a na mistrovství světa hráčů do 18 let, které se konalo ve Finsku, vybojoval čtvrté místo.\n\nNa začátku sezóny 1999/2000 se vrátil k prvnímu týmu Slavie na pozici asistenta. Souběžně s tím působil také v letech 2000 až 2002 jako trenér juniorů Slavie a v letech 2002 až 2003 jako trenér české hokejové reprezentace do 20 let.\n\nOd roku 2002 působil u extraligového mužstva Slavie Praha spolu s Vladimírem Růžičkou a Ondřejem Weissmannem, kdy měl na starost především plánování a přípravu tréninkového procesu, individuální práci s hráči, tréninkové plány a kondiční přípravu. V sezóně 2002/2003 slavili první extraligový titul Slavie, v sezónách 2003/2004 a 2005/2006 dovedli mužstvo ke druhému místu. Po sezóně 2006/2007 tento triumvirát Ondřej Weissmann opustil a spolu s Vladimírem Růžičkou dovedl Kalous mužstvo Slavie ke druhému titulu mistra extraligy v sezóně 2007/2008 a k druhému místu v sezóně následující.\n\nPoté spolupráci s Vladimírem Růžičkou ukončil a od sezóny 2009/2010 byl hlavním trenérem libereckých Bílých Tygrů. Na jejich lavičce vydržel až do konce ročníku 2011/2012, tedy 3 sezony. Ani v jedné ze sezon mužstvo nechybělo v play off.\n\nOd sezony 2012/2013 se stal asistentem trenéra Josefa Jandače u týmu HC Lev Praha, který nově působí v Praze.\n\nPo úspěšném startu do sezony však přišla série nezdarů, která nakonec vyústila v odvolání Josefa Jandače. Asistent Jiří Kalous u týmu zůstal, na přechodnou dobu dokonce zaujal pozici hlavního trenéra, následně spolupracoval s novým koučem Václavem Sýkorou. Přesto vedení klubu na počátku roku 2013 Kalouse odvolalo.\n\nOd sezony 2013/2014 byl hlavním trenérem týmu HC Oceláři Třinec, kde nahradil nečekaně odvolaného Josefa Turka. Působil zde do 18. kola sezóny 2015/16, kdy po prohře s Vítkovicemi 7:0 rezignoval.\n\nPo odchodu od Ocelářů obsadil Jiří Kalous místo trenéra týmu HC Sparta Praha pro sezónu 2016/17 uvolněné odchodem Josefa Jandače k národnímu týmu.\n"}
{"id": "543167", "url": "https://cs.wikipedia.org/wiki?curid=543167", "title": "Nabú-Mukin-Apli", "text": "Nabú-Mukin-Apli\n\nNabú-Mukin-Apli (\"Nabû-mukīn-apli\", doslova: „Nabu dal sílu následníkovi“) - byl král Babylonie mezi roky 977 a 942 př. n. l. Byl to zakladatel VIII. babylonské dynastie.\n\nZa jeho vlády byly nájezdy aramejských kočovných kmenů velmi intenzivní. Mnohokrát dosáhly i samotného Babylónu a jiných měst (jmenována je konkrétně Borsippa). Z toho důvodu se v době Nabú-Mukin-Apliho vlády často nepodařilo uskutečnit tradiční novoroční ceremonii, při které byla socha boha Nabua přemisťována mezi Babylonem a Borsippou (Nabu tak „navštěvoval“ svého otce a hlavního boha Marduka) Více informací o jeho vládě nemáme.\n\n"}
{"id": "543173", "url": "https://cs.wikipedia.org/wiki?curid=543173", "title": "Malpígiovité", "text": "Malpígiovité\n\nMalpígiovité (\"Malpighiaceae\") je čeleď vyšších dvouděložných rostlin z řádu\nmalpígiotvaré. Jsou to dřeviny, byliny i liány s jednoduchými a převážně vstřícnými listy a pravidelnými květy s charakteristicky tvarovanými korunními lístky. Čeleď zahrnuje asi 1250 druhů v 68 rodech a je rozšířena v tropech celého světa. Místy přesahuje i do subtropických oblastí.\n\nZástupci malpígiovitých jsou stromy, keře, polokeře, byliny i liány se vstřícnými (u některých rodů střídavými) jednoduchými listy, převážně s palisty. Jen výjimečně je přítomen latex. Odění je z charakteristických jednobuněčných vidlicovitých chlupů, jen u několika druhů jsou chlupy hvězdovité. Na řapících nebo na rubové straně listů jsou často žlázky. Čepel listů je celokrajná, celistvá nebo výjimečně laločnatá. Květy jsou souměrné nebo téměř pravidelné, drobné až velké, převážně oboupohlavné, ve vrcholových nebo úžlabních květenstvích. Kalich i koruna jsou složeny z 5 lístků. U amerických druhů i u některých zástupců z tropů Starého světa jsou na kališních lístcích charakteristické žlázky produkující olej. Květy jsou bez nektaru. Korunní lístky jsou nejčastěji žluté, růžové nebo bílé, na vrcholu většinou brvité, zubaté nebo roztřepené a mají charakteristický lžicovitý tvar. Tyčinek je nejčastěji 10, zřídka méně nebo až 15. Vyrůstají na češuli v prostoru mezi semeníkem a korunními lístky. Semeník je svrchní, srostlý ze 3 (výjimečně 2 nebo 4) plodolistů. V každém plodolistu je jediné vajíčko.\nČnělky jsou obvykle volné a v počtu odpovídajícím počtu plodolistů, u některých rodů jsou spojené nebo je jejich počet redukován. Plodem je bobule, peckovice, oříšek nebo poltivý plod (schizokarp), rozpadající se na jednotlivé díly (merikarpia). Suché plody mají často nápadná křídla nebo štětiny. Semena jsou bez endospermu.\n\nČeleď zahrnuje asi 1250 druhů v 68 rodech. Vyskytuje se v tropech celého světa s četnými přesahy do subtropických oblastí.\nCentrem druhové diversity je tropická Amerika. Nejvíce druhů se vyskytuje v Brazílii.\n\nV tropech rostou zástupci čeledi v různých biotopech, na savanách a v keřovité vegetaci jsou však běžnější než\nnapříklad v deštném lese. Několik druhů je uzpůsobeno růstu v pouštním prostředí. Jen zřídka rostou ve vyšších nadmořských výškách.\n\nZástupci malpígiovitých pocházející z Ameriky jsou opylováni včelami sbírajícími olej. Tomuto způsobu opylení je uzpůsobena morfologie květů. Včely olej sbírají pro výživu larev, smíchají jej s pylem a plní s ním komůrky pláství. Lžicovitý tvar korunních lístků usnadňuje včelám proniknutí ke kalichu, na němž jsou olejové žlázky. Druhy, které olejové žlázky nemají, nabízejí opylovačům jen pyl.\nPodle dnešních předpokladů se malpígiovité rozšířily do Starého světa z amerického kontinentu. Protože se sem společně s nimi nedostaly také včely sbírající olej, došlo u rostlin ve Starém světě k druhotné redukci kališních žlázek.\n\nSuché plody malpighiovitých jsou často opatřeny nápadnými křídly nebo štětinami a jsou šířeny větrem. Semena z dužnatých plodů jsou šířena především ptáky. Některé amazonské druhy, rostoucí na březích vodních toků, má hladké plody obsahující vzduchové pletivo (aerenchym) a šířené vodou. Droboučké suché a hladké plody některých rodů jsou šířené pravděpodobně větrem nebo dešťovou vodou.\n\nCronquist i Dahlgren řadili čeleď malpighiovité do řádu vítodotvaré (\"Polygalales\").\nPozdější výzkumy tuto souvztažnost nepotvrdily.\nPodle současné taxonomie je sesterskou skupinou malpígiovitých čeleď úporovité (\"Elatinaceae\").\n\nČeleď je členěna na 2 podčeledi: \"Malpighioideae\" a \"Byrsonimoideae\".\n\n\nStromy a keře z rodů bunchosie (\"Bunchosia\"), byrsonima (\"Byrsonima\") a malpígie (\"Malpighia\") jsou v tropické Americe hojně pěstovány v zahradách pro drobné ovoce. Kyselé nevelké plody malpígie lysé (\"Malpighia glabra\"), zvané barbadoská třešeň, mají enormně vysoký obsah vitaminu C (v dužnině až 5 %).\nStrom \"Byrsonima crassifolia\", pocházející ze střední Ameriky a v Latinské Americe běžně pěstovaný, poskytuje oblíbené ovoce zvané nance, podobné žlutým třešním.\nBunchosie \"Bunchosia glandulifera\", poskytuje velmi chutné plody velikosti malé švestky a je dlouhodobě pěstována jihoamerickými indiány. Původní populace tohoto druhu vůbec nejsou známy.\n\nMnoho druhů malpígiovitých je v tropech pěstováno jako ozdobné rostliny, např. \"Galphimia gracilis\", malpígie \"Malpighia coccigera\", \"Stigmaphyllon ciliatum\", \"S. floribundum\", jinokřídlice \"Hiptage benghalensis\" a \"Tristellateia australasiae\". Strom \"Lophantera lactescens\", známý jen z malého území ve východní Amazonii, je v Brazílii pro dlouhá květenství žlutých květů a odolnost proti znečištění oblíbeným pouličním stromem.\n\nLiána \"Banisteriopsis caapi\", kultivovaná původními obyvateli západních oblastí Amazonie, slouží spolu s příbuznou liánou \"Diplopterys cabrerana\" jako jedna z hlavních složek silně halucinogenní substance známé jako ayahuasca, yagé nebo caapi.\n\n\"Acmanthera\",\n\"Acridocarpus\",\n\"Adelphia\",\n\"Aenigmatanthera\",\n\"Alicia\",\n\"Amorimia\",\n\"Aspicarpa\",\n\"Aspidopterys\",\n\"Banisterioides\",\n\"Banisteriopsis\",\n\"Barnebya\",\n\"Blepharandra\",\n\"Brachylophon\",\n\"Bronwenia\",\n\"Bunchosia\",\n\"Burdachia\",\n\"Byrsonima\",\n\"Calcicola\",\n\"Callaeum\",\n\"Calyptostylis\",\n\"Camarea\",\n\"Carolus\",\n\"Caucanthus\",\n\"Christianella\",\n\"Coleostachys\",\n\"Cordobia\",\n\"Cottsia\",\n\"Diacidia\",\n\"Dicella\",\n\"Digoniopterys\",\n\"Dinemagonum\",\n\"Dinemandra\",\n\"Diplopterys\",\n\"Echinopterys\",\n\"Ectopopterys\",\n\"Excentradenia\",\n\"Flabellaria\",\n\"Flabellariopsis\",\n\"Galphimia\",\n\"Gaudichaudia\",\n\"Glandonia\",\n\"Heladena\",\n\"Henleophytum\",\n\"Heteropterys\",\n\"Hiptage\",\n\"Hiraea\",\n\"Janusia\",\n\"Jubelina\",\n\"Lasiocarpus\",\n\"Lophanthera\",\n\"Lophopterys\",\n\"Madagasikaria\",\n\"Malpighia\",\n\"Malpighiodes\",\n\"Mascagnia\",\n\"Mcvaughia\",\n\"Mezia\",\n\"Microsteira\",\n\"Mionandra\",\n\"Niedenzuella\",\n\"Peixotoa\",\n\"Peregrina\",\n\"Philgamia\",\n\"Psychopterys\",\n\"Pterandra\",\n\"Ptilochaeta\",\n\"Rhynchophora\",\n\"Spachea\",\n\"Sphedamnocarpus\",\n\"Stigmaphyllon\",\n\"Tetrapterys\",\n\"Thryallis\",\n\"Triaspis\",\n\"Tricomaria\",\n\"Triopterys\",\n\"Tristellateia\",\n\"Verrucularina\"\n\n\n"}
{"id": "543187", "url": "https://cs.wikipedia.org/wiki?curid=543187", "title": "Americko-izraelské vztahy", "text": "Americko-izraelské vztahy\n\nAmericko-izraelské vztahy jsou významným faktorem celkové americké politiky na Blízkém východě. Americký kongres klade značný důraz na zachování úzkých vztahů s Izraelem a jeho podpory. Jedním z hlavních vyjádření podpory Izraeli je zahraniční pomoc, které se Izraeli dostává více než jakémukoliv jinému státu (ta je ke konci prvního desetiletí 21. století převážně vojenská, v minulosti však byla Izraeli poskytována ekonomická pomoc například na zvládnutí absorpce nových přistěhovalců). K roku 2007 činila zahraniční pomoc Izraeli ročně v průměru 3 miliardy dolarů. Mimo to USA podporují Izrael na poli Organizace spojených národů (od roku 1982 do 2007 vetovaly 32 rezolucí Rady bezpečnosti OSN, které byly kritické k Izraeli) a jsou rovněž zavázané bránit izraelskou bezpečnost.\n\nBilaterální vztahy mezi Izraelem a Spojenými státy se vyvinuly z původní vstřícné politiky Spojených států ke vzniku židovského státu v mandátní Palestině v neobvyklé partnerství, které spojuje malý, ale vojensky silný Izrael, závislý na Spojených státech pro jejich ekonomickou a vojenskou sílu, se Spojenými státy, velmocí, jenž se snaží dosáhnout rovnováhy v protikladných zájmech v regionu. Na výjimečné americko-izraelské vztahy existují dva názory. Na základě jednoho je americká podpora Izraeli zpochybňována s odůvodněním, že americká podpory Izraeli je na úkor zlepšování vztahů s arabskými a muslimskými státy. Podle druhého a hlasitějšího názoru je Izrael strategický a loajální spojenec a vztahem s ním Spojené státy posilují svou přítomnost na Blízkém východě.\n\nVe vzájemných vztazích hraje významnou roli i Americko-izraelský výbor pro veřejné záležitosti (AIPAC), zájmová skupina, která v Bílém domě a Kongresu lobuje za silnou americkou podporu Izraele. Je považován za nejmocnější a nejvlivnější lobbistickou skupinu ve Washingtonu.\n\n\n"}
{"id": "543219", "url": "https://cs.wikipedia.org/wiki?curid=543219", "title": "UPX", "text": "UPX\n\nUPX (\"the Ultimate Packer for eXecutables\" – univerzální kompresor spustitelných souborů) je open source software, který slouží ke kompresi spustitelných souborů. UPX podporuje různé formáty souborů na různých operačních systémech.\n\nUPX používá kompresní algoritmus UCL, což je open source implementace podobná uzavřenému NRV algoritmu (\"Not Really Vanished\" – Ne úplně ztracený).\n\nUCL bylo navrženo tak, že dekomprese může být implementována jenom v několika stovkách řádek kódu. UCL nepotřebuje alokovat mnoho paměti pro dekompresi. \n\nUPX může na většině platforem používat LZMA kompresi (od verze 2.90 beta). Avšak tato možnost není u 16 bitových výchozí, kvůli pomalé dekompresi na starších počítačích (lze vynutit přidáním codice_1 do příkazu) \n\nUPX podporuje dva způsoby dekomprese:\n\n\n"}
{"id": "543253", "url": "https://cs.wikipedia.org/wiki?curid=543253", "title": "Eurovision Song Contest 2005", "text": "Eurovision Song Contest 2005\n\nEurovision Song Contest 2005 byl 50. ročník soutěže Velká cena Eurovize. Konal se ve Sportovním paláci v Kyjevě na Ukrajině. Zvítězila píseň „My Number One“ od Eleny Paparizou z Řecka se 230 body, zatímco píseň „Angel“ od Chiary z Malty skončila druhá se 192 body. Semifinále se konalo 19. května a finále 21. téhož měsíce. Organizátoři doufali, že tato akce vylepší v cizině celkový obraz Ukrajiny a zvýší turismus. Vláda zase, že by to mohlo přiměřeně napomoci dlouhodobé snaze o vstup do Evropské unie.\n\nOficiální logo zůstalo stejné jako v předchozím ročníku, změnila se pouze vlajka země. Jako slogan bylo zvoleno sovo „\"probuzení\"“, které symbolizovalo připravenost země a města presentovat se v Evropě. Krátké předěly mezi vystoupeními ilustrovaly ukrajinskou kulturu a odkazy na modernější a průmyslovou stránkou země.\n\nUvaděči Eurovize 2005 v Kyjevě byli moderátorka Maria „Maša“ Efrosinina a DJ Pavlo „Paša“ Šylko. Předchozí vítězka Eurovize Ruslana zazpívala na začátku mix písní „Wild Dances“ a „Heart on Fire“ a v mezidobí „The Same Star“. SMS hlasování odstartovali známí ukrajinští boxeři Vitalij Kličko a Vladimir Kličko, zatímco ukrajinský prezident Viktor Juščenko předal vítězce cenu.\n\n\n"}
{"id": "543260", "url": "https://cs.wikipedia.org/wiki?curid=543260", "title": "The Fame", "text": "The Fame\n\nThe Fame je první studiové album americké popové zpěvačky Lady Gaga.Album vyšlo 19. srpna 2008 a udělalo z Lady Gaga megahvězdu. Alba se za tři roky prodalo kolem 20 000 000 kopií, z toho přes 4 miliony v USA a nedávno přes milion kopií v Japonsku. Z alba vzešlo několik megahitů a prakticky každý singl je dodnes velký hitem. Největší úspěch slavil singl \"Poker Face\", který dobyl žebříčky ve více než 20 zemích a prodaly se ho miliony kopií. Také debutový singl \"Just Dance\" se stal hitem a stal se taky prvním #1 singlem Lady Gaga v US Billboard Chart. Dalšími hity byly \"Paparazzi\" nebo \"LoveGame\". Gaga se kvůli úspěchu alba rozhodla vydat re-edici, kterou nazvala The Fame Monster. Obsahuje rozšíření desky The Fame a plus k tomu ještě další disk s osmi dalšími skladbami.\n"}
{"id": "543261", "url": "https://cs.wikipedia.org/wiki?curid=543261", "title": "Palestinská národní rada", "text": "Palestinská národní rada\n\nPalestinská národní rada (PNR) (: المجلس الوطني الفلسطيني, : \"Palestinian National Council, PNC\") je zákonodárným orgánem Organizace pro osvobození Palestiny (OOP), v podstatě exilový palestinský parlament. Rada si volí výkonnou komisi, který OOP vede mezi jednotlivými zasedáními rady. Rada se běžně schází každé dva roky a přijímá rezoluce pomocí jednoduché většiny za přítomnosti minimálně dvou třetin členů.\n\nPrvní PNR složená ze 422 zástupců se sešla v květnu 1964 ve východním Jeruzalémě a přijala Palestinskou národní chartu. Zároveň ustanovila OOP, coby politického zástupce palestinského lidu, a jako jejího prvního předsedu Ahmada al-Šukejrího. Následující setkání se konala většinou v hlavních městech arabských států: Káhira (1965), Gaza (1966), Káhira (1968 – 1977), Damašek (1979 – 1981), Alžír (1983), Ammán (1984) a Gaza (1996 a 1998). V únoru 1969 byl na zasedání rady v Káhiře zvolen předsedou OOP Jásir Arafat, který tuto funkci zastával až do své smrti v roce 2004. V listopadu 1988 rada zasedala v Alžíru, kde Arafat vyhlásil nezávislost palestinského státu a uznal rezoluce Rady bezpečnosti OSN č. 242 a 338. Řada států světa, včetně Československa, nezávislost uznala. Při uzavření mírové dohody z Osla v roce 1993 se Arafat zřekl terorismu a Palestinská národní rada uznala existenci Izraele a rezoluci Valného shromáždění OSN č. 181 z roku 1947, která rozdělovala mandátní Palestinu na židovský a arabský stát.\n\nPo podepsání mírových dohod z Osla se v dubnu 1996 sešla rada v Gaze a 24. dubna schválila poměrem hlasů 504:50 (14 se zdrželo) vypuštění částí charty popírajících právo Izraele na existenci. Charta samotná však nebyla formálně změněna ani přepsána. Potvrzení vypuštění těchto částí musela rada na nátlak tehdejšího izraelského premiéra Benjamina Netanjahua schválit 14. prosince 1998 v Gaze za přítomnosti amerického prezidenta Billa Clintona .\n\n"}
{"id": "543264", "url": "https://cs.wikipedia.org/wiki?curid=543264", "title": "Pinta (software)", "text": "Pinta (software)\n\nPinta (šp. \"maluj\") je jednoduchý editor rastrových obrázků pro Linux inspirovaný programem Paint.NET. Je napsána v jazyce C# a používá toolkit GTK+, knihovnu cairo a části zdrojového kódu Paint.NET (úpravy a efekty). Snaží se nabídnout jednodušší alternativu ke GIMPu v prostředí GNOME. Byl vytvořena Jonathanem Pobstem ze společnosti Novell v únoru 2010. Jedná se o otevřený software dostupný pod licencí MIT X11.\n\nPinta nabízí základní funkce rastrového editoru, jako je např. práce se štětcem, tvorba barevných ploch a přechodů a tvorba jednoduchých geometrických obrazců. Dále obsahuje pro některé jednodušší editory netypické funkce, jako je práce s vrstvami, grafické filtry, neomezená historie nebo možnost libovolně si přeskupit ovládací prvky.\n\n\n"}
{"id": "543270", "url": "https://cs.wikipedia.org/wiki?curid=543270", "title": "Jean Gaston Darboux", "text": "Jean Gaston Darboux\n\nJean-Gaston Darboux (14. srpna 1842, Nîmes – 23. února 1917, Paříž) byl francouzský matematik.\n\nVýznamně přispěl do dějin geometrie a matematické analýzy (viz například Diferenciální rovnice). Byl životopiscem Henriho Poincarého a zpracoval dílo Josepha Fouriera.\n\nDoktorský titul Ph.D. obhájil na École normale supérieure v roce 1866. Jeho diplomová práce, napsaná pod vedením Michela Chaslese, nesla název \"Sur les surfaces orthogonales\".\n\nMezi jeho studenty patřili: Émile Borel, Élie Cartan, Gheorghe Ţiţeica a Stanisław Zaremba.\n\nV roce 1902 byl zvolen „zahraničním členem“ Královské společnosti; v roce 1916 od ní obdržel Sylvesterovu medaili.\n\nV roce 1908 byl zvolen členem Německé akademie věd Leopoldina. Od roku 1895 byl korespondujícím členem Ruské akademie věd v Petrohradě, v roce 1897 byl zvolen členem pruské a od roku 1899 i bavorské akademie věd. V roce 1884 byl zvolen do Francouzské akademie věd a v roce 1900 byl jmenován stálým tajemníkem její matematické sekce. V roce 1878 byl prezidentem Société Mathématique de France.\n\nJe po něm pojmenována celá řada pojmů:\n1887-96. \"Leçons sur la théorie générale des surfaces et les applications géométriques du calcul infinitésimal\". Gauthier-Villars:\n\n"}
{"id": "543294", "url": "https://cs.wikipedia.org/wiki?curid=543294", "title": "Nepenthes truncata", "text": "Nepenthes truncata\n\nNepenthes truncata (z lat. \"truncata\"–uťatá) je jedna z největších láčkovek (\"Nepenthes\"), masožravých rostlin. Její láčka je zelená s červenými puntíky. Kvete jen poměrně vzácně. Co se týče vnitrodruhové variability, má jeden vysokohorský typ, který má trychtýřovitou láčku. Také kříženců je poměrně hodně.\n\nDokáže ulovit menší ještěry, ptáky a samozřejmě hmyz. Její láčky mohou dosáhnout na výšku i přes 30 centimetrů.\n\n"}
{"id": "543297", "url": "https://cs.wikipedia.org/wiki?curid=543297", "title": "Pirahã", "text": "Pirahã\n\nPirahã (také pirahá, pirahán, pirarrã; v jazyce samotném xapaitíiso) je jazyk, kterým mluví amazonské lovecko-sběračské etnikum Pirahã, žijící v okolí brazilské řeky Maici. \n\nJde o izolovaný jazyk, nepodařilo se prokázat žádné spojení s jiným živým jazykem (řadí se do skupiny muranských jazyků, všechny ostatní jazyky z této skupiny ale již zanikly). Jazyk pirahã má zhruba 250 – 380 mluvčích, nicméně není v nebezpečí zániku, protože většina mluvčích neovládá žádný jiný jazyk. \n\nS pirahã jako s příkladem často operuje Sapir-Whorfova hypotéza (= vnímání světa je ovlivněno používaným jazykem). Ač je většina zjištění kontroverzní, protože pirahã je krajně obtížné popsat v termínech evropské lingvistiky, stal se jazyk pirahã předmětem mnoha studií, mezi lingvisty se jím intenzivně zabývá např. Daniel Everett. \n\nPirahã má extrémně chudou zásobu hlásek, uvádí se, že obsahuje deset až třináct fonémů (údaj se liší podle jednotlivých studií; např. 3 vokály a 7 konsonantů). \n\nJako jeden z mála jazyků vůbec neobsahuje nazály, obsahuje ale i velmi vzácné hlásky [ɺ͡ɺ̼] a [t͡ʙ̥] a rozlišuje tóny. Výslovnost obvyklá mezi muži se liší od výslovnosti žen. Dle některých výzkumů v jazyce hraje významotvornou roli i hudební stránka, matky údajně svým dětem neustále zpívají. \n\nJde o aglutinační jazyk, má velmi bohatou konjugaci. U sloves se rozlišuje celá řada vidů, přechodnost, zřejmost, telicita (zda bylo cíle děje dosaženo nebo nikoli) atd. Všechna osobní zájmena jsou podle všeho převzata z jazyka nheengatu (ze skupiny tupí-guaraní), neexistují žádné zprávy o tom, že by předtím v jazyce pirahã nějaká osobní zájmena byla.\n\nJazyk nemá žádná slova označující barvy (rozlišuje se pouze světlá a tmavá nebo se barva objektu přirovná k něčemu, co danou barvu má). Pro slova \"matka\" a \"otec\" se používá jen jediné slovo, \"baíxi\", pro sourozence ani jiné příbuzné neexistuje žádný výraz. Pirahã také nemá žádné výrazy pro číslovky, ani jasné rozlišení mezi množným a jednotným číslem, rozlišuje se pouze \"větší množství\" (\"hói\") a \"menší množství\" (\"hoí\"), ale žádná absolutní čísla. Neexistují ani výrazy pro čas (např. pro minulost).\n\nDle profesora Daniela Everetta má také pirahã mimořádně omezené syntaktické možnosti (např. souvětí), neumožňuje vůbec tvorbu vedlejších vět, což dle zastánců Sapir-Whorfovy hypotézy vyvrací jednu ze základních premis dnes nejuznávanější lingvistické teorie, tj. Chomskyho generativní gramatiky. \n\nSapir-Whorfova hypotéza je podle Everetta dokázána v tom smyslu, že je kvůli absenci číslovek nesmírně obtížné naučit členy kmene Pirahã počítat v indoevropském slova smyslu. Většina členů kmene Pirahã sice rozumí portugalsky, ale vyjadřuje se v portugalštině jen velmi obtížně, vyjadřují se dle Everetta jen pidginovou směsicí základní portugalské slovní zásoby a gramatiky své mateřštiny.\n\n"}
{"id": "543308", "url": "https://cs.wikipedia.org/wiki?curid=543308", "title": "Seznam obcí v Nové Kaledonii", "text": "Seznam obcí v Nové Kaledonii\n\nTento článek obsahuje kompletní seznam 33 obcí Nové Kaledonie.\n"}
{"id": "543309", "url": "https://cs.wikipedia.org/wiki?curid=543309", "title": "Leonard Whiting", "text": "Leonard Whiting\n\nLeonard Whiting (* 30. června 1950 v Londýně) je britský herec, který se proslavil ve filmové verzi slavné Shakespearovy tragédie \"Romeo a Julie\" italského režiséra Franca Zeffirelliho z roku 1968. Jako Romeo si zde zahrál po boku mladičké britské herečky Olivie Hussey. Režisér Zeffirelli si ho vybral mezi více než třemi sty uchazeči, protože, jak sám prohlásil „\"Má nádhernou až sladkou tvář se schopností výrazu jemné melancholie, ideální typ idealistického mladého muže – přesně takového, jakým mohl skutečný Romeo být“\". V době začátku natáčení bylo Leonardovi pouhých šestnáct let a za roli Romea získal hned následující rok Zlatý glóbus pro nejlepšího začínajícího herce (\"New Star of the Year – Actor\").\n\nNarodil se v londýnské čtvrti \"Wood Green\" jako jediný syn Arthura Leonarda Whitinga a irské imigrantky Peggy Joy O'Sullivanové. Má anglické, irské a částečně i romské předky, jak sám prozradil v jednom z rozhovorů s novináři . Proto i sám sebe hodnotí jako poněkud vznětlivého a horkokrevného. Jen několik týdnů před začátkem natáčení \"Romea a Julie\" dokončil studia na škole \"St.Richard of Chichester\" v Camdenu u Londýna.\n\nPoprvé si jej všiml divadelní agent při jednom nahrávání v rozhlasovém studiu. To mu bylo 12 let. Po tom, co ho slyšel zpívat, ho doporučil Lionelu Bartovi do jeho muzikálu \"Oliver!\" (na bázi novely Charlese Dickense \"Oliver Twist\"), protože Bart neustále potřeboval náhrady za chlapce v hlavní roli, kteří rychle odrůstali. Leonard pak skutečně 18 měsíců hrál roli zlodějíčka Artfula Dodgera ve jmenovaném muzikálu. Dalších 13 měsíců hrál herec dokonce v britském Národním divadle v Congreveho hře Láska pro lásku (\"Love for Love\") a hostoval s touto hrou a celým souborem také v Moskvě a Berlíně.\n\nRole Romea v Zeffirelliho verzi slavné Shakespearovy tragédie přinesla Leonardovi Whitingovi celoživotní popularitu. Novináři se také herce často dotazovali na jeho vztah k představitelce Julie v civilním životě a Whiting se mnohokráte přiznal k tomu, že byl do Olivie Hussey zamilovaný stejně jako Romeo do Julie , ale jejich životní cesty zamířily po natáčení a uvedení filmu do kin naneštěstí každá jinam. Dodnes však zůstali přáteli a občas se navštěvují.\n\nUprostřed 70.let minulého století si Whitinga všiml Alan Parsons, spolutvůrce studiových gramofonových nahrávek z londýnské Abbey Road. Zjistil, že herec velmi dobře zpívá a nahrál s ním jako hlavním vokalistou píseň The Raven (\"Krkavec\") v rámci svého prvního samostatného hudebního projektu The Alan Parsons Project – alba \"Tales of Mystery and Imagination\".\n\nV současné době je Whiting úspěšným hudebním skladatelem, autorem velmi vydařených knih pro děti a znalcem shakespearovských děl.\n\n\n"}
{"id": "543317", "url": "https://cs.wikipedia.org/wiki?curid=543317", "title": "Rudolf Kirs", "text": "Rudolf Kirs\n\nRudolf Kirs (16. června 1915 Brandýs nad Labem - 8. července 1963 Praha) byl český violoncellista. Studoval na konzervatoři v Praze u prof. Bedřicha Jaroše a na Mistrovské škole u prof. Ladislava Zelenky. Koncertní mistr Symfonického orchestru hlavního města Prahy a Symfonického orchestru Československého rozhlasu v Praze (1953 - 1963). Člen Heřmanova tria a profesor Konzervatoře v Praze.\n\n"}
{"id": "543326", "url": "https://cs.wikipedia.org/wiki?curid=543326", "title": "John Candy", "text": "John Candy\n\nJohn Franklin Candy (* 31. října 1950, Newmarket, Ontario, Kanada – 4. března 1994, Durango, Durango, Mexiko) byl kanadský filmový herec. Proslavil se rolí trenéra v komedii \"Kokosy na sněhu\" z roku 1993, ale nejlepší herecký výkon podal v americké komedii \"Letadla, vlaky, automobily\" z roku 1987, kde hrál hlavní roli po boku Steva Martina.\n\nFilmovou kariéru zahájil počátkem 70. let v nízkorozpočtových filmech a TV seriálech. Později se objevil v mnoha komediích, kde ztvárnil i hlavní role. Počátkem 90. let se objevily kritiky jeho herectví, hrál ve filmu \"Nic než potíže\", který byl nominován na anticenu Zlatá malina.\n\nV roce 1991 koupil společně s Waynem Gretzky a Bruce McNallem kanadský fotbalový klub Toronto Argonauts.\n\nCandy bojoval celý život se silnou obezitou, rok před smrtí začal držet přísné diety a přestal kouřit. Přesto zemřel relativně mladý ve věku 43 let ve spánku na srdeční infarkt.\n\n\n\n"}
{"id": "543331", "url": "https://cs.wikipedia.org/wiki?curid=543331", "title": "Mazová žláza", "text": "Mazová žláza\n\nMazová žláza (\"glandula sebacea\") je exokrinní žláza v kůži (ve škáře) savců. Vylučuje (tzv. „holokrinně“) kožní maz, který působí antibakteriálně a u mnohých savců také impregnuje kůži.\n\nMazové žlázy jsou u různých savců poněkud různé a setkáme se s jednoduchými, větvenými i složenými mazovými žlázami. U člověka jsou jednoduše větvené a tvarem alveolární.\n\nZpravidla se nachází ve vlasových folikulech (na bázi každého vlasu a chlupu). Někdy se však nachází i mimo vlasový folikul – zejména na místech, kde ochlupení chybí, jako je řitní otvor mnohých druhů, bradavky koní či na lidském víčku. U některých savců dochází k velkému nahromadění mazových žláz na určitých místech: například u ovce mezi prsty a ve slabinách či u koz na bázi rohů. Naopak na dlaních, kopytech, drápech, nehtech a rozích mazové žlázy chybí.\n\nLidská mazová žláza je alveolus (váček) obklopený na obvodu plochými buňkami bohatými na ribozomy. Tyto buňky se množí a postupně se dostávají do střední části alveolu, kde se plní tukovými kapénkami a postupně odumírají. Z těchto odumřelých buněk vzniká kožní maz. Ten se dostává díky stahům hladkých svalů (arrector pili) do vlasového folikulu a odtud na povrch pokožky. Výživný kožní maz je jedním z důvodů pro vznik zánětů folikulu (folikulitid) a akné.\n"}
{"id": "543342", "url": "https://cs.wikipedia.org/wiki?curid=543342", "title": "Sranan Tongo", "text": "Sranan Tongo\n\nSranan Tongo (vlastně zkomolenina ze \"Surinamean tongue\", také Sranantongo, surinamština, surinamská kreolština, taki taki) je kreolský jazyk, vzniklý v Surinamu, kde dosud slouží jako lingua franca. Má asi 300 000 – 400 000 mluvčích. Jeho základem je angličtina, převážná část slovní zásoby pochází ale z nizozemštiny a jazyk obsahuje řadu portugalských a jiných slov. Sranan Tongo je velmi užívaný jazyk, často se užívá v Surinamu při komunikaci jinojazyčných skupin. \n\nAč oficiálně nikdy nebyl úředním jazykem (tím je nizozemština), užíval se někdy i v politice (často ji ve svých projevech užíval diktátor Dési Bouterse) a druhá sloka surinamské hymny se zpívá ve Sranan Tongo (první v nizozemštině). Jako psaný jazyk existuje od 19. století, oficiální pravopis vznikl v roce 1986. Nejvýznamnějším literátem píšícím tímto jazykem byl novoromantický básník Henri Frans de Ziel (1916-1975). Ve Sranan Tongo existuje i mutace Wikipedie. \n\nSranan Tongo má (podobně jako většina kreolských jazyků) jednoduchou, analytickou gramatiku. Sranan Tongo se někdy uvádí jako jazyk s nejmenší slovní zásobou (uvádí se 340 slov). Jiné zdroje a slovníky ale obsahují několik tisíc slov.\n\n"}
{"id": "543351", "url": "https://cs.wikipedia.org/wiki?curid=543351", "title": "Ramat Rachel", "text": "Ramat Rachel\n\nRamat Rachel ( רָמַת רָחֵל, doslova „\"Rachelina výšina\"“) je izraelská vesnice typu kibuc, nacházející se v jižní části Jeruzaléma jako enkláva v rámci jeruzalémských městských hranic. Z kibucu je možné spatřit Betlém, Ráchelin hrob a nachází se uvnitř hranic z roku 1949, tzv. zelené linie. Spadá pod správní obvod oblastní rady Mate Jehuda.\n\nKibuc byl založen v roce 1926 členy dělnicko-sionistické skupiny Gdud ha-Avoda. Jejich cílem bylo usadit se v Jeruzalémě a vydělávat si na živobytí manuální prací, jako například prací v kamenictví, výstavbou bytů či prací v dopravě. Poté, co žili v provizorním táboře v Jeruzalémě, se skupina deseti průkopníků usadila na kamenité parcele na 803 metrů vysokém kopci jižně od města. Kibuc však byl zničen během arabských nepokojů v roce 1929. Stovky Arabů tehdy tuto zemědělskou školu napadli a vypálili. Osadníci se však o rok později na stejné místo vrátili.\n\nKoncem 40. let měl kibuc rozlohu katastrálního území pouhých 90 dunamů (9 hektarů). Během války za izraelskou nezávislost byl kibuc dočasně odříznut od města. 23. května 1948 k vesnici dorazila egyptská armáda a do 26. května se opakovaně pokoušela o jeho dobytí, čímž by se jí otevřel přístup k centrálním částem západního Jeruzaléma obývaného převážně Židy. Kibucem několikrát během těchto dnů prošla fronta, ale nakonec byl egyptský útok odražen.\n\nV následujících letech měl Ramat Rachel charakter hraniční osady. 23. září 1956 zde došlo k tragickému incidentu. Jordánský voják zahájil palbu na kibuc, ve kterém právě probíhala archeologická konference. Čtyři lidé byli zabiti. Jordánské úřady pak oznámily, že voják byl duševně nevyrovnaný. V roce 1967 byla obec cílem intenzivního dělostřeleckého ostřelování z jordánských pozic.\n\nS postupným rozšiřováním Jeruzaléma směrem na jih kibuc Ramat Rachel územně splynul se souvisle zastavěným územím města stal se administrativní enklávou obklopenou urbanizovanou krajinou.\n\nEkonomika kibucu se točí kolem jeho hotelu a banketního sálu, jejž kibuc vlastní. Kibuc rovněž provozuje veřejné koupaliště a nabízí lázeňské procedury. V kibucu se taktéž nachází archeologický park, a to na vrchu kopce, kde je možné nalézt pozůstatky masivního paláce a vodních děl, o kterých se předpokládá, že se datují až do počátku Izraelského království.\n\nPrvní vědecký průzkum místa, známého v arabštině jako \"Khirbet es-Sallah\", byl řízen Benjaminem Mazarem a Moše Stekelisem v letech 1930 až 1931. Během řady vykopávek v letech 1959 až 1962 Jochanan Aharoni toto místo předběžně identifikoval jako biblický Bejt ha-Kerem (Kniha Jeremjáš 6:1), jedno z míst, odkud bylo do Jeruzaléma ohněm signalizováno varování ke konci období prvního Chrámu. Jigael Jadin datoval palác odkrytý Aharonim do vlády královny Atalji a identifikoval jej jako „dům Baalův“, jenž je zmíněn ve 2. knize královské 11:18.\nJedním z mnoha důležitých artefaktů objevených v kibucu Ramat Rachel jsou otisky pečetí LMLK, nalezené na rukojetích rozbitých nádob. Archeolog Gavri'el Barkaj, který působil na zdejších vykopávkách v roce 1984 prohlásil, že starověký název tohoto místa může být MMST, jedno ze čtyř záhadných slov, které se objevují na rukojeti. Barkajovu teorii podporuje střep objevený Aharonim, který zobrazuje podobiznu krále Chizkijáše, který v této době vládl. Na místě současného kibucu však bylo nalezeno více rukojetí s písmeny HBRN (Hebron) a ZYF (Zif) než s MMST.\n\nArcheologické práce pokračovaly v roce 2004 pod vedením archeologů z Telavivské univerzity Odedem Lipschitsem a Manfredem Oemingem. Podle Lipschitse byl palác či administrativní centrum s vodními díly „v Erec Jisra'el jedinečný.“\n\nV červenci 2008 archeologové v Ramat Rachel objevili hrnec z prvního století tohoto letopočtu, obsahující patnáct velkých zlatých mincí. Hrnec byl nalezen pod podlahou kolumbária.\n\nPodle údajů z roku 2014 tvořili naprostou většinu obyvatel v Ramat Rachel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 474 lidí. Během roku 2014 populace stoupla o 5,3 %.\n\n"}
{"id": "543352", "url": "https://cs.wikipedia.org/wiki?curid=543352", "title": "Robert Anton Wilson", "text": "Robert Anton Wilson\n\nRobert Anton Wilson (narozen jako Robert Edward Wilson, 18. ledna 1932 – 11. ledna 2007) byl americký spisovatel, filosof, esejista, vydavatel, dramatik, futurista a stoupenec libertinismu. Sám sebe popisuje jako agnostického mystika. \n\nWilson se narodil jako Robert Edward Wilson v \"Methodistické nemocnici\", v Brooklynu v New Yorku, první roky života strávil v úzké komunitě \"Flatbush\", později se s rodinou přestěhoval do \"Gerritsen Beach\", kde žil do 13 let. Trpěl dětskou obrnou a prošel úspěšnou léčbou tzv. metodou \"Elizabeth Kennyové\", která byla tehdy lékařskou společností \"American Medical Association\" zakázána. Léčbou také prošel známý herec Alan Alda. Určité následky - malé záchvaty záškubů trápily Wilsona celý život, příležitostně užíval hůl do roku 2000, kdy utrpěl velký záchvat a dále až do smrti trpěl post-polio syndromem.\n\nWilson navštěvoval katolickou základní školu, pak \"Brooklyn Technical High School\", kde se osvobodil z vlivu katolické církve. Pracoval jako řidič záchranné služby a navštěvoval \"New York University\", kde studoval technické vědy a matematiku.\nPracoval jako technik, obchodník, reklamní textař, a redaktor časopisu Playboy (1965 - 1971). \n\nPo otci své matky přijal jako umělecký pseudonym jméno Anton, tvrdil, že si jméno Edward nechává až se proslaví velkým americkým románem, ale v literatuře je natrvalo zapsán pod jménem \"Robert Anton Wilson\". V roce 1979 získal titul Ph.D. z psychologie na \"Paideia University in California\" , což byla neakreditovaná instituce. Wilson přepracoval svou disertační práci a vydal ji v roce 1983 jako \"Prometheus Rising\".V roce 1993 občané města Santa Cruz v Kalifornii vyhlásili 23. červen za Den Roberta Antona Wilsona.\n\nWilson se oženil se spisovatelkou \"Arlen Riley\" v roce 1958; měli čtyři děti, Christina, Graham, Alexandra. Patricia, nejmladší dcera, známá jako Luna byla zabita při loupeži v obchodě, kde pracovala v roce 1976 ve věku 15 let. Stala se první osobou, jejíž mozek byl uchován \"Bay Area Cryonics Society\" pro výzkumné účely. Manželka zemřela na infarkt v roce 1999.\n\nRobert Anton Wilson v posledních letech trpěl finančními problémy, získal podporu různých institucí, zemřel klidně dne 11. ledna 2007, jeho popel byl po kremaci rozptýlen na stejné místo jako popel manželky na \"Santa Cruz Beach Boardwalk\" v Santa Cruz, stát Kalifornie.\nPosmrtnou poctu Wilsonovi připravili duo \"Coldcut\" a DJ \"Mixmaster Morris\", akce proběhla v Londýně jako část \"\"Ether 07 Festival\"\" v \"Queen Elizabeth Hall\" 18. března 2007. Účastnili se spisovatel Ken Campbell, skotský hudebník Bill Drummond a tvůrce komiksů Alan Moore.\n\nRobert Anton Wilson napsal 35 knih a 1500 článků . V České republice byla vydána díla: \n\nWilson popisuje své dílo jako \"Pokus změnit zavedené asociace, dívat se na svět novým pohledem s mnoha modely, které lze chápat jako modely nebo mapy a ne jako jeden způsob cesty, která vede k pravdě.\" \n\n\"Můj cíl je zkusit dovést lidstvo k všeobecnému agnosticismu, ne jen k agnosticismu k bohu, ale ke všemu.\" \n\n"}
{"id": "543355", "url": "https://cs.wikipedia.org/wiki?curid=543355", "title": "Pavel Kurlov", "text": "Pavel Kurlov\n\nPavel Grigorjevič Kurlov (rusky \"Павел Григоревич Курлов\", 1860 – 1923) byl ruský generál a politik.\n\nPavel Kurlov se narodil v panské rodině. V roce 1879 dokončil Nikolajevskou vojenskou školu. Sloužil v granátnické gardě a několika skupinách hradní stráže.\n\nV roce 1888 vychodil Kurlov Alexandrovu militantní akademii. Roku 1890 začal sloužit v ministerstvu spravedlnosti. V roce 1891 vystoupil Kurlov z vojenské služby. Roku 1899 sloužil jako prokurátor ve Vologdě.\n\nRoku 1905 se stal Kurlov guvernérem Minsku, kde úspěšně potlačil revoluci roku 1905. V roce 1906 se stal Kurlov zástupcem ministra vnitra. \n\nRoku 1907 se stal zástupcem ředitele Ochranky. Roku 1909 se stal Kurlov jejím vedoucím a byl povýšen na generálporučíka. \n\nDne 1. září 1911 odjel ministerský předseda Pjotr Stolypin s carem do Kyjeva na představení opery \"\"Pohádka o caru Saltánovi\"\". Představení se účastnil i Kurlov, který odpovídal za bezpečnost cara i Stolypina. Kurlov seděl se Stolypinem v první řadě, kde seděli ostatní členové vlády. Car Mikuláš II. seděl v gubernátorské lóži. \n\nO přestávce po druhém dějství odešel Kurlov na toalety. Když se vrátil, bylo mu oznámeno, že Stolypin byl těžce postřelen členem strany Eserů a carským agentem Dmitrijem Bogrovem, který byl zároveň agentem Ochranky. Po Stolypinově smrti 5. září byl Kurlov pro neschopnost ze všech funkcí sesazen.\n\nV prvních letech první světové války byl Kurlov jedním z velitelů severozápadní fronty. Později se stal také pomocným velitelem Dvinského okruhu. Na dva měsíce se stal opět zástupcem ministra vnitra.\n\nZa únorové revoluce roku 1917 byl Kurlov zatčen a uvězněn v Petropavlovské pevnosti. Ze zdravotních důvodů byl propuštěn do domácího vězení. V roce 1918, po vyhlášení Rudého teroru, uprchl Kurlov do zahraničí.\n\nVe exilu přijímal účasti v činnostech monarchistických organizací. Napsal také knihu \"\"Zánik carského Ruska\"\", v níž požaduje návrat cara.\n\nPavel Kurlov zemřel v Berlíně a je pohřben na Tegelském hřbitově.\n\nAtentát na Stolypina využil dramatik Leo Birinski ve své hře The Holy Devil (Rasputin). Ve hře vystupuje Kurlov pod jménem Plukovník Murlov, který Bogrovovi (který ve hře vystupuje jako Magrov) dává pokyn, aby zastřelil Stolypina (který se ve hře jmenuje Ministr).\n\n"}
{"id": "543359", "url": "https://cs.wikipedia.org/wiki?curid=543359", "title": "Thor Heyerdahl", "text": "Thor Heyerdahl\n\nThor Heyerdahl (6. října 1914 Larvik, Norsko – 18. dubna 2002 Colla Michari, Itálie) byl norský mořeplavec a dobrodruh, který zároveň patřil mezi nejznámější představitele experimentální archeologie a antropologie. Zasvětil svůj život experimentům poukazujícím na možnosti předkolumbovských cestovatelů překonávat světové oceány za pomoci mořských proudů.\n\nThor Heyerdahl se narodil 6. října 1914 v norském Larviku. Vystudoval zoologii na univerzitě v Oslu a krátce před druhou světovou válkou pobýval nějaký čas na ostrově Fatu Hiva v souostroví Markézy, kde studoval kulturu polynéských praobyvatelů.\n\nMezi jeho nejslavnější počin patří plavba z roku 1947, kdy na replice inckého voru z balzového dřeva Kon-Tiki bez větších obtíží překonal část Tichého oceánu, čili vzdálenost z Jižní Ameriky (přístav Callao – Peru) do Polynésie, na atol Raroia. Šestičlenná posádka po 101 dnech urazila 7 960 km.\n\nCesty na balzových vorech byly ve 20. století zhruba třináctkrát opakovány, mimo jiné dvakrát i českým mořeplavcem Eduardem Ingrišem. Třebaže samy o sobě nemohly dokázat její správnost, posloužil úspěch těchto výprav jako podpůrný argument difuzionistické teorie o vzniku a šíření kultur.\n\nV roce 1955 uskutečnil výzkum na Galapágách. Ten potvrdil, že do země z předkolumbovské Ameriky připlulo několik lodí, ale trvalé osidlování možné nebylo kvůli nedostatku pitné vody. V letech 1955–1956 řídil vykopávky na Velikonočním ostrově. Účastnil se i dalších archeologických experimentů, jako byly např. výpravy Ra a plavba na rákosovém člunu Tigris.\n\nV roce 1986 pozval českého experimentálního archeologa Pavla Pavla na Velikonoční ostrov, čímž mu umožnil realizovat experiment pohybu „chůze“ s původní kamennou sochou moai.\n\nRoku 1991 studoval pyramidy v Güímaru na ostrově Tenerife a jejich podobnosti s dalšími pyramidami jinde ve světě. V jejich blízkosti, v městečku Güímar, se roku 1994 usadil a bydlel zde až do konce svého života. Thor Heyerdahl zemřel na rakovinu 18. dubna 2002 v italském Colla Michari.\n\nHeyerdahl byl činný nejen jako vědec, ale i jako publicista. Vedle prací ryze vědeckých sepsal dvě beletristické knihy \"Ve znamení Kon-Tiki\" (první vydání 1950), pojednávající o zmíněné plavbě na voru z Jižní Ameriky do Polynésie, a \"Akuaku\" (první vydání 1958) o cenných archeologických vykopávkách a tajemných dobrodružstvích na Velikonočním ostrově. Právě kniha \"Ve znamení Kon-Tiki\" přinesla Heyerdahlovi největší mezinárodní pozornost a také slávu. Opakovaně byla s úspěchem vydávána i v komunistickém Československu. V roce 2012 vznikl na základě knihy celosvětově úspěšný film \"Kon-Tiki\".\n\nZa neúnavnou vědeckou činnost se Heyerdahlovi dostalo vysokého vyznamenání – v roce 1962 mu byl udělen zlatý řád Vegy. Thor Heyerdahl má v Oslu i vlastní muzeum.\n\n\n"}
{"id": "543364", "url": "https://cs.wikipedia.org/wiki?curid=543364", "title": "Rezoluce Rady bezpečnosti OSN č. 242", "text": "Rezoluce Rady bezpečnosti OSN č. 242\n\nRezoluce Rady bezpečnosti OSN č. 242 (S/RES/242) byla Radou bezpečnosti OSN jednomyslně schválena 22. listopadu 1967 po šestidenní válce. Rezoluce byla přijata na základě Charty OSN. Sepsal ji britský velvyslanec lord Caradon a výsledný návrh byl jedním z pěti zvažovaných návrhů.\n\nPreambule rezoluce upozorňuje na „nepřípustnost nabývání území válkou a na nutnost usilovat o spravedlivý mír, v němž bude moci každý stát v oblasti žít v bezpečí.“\n\nPrvní odstavec rezoluce „prohlašuje, že naplňování principů Charty vyžaduje dosažení spravedlivého a trvalého míru na Blízkém východě, který bude zahrnovat aplikaci následujících principů:\n\nRezoluce č. 242 patří mezi nejčastěji zmiňované rezoluce OSN v souvislosti s ukončením arabsko-izraelského konfliktu a stala se základem pozdějších jednání mezi dotčenými stranami.\n\n"}
{"id": "543381", "url": "https://cs.wikipedia.org/wiki?curid=543381", "title": "Rezoluce Rady bezpečnosti OSN č. 338", "text": "Rezoluce Rady bezpečnosti OSN č. 338\n\nRezoluce Rady bezpečnosti OSN č. 338 (S/RES/338) přijatá 22. října 1973, na základě společného návrhu Spojených států a Sovětského svazu, volala po okamžitém ukončení bojových operací jomkipurské války. Rada bezpečnosti rezolucí vyzvala „všechny bojující strany, aby v pozicích, kde se v současnosti nacházejí, zanechaly boje a okamžitě ukončily všechny bojové operace, a to ne později než 12 hodin po přijetí tohoto rozhodnutí.“ Rezoluce měla celkem tři body a posledním z nich RB OSN rozhodla o zahájení „jednání mezi zúčastněnými stranami k dosažení spravedlivého a trvalého míru na Blízkém východě.“ Zmíněný bod pomohl nastavit rámec pro Ženevskou konferenci, která se konala v prosinci 1973.\n\nRezoluce byla přijata na 1747. zasedání RB OSN; 14 jejích členů hlasovalo pro, žádný proti, a pouze Čínská lidová republika se hlasování zdržela. Nerespektování dvanáctihodinového ultimáta vedlo k přijetí rezoluce č. 339, která vyústila v konečné ukončení bojů.\n"}
{"id": "543387", "url": "https://cs.wikipedia.org/wiki?curid=543387", "title": "Karel Souček (malíř)", "text": "Karel Souček (malíř)\n\nKarel Souček (16. září 1915 Kročehlavy u Kladna – 26. listopadu 1982 Kladno) byl český malíř, grafik, ilustrátor a pedagog.\n\nNarodil se 16. září 1915 v obci Kročehlavy (dnes část města Kladna), ale jeho rodiče pocházeli z Otročíněvsi na Rakovnicku. Jeho výtvarný talent objevil kročehlavský malíř Karel Karas. V období války se zapojil do slavné skupiny 42. Na začátku padesátých let musel odejít z místa asistenta profesora Vlastimila Rady na pražské Akademii. Václav Rabas mu obstaral místo v Rakovníku na Střední všeobecně vzdělávací škole, kde se stal na čas profesorem výtvarné výchovy. Od roku 1958 vedl ateliér na Akademii výtvarných umění v Praze, kde byl v letech 1967–1969 rektorem. V roce 1973 si zařídil ateliér v Hřebečníkách. Roku 1978 se stal předsedou Svazu českých výtvarných umělců. Zemřel 26. listopadu 1982 v Kladně.\n\nMaloval obrazy pasáží, obchodů a dílen, plných rušného života. Připomínají se i motivy z cest po evropských hlavních městech. Významný byl i tzv. Quijotovský cyklus. V padesátých letech vytvořil scénické návrhy pro kladenské divadlo. Získal mimo jiné cenu za návrh na výzdobu síně na Pražském hradě. V roce 1958 se představil na výstavě Expo 58 v Bruselu. Na přelomu padesátých let byla Karlu Součkovi udělena Guggenheimova cena. Je autorem návrhu mozaiky ve vstupní hale Domu kultury v Kladně.\n\n\n"}
{"id": "543391", "url": "https://cs.wikipedia.org/wiki?curid=543391", "title": "Grand Prix Malajsie 2010", "text": "Grand Prix Malajsie 2010\n\nGrand Prix Malajsie 2010 (XII Petronas Malaysian Grand Prix), 3. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 823. Grand Prix se již tradičně jel na okruhu Sepang.\n\n"}
{"id": "543407", "url": "https://cs.wikipedia.org/wiki?curid=543407", "title": "Örnsköldsvik", "text": "Örnsköldsvik\n\nÖrnsköldsvik je město ve středním Švédsku ležící u Botnického zálivu. Leží asi 550 km severně od hlavního města Stockholmu a 110 km jižně od města Umeå. Má 33 000 obyvatel. Örnsköldsvik je především průmyslové město, navíc poměrně mladé – bylo založeno až v roce 1894. Místní hokejový tým MODO Hockey je slavný díky několika svým hráčům, kteří se dostali do NHL. V roce 1976 se zde konaly první Zimní paralympijské hry.\n\n\n\n"}
{"id": "543409", "url": "https://cs.wikipedia.org/wiki?curid=543409", "title": "Půlnoční přepadení", "text": "Půlnoční přepadení\n\nPůlnoční přepadení je divadelní hra – situační komedie – Miroslava Mitroviče. Pojednává o vedoucím prodejny, který má milující, ale žárlivou manželku a k tomu náročnou milenku. Vedle toho má nepořádek v účetnictví prodejny a navíc ještě revizi na krku. Děj celého představení se odehrává v noci před zmíněnou kontrolou.\n\nV divadelní hře vystupuje pět postav:\n\n"}
{"id": "543414", "url": "https://cs.wikipedia.org/wiki?curid=543414", "title": "Eppenstein", "text": "Eppenstein\n\nEppenstein je bývalá rakouská obec v okrese Judenburg ve spolkové zemi Štýrsko. K 1. lednu 2015 byla připojena k obci Weißkirchen in Steiermark.\n\nEppenstein leží severně od severní části Obdacherského sedla v údolí Granitzenbachu, je důležitým propojením s korutanským Lavanttalem ve štýrském Murtale.\n\nSousedními obcemi (od severu ve směru hodinových ručiček) jsou:\n\nObec se skládala ze tří katastrálních území:\n\nNásledující osady jsou při sčítání lidu v roce 2001 přičleněny k obci \"(v závorkách je uveden počet obyvatel)\":\n\n\n15 míst v obecním zastupitelstvu ke podle získaných mandátů při volbách v roce 2010 je rozděleno takto:\n\nStarostou obce je Helmut Maurer, zástupkyní starosty je Elfriede Penz.\n\nPodle sčítání lidu v roce 2001 měla obec 1371 obyvatel. 98,0 % obyvatel má rakouskou státní příslušnost.\n\nK římskokatolické církvi se hlásí 92,9 %, k evangelické církvi 0,6 % obyvatel a 4,4 jsou bez vyznání.\n\n\nNa jedné skále nad obcí se nachází zřícenina hradu Eppenstein, středověké sídlo Eppensteinerů, mezi jinými byl také korutanský vévoda Heinrich III. (asi 1050-1122).\n\nPodle sčítání lidu v roce 2001 je v místě 35 nezemědělských pracovišť pro 183 zaměstnanců. V obci ukončilo zaměstnání 428 dojíždějících. 109 pracovníků dojíždí do zaměstnání.\n\nV roce 1999 bylo v obci 111 zemědělských a lesních pracovišť, (z toho 62 v trvalém zaměstnání), kteří obhospodařují 4437 hektarů.\n\nPříjezd do místa je po Obdacherské silnici (B78). V Eppensteinu je také zastávka na železniční trati Lavanttalbahn.\n\nV Eppensteinu je mateřská škola a v Kathalu obecná škola.\n\n"}
{"id": "543417", "url": "https://cs.wikipedia.org/wiki?curid=543417", "title": "Vosges (departement)", "text": "Vosges (departement)\n\nVosges je francouzský departement ležící v regionu Grand Est. Název je odvozen od pohoří Vogézy (fr. \"Vosges\"). U obce Vioménil pramení řeka Saôna, v Domrémy-la-Pucelle se roku 1412 narodila Jana z Arku.\n\n\n"}
{"id": "543420", "url": "https://cs.wikipedia.org/wiki?curid=543420", "title": "Ejlot", "text": "Ejlot\n\nEjlot ( אֵילוֹת, v oficiálním přepisu do angličtiny Elot, přepisováno též Eilot) je vesnice typu kibuc v Izraeli. Administrativně spadá pod oblastní radu Chevel Ejlot.\n\nJedná se o nejjižněji položený kibuc, nacházející se v nadmořské výšce 73 metrů v Aravském údolí, poblíž hranic s Jordánskem, ležící asi dva kilometry severně od turistického letoviska a města Ejlat u Rudého moře. Ejlot je na dopravní síť napojen pomocí dálnice číslo 90. Z ní tu odbočuje lokální silnice 109, která vede k izraelsko-jordánskému hraničnímu přechodu Arava.\n\nKibuc byl založen v roce 1962. Jeho jméno je odvozeno z verše 1. knihy královské 9:26: „\"Král Šalomoun dal také udělat lodě v Esjón-geberu, které je blízko Elótu na břehu Rákosového moře v edómské zemi.\"“ Biblický Elót se nacházel nedaleko současného kibucu Ejlot.\n\nZakladateli kibucu byla skupina osadníků, kteří se již roku 1955 usadili v opuštěné policejní stanici \"Um Rašraš\", okolo které tehdy vznikalo izraelské město Ejlat. V následujících letech se podíleli na budování Ejlatu, pracovali v místním přístavu a zřizovali palmové háje v okolní krajině. Koncem listopadu 1962 se přestěhovali do nynější lokality, kde zřídili zemědělský kibuc Ejlot, zatímco Ejlat se již dále vyvíjel jako městské sídlo. Zakladatelská skupina sestávala z patnácti členů. K nim se později připojili členové polovojenských oddílů Nachal a další jednotlivci.\n\nKibuc má přibližně 80 členů, jeho ekonomika je založena na pěstování datlí, zeleniny, ovoce, produkci mléčných výrobků a cestovním ruchu. V rámci trvale udržitelného rozvoje a vypořádávání se s aridním prostředím kibuc využívá splaškovou vodu nedalekého města Ejlat, kterou po vyčištění používá k zavlažování v zemědělství. Kibuc prošel privatizací a zbavil se většiny prvků kolektivismu ve svém hospodaření.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Ejlotu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po dlouhodobé stagnaci a poklesu začala po roce 2005 opět růst. K 31. prosinci 2014 zde žilo 324 lidí. Během roku 2014 populace klesla o 6,9 %.\n\n"}
{"id": "543423", "url": "https://cs.wikipedia.org/wiki?curid=543423", "title": "Aalto", "text": "Aalto\n\nAalto je příjmení těchto osob:\n"}
{"id": "543427", "url": "https://cs.wikipedia.org/wiki?curid=543427", "title": "HSV (rozcestník)", "text": "HSV (rozcestník)\n\nSpojení písmen H, S, V může označovat:\n\n"}
{"id": "543437", "url": "https://cs.wikipedia.org/wiki?curid=543437", "title": "Soustava žláz s vnější sekrecí", "text": "Soustava žláz s vnější sekrecí\n\nSoustava žláz s vnější sekrecí je orgánová soustava, která sdružuje všechny exokrinní žlázy, tedy žlázy, jejichž produkt je vylučován na povrch přímo nebo prostřednictvím vývodu. Obvykle se sekrety těchto žláz uvolňují do tělních dutin či na samotný povrch těla. Jedná se o protipól žláz s vnitřní sekrecí, které vylučují své produkty do okolních tkání a do krve.\n\nRozlišujeme několik typů žláz a podle nich se dají rozlišit tyto typy vnější sekrece:\n"}
{"id": "543444", "url": "https://cs.wikipedia.org/wiki?curid=543444", "title": "Deník (noviny)", "text": "Deník (noviny)\n\nDeník je denně vycházející periodikum, noviny.\n\nJen výjimečně vychází 7× týdně – nejobvyklejší je periodicita 6× týdně (vyjma neděle), někdy jen ve všední dny (5× týdně). V případě denní periodicity mívá někdy nedělní vydání spíš charakter magazínu a je připravováno předem, jen s minimem aktuálních zpráv (např. český \"Blesk\").\n\nPodle času vydání se deníky mohou dělit na ranní, polední a večerní (večerníky). S nástupem internetových novin, které mohou informovat okamžitě a po celý den, se ale tlak na aktuálnost v tištěných novinách snížil, takže vycházejí jen jednou denně.\n\n"}
{"id": "543446", "url": "https://cs.wikipedia.org/wiki?curid=543446", "title": "Třezalkovité", "text": "Třezalkovité\n\nTřezalkovité (\"Hypericaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to byliny i dřeviny se vstřícnými či přeslenitými jednoduchými listy a pravidelnými květy často s nápadnými tyčinkami. Čeleď zahrnuje 9 rodů a asi 560 druhů. Je rozšířena po celém světě. V České republice je zastoupena rodem třezalka.\n\nZástupci třezalkovitých jsou jednoleté či vytrvalé byliny, keře i stromy se vstřícnými nebo přeslenitými listy bez palistů. Odění je z jednoduchých, hvězdovitých nebo stromečkovitých chlupů. V pletivech jsou přítomny schizogenní siličné a pryskyřičné nádržky a kanálky různého tvaru, viditelné např. na listech v podobě průsvitných teček. Silice obsahují flavonoidy, naftodiantrony (hypericin) a acylfloroglucinoly (hyperforin) a další látky. U některých rodů (\"Vismia\", \"Harungana\") je v kmenech přítomen žlutý až červený latex. Čepel listů je celokrajná, se zpeřenou žilnatinou. Listy jsou přisedlé nebo krátce řapíkaté. Květy jsou oboupohlavné, pravidelné, čtyř až pětičetné, jednotlivé nebo ve vrcholičnatých květenstvích. Korunní plátky jsou často asymetrické. Tyčinky jsou ve větším počtu, nejčastěji ve 3 nebo 5 svazečcích. Semeník je svrchní, srostlý ze 3 až 5 plodolistů s mnoha vajíčky. Čnělky jsou volné nebo částečně srostlé. Plodem je tobolka, bobule nebo peckovice. Semena jsou drobná a četná, bez endospermu.\n\nČeleď třezalkovité zahrnuje asi 560 druhů v 9 rodech. Je rozšířena po celém světě, chybí v arktických oblastech a ve většině Polynésie. Největším rodem je třezalka (\"Hypericum\", asi 370 druhů). Vyskytuje se především v mírném pásu, a to na všech kontinentech. Ostatní rody jsou s výjimkou \"Triadenum\" tropické. Rod \"Vismia\" má 55 druhů v tropické Americe, rod \"Harungana\" 50 druhů v tropické Africe a na Madagaskaru.\n\nV květeně České republiky je čeleď zastoupena (podobně jako v rámci celé Evropy) pouze rodem třezalka. Vyskytuje se zde celkem 8 druhů. Další cizokrajné druhy jsou pěstovány v zahradách a parcích jako okrasné trvalky či keře.\n\nKvěty třezalkovitých, vyznačující se vesměs dlouhými a nápadnými tyčinkami, jsou opylovány zejména včelami a vosami. Drobná semena třezalek jsou šířena větrem či vodou.\n\nČeleď, známá též jako \"Guttiferae\", byla v minulosti spojována s čeledí klusiovité (\"Clusiaceae\").\nNa základě molekulárních studií této skupiny byly rody rozřazeny celkem do 3 čeledí: třezalkovité (\"Hypericaceae\"), klusiovité (\"Clusiaceae\") a kalabovité (\"Calophyllaceae\"). Aby tato skupina byla jako celek monofyletická, musela by zahrnovat ještě čeledi nohonitcovité (\"Podostemaceae\") a \"Bonnetiaceae\".\n\nPodle kladogramů APG je sesterskou skupinou čeledi třezalkovité tropická čeleď vodních bylin \"Podostemaceae\".\n\n\nMnohé bylinné i keřovité druhy rodu třezalka (\"Hypericum\") jsou v mírném pásu pěstovány jako okrasné rostliny.\n\nTřezalka tečkovaná (\"Hypericum perforatum\") je léčivá rostlina s antidepresivními účinky. Druh \"Harungana madagascariensis\" je v Libérii používán k léčbě plísňového onemocnění kůže (dermatofytózy).\n\n\"Cratoxylum\", \"Eliea\", \"Harungana\", \"Hypericum\" (včetně \"Lianthus\" a \"Thornea\"), \"Psorospermum\", \"Santomasia\", \"Triadenum\", \"Vismia\"\n\n\n"}
{"id": "543451", "url": "https://cs.wikipedia.org/wiki?curid=543451", "title": "Miri Aloni", "text": "Miri Aloni\n\nMiri Aloni ( מירי אלוני, narozena 25. prosince 1949) je izraelská zpěvačka.\n\nJejí hudební kariéra začíná povoláním do armády roku 1968, sloužila u Nachalu. V sedmdesátých letech spolupracovala s Cvikou Pikem a Zoharem Argovem. V této době také hrála v izraelských filmech např. Moudrý Gamliel (\"Chacham Gamli'el\"), 1973. Roku 1987 nahrála album Kapka lásky (\"Tipat ahava\").\n\nV roce 1995 zpívala s Jicchakem Rabinem a Šimonem Peresem Píseň pro mír (\"Šir la-šalom\") na shromáždění, kde byl posléze Jicchak Rabin zavražděn.\n\n"}
{"id": "543455", "url": "https://cs.wikipedia.org/wiki?curid=543455", "title": "Smrtící roky", "text": "Smrtící roky\n\n„Smrtící roky“ (v originále „The Deadly Years“) je jedenáctý díl druhé řady seriálu Star Trek, později známého jako \"\". Premiéra epizody v USA proběhla 8. prosince 1967, v České republice 13. prosince 2002.\n\nHvězdného data 4513,3 je kosmická loď USS Enterprise NCC-1701 pod vedením kapitána Jamese Tiberius Kirka na orbitě planety Gamma Hydra IV. Zde má \"Enterprise\" dodat zásoby výzkumné kolonii, ale výsadek s kapitánem Kirkem, prvním důstojníkem Spockem, vrchním lékařem Dr. McCoyem vrchním inženýrem Montgomerym Scottem, poručíkem Čechovem a poručíkem Galwayovou zjišťuje, že osadníci kolonie trpí neúměrnou rychlostí stárnutí.\n\nPo návratu na palubu \"Enterprise\" se podobné příznaky objevují i u členů výsadku. Doktor McCoy se snaží odhalit příčinu stárnutí a také výjimky, protože jediný kormidelník Čechov z výsadku nestárne. Spock, jako vědecký důstojník, se zatím snaží podrobit planetu a okolí skenům senzorů, ale také nic zvláštního nenachází. Na palubě je i komodor Stocker, který cestuje na Základnu 10. Opakovaně na Kirka naléhá, aby opustil Gamma Hydra IV a vydal se na tuto základnu, kde slibuje plnou podporu. Stárnoucí Kirk tuto variantu odmítá a nechce opustit planetu, dokud neobjeví příčinu nemoci. Kapinán navíc začíná zapomínat a projevuje se to opakováním již vydaných rozkazů. První si tohoto všímá Spock, ale později i komodor Stocker. Ten, ačkoliv Kirka uznává jako skvělého důstojníka nechce přihlížet neodvratnému konci. Přemlouvá Spocka, aby se ujal velení lodi. Ten nejprve odmítá, ale Stocker mu připomíná pravidla hvězdné flotily. Spock tak musí neochotně svolat slyšení o způsobilosti kapitána Kirka velet hvězdné lodi. Je předvoláno několik svědků včetně komunikačního důstojníka Uhury. Všichni, ačkoliv neradi, potvrzují, že kapitán zapomíná a může tak ohrozit loď i její posádku. I během své obhajoby si kapitán plete názvy Gamma Hydra IV s Gamma Hydra II. Po slyšení se velení lodi ujímá Stocker. Spock jej ale upozorňuje, že nikdy hvězdné lodi nevelel a nachází se blízko Romulanského území. Stocker nedbá jeho upozornění a dává rozkaz zadat kurz na Základnu 10. Poručík Sulu se ptá, jestli si uvědomuje, že přímá cesta vede přes neutrální zónu.\n\nSpock, Kirk a McCoy stále přemítají čím se liší Pavel Čechov od ostatních, že nestárne. Vzpomínají, že Čechov se na moment od skupiny vzdálil, když objevil mrtvého vědce. Tehdy vyběhl z budovy vyděšen k smrti. McCoye napadá, že právě zděšení a hrůza může mít vliv na tuto nemoc. Podobnou látku vytvářel lék proti nemoci z ozáření, zvaný Adrenal. Téměř se na něj zapomnělo, protože jej dávno nahradil Hyronalin. \"Enterprise\" je mezitím napadena Romulany. Stocker si absolutně neví rady a místo opětování útoku vzlyká, že si Romulané nenechají vysvětlit důvod narušení neutrální zóny. \"Enterprise\" tak dostává jeden úder za druhým a jednotlivé sekce se nacházejí de facto bez velení. Posléze přichází s nápadem se vzdát, ale Čechov jej upozorňuje, že Romulané neberou zajatce. Spock přichází na ošetřovnu s hrubým lékem, který může uzdravit, ale také zabít. Kirk si jej vyžádá jako první, protože loď bez jeho velení nemůže útoky Romulanů vydržet. V momentě, kdy se schyluje k finálnímu útoku, na můstek přichází kapitán Kirk a dává rozkaz strojovně obnovit funkci warp pohonu. Uhuře přikazuje odvysílat zprávu šifrovanou kódem 2, který Romulané již dříve rozluštily. Ve falešné zprávě uvádí, že je nucen spustit autodestrukci, která v širokém okolí vytvoří mrtvou zónu.\n\nRomulané zprávu dešifrují a dávají se na ústup. Po obnovení warp pohonu Kirk velí zpět do prostoru Federace. Stocker mu následně milerád předává velení a Dr. McCoy aplikuje lék na sebe i ostatní postižené členy výsadku.\n\n\n"}
{"id": "543471", "url": "https://cs.wikipedia.org/wiki?curid=543471", "title": "Java Card", "text": "Java Card\n\nTechnologie Java Card umožňuje bezpečný běh aplikací, nazývaných applety (Java Card applety), na paměťových kartách a dalších podobných zařízeních s vlastní pamětí. Java Card je tedy cílena především do malých vestavěných zařízení a umožňuje uživateli programovat konkrétní aplikace pro konkrétní zařízení. Tato technologie je nezávislá na platformě a je kompatibilní se všemi standardy paměťových karet, je také široce využívána v kartách SIM pro mobilní telefony a ATM kartách do bankomatů. Díky této univerzálnosti Java Card lze aplikace rychle vytvářet, testovat a zavádět do praxe a také snadno integrovat do komplexních projektů řešených v Javě. První produkt s Java Card byl představen v roce 1996 společností Schlumberger (její divizí zabývající se platebními kartami, která se později sloučila s Gemplus ze skupiny Gemalto). Produkty Java Card jsou založené na specifikacích platformy Java Card vyvinuté společností Sun Microsystems (dceřiná společnost Oracle Corporation). Většina těchto produktů je také založená na specifikacích GlobalPlatform pro zabezpečení aplikací a jejich správy na kartách.\n\nMultiplatformnost – applety vytvořené pomocí Java Card jsou nezávislé na hardwaru, jedinými omezeními mohou být velikost paměti karty a podpora komunikačních protokolů a šifrovacích algoritmů. Java Card aplikace jsou dynamické, to znamená, že existuje možnost bezpečné instalace aplikací na paměťovou kartu i po jejím vydání zákazníkovi, což umožňuje pružně reagovat na měnící se potřeby trhu.\nJava Card nachází uplatnění především v následujících zařízeních:\n\nTechnologie Java Card byla původně vyvinuta pro účely zabezpečení citlivých informací uložených na čipových kartách. Java Card, stejně jako všechny javovské technologie, zajišťuje bezpečné vývojové i provozní prostředí. Bezpečnost je určena několika aspekty:\n\nVeškeré konstrukce v Java Card jsou totožné s konstrukcemi v jazyce Java. Nicméně, mnoho datových typů a funkcí jazyka Java Java Card nepodporuje (typy char, double, float, long; klonování; vlákna; vícerozměrná pole)\nJava Card bytekód běžící na Java Card VM je funkční podmnožinou Java (Java Platform, Standard Edition) bytekódu běžící na Java Virtual Machine, s rozdílem použití jiného kódování optimalizovaného pro velikost (malé nároky na paměť). Java Card applety obvykle používají bytekód (nebo část) získaný kompilací zdrojového kódu jiného Java appletu. Tím se šetří paměť, což je hlavní omezení malých karet. Jak již bylo uvedeno výše, nejsou podporovány všechny funkce jazyka Java a jsou zde i jistá omezení ve velikost, např. bloky s kódem aplikace nesmí být větší než 64 KiB.\nStandardní knihovna Java Card se podstatně liší od té v Javě, společného toho mají jen málo. Například Java Security Manager není v Java Card podporován, veškerá zabezpečení jsou prováděna v Java Card Virtual Machine, naopak jiné funkce standardně obsažené v Javě jsou součástí speciálních Java Card knihoven.\nJava Card Runtime a Java Card Virtual Machine podporují funkce, které jsou specifické pro platformu Java Card:\n\nTechniky psaní programu v Java Card se významně liší od těch používaných v Java programech. I tak lze využít prostředí Java (protože Java Card je stále podmnožinou Java) pro vytváření a ladění Java Card aplikací. Lze tak simulovat chování paměťové (bankovní,…) karty a zároveň pomocí obslužných programů v Javě ovládat tyto karty a provádět transakce. Vlastníky licence pro technologii Java Card na paměťových kartách je více než 90 % světových vydavatelů těchto karet., což znamená velmi rychlý vývoj veškerých aplikací především v oblasti bankovnictví a telekomunikací. Držitelé licence pro Java Card technologii získávají přístup k Java Card Technology Compatibility Kit (TCK), Java Card Toolkit nebo Java Card Protection Profile. Java Card Toolkit je Java Card simulátor a debugger. Java Card Protection Profile poskytuje sadu bezpečnostních požadavků specifikovaných pro Java Card platformu.\nSpecifikace Java Card verze 3.0 (návrh z března 2008) je vytvořena ve dvou edicích : \"Classic Edition\" a \"Connected Edition\". \n\n\n"}
{"id": "543484", "url": "https://cs.wikipedia.org/wiki?curid=543484", "title": "Eppenstein (zřícenina hradu)", "text": "Eppenstein (zřícenina hradu)\n\nHrad Eppenstein je středověká zřícenina nad obcí Eppenstein v západní části Štýrska. Území patří k okresu Jundenburg.\n\nDřívější „Hohenburg“ se nachází přímo nad obcí Eppenstein na strmém skalním ostrohu ve výšce kolem 736 m nad mořem. Ve středověku vedla pod hradem úzká obchodní stezka kolem potoku Granitzenbach tekoucím v Granitzském údolí - stezka vedla od severu na jih přes Obdacherské sedlo.\n\nHrad Eppenstein byl poprvé zmíněn v listině z roku 1160, kdy byl v držení šlechtického rodu Traungauerů. Pravděpodobně jde však o dřevěný hrad postavený v 10. století. Markrabě von Eppenstein se napříště nazýval podle hradu pánem z Eppensteinerů. Rod však vymřel již v roce 1122 a hrad přešel do držení rodiny Wildonierů. Když se postavil proti českému králi Přemyslu Otokarovi jako účastník povstání, hrad byl zabaven a králem dosazeni šlechtici z jeho družiny, kteří pak v období mezivládí ovládali tuto část rakouského území.\n\nPo Otokarově porážce Habsburky po bitvě na Moravském poli 1278 získal hrad zase rod Wildonierů. Ottokarova družina, která na hradě setrvávala, byla nahrazena jinými držiteli. Následuje jako hradní pán korutanský vévoda, šlechtic Colledo, Nádasdy, Sessler a další. V roce 1478 byl hrad rozsáhle přestavěn v gotickém slohu, měnil ale velmi často držitele. Mezi jiným byl hrad dobyt uherským vojskem. Původně se mělo zato, že hrad nedobytný, ale padl jen zradou. Po ničivém požáru a nějakém zemětřesení byl hrad sice znovu vybudován, přestavěn na zámek „Nový Eppenstein“. Postupně ale začal chřadnout až do stavu, ve kterém se nalézá nyní. Dnes zkouší spolek pro obnovu hradu Eppenstein., ruiny sanovat a restaurovat.\n\nHrad je postaven na vyvýšenině a postaven na půdorysu kruhu. Hradní věž je postavena jako centrální na nejvyšším bodu skály. Ohledně hradu na vyvýšenině se jedná a podle vznikajících nápadů jsou rozhodující potřební investice. Hradní věž byla obehnána pěti hranatými okružními zdmi. Mohutná brána je zajištěná příkopem a pomocí padacího mostu umožní přejít do prostoru hradu. Hradní brána a palác s hradní věží jsou provedeny jako masivní pro obranu hradu. Okružní zeď bránila hlavně v rámci hradu existující hospodářské budovy. V gotickém období byly také vybudovány bastiony (hradební věže) pro dělostřelectvo. Přístup k hradu je umožněn jen jednou úzkou stezkou. Proto také tehdejší opatření udělala hrad nedobytný.\n\n\n"}
{"id": "543487", "url": "https://cs.wikipedia.org/wiki?curid=543487", "title": "Klusiovité", "text": "Klusiovité\n\nKlusiovité (\"Clusiaceae\") je čeleď dvouděložných rostlin z řádu malpígiotvaré (\"Malpighiales\"). Jsou to dřeviny s jednoduchými, většinou vstřícnými listy a pravidelnými květy. Zahrnuje asi 600 druhů ve 14 rodech a je rozšířena v tropech celého světa. Nejznámější zástupci jsou klusie a garcínie. V současné taxonomii je tato čeleď oddělována od čeledi třezalkovité.\n\nJednodomé nebo často dvoudomé dřeviny (keře, stromy nebo i epifyty či hemiepifyty) s jednoduchými\ncelokrajnými, často kožovitými listy bez palistů. Listy jsou vstřícné nebo výjimečně střídavé. Kmeny roní při poranění\nnápadný žlutý, oranžový nebo bílý latex. Květy jsou pravidelné, oboupohlavné, v úžlabních nebo vrcholových květenstvích.\nKalich je tvořen 2 až 8 plátky, koruna je ze 2 až 12 plátků. tyčinka (botanika)|Tyčinky jsou volné nebo srostlé,\nmnohdy vyrůstají ve svazečcích, v počtu 4 až mnoho. Semeník je svrchní, srostlý ze 2 až 12 (nebo až ze 21) plodolistů. Plodem je tobolka nebo bobule s několika až mnoha semeny.\n\nČeleď zahrnuje asi 600 druhů ve 14 rodech. Její zástupci se vyskytují v tropických lesích různých typů od nížin do hor. Největší rody jsou\n\"Clusia\" (300 až 400 druhů v tropické Americe) a \"Garcinia\" (asi 240 druhů především v tropech Starého světa).\nDruh \"Symphonia globulifera\" je jednou z hlavních složek bažinatých lesů v Amazonii.\n\nTyčinky a staminodia četných zástupců rodu klusie produkují pryskyřici, kterou sbírají včely na stavbu svých hnízd.\nVelké květy některých druhů produkující nektar jsou navštěvovány motýli, ptáky a dokonce i opicemi.\nSemena některých rodů (např. klusie) jsou šířena ptáky konzumujícími dužnatý míšek.\n\nV minulosti byla čeleď kluziovité spojována s čeledí třezalkovité (\"Hypericaceae\"). Tato skupina byla také známa pod jménem \"Guttiferae\".\nNa základě molekulárních výzkumů APG byla shledána parafyletickou a rozčleněna do 3 čeledí: klusiovité (\"Clusiaceae\", 14 rodů), třezalkovité (\"Hypericaceae\", 9 rodů) a \"Calophyllaceae\" (13 rodů).\n\nSesterskou skupinou čeledi klusiovité (\"Clusiaceae\") je podle kladogramů APG čeleď \"Bonnetiaceae\".\n\n\nMnohé druhy rodů \"Garcinia\", \"Moronobea\" a \"Platonia\" poskytují ovoce. Známý je např. mangostan, kulovité tmavé plody druhu \"Garcinia mangostana\" z jihovýchodní Asie. Plody obsahují sladkokyselý míšek. Dalším ovocem, pěstovaným především v Indii, je mundu, plody druhu \"Garcinia xanthochymus\". Některé druhy, např. z rodu \"Platonia\", poskytují také jedlá olejnatá semena. Ze semen afrických druhů rodu \"Allanblackia\" a \"Pentadesma\" se vyrábí tuk na vaření.\nJihoameričtí indiáni používají latex z kmenů některých druhů např. ke spárování kánoí, jako žvýkačku, lep na ptáky apod.\nDruh \"Garcinia gummi-gutta\" se používá jako drastické projímadlo.\n\nKlusie (např. \"Clusia rosea\") jsou v tropech využívány pro nápadné květy jako okrasné rostliny.\n\n\"Allanblackia\",\n\"Chrysochlamys\",\n\"Clusia\",\n\"Dystovomita\",\n\"Garcinia\",\n\"Lorostemon\",\n\"Montrouziera\",\n\"Moronobea\",\n\"Pentadesma\",\n\"Platonia\",\n\"Symphonia\",\n\"Thysanostemon\",\n\"Tovomita\"\n\n\n"}
{"id": "543498", "url": "https://cs.wikipedia.org/wiki?curid=543498", "title": "Chvostanovití", "text": "Chvostanovití\n\nChvostanovití (Pitheciidae) je čeleď ploskonosých opic, které žijí v Jižní Americe, od Kolumbie, Ekvádoru a Venezuely přes Brazílii po Bolívii a sever Argentiny. Čeleď chvostanovitých byla vyčleněna z čeledi chápanovitých (Atelidae), kde byla zařazena jako podčeleď.\n\nČeleď chvostanovití je rozdělena na dvě podčeledi:\n\nChvostani jsou opice nepříliš veliké, délka jejích těla bývá od 25 do 50 cm a hmotnost od 1,7 do 2,4 kg. Nejnápadnější je jejich bohatě osrstěný válcovitý ocas, který bývá u rodu \"Pithecia\" delší než tělo a u rodu \"Chiropotes\" dosahuje délky těla. Pro svou dlouhou a hrubou srst působí zavalitě, přestože mají poměrně dlouhé zadní končetiny. I přes svůj neohrabaný vzhled jsou v korunách stromů velmi čilé. Na předních končetinách mají palec i ukazovák mnohem pohyblivější než ostatní opice Nového světa, dovoluje jim to lepší uchopování menších plodů. Obývají převážně horní patra tropických pralesů.\n\nTitiové jsou velcí 30 až 40 cm a  ocas mají dlouhý 40 až 50 cm. Jejich jemná měkká srst je zbarvená v závislosti na jednotlivých druzích. Jsou považování za elegantní, pomalá a  mírná zvířata, nekoušou, v zajetí berou potravu z lidské ruky. Dávají přednost hustému nižšímu porostu a vysokým pralesům se vyhýbají.\n\nChvostani rodu \"Pithecia\" mají mohutné vyčnívající nadočnicové oblouky, nos je nad nozdrami ztluštělý. Jednotlivé druhů mají rozdílná zbarvení a jsou rozličně osrstěni. Např. chvostan bělolící má obličej silně pokrýt srstí, což vypadá jako plnovous. Samec je černý s bělavým obličejem a černým nosem, samice má srst šedohnědou a tmavý obličej. Naopak chvostan kosmatý má tmavě zbarvený obličej lysý, s výjimkou dvou pruhů chlupů od očí k ústům, samec i samice mají černou srst s bílými špičkami chlupů, srst na hlavě má značně prodlouženou a tvoří nad ušima přilbici.\n\nChvostani rodu \"Chiropotes\" nemají vystouplé nadočnicové oblouky a tlustý nos, ale mají dlouhý a hustý vous pod bradou. Převážnou část těla mají černě zbarvenou. Jejich srst je velmi hustá a dlouhá, na omak jakoby mastná. Ocas nosí svěšený. Jsou pomalejší při pohybu a poměrně špatní skokané.\n\nChvostani rodu \"Cacajao\" jsou se od ostatních chvostanů odlišují tím, že mají ocas krátký, po těle jen krátkou srst a celkově štíhlejší tělo. Dále mají lysou hlavu i obličej, který mívá výraznou barvu, růžovou, šarlatově červenou nebo i černou. Srst mají podle druhu stříbrošedou až bílou, červenohnědou až zlatočervenou nebo kaštanově hnědou.\n\nChvostani i titiové jsou všežravci, jejich základní potravou jsou plody stromů. Příležitostně se živí také květy, listy, pupeny, hmyzem i vejci ptáků. Chvostani rodu \"Pithecia\" aktivně lapají ptáky a vybírají spící netopýry z dutin stromů.\n\nČeleď chvostanovitých tvoří denní opice, které téměř celý svůj život prožívají na stromech. Pohybují se po čtyřech, některé druhy občas balancují po zadních. Při krmení se mnohdy zavěšují za zadní končetiny, aby přední měly volné ke sběru potravy.\nNěkteré druhy chvostanů jsou polygamní a žijí ve skupinách s 8 až 30 jedinci vedenými dominantním samcem. Jiné jsou zase monogamní a žiji v menších rodových skupinách s nedospělými potomky, kteří mnohdy pomáhají s výchovou mladších. Jsou to teritoriální zvířata, která svá území proti vetřelcům obhajují. Agresivitu vyjadřují tak, že si stoupnou na větev a třesou jí a celým svým tělem za hlasitého křiku. Samice chvostanů po asi 170 dnech březosti porodí obvykle jedno mládě které se na samici samo zavěsí. V péči o  potomka pomáhá samec i starší sourozenci. Po půl roce je mládě samostatné, s rodinnou skupinou však zůstává ještě 3 až 4 roky do dospělosti. Mohou se dožít i 15 let.\n\nTitiové jsou monogamní, žijí v rodinných společenstvech maximálně o pěti jedincích. Lze vidět spolu sedícího samce a samici s navzájem propletenými ocasy. Jsou také teritoriální, svá území brání hlučným křikem a vetřelce honí, zřídkakdy opravdu spolu bojují. Samice porodí obvykle jedno mládě po 150 dnech březosti, které kojí asi 5 měsíců. O mladé se stará převážně samec, ti dospějí asi dvou létech a  pak odcházení z  rodinné skupiny. Ve volné přírodě se dožívají asi 12 let, v zajetí je znám případ dožití 25 let.\n\nChvostani i titiové jsou loveni a hlavně likvidace deštných pralesů pro těžbu kvalitního dřeva nebo pro výsadbu monokulturních plantáží jim zmenšuje nutný životní prostor a dostupnost vhodné potravy.\n\nPodle IUCN jsou považováni za:\n\nV poslední době došlo nejen k přesunům mezi čeleděmi a podčeleděmi, ale i k rozdělení několika málo původních druhů na základě genetických zkoumání na další druhy a poddruhy, jejich počet ani české názvosloví není dosud pevné. Zde je jedna z možných klasifikací:\n\npodčeleď chvostani (Pitheciinae) Mivart, 1865\nrod chvostan (\"Pithecia\") Desmarest, 1804\n\npodčeleď titiové (Callicebinae) Pocock, 1925\n\n"}
{"id": "543514", "url": "https://cs.wikipedia.org/wiki?curid=543514", "title": "Canons Park (stanice metra v Londýně)", "text": "Canons Park (stanice metra v Londýně)\n\nCanons Park je stanice londýnského metra stanice na severu Londýna. Nachází se na Jubilee Line mezi stanicemi Stanmore a Queensbury. Je v přepravní zóně 5 a s 1,68 milionem cestujících ročně je nejméně používanou stanicí na Jubilee Line. \n\nStanice byla otevřena 10. prosince 1932 v rámci prodloužení z Wembley Park do Stanmore. Původně se jmenovala \"Canons Park (Edgware)\", nicméně závorka byla zrušena již následujícího roku. 20. května 1939 přešla stanice pod linku Bakerloo, ale 1. května 1979 byla převedena zpět na Jubilee line.\n\nVlaky přijíždí každé 2–6 minuty mezi 06:08 and 00:17 oběma směry. U stanice staví linky městských autobusů 79, 186 a 340 a noční linky N98.\n\nVe stanici lze zakoupit jízdenky, nachází se zde také čekárna, bankomaty, Wi-Fi, parkoviště a toalety. Adresa stanice je Canons Park Station, London Underground Ltd., Whitchurch Lane, Edgware, Middx, HA8 6RN, Spojené království.\n"}
{"id": "543517", "url": "https://cs.wikipedia.org/wiki?curid=543517", "title": "Luna (jméno)", "text": "Luna (jméno)\n\nLuna je ženské křestní jméno. Luna znamená \"měsíc\" v latině. Luna byla římská bohyně měsíce, často bývala zobrazována s bílým vozem jezdící skrz nebe.\n\n\n\n"}
{"id": "543519", "url": "https://cs.wikipedia.org/wiki?curid=543519", "title": "O duchu zákonů", "text": "O duchu zákonů\n\nO duchu zákonů (francouzsky: \"L'esprit des lois\") je traktát zabývající se politologií a teorií dělby moci, nejznámější dílo francouzského filosofa Charlese Louise Montesquieua. Poprvé vyšlo roku 1748 v Ženevě za podpory šlechtičny Claudine Guérin de Tencin. V této době byla Montesquieova díla cenzurována, a proto byl donucen vydat jej anonymně. Roku 1750 zveřejnil v Anglii první vydání Thomas Nugent, ale už v roce 1751 byla kniha připsána na seznam zakázaných knih. Jedná se o jedno z nejdůležitějších politologických děl, jejichž obsah vešel do praxe.\n\nPrvní vydání z roku 1748 se sestávalo ze dvou knih, které obsahovaly tři tematické celky:\n\nJako základ Montesquieovi posloužilo jeho předchozí dílo Úvaha o příčinách velikosti a pádu Říma (francouzsky \"Considérations sur les causes de la grandeur des Romains et de leur décadence\"). Na rozdíl od křesťanského výkladu dějin (vůle boha) se snažil v úpadku starověkého Říma najít logické vysvětlení.\n\nMontesquieu psal \"O duchu zákonů\" po dobu více než dvaceti let, mimo politologie pokryl i oblasti sociologie, antropologie, historie a formy práva a uváděl četné odkazy na historii (Starověký Řím) a citace z děl jiných filosofů (Johna Locka). Obecně v díle kritizuje francouzský absolutismus a naopak obhajuje především britský konstitucionalismus, rozdělení moci na tři složky, dále pak občanskou svobodu, možnost lidu upravovat ústavu, zrušení otroctví a názor, že neexistuje univerzálně ideální forma státu a při jejím výběru se musí zohlednit historie a geografická poloha země. Ve své klasifikaci vymezil tři základní formy státu - republiku, monarchii a despocii - při jejichž vzniku má být hlavním faktorem podnebí a historie (ostatní faktory jsou podružným důsledkem vývoje).\n\nMontesquieu detailně porovnává formy vlády v Evropě a Asii, jejich předpoklady a důsledky. Zastával například názor, že čím větší území stát má, tím menší je pravděpodobnost, že bude udržitelnou republikou.\n\nV této knize uvádí Montesquieu svou politologickou teorii rozdělení moci ve státě na tři složky: výkonnou, zákonodárnou a soudní. K stávajícímu názoru Johna Locka na nutnost rozdělení moci do dvou složek přidal i složku třetí, soudní moc. Soudní moc musí být k zajištění své funkčnosti nezávislá a výkonná moc musí být omezena zákony, které si nemůže schvalovat sama.\n\nMontesquieova teorie měla v USA vliv na Otce zakladatele, ústavu Spojených států amerických a systém takzvaných \"„brzd a protivah“\", v Evropě na vývoj po roce 1848 (francouzská ústava z roku 1791), v Rusku na Kateřinu Velikou a mnoho dalších panovníků a filosofů po celém světě.\n"}
{"id": "543538", "url": "https://cs.wikipedia.org/wiki?curid=543538", "title": "Paolo Veronese", "text": "Paolo Veronese\n\nPaolo Veronese (1528 Verona – 19. dubna 1588 Benátky) byl italský renesanční malíř, který pracoval hlavně v Benátkách.\n\nNarodil se jako Paolo Cagliari (též Paolo Caliari ) v rodině veronského sochaře Gabriela Cagliari, u něhož a u svého strýce malíře Antonia Badile ve Veroně se také učil a pracoval. Roku 1548 se na pozvání kardinála E. Gonzagy přestěhoval do Mantovy, kde maloval fresky v tamním dómu. Od roku 1555 se usadil v Benátkách, kde na sebe upozornil slavným obrazem „Svatba v Káně galilejské“ (nyní v Louvru) a freskou „Hostina v domě Leviho“, kvůli níž byl na udání vyšetřován inkvizicí. Další slavná díla jsou fresky v benátské knihovně a v kostele sv. Šebastiána. Vytvořil množství často velmi rozměrných portrétů, obrazů a fresek pro kostely i pro paláce a vily. Jeho obrazy charakterizuje dramatická kompozice a barevnost ve stylu benátského manýrismu. Největší sbírky jeho obrazů – kromě Benátek – jsou v pařížském Louvru, v galerii v Drážďanech, v Berlíně, v petrohradské Ermitáži a jinde. Několik jeho obrazů má také Národní galerie v Praze.\n\n\nNa jméno Veronese můžete narazit u názvu odstínu zelené barvy, kterou definoval. Veronesova zelená se běžně používá v označení příslušného odstínu malířských barev a v roce 2005 byla pod jeho jménem zařazena do slovníku barev Guía de coloraciones.\n\n\n\n"}
{"id": "543548", "url": "https://cs.wikipedia.org/wiki?curid=543548", "title": "Medaile Jana Amose Komenského", "text": "Medaile Jana Amose Komenského\n\nMedailí Jana Amose Komenského byla vydána celá řada:\n\n\nV roce 400. výročí narození byla vydáno několik pamětních medailí Jana Amose Komenského:\n\n\nPozn.: Ladislav Hejdánek a Jan Heller získali Medaili J. A. Komenského jako ocenění od děkana Evangelické teologické fakulty Univerzity Karlovy.\n\nMedaile J. A. Komenského je také Cenou města Přerova.\n\n"}
{"id": "543550", "url": "https://cs.wikipedia.org/wiki?curid=543550", "title": "Toxikogenetika", "text": "Toxikogenetika\n\nToxikogenetika je obor na pomezí toxikologie a genetiky, který studuje vlivy různých toxinů na geny a hledá způsoby, jak se před tímto ovlivňováním bránit. Jedná se o individuální rozdíly v odpovědi na xenobiotika/toxiny založené na genetické variabilitě.\n\n"}
{"id": "543565", "url": "https://cs.wikipedia.org/wiki?curid=543565", "title": "Orne", "text": "Orne\n\nOrne je francouzský departement ležící v regionu Normandie v severní části státu. Sestává z 3 arrondisementů, 21 kantonů a přibližně 410 obcí.\n\n\nPo reformě kantonů z roku 2014 je departement tvořen 21 kantony.\nSeznam obcí v departementu Orne\n\n"}
{"id": "543566", "url": "https://cs.wikipedia.org/wiki?curid=543566", "title": "Tiffany", "text": "Tiffany\n\nTiffany je ženské křestní jméno.\n\nTiffany je anglická forma řeckého jména Theofania, znamenající \"boží zjevení\" z řeckého slova θεος (theos) \"bůh\" a φανης (phanes) \"zjevení\". Svatý Theophanes z Konstantinopole byl kronikář z 8. století. Také to bylo jméno řeckého malíře obrazů ze 14. století. Jedná se též o jedno z plemen koček.\n\n\n\n\n\nMiloslava Knappová, Jak se bude vaše dítě jmenovat?\n"}
{"id": "543573", "url": "https://cs.wikipedia.org/wiki?curid=543573", "title": "Jánský vrch (Krkonoše)", "text": "Jánský vrch (Krkonoše)\n\nJánský vrch (německy \"Johannesberg\") je vrchol v České republice ležící v Krkonoších.\n\nVrch se nachází v celku Krkonoše, podcelku Krkonošské rozsochy a okrsku Žalský hřbet.\n\nJánský vrch je jediným z vrcholů Žalského hřbetu, který nepřesahuje nadmořskou výšku 1000 metrů. Nachází se asi 1,5 km severovýchodně nad obcí Benecko, asi 6 kilometrů jihozápadně od Špindlerova Mlýna, asi 6,5 km severozápadně od Vrchlabí a asi 8,5 km severovýchodně od Jilemnice. V rámci Žalského hřbetu jej od na severu sousedícího vrcholu Šeřína odděluje poměrně výrazné sedlo Rovinka, od jižněji položeného Zadního Žalého naopak sedlo velmi mělké. Západní a východní svah vykazují značné převýšení a prudkost. Pouze na severozápadě vrchu se nachází asi 1 km dlouhý výběžek a proto je zde svah zpočátku mírný. Vrch se nachází na území Krkonošského národního parku.\n\nJánský vrch se společně s celým Žalským hřbetem nachází na rozvodí Labe a Jizery. Potoky stékající z východního svahu jsou přímo levými přítoky Labe, potoky ze západního svahu se vlévají do Jizerky, která je levým přítokem Jizery.\n\nVrcholové partie Jánského vrchu jsou porostlé téměř souvislým lesem z převahou smrku ztepilého. Luční porosty v okolí horských bud se nacházejí v nižších partiích východního a západního svahu.\n\nZápadním úbočím Jánského vrchu prochází neveřejná asfaltová cesta ze Špindlerova Mlýna na Benecko. Zeleně značená turistická trasa 4371 spojující stejné body vede po pěšině o něco výše. Přímo přes vrchol je v jihoseverním směru vedena podpovrchová trasa plynovodu napájejícího Špindlerův Mlýn. Jeho trasu zde sleduje lesní cesta a červeně značená Bucharova cesta ze Žalého na Horní Mísečky. Svahy vrchu obsluhují další neznačené lesní cesty různých kvalit.\n"}
{"id": "543575", "url": "https://cs.wikipedia.org/wiki?curid=543575", "title": "Já, Mudd", "text": "Já, Mudd\n\n„Já, Mudd“ (v originále „I, Mudd“) je dvanáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 3. listopadu 1967, v České republice 20. prosince 2002. V epizodě se znovu objevuje postava Harry Mudda, lstivého pašeráka, který vystupoval už v díle Muddovy ženy.\n\nHvězdného data 4523,3 je kosmická loď USS Enterprise NCC-1701 pod vedením kapitána Jamese Tiberius Kirka infikována špiónem, který postupně ovládá strojovnu a mění kurz lodi. Když dojde na můstek, objasňuje posádce, že je android, který má za úkol \"Enterprise\" dovést na místo, o kterém nechce nic sdělit. Po čtyřech dnech letu \"Enterprise\" doráží k cíli a Norman (android) se nechává s kapitánem Kirkem, poručíky Uhurou, Čechovem, prvním důstojníkem Spockem transportovat na povrch planety. Zde se výsadek opět setkává s Harry Muddem, z čehož kapitán nemá moc velkou radost.\n\nJeště horší je, že planetu ovládají stovky androidů pod vedením Mudda. Ten vysvětluje, kterak utekl svým trestům z předchozího příběhu a také, že androidi jej v podstatě na planetě drží násilím a tak jim slíbil, že přivede další lidi ke zkoumání. Mudd dále vysvětluje, že androidi chtějí sice sloužit a nabídnou vše, co si člověk může přát, ale beztak jde o vězení. Harry má také vlastní komoru s androidem své ženy, kde si vychutnává právo posledního slova po sérii nadávek, ale jinak planetu obývají stovky modelů \"Alenka\" a jeden \"Norman\". Mudd nechává na planetu také transportovat zbytek posádky a \"Enterprise\" tak ovládají další androidé. Posádka navíc začíná pomalu navykat na vyplnění všech tužeb a přání. Když chce Mudd odletět a zanechat posádku na pospas androidům, dozvídá se, že jejich cílem není jeho odchod, ale chtějí ovládnout lidskou rasu tím, že jí budou sloužit a stane se na androidech závislá.\n\nMudd s ostatními tak dává dohromady plán, kterak androidy zmást. Postupně provádějí sérii nelogických věcí. Na dvě Alenky Kirk nechává hrát divadlo a následně je nechává provádět opačné příkazy, než vydává. Spock mezitím mate další dvojici Alenek tím, že jedné řekne, že jí miluje a druhé, že jí nesnáší. Když se všichni setkávají s Normenem, pokračují společně v divadelním představení. Pan Spock si hází s výbušninou a řada androidů nemůže pochopit, co to dělá, když má ruce prázdné. V samotném závěru Kirk upozorňuje, že Mudd vždy pouze jenom lže a Harry pronese \"„Poslouchej Normene, teď ti lžu.“\" Android nemohl pochopit, jak může o sobě tvrdit, že lže a přitom také lhát a vypnul se. Spock následně přeprogramuje jádro androidů a Kirk rozhoduje nechat Mudda zde s nimi a jejich novým programem pro úpravu planety. Muddovy se to samozřejmě nelíbí, ale při porovnání s vězením Federace se mu představa společnosti stovek krásných androidek líbí více.\n\nKirk mu ale situaci tolik neulehčí. Na planetě s ním nechá pět set modelů jeho ženy, které nelze vypnout hlasovým příkazem \"„Sklapni!“\". \"Enterprise\" následně opouští orbitu planety.\n\n\n"}
{"id": "543579", "url": "https://cs.wikipedia.org/wiki?curid=543579", "title": "Watt-peak", "text": "Watt-peak\n\nWatt-peak (Wp) je míra nominálního výkonu solárního panelu v laboratorních (ideálních) světelných podmínkách. Nejčastěji se používá odvozená jednotka kilowatt-peak (kWp) a také megawatt-peak (MWp) v souvislosti s instalovaným výkonem. Jedná se o výkon fotovoltaické elektrárny při standardních testovacích podmínkách (STC = Standard Test Conditions), které jsou: energie dopadá na fotovoltaický panel kolmo a má hodnotu E = 1 kW/m^2, průzračnost atmosféry Am = 1,5, teplota článků T = 25 °C.\n\nJmenovitý výkon fotovoltaického modulu je určen měřením proudu a napětí při zapojení proměnného odporu pod definovaným osvětlením. Podmínky jsou definovány ve standardu jako jsou IEC 61215, IEC 61646 a \nUL 1703; určená světelná intensita je 1000W/m, se spektrem podobným světlu ze Slunce dopadajícímu na Zemi v zeměpisné šířce 35°N v létě (airmass 1.5) a teplotě buněk panelu při 25°C. Výkon je měřen proměnou odporovou zátěží v \"Wp\". Účinnost je určena jmenovitým výkonem děleno výkon osvětlení dopadající na modul (plocha x 1000 W/m). Watt-peak je příhodnou jednotkou protože dovoluje porovnat jeden modul s druhým a určit instalovaný výkon a jeho přenos. Stejné měření může být použito pro větrné elektrárny, i když specifikace ideálních podmínek bude jiná.\n\nVýstupní výkon fotovoltaického systému závisí na intensitě slunečního záření a dalších okolnostech. Více slunečního záření znamená vyšší výkon fotovoltaického modulu. Ztráty mohou být zapříčiněny neideálním \nnasměrováním modulu (náklon a/nebo orientace) vysokou teplotou, nevyhovujícím výkonem modulu, znečištěním a přeměnou stejnosměrného proudu na střídavý. Je důležité vědět, že maximální výkon modulu může lehce překonat jmenovitý výkon kdekoliv, kde je intensita světelného záření vyšší než 1000 W/m (která zhruba odpovídá poledni v letním Bavorsku).\n"}
{"id": "543589", "url": "https://cs.wikipedia.org/wiki?curid=543589", "title": "Ota Durynský", "text": "Ota Durynský\n\nOta Durynský (zemřel v březnu 1314) byl cisterciácký mnich, opat Zbraslavského kláštera a jeden z autorů \"Zbraslavské kroniky.\"\n\nOta snad pocházel z Durynska a na Zbraslav přišel jako novic společně se zakládajícím konventem ze Sedlce. Zde dokončil svůj noviciát a po odstoupení opata Konráda byl zvolen opatem. Úřadu se dlouho netěšil, složil jej již po 18 měsících ve funkci ve prospěch navrátivšího Konráda. Poté Ota zůstal ve zdech zbraslavského kláštera a po skonu zakladatele kláštera, krále Václava II. pojal úmysl sepsat k jeho oslavě kroniku, která měla pravděpodobně sloužit k nastolení otázky případného kanonizačního procesu. Podařilo se mu dokončit 51 kapitol. Skonal na jaře roku 1314 a v díle pokračoval Petr Žitavský. \n"}
{"id": "543590", "url": "https://cs.wikipedia.org/wiki?curid=543590", "title": "Beatrix Sasko-Koburská", "text": "Beatrix Sasko-Koburská\n\nBeatrix Sasko-Koburská (14. dubna 1857, Londýn – 26. října 1944, Sussex) byla dcerou britské a irské královny Viktorie, kmotřenkou francouzské císařovny Evženie a manželkou battenberského prince Jindřicha.\nPo matce byla přenašečkou hemofilie.\n\n\n\nhttp://www.thepeerage.com/p10066.htm#i100658\n"}
{"id": "543591", "url": "https://cs.wikipedia.org/wiki?curid=543591", "title": "Cyril Bartoň z Dobenína", "text": "Cyril Bartoň z Dobenína\n\nCyril, rytíř Bartoň z Dobenína, po roce 1918 Cyril Bartoň-Dobenín (24. prosince 1863 Vysoká Srbská - 29. května 1953, Náchod) byl textilní průmyslník a filantrop. Stejně jako jeho otec Josef Bartoň z Dobenína se zapojil do práce v rodinné továrně v Náchodě. Roku 1910 se koupí stal novým vlastníkem průmyslem zdevastované prelatury zbraslavského kláštera a dal ji přestavět podle návrhu Dušana Jurkoviče na zámek.\n\nZa zásluhy o rozkvět Zbraslavi byl Cyril Bartoň roku 1927 jmenován čestným občanem Zbraslavi a na jeho památku je na zámecké věži umístěna pamětní deska s nápisem „Co průmysl zničil, průmyslník Cyril Bartoň obnovil“.\n\nByl též posledním majitelem velkostatku a zámečku v Tvoršovicích před jeho zestátněním v roce 1948. Jeho dědicové v 90. letech 20. století zámek restituovali a dnes se na jeho pozemcích nachází golfové hřiště Golf Resort Konopiště.\n\n\n"}
{"id": "543605", "url": "https://cs.wikipedia.org/wiki?curid=543605", "title": "Forward rate agreement", "text": "Forward rate agreement\n\nForward rate agreement (FRA) je finanční instrument, který umožňuje zajistit pro určité období v budoucnosti fixní úrokovou sazbu pro určitý závazek či pohledávku. Nespočívá ve skutečném poskytnutí nebo přijetí budoucího úvěru (depozita) za pevně sjednaných podmínek. Je to smluvní ujednání dvou stran o výměně dvou částek finančních prostředků, z nichž jedna je známá a u druhé částky je znám jen předpis potřebný na výpočet. Jedná se o vzájemné započtení obou plateb, podkladové nástroje se mezi sebou nepřesouvají, obchod je sjednaný v jedné měně, dochází jen k poskytnutí úrokového rozdílu mezi pevně sjednanou úrokovou sazbou ve FRA a skutečnou výší tržní úrokové sazby. Je druh úrokového derivátu, který je sjednáván jako nestandardizovaný kontrakt na mimoburzovním trhu. To znamená, že partneři nejsou limitování nařízeními burzy a mohou si podmínky obchodu sjednat individuálně.\n\nJak bylo uvedeno výše, FRA má smluvní charakter, mezi základní náležitosti patří :\n- subjekty sjednávající kontrakt\n- úrokové období, ke kterému se FRA vztahuje\n- termín v budoucnosti jako počátek úrokového období\n- fixní úroková sazba\n- referenční sazba - určitá tržní úroková sazba\n- nominální částka, ze které se určuje výše plnění\n- měna, ve které je FRA sjednáno\n- termín, ve kterém probíhá sjednání\n\nFRA spolu sjednávají dva subjekty. Označují se jako prodávající a kupující.\nKupující FRA si zajišťuje fixní úrokovou sazbu pro své budoucí pohyblivě úročené závazky neboli se zajišťuje proti vzestupu úrokových sazeb.\nProdávající FRA si zajišťuje fixní úrokovou sazbu pro své budoucí pohyblivě úročené pohledávky neboli se zajišťuje proti poklesu úrokových sazeb.\n\nJe to délka úrokového období, pro které se vztahují úroky. FRA období se určuje dvěma lhůtami, které udávají v měsících časovou vzdálenost ode dne sjednání FRA do začátku a do konce FRA období. Protože je to nestandardizovaný instrument, nejsou zadány striktní lhůty pro obchodování. V praxi se obchodují hlavně FRA se splatností do jednoho roku ( 3x6, 6x9, 6x12 ) \n\nSlouží pro výpočet výše plnění plynoucího z FRA. Tato částka se mezi subjekty nepřesouvá. Nominální hodnota FRA se nachází v podrozvaze, proto se FRA uvádějí jako bilančně neutrální nebo podrozvahové obchody. \n\nSlouží k odvození výše plnění vyplývajícího z FRA. Referenční sazba musí splňovat následující podmínky : -vyjadřovat úroveň tržních úrokových sazeb vztažených vzhledem k délce FRA období-způsob jejího stanovení musí být jednoznačně předem dán-její výší nesmí mít možnost žádný ze subjektů ovlivnit.Nejčastěji se používají sazby : LIBOR, EURIBOR, pro korunové FRA je to PRIBOR.\n\n r - dlouhodobá úroková mírar - krátkodobá úroková míraB - počet dnůD - počet dnů, dlouhodobá úroková míraD - počet dnů, krátkodobá úroková míraD - počet dnů, FRA\n\nZáklad plnění z FRA spočívá ve vzájemné směně FRA sazby a referenční sazby. V praxi dochází pouze k vyrovnání salda vyplývajícího z rozdílu mezi oběma sazbami ( interest netting )\nPro určení toho, kdo komu plnění poskytuje a jaká je jeho výše, je rozhodující hodnota referenční sazby v rozhodný den na počátku FRA období vzhledem k sjednané FRA sazbě. Mezi sjednanou FRA sazbou a referenční sazbou mohou nastat tyto situace :a) referenční sazba leží nad sjednanou FRA sazbou - plnění poskytuje prodávající kupujícímub) referenční sazba leží pod sjednanou FRA sazbou - plnění poskytuje kupující prodávajícímuc) referenční sazba se rovná sjednané FRA sazbě - k žádné platbě mezi prodávajícím a kupujícím nedochází\n\nVýše plnění je odvozená z : 1. rozdílu mezi dohodnutou FRA sazbou a referenční sazbou v rozhodný den,2. nominální hodnotou, 3. délkou FRA období. K termínu T ji můžeme z pohledu kupujícího vypočítat podle vzorce pro výpočet úroku : \nV praxi se plnění z FRA platí zpravidla na počátku FRA období, musí být tedy k datu T diskontováno : p - dohodnutá FRA sazba v % p.a.p - referenční sazba v % p.a.t - délka období FRA ve dnechNH - nominální hodnota FRA\n\nHodnota vyplývá z rozdílu mezi cenou bázického instrumentu dohodnutou v kontraktu a aktuální cenou na trhu. V okamžiku sjednání kontraktu je hodnota rovná nule, protože mezi obchodními subjekty neproběhla žádná platba, čistá současná hodnota všech plateb spojených s FRA je nulová. Po sjednání FRA se v důsledku pohybu tržních úrokových sazeb mění i hodnota FRA kontraktu. Hodnotu FRA je možné odvodit z aktuální FRA sazby. Hodnotu FRA v určitém okamžiku představuje částka, kterou je možné získat prostřednictvím uzavření pozice plynoucí z původního FRA prostřednictvím opačného kontraktu sjednaného na základě aktuálních podmínek na trhu na shodné období, nominální hodnotu i referenční sazbu jako původní FRA. Tato částka vyplývá z rozdílu mezi plněním z původního a nového FRA.\n\n - \"prodávající\" FRA k zajištění kapitálu investovaného do úrokových instrumentů citlivých na vývoj tržní úrokové míry proti poklesu úrokových sazeb - \"kupující\" FRA k zajištění své očekávané budoucí potřeby kapitálu proti vzestupu tržních úrokových sazeb.\n\n\n"}
{"id": "543608", "url": "https://cs.wikipedia.org/wiki?curid=543608", "title": "Renate Stecherová", "text": "Renate Stecherová\n\nRenate Stecherová rozená Meißnerová (* 12. května 1950, Süptitz, Sasko) je bývalá německá atletka, která reprezentovala tehdejší NDR.\n\nVynikala především ve sprintech. Je bývalou držitelkou světových rekordů na stometrové a dvousetmetrové trati. 7. června 1973 v Ostravě vytvořila na atletickém mítinku Zlatá tretra časem 10,9 s nový světový rekord v běhu na 100 metrů.\n\n"}
{"id": "543609", "url": "https://cs.wikipedia.org/wiki?curid=543609", "title": "Rollergirl", "text": "Rollergirl\n\nNicole Safft (* 19. listopadu 1975), známá jako Rollergirl, je německá zpěvačka. Vrcholu slávy dosáhla na přelomu tisíciletí, ale aktivní je do dnes.\n\nJejí pseudonym Rollergirl pramení z její vášně pro brusle a zvláště ty kolečkové, což je vidět také v jejích videoklipech.\n\n\n\n"}
{"id": "543614", "url": "https://cs.wikipedia.org/wiki?curid=543614", "title": "Kostel svatého Václava (Vršovice)", "text": "Kostel svatého Václava (Vršovice)\n\nKostel svatého Václava je moderní trojlodní sakrální stavba stojící na náměstí Svatopluka Čecha v Praze-Vršovicích. Železobetonový kostel postavený v letech 1929–1930 podle projektu architekta Josefa Gočára je odborníky považován za jednu z nejzdařilejších funkcionalistických církevních staveb v České republice.\n\nKoncem 19. století měly Vršovice 13 tisíc obyvatel převážně katolického náboženství a kapacita kostela sv. Mikuláše ani po přestavbě a rozšíření v roce 1896 nestačila poptávce. U příležitosti povýšení obce na město 1. května 1902 se tehdejší vršovický farář František Dusil rozhodl založit Spolek pro zbudování nového katolického chrámu Páně ve Vršovicích. Na první valné hromadě spolku 3. dubna 1902 byly schváleny stanovy a Dusil navrhl, aby budoucí svatostánek byl ukázkou moderní české architektury. Protektorem spolku se stal arcibiskup pražský kardinál Lev Skrbenský.\n\nKromě členských příspěvků a sbírek získal spolek značnou část peněz potřebných na výstavbu díky úspěšné investici do pozemků v sousedních Záběhlicích. Dusil je koupil pro spolek v roce 1904 a v pozdějších letech, kdy jejich cena prudce vzrostla, je se ziskem prodal. Budoucí kostel měl původně stát na pozemku vedle Vršovického zámečku (Rangherky), bývalé továrny na výrobu hedvábí, ale na místě vznikl park a spolek musel najít jiné místo. To bylo záhy nalezeno na starém zádušním hřbitově, který se rozkládal na místě dnešního Čechova náměstí, a na němž se přestalo pohřbívat v roce 1903.\n\nPlán v pseudorenesančním stylu pro původní lokalitu vypracoval místní stavitel Bohumil Hrabě. Plány pro nové místo navrhl profesor průmyslové školy v Praze inženýr Václav Materka. Návrh budovy v renesančním stylu obsahující například kopii kupole chrámu sv. Petra v Římě se však ukázal být nepoužitelný pro svoji velkou nákladnost. Kvůli 1. světové válce musel spolek svoje aktivity přerušit. Na své plány navázal až v roce 1925. Arcibiskup František Kordač pověřil nastupujícího faráře Stanislava Pilíka, aby se postaral o realizaci stavby. Architekt Materka zpracoval dokumentaci železobetonové stavby a plány byly předloženy arcibiskupské konzistoři. Ta se však 5. listopadu 1927 rozhodla vypsat novou veřejnou architektonickou soutěž. 15. prosince 1927 vybírala z 52 návrhů. Jednoznačný vítěz nebyl zvolen. Do užšího finále byli pozváni architekti Gočár, Rudolf Kabeš a Vladimír Bolech. Jako nejlepší byla 2. července 1928 vybrána varianta Josefa Gočára.\n\nNa základě vítězného projektu byl podán návrh na zrušení hřbitova a uložení exhumovaných ostatků do pohřební krypty pod pohřební kaplí budoucího kostela. Blížící se svatováclavské milénium uspíšilo realizaci projektu. Základní kámen byl slavnostně položen 20. května 1929 za přítomnosti strahovského opata Metoda Jana Zavorala a první výkop provedl světící biskup Antonín Podlaha. Chrám vystavěli pracovníci stavební firmy inženýra Strnada za 11 měsíců. Kostel byl vysvěcen pražským arcibiskupem Františkem Kordačem 21. září 1930.\n\nGočárův projekt důvtipně počítal se svažujícím se terénem. Vstupní schodiště je v celé šíři kostela a vede do otevřené předsíně. Hlavní vchod do chrámové lodi je trojdílný. Půlkruhové kněžiště uzavírá trojlodní stavbu. Podélný půdorys se směrem k hlavnímu oltáři mírně zužuje a intenzita světla k němu se postupně zesiluje. Kněžiště a boční lodě osvětlují široká okna. Díky železobetonové konstrukci nemusely být boční lodě odděleny od hlavní pomocí sloupů. Velký kříž na hlavním oltáři vytvořil Čeněk Vosmík. Josef Kaplický navrhl okno s vitráží v závěru presbytáře. Je na něm znázorněn svatý Václav na koni, jeho sluha Podiven a Radslav Zlický. Autorem levého postranního oltáře Panny Marie je Karel Pokorný. Naproti němu se nachází oltář Srdce Páně od Josefa Kubíčka. V pravé boční lodi je oltář sv. Josefa od stejného autora. Reliéf na Oltáři českých patronů, nacházející se v pravé boční lodi, vytvořil Čeněk Vosmík. Křížová cesta z opuky lemující stěny je dílem Bedřicha Stefana. V šedesátých a devadesátých letech byl kostel nově vymalován. V roce 1987 bylo presbyterium (kněžiště) doplněno o oltář umístěný směrem k lidu. Za kněžištěm je kaple, přístupná bočním vchodem. V budově se nachází sakristie, zpěvárna a knihovna.\n\nNad předsíní se do výšky 56 metrů tyčí hranolovitá věž. Její čelní stěna je zasklena luxfery. Ve věži je zvonice, která byla v roce 1930 vybavena pěti zvony (Marie, Ludmila, Vojtěch, Václav a umíráček). Zvony ulité Rudolfem Pernerem však byly v průběhu druhé světové války zrekvírovány. Dva nové zvony (Václav a Ludmila) zde byly instalovány až v roce 1995. Jejich tvůrcem je rodina Dytrichova z Brodku u Přerova. Vrchol věže je osazen velkým v noci osvětleným křížem ze žlutého opaxitu. Ve spodní části věže je prostor, kde se měla podle původního návrhu nacházet socha svatého Václava. Ta byla na věž instalována až 28. 9. 2010. Původní návrh sochy svatého Václava vytvořil v roce 1929 Bedřich Stefan. Nadživotní podobu sochy podle modelu vytvořil akademický sochař Jan Roith, který se tak vlastně stal de facto jejím právoplatným spoluautorem. Výrobu sochy a její umístění zaplatila městská část Praha 10.\n\nKromě mší se v kostele konají koncerty.\n\n\n"}
{"id": "543634", "url": "https://cs.wikipedia.org/wiki?curid=543634", "title": "Rota (rozcestník)", "text": "Rota (rozcestník)\n\nRota (italsky \"kolo\") může být:\n\n\n\n"}
{"id": "543643", "url": "https://cs.wikipedia.org/wiki?curid=543643", "title": "Operace Danny", "text": "Operace Danny\n\nOperace Danny (: מבצע דני, \"Mivca Dani\") byla izraelská vojenská ofenziva zahájená na konci prvního příměří izraelské války za nezávislost. Jejím cílem bylo dobytí území východně od Tel Avivu, postup směrem do vnitrozemí a ulehčení židovskému obyvatelstvu a vojákům v obleženém Jeruzalémě. Hlavními protivníky Izraelských obranných sil (IOS) byla Arabská legie a palestinští dobrovolníci, kteří nebyli členy arabských armád. Operace byla zahájena 9. července 1948 na konci prvního příměří a trvala až do 19. července. Byla pojmenována po veliteli konvoje 35 Danny Massovi. Velitelem operace byl Jigal Alon a jeho zástupcem byl Jicchak Rabin.\n\nV první fázi operace měla být dobyta města Lydda (Lod) a Ramla, nacházející se jihovýchodně od Tel Avivu na cestě do Jeruzaléma. Ramla byla jednou z hlavních překážek blokujících židovskou dopravu. V druhé fázi operace měla být dobyta pevnost Latrun a mělo dojít k průlomu u Ramalláhu. Celou operaci provedly pod vedením Palmach brigády Jiftach, Harel, 8. obrněná brigáda a dva pluky brigád Kirjati a Alexandroni.\n\nPrvní fáze operace byla úspěšná. Došlo při ní k dobytí obou zmíněných měst, mezinárodního letiště v Lyddě a strategicky významné železniční tratě. Dobytí Ramly a Lyddy způsobilo exodus místních obyvatel a pouhé dva dny poté zůstalo z původních 50 až 70 tisíc obyvatel těchto dvou měst pouze několik stovek. Podčástí Operace Danny byla Operace Betek, při níž bylo dobyto místo nynějšího města Roš ha-Ajin a nedaleká výšina Migdal Afek.\n\nDruhá fáze operace selhala po několika neúspěšných útocích na pozice Arabské legie v pevnosti Latrun a následné hrozbě ze strany Organizace spojených národů a vyjednaného příměří.\n\n"}
{"id": "543648", "url": "https://cs.wikipedia.org/wiki?curid=543648", "title": "Uzi Bar'am", "text": "Uzi Bar'am\n\nUzi Bar'am (: עוזי ברעם, narozen 6. dubna 1937) je bývalý izraelský politik, poslanec Knesetu a ministr izraelské vlády. V 90. letech zastával funkci ministra vnitra a ministra turismu.\n\nUzi Baram se narodil v Jeruzalémě za dob britské mandátní Palestiny. Jeho otec Moše Bar'am byl poslancem Knesetu za strany Mapaj a Ma'arach a ministrem práce a ministrem sociálních věcí. Jeho matka Grazia se narodila v syrském Aleppu. Baram vyrostl v jeruzalémské čtvrti Nachlaot. Vystudoval bakalářský obor politologie a sociologie na Hebrejské univerzitě v Jeruzalémě a během studií byl předsedou studentské unie.\n\nBaram byl poprvé do Knesetu zvolen v parlamentních volbách v roce 1977 za stranu Ma'arach, ve stejný rok, kdy o poslanecký mandát přišel jeho otec. Znovu zvolen byl v následujících volbách v roce 1981, 1984, 1988 a 1992 (v roce 1992 se Ma'arach transformoval ve Stranu práce). Po posledních zmíněných volbách byl v červenci 1992 jmenován ministrem turismu ve vládě Jicchaka Rabina. V únoru 1995 byl jmenován ministrem vnitra a tuto funkci zastával až do června téhož roku, kdy jej ve funkci nahradil David Libaj. Když se po vraždě premiéra Rabina stal novým premiérem Šimon Peres, Bar'amovi byl i nadále ponechán post ministra turismu.\n\nSvůj poslanecký mandát si udržel i ve volbách v roce 1996. Ty však vyhrála strana Likud a Bar'am tak přišel o svou ministerskou funkci. Naposledy byl zvolen ve volbách v roce 1999 za levicovou alianci Jeden Izrael, avšak v únoru 2001 rezignoval a byl nahrazen Efi Ošajou.\n\n"}
{"id": "543671", "url": "https://cs.wikipedia.org/wiki?curid=543671", "title": "Symbióza (Star Trek: Nová generace)", "text": "Symbióza (Star Trek: Nová generace)\n\n„Symbióza“, v originále „Symbiosis“, je jedna z epizod první sezóny seriálu \"\", která byla v České republice při své premiéře odvysílána jako dvacátá třetí v pořadí, zatímco ve Spojených státech jako dvacátá druhá.\n\nUSS Enterprise D je na cestě k soustavě Delos, kde má za úkol sledovat působení velmi silných slunečních erupcí a magnetických změn. Náhle obdrží nouzový signál ornaranské nákladní lodi Sanction. Její kapitán jménem T'Jon hlásí poruchu. Hrozí jim zřícení do atmosféry jedné z planet systému. Několik osob ze Sanctionu je přeneseno na palubu Enterprise, zbytek posádky uvízne na nákladní lodi, která se zřítí do atmosféry. Mezi zachráněnými jsou Ornarané i Brekkiané. Zvláště Ornarané se chovají podivně, pranic se nezajímají o osud zbytku posádky. Chtějí jen vidět náklad, který si vzali s sebou. Začnou se mezi sebou o náklad hádat. Během hádky se ukáže, že těla trosečníků obou ras mají zvláštní znak: Jsou elektricky nabitá. Tasha musí jejich hádku zklidnit a nechá je odvést. Dat informuje kapitána Picarda, že Federace uskutečnila naposledy kontakt z Ornarany před dvěma sty lety.\n\nT'Jon prosí kapitána, aby mu dovolit náklad převzít. Ornarané už dvě století trpí epidemií, kterou není možné vyléčit. Na planetě Brekkia roste bylina, jež obsahuje účinný prostředek. Při pravidelném užívání umožňuje Ornaranům vést normální život. Podle předpisů Flotily nesmí kapitán do sporu zasahovat. Nabídne jim alespoň náhradní díly, aby mohli opravit své lodě. Pak se ale dozví, že nakaženi jsou všichni zachránění ze Sanctionu. Kapitánovi dochází, že nákaza se mohla přenést také na palubu Enterprise. Doktorka Beverly Crusherová všechny prohlédne, ale nenajde po nákaze ani stopu. Na všech ze Sanctionu je však vidět značná nervozita. Ornarané potřebují užít látku ze zásilky nákladu nejpozději do 72 hodin. Kapitán jim povolí jednu dávku. Brekkiané vyrábějí látku pro Ornarany, jako protiplnění dostávají od Ornaranů vše potřebné k životu.\n\nDat zjistí že před vypuknutím nákazy byli Ornarané velmi vyspělou společností. Protilátka však byla k mání jen na Brekkii, na Ornaru se bylinu nepodařilo vypěstovat. Ornarané jsou drogově závislí a Brekkiané jejich stavu využívají. Přichází zpráva z Ornaru: Obyvatelstvo bez léku strašlivě trpí. Je proto nutné, aby jim Brekkiané látku ihned doručili. Zoufalý T'Jon pohrozí zabitím Rikera, chce přinutit kapitána k jednání. Brekkiané po jednání souhlasí s poskytnutím léku, velkoryse akceptují odložení platby Ornaranů. Picard pochopí, jak Brekkiané využívají situace. Směrnice Flotily mu však brání zapojit se do celé záležitosti. Slíbí Brekkianům, že Ornaranům nevyzradí pravdu. Šťastný T'Jon poté děkuje Picardovi za záchranu jejich národa. Od kapitána se však dozví, že nedostanou slíbené náhradní díly k opravě jejich lodí. T'Jon má obavy z následných problémů, kapitán však odvětí že ví co dělá. Poté jsou všichni i s nákladem transportováni na Ornaru. Kapitán cestou na můstek vysvětluje doktorce své rozhodnutí. Doktorka cítí s Ornarany, chápe však také smysl základní směrnice.\n"}
{"id": "543685", "url": "https://cs.wikipedia.org/wiki?curid=543685", "title": "Rakefet", "text": "Rakefet\n\nRakefet ( רַקֶּפֶת, doslova \"brambořík\", v Izraeli běžně divoce rostoucí květina, v oficiálním přepisu do  angličtiny Raqqefet) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 324 metrů, v zalesněné a hornaté oblasti v centrální části Dolní Galileji, cca 18 kilometrů východně od břehů Středozemního moře a cca 25 kilometrů na západ od Galilejského jezera. Jihovýchodně od vesnice vytváří vádí Nachal Segev výrazné zalesněné údolí, na jehož protější straně se zvedá hora Har Šechanija. Na severní straně začíná vádí Nachal Avid. Jihovýchodně od osady se terén zvedá do vysočiny Harej Jatvat.\n\nObec se nachází cca 97 kilometrů severovýchodně od centra Tel Avivu a cca 25 kilometrů severovýchodně od centra Haify. Rakefet obývají Židé, přičemž osídlení v tomto regionu je etnicky smíšené. 3 kilometry na východ leží město Sachnin, které obývají izraelští Arabové. Na západní straně jsou to arabská města Tamra a Kabul. 3 kilometry jihozápadním směrem od Rakefet leží menší arabské město Kaukab Abu al-Hidža. Jediným větším židovským sídlem je město Karmiel 6 kilometrů severně od osady. Krajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok.\n\nObec Rakefet je na dopravní síť napojena pomocí lokální silnice číslo 805, jež spojuje pobřežní nížinu a Sachnin a která se u vesnice kříží s lokální silnicí číslo 784 směřující k jihu, do údolí Bejt Netofa.\n\nVesnice Rakefet byla založena v roce 1981 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli Rakefet byla skupina, která se zformovala ve městech Rišon le-Cijon a Cholon a procházela zemědělským výcvikem ve vesnici Moledet. Rakefet byl původně mošavem (mošav šitufi), ale v srpnu 1989 prošel privatizací a změnil se na společnou osadu, bez družstevních prvků v hospodaření.\n\nEkonomika obce je založena na zemědělství, podnikání a turistickém ruchu. Ve vesnici je k dispozici obchod, plavecký bazén a sportovní areály. Fungují tu zařízení předškolní péče o děti. Na západní straně k vesnici přiléhá komplex Misgav, ve kterém sídlí úřady oblastní rady, regionální vzdělávací ústavy včetně střední školy a zdravotní instituce.\n\nRakefet má výhledově projít výraznou expanzí. Územní plán počítá s rozšířením o 350 bytových jednotek, už probíhá první fáze s 50 bytovými jednotkami.\n\nObyvatelstvo Rakefet je sekulární. Podle údajů z roku 2014 tvořili populaci v Rakefet Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). O bytové jednotky v tomto ryze židovském sídle ale projevili zájem i Arabové ze sousedních obcí. V roce 2007 řešil Nejvyšší soud Izraele případ arabského manželského páru z rodiny Zubejdat, kteří se usilovali stát občany vesnice Rakefet. Vedení Oblastní rady Misgav s tím nesouhlasilo, protože by podle něj narušilo sociální strukturu členských vesnic. Soudní spor se točil okolo praxe, kdy uchazeče o usazení ve vesnicích typu společná osada schvaluje výbor tvořený zástupci rezidentů. Podle Arabů šlo o diskriminační praktiku.\n\nJde o menší sídlo vesnického typu s dlouhodobě výrazně rostoucím počtem obyvatel. K 31. prosinci 2014 zde žilo 922 lidí. Během roku 2014 populace klesla o 1,2 %.\n\n\n"}
{"id": "543698", "url": "https://cs.wikipedia.org/wiki?curid=543698", "title": "Koranit", "text": "Koranit\n\nKoranit ( קוֹרָנִית, doslova „\"tymián\"“ nebo „\"mateřídouška\"“, v oficiálním přepisu do  angličtiny Qoranit) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 453 metrů, v zalesněné a hornaté oblasti v centrální části Dolní Galileji, na vrcholu hory Har Šechanija, na jejíž severovýchodní straně terén klesá do zalesněného údolí vádí Nachal Segev. Z jejích západních úbočí stéká vádí Nachal Šechanija. Na západě na horu navazuje vrch Har Kavul. Jihovýchodním směrem terén stoupá k vysočině Harej Jatvat.\n\nNachází se cca 17 kilometrů východně od břehů Středozemního moře a cca 25 kilometrů na západ od Galilejského jezera, cca 97 kilometrů severovýchodně od centra Tel Avivu a cca 25 kilometrů severovýchodně od centra Haify. Koranit obývají Židé, přičemž osídlení v tomto regionu je etnicky smíšené. 4 kilometry na severovýchod leží město Sachnin, které obývají izraelští Arabové. Na západní straně jsou to arabská města Tamra a Kabul. 2 kilometry jižním směrem od Koranit leží menší arabské město Kaukab Abu al-Hidža. Jediným větším židovským sídlem je město Karmiel 8 kilometrů severovýchodně od osady.\n\nKrajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok. V rámci tohoto bloku tvoří vesnice Koranit, spolu se sousedními Šechanija a Manof kompaktní celek, stavebně téměř propojený a situovaný na planině na vrcholku hory Har Šechanija (הר שכניה).\n\nObec Koranit je na dopravní síť napojena pomocí lokální silnice číslo 784, směřující k jihu, do údolí Bejt Netofa, a k severu, do prostoru města Sachnin.\n\nVesnice Koranit byla založena v roce 1982 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli vesnice byla skupina osadníků pojmenovaná Koran (קורן). Ta sídlila nejprve od roku 1977 v provizorní lokalitě v nedaleké vesnici Segev (nyní Acmon). Teprve po několika letech se přemístila do nynější lokality, do trvalé zástavby. Původně šlo o družstevní vesnici typ mošav, ale později byla privatizována a změnila se na individuálně organizovanou společnou osadu.\n\nV Koranit je k dispozici společenské centrum, sportovní areály a park. Fungují tu zařízení předškolní péče o děti. Základní škola je ve vesnici Gilon.\n\nVýhledově má vesnice projít další stavební expanzí. Územní plán umožňuje rozšíření ze stávajících necelých 150 rodin na 350.\n\nObyvatelstvo Koranit je sekulární. Podle údajů z roku 2014 tvořili populaci v Koranit Židé - cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší sídlo vesnického typu s dlouhodobě mírně rostoucím počtem obyvatel. K 31. prosinci 2014 zde žilo 852 lidí. Během roku 2014 populace stoupla o 1,8 %.\n\n\n"}
{"id": "543707", "url": "https://cs.wikipedia.org/wiki?curid=543707", "title": "Šechanja", "text": "Šechanja\n\nŠechanja ( , v oficiálním přepisu do  angličtiny Shekhanya) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 446 metrů, v zalesněné a hornaté oblasti v centrální části Dolní Galileje, na vrcholu hory Har Šechanja, na jejíž severovýchodní straně terén klesá do zalesněného údolí vádí Nachal Segev. Z jejích západních úbočí stéká vádí Nachal Šechanja. Na západě na horu navazuje vrch Har Kavul. Jihovýchodním směrem terén stoupá k vysočině Harej Jatvat.\n\nNachází se cca 17 kilometrů východně od břehů Středozemního moře a cca 25 kilometrů na západ od Galilejského jezera, cca 97 kilometrů severovýchodně od centra Tel Avivu a cca 25 kilometrů severovýchodně od centra Haify. Šechanju obývají Židé, přičemž osídlení v tomto regionu je etnicky smíšené. 4 kilometry na severovýchod leží město Sachnin, které obývají izraelští Arabové. Na západní straně jsou to arabská města Tamra a Kabul. 2 kilometry jižním směrem od Šechanje leží menší arabské město Kaukab Abu al-Hidža. Jediným větším židovským sídlem je město Karmiel 8 kilometrů severovýchodně od osady.\n\nKrajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok. V rámci tohoto bloku tvoří vesnice Šechanja, spolu se sousedními Koranit a Manof kompaktní celek, stavebně téměř propojený a situovaný na planině na vrcholku hory Har Šechanja ().\n\nObec Šechanja je na dopravní síť napojena pomocí lokální silnice číslo 784, směřující k jihu, do údolí Bejt Netofa, a k severu, do prostoru města Sachnin.\n\nVesnice Šechanja byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli vesnice byla skupina židovských přistěhovalců z anglicky mluvících zemí, zejména z USA. Ta sídlila nejprve v provizorní lokalitě v nedaleké vesnici Segev (nyní Acmon). Teprve později se přemístila do nynější lokality, do trvalé zástavby. Původně mělo jít o družstevní vesnici typu mošav (orientovanou ale nikoliv jen na zemědělství, nýbrž i na průmysl a podnikání), ale pak se zjistilo, že zakladatelská skupina přistěhovalců je nedostatečně početná. Komunita byla proto rozšířena i o rodilé Izraelce a změněna na společnou osadu.\n\nVětšina obyvatel pracuje v hi-tech sektoru, v průmyslových zónách v okolí, zejména v aglomeraci Haify. V Šechanji je k dispozici obchod a sportovní areály. Fungují tu zařízení předškolní péče o děti a základní škola - Har Šechanja.\n\nVýhledově má vesnice projít další stavební expanzí. Územní plán umožňuje rozšíření na 200 rodin.\n\nObyvatelstvo Šechanje je sekulární. Podle údajů z roku 2014 tvořili populaci v Šechanji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 738 lidí. Během roku 2014 populace stoupla o 0,0 %.\n\n\n"}
{"id": "543718", "url": "https://cs.wikipedia.org/wiki?curid=543718", "title": "Andreas Möller", "text": "Andreas Möller\n\nAndreas Möller (* 2. září 1967, Frankfurt nad Mohanem) je bývalý německý fotbalový útočník. V dresu Německa vyhrál Mistrovství světa ve fotbale 1990 a Euro 96.\n\nHrával jako tvůrce hry a byl známý díky svým přihrávkám do gólových šancí.\n\nNa klubové úrovni hrál Möller za Eintracht Frankfurt (1985–87, 1990–92, 2003–04), Borussii Dortmund (1988–90, 1994–2000), Juventus (1992–94), a Schalke 04 (2000–03). V dresu Juventusu v roce 1993 vyhrál Pohár UEFA, když zdolal Borussii Dortmund celkovým skóre 6-1. Později v roce 1997 vyhrál Ligu mistrů v dresu Dortmundu, kdy zdolal svůj bývalý klub Juventus 3-1. Za Německo odehrál 85 zápasů, ve kterých nastřílel 29 gólů. Kromě dvou vítězných turnajů reprezentoval Německo i na mistrovství světa ve fotbale 1994 a 1998 a také na Euro 92.\n\nMöller nehrál ve finále MS 1990 a byl suspendován pro finále Eura 96 poté, co dostal žlutou kartu v semifinálovém zápase proti Anglii. V tomto střetnutí proměnil vítězný pokutový kop v prodloužení.\n\nV červnu 2007 začal trenérskou kariéru v klubu Viktoria Aschaffenburg, který hrál v regionální lize v Hesensku. V roce 2008 se stal sportovním ředitelem klubu Kickers Offenbach.\n\n\n\n"}
{"id": "543720", "url": "https://cs.wikipedia.org/wiki?curid=543720", "title": "Manof", "text": "Manof\n\nManof ( מָנוֹף, v oficiálním přepisu do angličtiny Manof) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 382 metrů, v zalesněné a hornaté oblasti v centrální části Dolní Galileji, na vrcholu hory Har Šechanija, na jejíž severovýchodní straně terén klesá do zalesněného údolí vádí Nachal Segev. Z jejích západních úbočí stéká vádí Nachal Šechanija. Na západě na horu navazuje vrch Har Kavul. Jihovýchodním směrem terén stoupá k vysočině Harej Jatvat.\n\nNachází se cca 16 kilometrů východně od břehů Středozemního moře a cca 26 kilometrů na západ od Galilejského jezera, cca 97 kilometrů severovýchodně od centra Tel Avivu a cca 25 kilometrů severovýchodně od centra Haify. Manof obývají Židé, přičemž osídlení v tomto regionu je etnicky smíšené. 4 kilometry na severovýchod leží město Sachnin, které obývají izraelští Arabové. Na západní straně jsou to arabská města Tamra a Kabul. 2 kilometry jihovýchodním směrem od Manof leží menší arabské město Kaukab Abu al-Hidža. Jediným větším židovským sídlem je město Karmiel 8 kilometrů severovýchodně od osady.\n\nKrajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok. V rámci tohoto bloku tvoří vesnice Manof, spolu se sousedními Koranit a Šechanija kompaktní celek, stavebně téměř propojený a situovaný na planině na vrcholku hory Har Šechanija (הר שכניה).\n\nObec Manof je na dopravní síť napojena pomocí lokální silnice číslo 784, směřující k jihu, do údolí Bejt Netofa, a k severu, do prostoru města Sachnin.\n\nVesnice Manof byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli vesnice byla skupina židovských přistěhovalců z Jihoafrické republiky, kterou doplnili Židé z dalších anglicky mluvících zemí a rodilí Izraelci. Do tohoto regionu dorazili osadníci roku 1979 ale v prvním roce pobývali provizorně ve městě Karmiel a čekali na dokončení výstavby domů v Manof. První dokončenou budovou ve vesnici byla synagoga, třebaže většina osadníků není nábožensky založena. Do synagogy pak byly z jižní Afriky symbolicky převezeny svitky Tóry, které si předkové jihoafrických Židů přivezli z původních domovů v Litvě.\n\nFungují tu zařízení předškolní péče o děti. Základní škola je k dispozici v obci Gilon. V Manof je také obchod, sportovní areály a synagoga.\n\nVýhledově má vesnice projít další stavební expanzí. Územní plán umožňuje rozšíření na 350 rodin.\n\nObyvatelstvo Manof je sekulární. Podle údajů z roku 2014 tvořili populaci v Manof Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 764 lidí. Během roku 2014 populace stoupla o 8,4 %.\n\n\n"}
{"id": "543731", "url": "https://cs.wikipedia.org/wiki?curid=543731", "title": "Markéta Navarrská (1128–1183)", "text": "Markéta Navarrská (1128–1183)\n\nMarkéta Navarrská (francouzsky Marguerite, španělsky Margita, italsky Marherita, 1128 – 12. srpna 1183) byla sicilská královna a regentka.\n\nNarodila se jako dcera navarrského krále Garcíi Ramíreze a Markéty z Aigle. V roce 1150 byla provdána za prince Viléma, čtvrtého syna sicilského krále Rogera.\n\nKrál Vilém svou ženu nijak zvlášť nemiloval a často ji zcela zanedbával. Z manželství se narodili čtyři synové – Roger, Robert, Vilém a Jindřich, budoucí princ z Capuy. Královna byla silná osobnost a mnohokrát svého muže dotlačila k činům, když sám nehodlal jednat. Jejím důvěrníkem se stal Maio z Bari, velmi schopný králův kancléř nazývaný \"ammiratus ammiratorum\". Maio usiloval o omezení vlivu šlechty na chod království a rovněž se snažil omezit přílišnou svobodu měst.\n\nBarony trpící pod královskou mocí podněcoval ke vzpouře papež Hadrián IV., uražený, že jej Vilém nepožádal o papežské uznání, ale i byzantský císař Manuel I. Komnenos a císař Svaté říše římské Fridrich I. Barbarossa. V povstání, které následovalo, byl Maio zabit a královská rodina zajata. Vzpoura byla potlačena, ale při osvobozování byl zabit nejstarší královský syn Roger.\n\nKrál Vilém zemřel 7. května 1166. Vilém II. byl korunován sicilským králem, ale vzhledem k jeho nízkému věku se Markéta stala regentkou. Markéta vyhlásila generální amnestii a zrušila daň uvalenou na rebelující města. Její prvořadou starostí bylo obsadit uprázdněné místo po kancléři Maiovi dostatečně silnou osobností. Sama protežovala admirála Petra, který se proslavil v bitvách o Baleárské ostrovy, narazila však na silný odpor šlechty. Zklamaná postojem domácí šlechty, požádala svého bratrance Rotroua, arcibiskupa v Rouenu, aby jí poslal některého ze svých francouzských příbuzných z matčiny strany, aby jí pomohl vládnout. Jeden z jejích bratranců, Gilbert z Graviny, byl již na jihu, ale spojil se se šlechtou v odporu vůči admirálu Petrovi a královně. Admirál zhodnotil situaci jako neudržitelnou, vrátil se do Tunisu a konvertoval zpět k islámu. Za těchto okolností byla královna donucena smířit se s Gilbertem a poslat jej na pevninu připravovat obranu vůči invazi hrozící ze strany císaře Fridricha Barbarossy. Popularita, kterou si získala vstřícnými kroky po smrti manžela, začala prudce upadat. U lidu byla známa jako \"„ta Španělka“\".\n\nPo odjezdu Gilberta do Apulie přijel do Palerma Markétin bratr Rodrigo. Podle sicilského dvorního kronikáře Huga Falklanda byl Rodrigo dítětem milostné avantýry navarrské královny a král García Ramírez jej nikdy za syna neuznal. Protože tento údaj není podepřen žádným jiným zdrojem, zdá se, že šlo nejspíše o dvorskou pomluvu. Kromě toho si zřejmě královna uvědomila, že Rodrigo by mohl být nebezpečný pro budoucí vládu jejího syna a tak jej obdařila titulem hrabě z Montescaglioso a odeslala do Apulie. Naštěstí však arcibiskup Rotrou vyhověl žádosti královny a požádal dalšího bratrance Štěpána z Perche, aby se na své cestě na křižáckou výpravu zastavil na Sicílii. Štěpán připlul s družinou 37 rytířů, již na Sicílii zůstal a v listopadu 1166 se stal kancléřem.\n\nV roce 1167 Markéta finančně podpořila papeže Alexandra III. v jeho odporu proti společnému nepříteli Fridrichovi Barbarossovi. Na podzim toho roku však udělala fatální chybu, když bratrance Štěpána jmenovala arcibiskupem v Palermu. Tímto činem si kromě šlechty postavila proti sobě i duchovenstvo. V této době rovněž dorazil na Sicílii její bratr Rodrigo a rozmnožil nesnáze tím, že rozšiřoval pomluvy o tom, že Markéta je pod vlivem svého milence Richarda z Molise a Štěpána obvinil z incestu. Nicméně se podařilo (možná i úplatkem) odeslat Rodriga zpět do Španělska.\n\nV roce 1168 čelila Markéta vzpouře vazalů, kterým se nelíbilo, že navarrští a francouzští dvořané získávají rozhodující vliv. Štěpán byl donucen odejít a rovněž Gilbert z Graviny byl vyhoštěn. Markéta tak byla zbavena veškeré rodinné pomoci, de facto byla zbavena vlády a se synem žila v Palermu pod dohledem sicilské šlechty. Stěžovala si sice u papeže i u Tomáše Becketa, arcibiskupa z Canterbury, ale žádné konkrétní pomoci se nedočkala. Tím de facto skončilo její regentství, i když de iure byla regentkou až do synovy dospělosti, tj. do roku 1171.\n\nZemřela v roce 1183 a je pohřbena v katedrále v Monreale v provincii Palermo.\n\n"}
{"id": "543745", "url": "https://cs.wikipedia.org/wiki?curid=543745", "title": "Cysticerkóza", "text": "Cysticerkóza\n\nCysticerkóza (také neurocysticerkóza) je celosvětově rozšířené onemocnění lidí vyvolané larvami (cysticerky) tasemnice \"Taenia solium\". Onemocnění je charakterizováno přítomností cysticerků \"T. solium\" v orgánech, především v mozku (neurocysticerkóza), ale i ve svalech, očích a v podkoží. Neurocysticerkóza je hlavní infekční příčinou získané epilepsie a zároveň jde o nejčastější parazitární onemocnění postihující centrální nervový systém na světě. Incidence cysticerkózy je nejvyšší ve státech subsaharské Afriky, Mexiku, Jižní Americe, Indii a v Číně. Na neurocysticerkózu na světě ročně umře kolem 50 000 lidí.\n\nPůvodcem je tasemnice dlouhočlenná (\"T. solium\"). Definitivním hostitelem \"T. solium\" je člověk (dospělé tasemnice ve střevech) a mezihostitelem je prase domácí a prase divoké.\nČlověk však figuruje i jako alternativní mezihostitel, tzn. může se nakazit vajíčky tasemnice. Je to dáno podobnou fyziologií lidského a prasečího trávení. Cysticerkóza \"T. solium\" se krom člověka a prasat velmi výjimečně objevuje i u ovcí, koz a psů. Člověk se nakazí vajíčky \"T. solium\" z kontaminované potravy, vody, při nedostatečné hygieně. Důležitým faktem je, že cysticerkózou mohou onemocnět i lidé, kteří nekonzumují vepřové maso, a vegetariáni. Jako častý způsob přenosu byla popsána tzv. vnější autoinfekce (fekálně-orální cesta), kdy člověk s dospělou tasemnicí ve střevech se nakazí sám vajíčky pocházejících z okolí vlastního anu či spodního prádla. Tento fakt potvrzuje, že téměř 25 % pacientů s neurocysticerkózou mělo rovněž dospělou tasemnici ve střevech. V mnoha parazitologických učebnicích je uváděna i tzv. vnitřní autoinfekce, při které se antiperistaltickými pohyby střeva dostanou zralé proglotidy do žaludku. Zde dojde k uvolnění onkosfér z vajíček a následné penetraci do krevního oběhu a vzniku cysticerkózy. Nicméně pro tuto hypotézu navrženou Rudolfem Leuckartem již v roce 1856 nebyly doposud podány žádné důkazy.\n\nZ pozřených vajíček se působením trávicích enzymů v žaludku a duodenu uvolní larvy onkosféry, které penetrují střevní stěnu a krví jsou rozneseny do celého těla. V místě, kde se uchytí, encystují (přemění se v cysticerkus). Cysticerkus dozraje během 2-3 měsíců a žije několik let. Zralé cysticerky jsou až 1 cm velké cysty, oválného až kulovitého tvaru, jež obsahují jeden invaginovaný protoskolex. Cysticerky procházejí během infekce několika stádii. Na počátku aktivní cysticerky potlačují různými mechanismy imunitní odpověď a zabraňují tak vzniku zánětlivého ložiska (vezikulární stádium). Jakmile cysticerkus ztratí schopnost potlačit imunitní odpověď hostitele, je stěna cysty postupně infiltrována mononukleáry. Zánětlivý infiltrát prostoupí i dovnitř cysty (koloidní stádium). S progresí imunitní odpovědi dochází k zániku dutiny cysty a následné kalcifikaci (kalcifikační stádium).\n\nProjevy cysticerkózy jsou velmi různorodé a odvíjejí se od lokalizace cysticerků v těle, jejich počtu, stáří infekce či imunitní odpovědi. Obecně se cysticerkóza dělí do několika forem dle lokalizace: neurocysticerkóza (cysticerky v mozku a míše), cysticerkóza očí, cysticerkóza svalů, cysticerkóza podkoží.\nJe charakterizována 3 základními syndromy: konvulze (epileptický záchvat), intrakraniální hypertenze a psychiatrické poruchy.\n\nMéně častá (pouze 1-3 % pacientů s cysticerkózou). Projevuje se různými poruchami zraku.\n\nProbíhá často asymptomaticky, většinou současně s neurocysticerkózou. Při masivní infekci může docházet k pseudohypertrofii svaloviny. Je popsána i cysticerkóza srdeční svaloviny.\n\nCysticerky v podkoží se projevují nejčastěji přítomností malých, bolestivých nodulů v oblasti paží a na hrudníku. Po několika měsících až letech noduly zvazivovatějí a následně vymizí.\n\nDiagnostika cysticerkózy je obtížná a musí vycházet vždy z kombinace anamnestických údajů, klinického vyšetření a speciálních zobrazovacích metod. K detekci cyst v mozku se používá tomografické vyšetření a magnetická rezonance. Kalcifikované cysty ve svalech lze detekovat rentgenovým vyšetřením. V některých případech lze odebrat bioptát a provést histologické určení. Ze sérologických metod se používají Western blot nebo ELISA k detekci specifických protilátek proti cysticerkům. Protilátky se stanovují buď ze séra nebo z mozkomíšního moku.\n\nK léčbě cysticerkózy se používají různé kombinace anthelmintik (albendazol nebo prazikvantel), kortikosteroidů, antiepileptických léků. V indikovaných případech (u očí) se může cysticerkus odstranit chirurgicky.\n\nO případu neurocysticerkózy u pacientky Rebeccy Adler pojednává Pilotní díl seriálu Dr. House. V animované patogenezi je uvedena právě sporná vnitřní autoinfekce, tedy zanesení vajíček \"T. solium\" antiperistaltickými pohyby ze střeva do žaludku.\nDále se o neurocysticerkóze také můžeme dozvědět ze seriálu Chirurgové (s05e15), kdy je bratr Addison Montgomeryové (dříve Shepherdové), přivezen do Seattlu Grey právě s parazity v mozku.\n\n\n"}
{"id": "543747", "url": "https://cs.wikipedia.org/wiki?curid=543747", "title": "Morešet", "text": "Morešet\n\nMorešet ( מוֹרֶשֶׁת, doslova „\"Dědictví\"“ v oficiálním přepisu do angličtiny Moreshet) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 309 metrů, v zalesněné a hornaté oblasti v centrální části Dolní Galileji. Jižně od vesnice protéká hlubokým údolím vádí Nachal Evlajim, dál k jihu terén klesá do údolí Bejt Netofa. Na severní straně se zvedá hora Har Šechanija, ze které stéká vádí Nachal Šechanija.\n\nJe situována cca 16 kilometrů východně od břehů Středozemního moře a cca 26 kilometrů na západ od Galilejského jezera, cca 92 kilometrů severovýchodně od centra Tel Avivu a cca 22 kilometrů východně od centra Haify. Morešet obývají Židé, přičemž osídlení v tomto regionu je etnicky smíšené. 3 kilometry na jihovýchod leží město Kafr Manda, které obývají izraelští Arabové. Na západní straně je to arabské město I'billin a 2 kilometry východním směrem od Morešet leží menší arabské město Kaukab Abu al-Hidža. Krajina mezi těmito arabskými městskými centry je ovšem postoupena řadou menších židovských vesnic, které zde vytvářejí souvislý blok, na jehož jihozápadním okraji Morešet leží.\n\nObec Morešet je na dopravní síť napojena pomocí lokální silnice číslo 784, směřující k jihu, do údolí Bejt Netofa, a k severu, do prostoru města Sachnin. Z ní tu odbočuje lokální silnice číslo 781. Ta vede k pobřeží, do Zebulunského údolí.\n\nVesnice Morešet byla založena v roce 1981 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZpočátku ale šlo jen o předběžnou osadnickou skupinu Tikva (תקוה) tvořenou nábožensky orientovanými Izraelci, která ale neměla trvalé sídlo a teprve roku 1991 se provizorně usadila v lokalitě Chavat Javor (חוות יבור), která leží cca 10 kilometrů severozápadně odtud, na okraji pobřežní nížiny, nedaleko vesnice Jas'ur. Teprve v roce 1996 se osadníci přemístili do nynější lokality, do trvalé zástavby (původně tu předtím sídlila malá skupina ultraortodoxních Židů). Na vzniku vesnice se podílela organizace Amana, která je jinak převážně aktivní při zakládání izraelských osad na Západním břehu Jordánu. Jde o jedinou nábožensky orientovanou židovskou vesnici v tomto regionu.\n\nFungují tu zařízení předškolní péče o děti a základní škola. V Morešet je také obchod, zdravotní středisko, sportovní areály a synagoga.\n\nRůst obce byl rychlý. V roce 1997 přišlo prvních 77 rodin. V létě 1998 se sem nastěhovalo dalších 58 rodin. V roce 2006 byla dokončena třetí fáze výstavby obce s kapacitou 65 rodin. V projektové přípravě je čtvrtá fáze. Výhledově má vesnice projít další stavební expanzí. Územní plán umožňuje rozšíření na 480 rodin. V současnosti probíhá prodej 66 stavebních pozemků.\n\nObyvatelstvo Morešet je nábožensky založené. Podle údajů z roku 2014 tvořili populaci v Morešet Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucím počtem obyvatel. K 31. prosinci 2014 zde žilo 1389 lidí. Během roku 2014 populace stoupla o 3,7 %.\n\n\n"}
{"id": "543759", "url": "https://cs.wikipedia.org/wiki?curid=543759", "title": "Slepotická kalvárie z Pardubic", "text": "Slepotická kalvárie z Pardubic\n\nSlepotická kalvárie je dřevěné polychromované sousoší Panny Marie, sv. Jana Evangelisty a sv. Máří Madgaleny stojících pod ukřižovaným Kristem. Bylo vytvořeno ve 20. letech 18. století významným barokním sochařem Ferdinandem Maxmiliánem Brokoffem. \n\nDo majetku kostela Povýšení svatého Kříže v Slepoticích přešlo roku 1786 rozprodejem inventáře minoritského kostela Zvěstování Panny Marie v Pardubicích, který byl společně s klášterem zrušen dekretem Josefa II. Od roku 2011 je sousoší zapůjčeno do expozice Muzea barokních soch v Chrudimi. \n\nJe v pořadí třetí Brokoffovou variantou kalvárie (řezby z kaple Kalvárie na Petříně a v kostele sv. Havla v Praze). Oldřich Blažíček ji datuje do období po roce 1725, Ivo Kořán do dvacátých let 18. století. \n\n"}
{"id": "543760", "url": "https://cs.wikipedia.org/wiki?curid=543760", "title": "Micpe Aviv", "text": "Micpe Aviv\n\nMicpe Aviv ( מִצְפֵּה אָבִי\"ב, doslova „\"Jarní vyhlídka\"“ v oficiálním přepisu do angličtiny Mizpe Aviv, přepisováno též Mitzpe Aviv) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 134 metrů, v západní části Dolní Galileji, cca 13 kilometrů východně od břehů Středozemního moře a cca 30 kilometrů na západ od Galilejského jezera. Obec je situována na pahorcích nedaleko míst, kde Dolní Galilea přechází do Zebulunského údolí. Severovýchodně od vesnice stojí hora Har Šechanija, ze které sem přitéká vádí Nachal Šechanija, jež u obce ústí do Nachal Evlajim.\n\nObec se nachází cca 92 kilometrů severovýchodně od centra Tel Avivu a cca 20 kilometrů východně od centra Haify. Micpe Aviv obývají Židé, přičemž osídlení v tomto regionu je etnicky smíšené. 1 kilometr na severní straně leží město Tamra, které obývají izraelští Arabové. Na jižní straně s vesnicí Micpe Aviv sousedí rovněž arabské město I'billin. Krajina na východní straně je postoupena řadou menších židovských vesnic, které zde vytvářejí souvislý blok. Na západní straně, v Zebulunském údolí, je populace zcela židovská.\n\nObec Micpe Aviv je na dopravní síť napojena pomocí lokální silnice číslo 781. Ta vede k pobřeží, do Zebulunského údolí.\n\nVesnice Micpe Aviv byla založena v roce 1981 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována byla podle geografa a historika Avrahama Ja'akova Bravera (אברהם יעקב ברוור), jehož jméno tvoří akronym ABJV. Zakladatelé vesnice zpočátku pobývali v 21 provizorních přibytcích včetně mobilních karavanů. Do zděných domů se nastěhovali až od dubna 1990.\n\nFungují tu zařízení předškolní péče o děti. Základní škola je v obci Gilon. V Micpe Aviv je také obchod a sportovní areály.\n\nVýhledově má vesnice projít další stavební expanzí. Územní plán umožňuje rozšíření na 320 rodin.\n\nObyvatelstvo Micpe Aviv je sekulární. Podle údajů z roku 2014 tvořili populaci v Micpe Aviv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucím počtem obyvatel. K 31. prosinci 2014 zde žilo 927 lidí. Během roku 2014 populace stoupla o 4,2 %.\n\n\n"}
{"id": "543785", "url": "https://cs.wikipedia.org/wiki?curid=543785", "title": "Fronta za osvobození zvířat", "text": "Fronta za osvobození zvířat\n\nFronta za osvobození zvířat ( Animal Liberation Front, zkráceně ALF) je organizace, která aktivně bojuje proti týrání, využívání a zneužívání zvířat v rozdílných spektrech lidské činnosti, jako jsou například pokusy na zvířatech, chov kožešinových zvířat atd., a to především jejich aktivním osvobozováním, ale i jinými akcemi. Nemají žádnou organizační strukturu či centrální vedení, ale jednotliví členové či buňky pracují zcela na vlastní riziko.\n\nZakladateli byli v roce 1972 ve Spojeném království Ronnie Lee a Cliff Goodman.\n\nI v České republice se lze setkat s projevy příznivců tohoto hnutí jako jsou záchrany slepic z velkochovů (Skupina realita.tv v čele s Michalem Kolesárem), ničení mysliveckých posedů či zalepování zámků jakýchkoliv subjektů, které mají přímou spojitost s výše popsaným využíváním zvířat.\n\n"}
{"id": "543795", "url": "https://cs.wikipedia.org/wiki?curid=543795", "title": "Avtaljon", "text": "Avtaljon\n\nAvtaljon ( , v oficiálním přepisu do  angličtiny Avtalyon, přepisováno též Avtalion) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 283 metrů, v zalesněné a hornaté oblasti v centrální části Dolní Galileji, ve vysočině Harej Jatvat. Obec je situována pod vrcholem jedné ze zdejších hor – Har Avtaljon. Na jižní straně terén prudce klesá o několik set metrů do údolí Bejt Netofa. Na severu se zvolna svažuje do údolí Bik'at Sachnin, do kterého podél východního úbočí hory směřuje vádí al-Chasin.\n\nNachází se cca 25 kilometrů východně od břehů Středozemního moře a cca 15 kilometrů na západ od Galilejského jezera, cca 100 kilometrů severovýchodně od centra Tel Avivu a cca 35 kilometrů východně od centra Haify. Avtaljon obývají Židé, přičemž osídlení v tomto regionu je etnicky smíšené. 2 kilometry na sever leží město Araba, které obývají izraelští Arabové, stejně jako město Sachnin cca 5 kilometrů na severozápadě. Jediným větším židovským sídlem je tu město Karmi'el 10 kilometrů severozápadně od osady. Krajina mezi těmito městskými centry je ovšem postoupena řadou menších židovských vesnic.\n\nObec Avtalijon je na dopravní síť napojena pomocí lokální silnice číslo 7955, jež sleduje severní kraj údolí Bejt Netofa.\n\nVesnice Avtaljon byla založena v roce 1987 v rámci programu Micpim be-Galil, který ovšem vrcholil už na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována je podle Avtaljona – židovského učence z dob Talmudu. Zakladatelská skupina (židovští přistěhovalci z Argentiny) procházela před příchodem na toto místo výcvikem v mošavu Moledet. Původně šlo o družstevně hospodařící komunitu typu mošav, ale do nového mošavu přišlo jen sedm členů a tak byla vesnice roku 1990 proměněna na volněji organizovanou společnou osadu. Od roku 1995 sem začaly přicházet nové rodiny a populace výrazně narostla.\n\nEkonomika obce je založena na podnikání a produkci olivového oleje. V Avtaljonu je k dispozici zařízení předškolní péče o děti. Základní škola je ve vesnici Gilon. Výhledově má vesnice projít další stavební expanzí. Územní plán umožňuje rozšíření na 200 rodin.\n\nPo arabských nepokojích v severním Izraeli v říjnu 2000, které souvisely s počátkem druhé intifády, se obyvatelé obce pokoušeli o dialog se sousedy z nedalekého města Araba. Vedení obce zároveň odmítlo zřídit okolo vesnice bezpečnostní plot.\n\nObyvatelstvo Avtaljon je sekulární. Podle údajů z roku 2014 tvořili populaci v Avtaljon Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 381 lidí. Během roku 2014 populace stoupla o 8,9 %.\n\n\n"}
{"id": "543819", "url": "https://cs.wikipedia.org/wiki?curid=543819", "title": "Jonathan Archer", "text": "Jonathan Archer\n\nJonathan Archer je fiktivní postava v televizním sci-fi seriálu .\n\n\"Jonathan Archer\" je legendární důstojník Hvězdné flotily a kapitán lodi Enterprise NX-01, první plnohodnotné hvězdné lodi Země. V této roli se zasloužil o rozšíření povědomí o Spojené Zemi v alfa a beta kvadrantech. Uskutečnil první kontakt s více než tuctem druhů, mj. s Klingony, Andoriany nebo druhem Xindi.\n\nJde o jednu z nejvýznamnějších postav mezihvězdné historie. Archerovi je připisována záchrana Země před Xindy a položení základů pro vznik Spojené federace planet. Později se stal i jedním z jejích prvních prezidentů.\n\n"}
{"id": "543824", "url": "https://cs.wikipedia.org/wiki?curid=543824", "title": "Česká volejbalová extraliga žen 2009/10", "text": "Česká volejbalová extraliga žen 2009/10\n\nČeská volejbalová extraliga žen 2009/10.\n\nZákladní část má 11 účastníků, každý s každým se utká dvakrát (110 zápasů v 22 kolech). Poté se družstva rozdělí do dvou skupin. První o 1. - 5. místo a druhá o 6. - 10. místo. Tyto výsledky určí pozice týmů do vyřazovacín části. Sestoupí desátý tým po nadstavbové části, protože juniorky ČR odstoupí po základní části.\n\nHraje se mezi 13. - 27. březnem 2010. Ve skupinách hraje každý s každým dvakrát. Výsledky zápasů (výhry, prohry, ...) se \nsčítají s výsledky ze základní části.Výsledky určí pozice týmů pro play-off. 1. - 8. tým hraje play-off. Poslední tým \nsestupuje do 1. ligy.\n\n\n6. - 8. hraje play-off, 9. tým nehraje play-off ani nesestupuje, 10. tým sestupuje do 1. ligy\n\n\n(na tři vítězství) \n\nVK Prostějov 3 : 0 TJ Sokol Šternberk\n\nVK KP Brno 3 : 0 TJ Mittal Ostrava\n\nTJ Sokol Frýdek-Místek 3 : 0 SK Slavia Praha \n\nPVK Olymp Praha 3 : 2 SK UP Olomouc\n\nna dvě vítězství\n\nSK UP Olomouc 2 : 0 TJ Mittal Ostrava \nna dvě vítězství\n\nSK Slavia Praha 0 : 2 TJ Sokol Šternberk\n(na tři vítězství) \n\nVK Prostějov 3 : 0 PVK Olymp Praha\n\nVK KP Brno 3 : 0 TJ Sokol Frýdek-Místek \n(na dvě vítězství) \n\nTJ Sokol Frýdek-Místek 1 : 2 PVK Olymp Praha\n(na tři vítězství) \n\nVK Prostějov 3 : 0 VK KP Brno\n\nKonečná tabulka po vyřazovacích bojích\n\nLiberec sestupuje do 1. ligy.\n\nmistryně extraligy 2009/10\n"}
{"id": "543825", "url": "https://cs.wikipedia.org/wiki?curid=543825", "title": "Carla Bodendorfová", "text": "Carla Bodendorfová\n\nCarla Bodendorfová rozená Rietigová (* 13. srpna 1953, Eilsleben, Sasko-Anhaltsko) je bývalá východoněmecká atletka, sprinterka.\n\nV roce 1976 na letních olympijských hrách v Montrealu doběhla ve finále závodu na 200 metrů na čtvrtém místě. Zlatou olympijskou medaili si odvezla ze štafety, když východoněmecké kvarteto ve složení Marlis Oelsnerová, Renate Stecherová, Carla Bodendorfová a Bärbel Eckertová proběhlo cílem v čase 42,55 s. O dva roky později získala dvě bronzové medaile (200 m, 4 x 100 m) na mistrovství Evropy, které se konalo na stadionu Evžena Rošického v Praze.\n\n"}
{"id": "543832", "url": "https://cs.wikipedia.org/wiki?curid=543832", "title": "Česká volejbalová extraliga mužů 2009/10", "text": "Česká volejbalová extraliga mužů 2009/10\n\nČeská volejbalová extraliga mužů 20009/10. (Česká kooperativa extraliga mužů) \n\nZákladní část má 11 účastníků a odehrálo se 165 zápasů v 32 kolech. Do play-off postoupí 8 nejlepších.\nDalší 3 týmy se utkají o záchranu, poslední sestoupí. \n\n1) - kontumace: 4. 3. 2010 ve 32. kole extraligy v zápase mezi týmy VK DHL Ostrava a SK Volejbal Ústí n. Labem nebyl hráč \nÚstí Martin Alfonso zapsán na soupisku přesto hrál. Týmu Ústí byly odebrány body. \n\n(na tři vítězství) \n\nVK Dukla Liberec 3 : 0 Slavia Havířov \n\nVK Jihostroj Č. Budějovice 3 : 0 VSC Fatra Zlín \n\nBrownhouse volleyball Kladno 3 : 0 VK Karbo Benátky n. Jizerou \n\nVK DHL Ostrava 1 : 3 VO Kocouři Vavex Příbram \n(na čtyři vítězství) \n\nVK Dukla Liberec 4 : 0 VO Kocouři Vavex Příbram \n\nBrownhouse volleyball Kladno 4 : 1 VK Jihostroj Č. Budějovice\n(na tři vítězství) \n\nVK Jihostroj Č. Budějovice 2 : 1 VO Kocouři Vavex Příbram \n\n(na čtyři vítězství) \n\nVK Dukla Liberec 2 : 4 Brownhouse volleyball Kladno\nKonečná tabulka play off\nPoslední tým sestupuje z extraligy. Body, míče, ... . se sčítají s výsledky ze základní části.\n\n\nmistři extraligy 2009/10\n\n"}
{"id": "543837", "url": "https://cs.wikipedia.org/wiki?curid=543837", "title": "Hararit", "text": "Hararit\n\nHararit, někdy též Hararit-Jachad ( הֲרָרִית, v oficiálním přepisu do  angličtiny Hararit, též Hararit-Yahad) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 451 metrů, v zalesněné a hornaté oblasti v centrální části Dolní Galileji, ve vysočině Harej Jatvat. Obec je situována přímo na vrchol jedné ze zdejších hor - Har Netofa. Na jižní straně terén prudce klesá o několik set metrů do údolí Bejt Netofa. Na severu se zvolna svažuje do údolí Bik'at Sachnin, do kterého podél západního úbočí hory směřuje vádí al-Chasin\n\nJe položena cca 28 kilometrů východně od břehů Středozemního moře a cca 15 kilometrů na západ od Galilejského jezera, cca 102 kilometrů severovýchodně od centra Tel Avivu a cca 35 kilometrů východně od centra Haify. Hararit obývají Židé, přičemž osídlení v tomto regionu je etnicky smíšené. 2 kilometry na západ leží město Araba, které obývají izraelští Arabové, stejně jako město Dejr Channa 2 kilometry na severu nebo Ajlabun 3 kilometry východním směrem. Jediným větším židovským sídlem je zde město Karmi'el 10 kilometrů severozápadně od osady. Krajina mezi těmito městskými centry je ovšem postoupena řadou menších židovských vesnic.\n\nObec je na dopravní síť napojena pomocí lokální silnice číslo 7955, jež sleduje severní kraj svahů nad údolím Bejt Netofa.\n\nVesnice Hararit byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli vesnice byla skupina izraelských vyznavačů orientálních technik transcendentální meditace a stoupenců Maharišiho Maheš Jógiho. První obyvatelé zde žili ve velké izolaci, s ostatními vesnicemi v regionu zpočátku nebylo běžné silniční spojení. Trvalá zástavba zde vznikla v roce 1984.\n\nSoučástí obce je i kibuc Jachad (יחד), který vznikl souběžně s komunitou Hararit během 80. let 20. století a na své nynější místo se přesunul roku 1992. Leží cca 500 metrů západně od Hararit a obývají ho stejně orientovaní lidé. Jachad není samostatnou obcí a je začleněn do Hararitu.\n\nEkonomika obce je založena na turistickém ruchu (ubytování a restaurace), službách nebo alternativní medicíně. V Hararit je k dispozici zařízení předškolní péče o děti. Základní škola je ve vesnici Gilon.\n\nVýhledově má vesnice projít další stavební expanzí. Územní plán umožňuje rozšíření na 200 rodin. V současnosti probíhá prodej 28 stavebních parcel.\n\nObyvatelstvo Hararit je sekulární ale se zaměřením na transcendentální meditace inspirované hinduismem. Podle údajů z roku 2014 tvořili populaci v Hararit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 379 lidí. Během roku 2014 populace stoupla o 6,2 %.\n\n\n"}
{"id": "543840", "url": "https://cs.wikipedia.org/wiki?curid=543840", "title": "Via Latina", "text": "Via Latina\n\nJe jednou z nejstarších římských silnic. Byla postavena v 5. nebo 4. století př.n.l. Město Řím opouštěla přes bránu Porta Latina a vedla 147 římských mil (218 km) jihovýchodně přes území Latinů do města Capua přes města Anagni, Ferentinum a Frosinone. Ve městě Capua se Via Latina napojovala na Via Appia. Podél silnice leží velké množství římských ruin, mezi nimi i zrestaurovaná svatyně Valeriů a rodiny Barberini.\n\nVia Latina je současnosti integrována do italské silniční sítě jako \"Via Casilina\" (SS 6).\n"}
{"id": "543841", "url": "https://cs.wikipedia.org/wiki?curid=543841", "title": "Korsická rallye 1986", "text": "Korsická rallye 1986\n\nKorsická rallye 1986 byla pátou soutěží mistrovství světa v rallye 1986. Vítězem se stal Bruno Saby na voze Peugeot 205 Turbo 16 E2. Při soutěži tragicky zahynul Henri Toivonen.\n\nZpočátku vedl Timo Salonen s vozem Peugeot 205 T16 E2. Očekával se jeho souboj o vítězství s Henri Toivonenem, který pilotoval vůz Lancia Delta S4. Hned v prvním testu odstoupil Didier Auriol s vozem MG Metro 6R4 kvůli úniku oleje. Na druhé pozici jel s dalším Peugeotem Bruno Saby. Pátý nejrychlejší čas držel Miki Biasion s další Lancií. Třetí Peugeot pilotovala Michele Mouton. Toivonen se postupně posunul díky několika vyhraným testům na vedoucí pozici. Navíc Salonen později těžce havaroval a Mouton měla problémy s převodovkou. Oba tak ze soutěže odstoupili a Saby se stal posledním jezdcem Peugeotu v soutěži. Salonenovi pomáhal Markku Alen s poslední Lancií a přišel tak o druhé místo, na které se posunul Biasion. Před Alena na čtvrtou pozici se posunul i Francois Chatriot na soukromém voze Renault Maxi 5 Turbo. Kvůli požáru odstoupil i jezdec MG Malcolm Wilson a posledním jezdcem týmu tak zůstal Tony Pond. Ve skupině A vedl Yves Loubet na voze Alfa Romeo GTV6. \n\nÚvod druhé etapy vyhrál Saby před Toivonenem. Ten odpověděl vítězstvím v několika testech a vrátil se do čela. V devatenáctém testu ale Toivonen havaroval a v troskách automobilu i se svým spolujezdcem zemřel. Soutěž i přes to pokračovala a na vedoucí pozici byl Saby. Jezdci Lancie Alen a Biasion byli odvoláni. Druhá pozice tak patřila Chatriotovi a třetí Loubetovi, který zvítězil ve skupině A. \n\n"}
{"id": "543844", "url": "https://cs.wikipedia.org/wiki?curid=543844", "title": "Josef Macháček (závodník)", "text": "Josef Macháček (závodník)\n\nJosef Macháček je český motocyklový závodník. Reprezentoval Českou republiku na Rallye Dakar v závodech čtyřkolek, je pětinásobným vítězem Rallye Dakar a dvojnásobným vítězem závodů silničních motocyklů.\n\nMomentálně závodí v BARTH Racing.\n"}
{"id": "543847", "url": "https://cs.wikipedia.org/wiki?curid=543847", "title": "Andělín Grobelný", "text": "Andělín Grobelný\n\nAndělín Grobelný (21. července 1922 Závada – 4. srpna 1992 Ostrava) byl český historik, vědecký pracovník ČSAV, pedagog, redaktor a vlastivědný popularizátor.__OBSAH__\nNarodil se v početné rodině železničáře. Vyrůstal v česko-polském prostředí, a to jej ovlivnilo na celý život. Začal chodit do polských škol, ale po okupaci Těšínska odešel na podzim 1938 do Ostravy, aby mohl studovat na českém gymnáziu, kde v roce 1942 maturoval. Od října 1942 byl totálně nasazen v Plavně v Sasku, kde pracoval jako soustružník v továrně na automobily Vomag. V důsledku těžkého onemocnění se v září 1944 vrátil do rodné Závady.\n\nOd května 1945 tam učil na národní škole, tři měsíce pak působil v Ostravě na Ústředním národním výboru. Na podzim 1945 konečně realizoval své přání studovat češtinu a dějepis na Filozofické fakultě MU v Brně. Zejména vliv univerzitního profesora Josefa Macůrka orientoval Antonína Grobelného na problematiku česko-polskou a usměrnil jeho vědeckou kariéru. V letech 1947–48 studoval na Jagellonské univerzitě v Krakově. Po krátkém působení na střední škole v Suché nastoupil 1952 ve Slezském studijním ústavu v Opavě. Od roku 1953 se stal vědeckým pracovníkem ČSAV, a to ve Slovanském ústavu, pobočce Brno. V roce 1958 se vrátil do Opavy do Slezského ústavu ČSAV. V roce 1958 se stal kandidátem historických věd. V roce 1963 se habilitoval prací \"Slezsko v období národních táborův letech 1868–71\" a 1991 získal hodnost doktora věd po předložení monografie \"Národní politika nacistů a český průmysl 1938–45.\"\n\nVe Slezském ústavu ČSAV byl vedoucím oddělení společenských věd a od 1966 zástupcem ředitele, 1953 – 1958 byl spoluredaktorem Slezského sborníku (spolu s B. Sobotíkem), od 1959 jeho vedoucím redaktorem. Změnil image původně regionálního časopisu na odborné periodikum. Na PF v Ostravě přednášel v letech 1964-69 novější slovanské dějiny.\n\nGrobelný organizoval řadu vědeckých konferencí s mezinárodní účastí, sám se aktivně zúčastnil mnoha sympozií a mezinárodních akcí. Byl členem vědecké rady PF v Ostravě a několika celostátních vědeckých komisí. Za husákovské normalizace byl postupně zbaven všech řídících funkcí včetně vedoucího redaktora Slezského sborníku. Na vrcholu svých tvůrčích možností byl 1984 přinucen odejít do důchodu, ale věnoval se dále vědecké práci. Po listopadu 1989 nastoupil na doporučení rehabilitační komise Slezského ústavu ČSAV zpět jako vědecký pracovník oddělení dějin Slezska. Rozsáhlé vědecké dílo Grobelného o velikém počtu publikovaných položek se soustředilo na Slezsko a Ostravsko v 16.–20. století.\n\n\n\n"}
{"id": "543852", "url": "https://cs.wikipedia.org/wiki?curid=543852", "title": "Sleziník severní", "text": "Sleziník severní\n\nSleziník severní (\"Asplenium septentrionale\") je vytrvalá a malá kapradina z čeledi sleziníkovité, nejčastěji se vyskytující na nevápnitých horninách ve skalních štěrbinách, sutích a na podobných stanovištích.\nSleziník severní je vytrvalá a malá kapradina dosahující výšky 5–15 cm. Listy sleziníku vyrůstají z krátkého oddenku do délky 15 až 20 cm. Rostou v trsech a vytrvávají přes zimu, kdy jsou stále zelené. Mají výrazně dlouhý, nahnědlý řapík a kratší, lesklou, vidličnatou, tříčetnou až pětičetnou čepel. Lístky čepele jsou zašpičatělé, čárkovité a nestejně velké. Světle rezavě hnědé výtrusnicové kupky vyrůstají na rubu lístků, zpravidla po pěti na jednom. Výtrusy zrají v době od července do října. Oddenek je krátký, vodorovný, bohatě větvený a pokrytý hnědočernými plevinami.\n\nSleziník severní je velice rozšířený druh. Vyskytuje se v Evropě od nížin, kde je spíše vzácný, až po hory. Na tomto kontinentě zasahuje do severní Skandinávie a na Island. Objevuje se v Přední Asii, v severozápadní Africe a na jihozápadě Severní Ameriky. Na celém území České republiky je hojně rozšířen, zejména často v skalnatých údolích řek a potoků. Roste na suchých výslunných stanovištích, ve skalních štěrbinách, především na nevápnitém podkladě.\n\nVzhledem k tomu, že tento druh je hojně rozšířen, není ohrožen ani chráněn.\n\n\n \n"}
{"id": "543853", "url": "https://cs.wikipedia.org/wiki?curid=543853", "title": "Chloe", "text": "Chloe\n\nChloe či Chloé je ženské křestní jméno. Toto jméno se čte jako [:Kloe:].\n\nJméno pochází z řečtiny, jehož význam obecný význam je „mladý výhonek, dívka“. Jde o jméno z řecké mytologie jako vedlejší jméno bohyně země Demeter.\n\n\n\n\n"}
{"id": "543854", "url": "https://cs.wikipedia.org/wiki?curid=543854", "title": "ALF", "text": "ALF\n\nALF nebo Alf může mít více významů:\n"}
{"id": "543857", "url": "https://cs.wikipedia.org/wiki?curid=543857", "title": "Vídeňská obrázková kronika", "text": "Vídeňská obrázková kronika\n\nVídeňská obrázková kronika (latinsky \"Chronicum Pictum, Chronica Picta, Chronica de Gestis Hungarorum\") je uherská středověká kronika s mnoha barevnými iluminacemi uložená v maďarské Széchényiho národní knihovně (\"Országos Széchényi Könyvtár\") v Budapešti.\n\nJejím autorem je pravděpodobně budínský farář Marek z Kaltu, který dílo sepsal v letech 1358-1370 za vlády krále Ludvíka I. V kronice jsou s obrazovým doprovodem zaznamenány uherské dějiny od legendárního příchodu Uhrů až do doby Karla Roberta.\n\nPůvodně se nacházela ve Vídni, roku 1933 byla převezena do Budapešti, kde je umístěna v Széchényiho národní knihovně (\"Országos Széchényi Könyvtár\") v Budapešti.\n\nMiniatury obsažené v kronice jsou významným zdrojem informací o středověkém životě, odívání a zvycích v tehdejším Uhersku.\n\n"}
{"id": "543858", "url": "https://cs.wikipedia.org/wiki?curid=543858", "title": "Acropolis rallye 1986", "text": "Acropolis rallye 1986\n\nAcropolis rallye 1986 byla šestou soutěží mistrovství světa v rallye 1986. Vítězem se stal Juha Kankkunen na voze Peugeot 205 T16 E2.\n\nZpočátku vedl Timo Salonen na voze Peugeot 205 T16 E2. Po několika defektech se ale propadl na čtvrtou pozici. Na první místo se tak posunul Kalle Grundell na voze Ford RS200. Na druhé pozici jel Markku Alen s vozem Lancia Delta S4. Až osmým nejrychlejším časem zahájil soutěž Juha Kankkunen s Peugeotem. Ale postupně se propracovával dopředu. Několik defektů měl i Miki Biasion s další Lancií, který jel až na sedmé pozici. Před ním se držel Bruno Saby s dalším Peugeotem. Do Lancie poprvé usedl Mikael Ericsson, který do té doby závodil ve skupině A. Podporu publika měl domácí jezdec Moschous na voze Nissan 240 RS. Problémy se zavěšením svého Porsche 911 SC RS měl Sajid Al-Hajri, který se ze třicáte pozice posunul až na osmou.\n\nDo druhé etapy startoval jako první Alen, který průběžně vedl. Díky několika vítězstvím se ale vedení ujal opět Grundell. Další defekty trápily Salonena a tak se na třetí pozici propracoval Stig Blomqvist s dalším Fordem. Čtvrtý byl Kankkunen, pátý Biasion a šestý Saby. Nejlepší pozici mezi auty s pohonem dvou kol držel Al-Hajri. Problémy s převodovkou trápily Ericssona, který obdržel několik penalizací. Skupinu A vedl Kenneth Eriksson s vozem Volkswagen Golf II GTI. Jeho největším konkurentem byl Rudi Stohl na voze Audi Quattro. Třetí ve skupině jel Franz Wittmann s dalším Golfem. Několik testů vyhrál Kankkunen, který se posunul do vedení v soutěži před Alenem. Blomqvist i Grundell havarovali a museli odstoupit. Třetí tak byl Biasion a čtvrtý Saby. Za nimi jel stále Al-Hajri před domácím jezdcem Stratissinem s Nissanem. ve skupině A vedl Eriksson před Stohlem. \n\nVe třetí etapě držel Kankkunen vedení. Za ním se drželi Alen a Biasion, kteří chtěli získat vítězství pro Lancii. Alen měl ale poruchu motoru a ze soutěže odstoupil. Třetí místo tak získal Saby. Prasklé zavěšení kola vyřadilo i Salonena. Čtvrtý tak byl Al-Hajri a pátý Stratissino. Na pořadní se nic nezměnilo, a tak se na stupních vítězů seřadili Kankkunen, Biasion a Saby.\n\n"}
{"id": "543861", "url": "https://cs.wikipedia.org/wiki?curid=543861", "title": "Total Nonstop Action Wrestling", "text": "Total Nonstop Action Wrestling\n\nTotal Nonstop Action wrestling, zkráceně TNA, je profesionální wrestlingová federace založena Jeffem Jarrettem a Jerrym Jarrettem v roce 2002. TNA také získává příjmy z živých akcí, produktové licence a přímý prodej produktů. Dixie Carter je prezidentem společnosti a spolu-zakladatel Jeff Jarrett je Vice President. V roce 2002, Panda Energy International koupila kontrolní podíl v TNA . Společnost má své sídlo v Orlandu na Floridě, její obchodní společnost TNA Entertainment, LLC působí v Nashville, Tennessee. Společnost dříve nesla název \"NWA Total Nonstop Activion\" - v době svého vzniku patřil do National Wrestling Alliance (NWA). TNA byla udělena autorská práva na oba NWA World Heavyweight champioship tituly, a NWA World Tag Team Championship. TNA odstoupila od NWA v roce 2004, ale bylo povoleno nadále používat NWA Championship titul až do zrušení dohody v květnu 2007. TNA se stala Americkou wrestlingovou federací, která výhradně používá šestihranný ring oproti stereotypnímu čtyřhrannému ringu které používají jiné wrestlingové federace. TNA je v současné době druhou největší profesionální wrestlingovou federací ve Spojených státech.\n\nPojem TNA vznikla krátce po skončení World Championship Wrestling (WCW) v roce 2001.World Wrestling Federation (WWF), zůstala jediná wrestlingová federace na americké státní televizi - WWF koupila WCW v březnu 2001 a Extreme Championship Wrestling ohlásila bankrot v dubnu 2001. Lidé měli pocit, že tato situace vedla mnoho televizních stanic, aby se na wrestling dívali jako na špatný business. A proto se Jarrettovi rozhodli založit konkurenční federaci po názvem TNA. 19. červen 2002 se konal první TNA zápas.\n\nTNA začal vysílání TNA Impact! Dne 4. červen 2004 na Fox Sports Net a to brzy nahradilo týdenního PPV jako primární vysílání TNA. Měsíční vysílání se staly hlavním zdrojem příjmů. Spike TV zajistila TNA vysílací čas a nahradila Fox Sports Net. 1. října 2005 byl odvysílán první díl TNA Impact! na Spike TV. 4. října 2007 byla TNA Impact! rozšířena o dvě hodiny. 15. února 2010 TNA dohodla novou dohodu s Spike TV, která by se zajišťovala vysílací čas z noci na pondělí. První epizoda se konala 8. března 2010. Později se však ukázalo, že TNA Impact! nemůže konkurovat WWE Raw a tak bylo vysílání přesunuto zpět na čtvrtek.\n\nVelmi atleticky náročný vysoce rizikový styl wrestlingu se stal jedním z rysů WCW a ECW v pozdní 1990. Spíše než zdůrazňovat skutečnost, že většina zápasníků, kteří vykonávají tento styl jsou pod 220 libry (100 kg), kterou nazvali Lehká těžká divize, TNA se rozhodla zdůraznit se ve vysoce rizikové povaze, že ten to styl začali mnoho wrestlerů podporovat. Neexistuje žádný maximální hmotnostní limit pro X Division, i když v praxi nejvíce zápasníků v této divizi byli super lehké váhy kromě Samoa Joe, a Kurt Angle a dalších výjimek. Chtěli ještě více zdůraznit tento bod a vyšli se sloganem \"Toto není o váhových limitech, toto není vůbec o limitech\". X Divize je obecně považována za jednu z hlavních atrakcí TNA.\n\n"}
{"id": "543862", "url": "https://cs.wikipedia.org/wiki?curid=543862", "title": "KM Racing", "text": "KM Racing\n\nKM Racing je nejúspěšnějším českým týmem ze všech dosavadních jihoamerických ročníků Rallye Dakar, když v roce 2009 dosáhl vítězství v kategorii quadů (své celkově páté) Josef Macháček (poslední neargentinský vítěz této kategorie) a v roce 2010 dosáhl Martin Macík 4. místa, nejlepšího českého výsledku v kategorii kamionů, který dodnes nebyl překonán.\nPři Rallye Dakar 2013 KM Racing nasadil soutěžní motocykl Yamaha (David Pabiška), dva soutěžními kamiony (Jaroslav Valtr a Vlastimil Vildman), dva asistenční kamiony (MAN 6×6 a Liaz 4×4), asistenční automobil (Toyota Hilux) a press carem (Toyota Hilux). Vozový park závodních speciálů, které má tým k dispozici, však zahrnuje také osobní vůz Jeep CJ7 pro menší závody typu baja, quady z dílny pětinásobného dakarského vítěze Josefa Macháčka nebo další motocykly Yamaha v úpravě pro dálkové maratóny i enduro.\n\n\n\n\n\nSoučasný model Liazu je výsledkem desetiletého vývoje týmu kolem Martina Macíka. Tým disponuje dvěma takřka identickými speciály, které se liší zejména počtem turbodmychadel. Liaz Race Truck 1 pilotoval na Dakaru 2013 Jaroslav Valtr a jeho motor je přeplňován jedním turbem. Vůz byl prvotně postaven v roce 2011 a při jeho konstrukci byly použity některé komponenty z kamionu, s nímž Martin Macík a Vlastimil Vildman startovali v letech 2009–2011. Zejména však dostal nový podvozkový rám s tužší charakteristikou a integrovanými tažnými oky. Na voze jsou použity jiné listové pružiny s odlišným pružícím účinkem a jako novinka byly použity tlumiče slovenské firmy FRT.\nDalší zásadní novinkou, ovlivňující jízdní vlastnosti, je použití jiných torzních stabilizátorů, uložených nad rámem, se svislými rameny na jedné straně a s teleskopickým tlumením FRT na straně druhé. Veškeré příslušenství podvozku bylo zcela přeskupeno a uloženo s cílem dosáhnout optimálního rozložení hmotnosti – palivová nádrž je uložena podélně po směru jízdy, změněna byla také poloha vzduchojemů.\nZvenčí vůz upoutá zcela novou nástavbou, která drží na přední konstrukci ochranného oblouku a zadní nosné konstrukci. Celá střešní část nástavby je svařena z ocelových trubek a potažena plachtou, bočnice jsou naopak z větší části výklopné po celé délce nástavby a jsou vyrobeny z hliníkového plechu. Zcela odlišně pojato je také uložení rezervních kol, která jsou fixována ve svislé poloze v zadní části nástavby a částečně přesahují zadní stěnu. Jejich uložení však zejména usnadňuje vykládku a nakládku kola při opravě defektu, a tím i zkracuje celkovou prodlevu posádky.\nPro Silk Way Rally 2013 je vůz nově vybaven motorem Caterpillar C13 v úpravě Gyrtech extreme Power týmu Buggyra. Agregát se osvědčil na Dakaru 2013 v jiných vozech a je postaven na základě bohatých zkušeností týmu Buggyra z okruhového závodění.\nPro Silk Way 2013:\n\n Současný poslední model Liazu je výsledkem desetiletého vývoje týmu kolem Martina Macíka. Tým disponuje dvěma takřka identickými speciály, které se liší zejména počtem turbodmychadel. Liaz Race Truck 2 pilotoval na Dakaru 2013 Vlastimil Vildman a před ním Józef Cabala. Vůz byl prvotně postaven v první polovině roku 2011 před ruskou Silk Way Rally jako zcela nový exemplář. Vůz už nesl nový podvozkový rám s tužší charakteristikou a integrovanými tažnými oky. Jsou na něm použity jiné listové pružiny s odlišným pružícím účinkem a jako novinka byly instalovány tlumiče slovenské firmy FRT.\nDalší zásadní novinkou, ovlivňující jízdní vlastnosti, je použití nových torzních stabilizátorů, uložených nad rámem, se svislými rameny na jedné straně a s teleskopickým tlumením FRT na straně druhé. Veškeré příslušenství podvozku bylo zcela přeskupeno a uloženo s cílem dosáhnout optimálního rozložení hmotnosti – palivová nádrž je uložena podélně po směru jízdy, změněna byla také poloha vzduchojemů.\nZvenčí vůz upoutá zcela novou nástavbou, která drží na přední konstrukci ochranného oblouku a zadní nosné konstrukci. Celá střešní část nástavby je svařena z ocelových trubek a potažena plachtou, bočnice jsou naopak z větší části výklopné po celé délce nástavby a jsou vyrobeny z hliníkového plechu. Zcela odlišně pojato je také uložení rezervních kol, která jsou fixována ve svislé poloze v zadní části nástavby a částečně přesahují zadní stěnu. Jejich uložení však zejména usnadňuje vykládku a nakládku kola při opravě defektu, a tím i zkracuje celkovou prodlevu posádky.\n\n Legend spadá do kategorie T1. Jedná se o pokračující konstrukci prvního závodního Jeepa z roku 1996. Legend je čtvrtá generace tohoto automobilu. S tímto vozem v roce 2012 jezdil Jarda Valtr a je připraven jako tréninkové auto pro závody typu Baja a Cross Country. V roce 2013 se s ním Jarda Valtr a Josef Kalina zúčastnili soutěže Baja Italia, kde skončili na 29. místě.\nLegend má celoplastovou karosérii z kevlaru, zavěšenou na kovové kostře s čelní stěnou pedálů a umístěnou na podvozkovém rámu Nissan Patrol. Šestiválcový motor Audi je řízen jednotkou Magnetti Marelli a ve spojení s českou sekvenční převodovkou s pevnými nápravami uděluje Legendu maximální rychlost 163 km/h.\nDvě náhradní kola jsou umístěny napříč pod chladiči motoru a oleje v převodovce nad zadním nárazníkem. Mezi náhradními koly je umístěn box s nářadím a náhradními díly. Bezpečnostní nádrž velikosti 130 litrů dovoluje dojezd v závodě 280 km. Rozložení hmotnosti je 50/50 včetně posádky.\nTým disponuje čtyřkolkou KTM rakouského výrobce. Čtyřkolka je určena k závodům cross country a Baja. Jednoválec KTM z poslední zakázané motorky pro dakar umožňuje lehkému stroji konkurovat ve zrychlení a maximálce. Plasty, nádrž a blatníky jsou sériové produkce.\n\n\nTým disponuje čtyřkolkou Yamaha TDM 900 z produkce pětinásobného vítěze dakarské soutěže v této kategorii, Josefa Macháčka. Prodloužený rám a výkonný motor zaručuje tomuto vítěznému stroji směrovou stabilitu i při vysokých rychlostech. Blatníky a přední maska pochází ze stroje Yamaha Raptor a nádrže jsou vlastní výroby.\n\n Tým disponuje 4. motorkami Yamaha 450WR. Sériová motorka je osazena kitem pro dálkové soutěže s přídavnými nádržemi od španělského výrobce JVO. Sériový jednoválcový motor je upraven pro větší výdrž jinými ložisky a vačkou. Přední vidlice Marzzochi, tlumič řízeni a zadní pérování HP Sporting. Pneumatiky Michelin Desert, tlumivka akrapovič a navigační přístroje pro dálkové soutěže.\n\n\n KM Racing disponuje kamionem MAN od roku 2011. Vůz byl výrobcem homologován od prvopočátku jako asistenční vůz pro dálkové soutěže a jeho celková charakteristika je tomuto účelu přizpůsobena, například ve formě masivního bezpečnostního rámu kabiny zevnitř i zvnějšku. Vůz je poháněn zcela sériovým hnacím ústrojím a má pohon všech kol. Hlavní součástí vozu je ovšem nástavba s připraveným prostorem pro uložení těžšího nákladu, strukturou pro uložení beden s náhradními díly i menším pracovním ponkem, ale také elektrocentrálou nebo svářecím agregátem.\nDalší úložné boxy jsou zavěšeny pod nástavbou po bocích vozu. Na střeše nástavby je tzv. \"zahrádka\", tedy plošina, která obvykle nese rezervní pneumatiky pro závodní kamiony, tři rezervní pláště se vejdou i do konstrukce na zadní stěně nástavby. Vůz za sebou při spojovacích etapách táhne podvalníkový přívěs pro přepravu závodního kamionu, ať už pro případ transportu techniky do přístavu nebo pro naložení vozu, který už v soutěži nepokračuje.\nU KM Racingu je MAN \"šéfovské\" vozidlo a při závodech ho pilotuje Martin Macík.\n\n Do pořízení velkého MANu byl hlavním asistenčním vozidlem KM Racingu právě tento Liaz, který si toho za deset let už odpracoval spoustu. Vůz byl postaven v roce 2003 v Mnichově Hradišti jako vůbec poslední kamion Liaz vůbec, poté se už definitivně uzavřela 50letá historie této značky.\nAutomobil vychází z tradiční dakarské konstrukce, díky nimž se dobře pohyboval i po nezpevněném povrchu v dobách, kdy se Dakar ještě jezdil v Africe. Je zajímavé, že o pohon se stará liazácký motor M1.2, s nímž Martin Macík v letech 2006–2007 závodil, takže i když jde o asistenční auto, rozhodně to není žádný louda. To hlavní je však skrývá servisní nástavba s prostorem pro uložení těžších i lehčích náhradních dílů všeho druhu i tradiční \"zahrádkou\" na střeše pro uložení rezervních pneumatik.\nPři závodech, jako je Rallye Dakar, pilotuje asistenční Liaz zpravidla Jiří Čáp nebo Ladislav Fajtl.\n\nKM Racing disponuje dvěma vozy Toyota Hilux, v průběhu Rallye Dakar je jeden standardně využíván jako mechanický vůz a jeden jako press car. Oba vozy jsou vybaveny silnějším třílitrovým turbodieselem (proti původnímu motoru o objemu 2,5 litru) a vnitřním ochranným rámem, vyššími a zesílenými pružinami a odlišným tlumením.\nVůz pro mechaniky je zpravidla prvním v konvoji asistencí, které míří do dalšího bivaku. Má čtyřmístnou a čtyřdveřovou kabinu a na korbě konstrukci pro uložení beden s náhradními díly pro motocyklisty, ale také rozkládací stan pro mechaniky, stany pro posádky a podobně.\nPress car má korbu zakrytou skříňovou nástavbou s uzamykatelnými zadními dveřmi, jinak se od asistenčního vozu neliší. Díky tomu, že splňuje předpisy FIA pro cross country, zejména však existencí vnitřního ochranného rámu, má povolen provoz po trati speciálních zkoušek, kam smí vyjet nejpozději hodinu před startem prvního motocyklu. V dnešní Rallye Dakar, která se v Jižní Americe přesouvá po silnicích, smí být press carem vlastně jakékoli vozidlo,a le pouze auto, které splňuje bezpečnostní předpisy FIA, smí na rychlostní zkoušku. Je to jedna z velkých výhod KM Racingu a fotografa Petra Luska, který vůz většinou při závodech také pilotuje.\n\n\n\"Kategorie Kamion\"\n\n\"Kategorie Motocykl\"\n\n\"Kategorie Kamion\"\n\n\"Kategorie Kamion\"\n\n\"Kategorie Kamion\"\n\n\"Kategorie Quad\"\n\n\"Kategorie Motocykl\"\n\n\"Kategorie Kamion\"\n\n\"Kategorie Motocykl\"\n\n\"Kategorie Kamion\"\n\n\"Kategorie Quad\"\n\n\"Kategorie Motocykl\"\n\n\n\"Kategorie Kamion\"\n\n\"Kategorie Kamion\"\n\n\"Kategorie Kamion\"\n\n\"Kategorie Kamion\"\n\n\"Kategorie Kamion\"\n"}
{"id": "543863", "url": "https://cs.wikipedia.org/wiki?curid=543863", "title": "Lotem", "text": "Lotem\n\nLotem ( לוטם, doslova „\"Cist\"“ - místní druh květiny, v oficiálním přepisu do  angličtiny Lotem) je vesnice typu kibuc v Izraeli, v Severním distriktu, v Oblastní radě Misgav.\n\nLeží v nadmořské výšce 211 metrů, v centrální části Dolní Galileji, cca 25 kilometrů východně od břehů Středozemního moře a cca 17 kilometrů na západ od Galilejského jezera. Je situována na pahorku Har Chilazon, v severovýchodní části údolí Bik'at Sachnin. Na jih od tohoto vrchu údolím protéká vádí Nachal Chilazon, na straně severní je to vádí Nachal Kecach a Nachal Kamon. Na východní straně Har Chilazon sousedí s vrchem Giv'at Calmon.\n\nObec se nachází cca 105 kilometrů severovýchodně od centra Tel Avivu a cca 35 kilometrů severovýchodně od centra Haify. Lotem obývají Židé, přičemž osídlení v tomto regionu je etnicky smíšené. 3 kilometry na jihozápad leží město Araba, které obývají izraelští Arabové, stejně jako město Dejr Channa 2 kilometry na jihu nebo Sachnin 5 kilometrů západním směrem. Jediným větším židovským sídlem je zde město Karmiel 7 kilometrů severozápadně od osady. Krajina mezi těmito městskými centry je ovšem postoupena řadou menších židovských vesnic.\n\nObec Lotem je na dopravní síť napojena pomocí lokální silnice číslo 804.\n\nVesnice Lotem byla založena v roce 1978 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli kibucu byly tři skupiny tvořené městskými obyvateli, kteří se rozhodli pro přesun na venkov. Vesnice byla zřízena na pozemcích, které přešly do židovského majetku. Osadníci se zabývali zalesňovacími pracemi pro Židovský národní fond. Role rostlinné zemědělské výroby je zde menší, kvůli nedostatku volných zemědělských pozemků.\n\nLotem jako první kibuc v Izraeli provedl stavební rozšíření o rezidenční čtvrť, která byla nabízena soukromým uchazečům o stavební pozemky a tito kupci nebyli nuceni vstoupit do ekonomického modelu kibucu. Počátkem 21. století již tak členské rodiny kibucu tvořily menšinu celkového obyvatelstva v Lotem. Noví individuální obyvatelé byli organizováni volně do společné osady. Koncem 90. let 20. století pak i samotný kibuc Lotem prošel privatizací a celá vesnice byla proměněna na společnou osadu, bez kolektivních prvků v hospodářské organizaci.\n\nEkonomika je založena na zemědělství a průmyslu (firma na plasty). Funguje tu plavecký bazén a sportovní areály. V Lotem je k dispozici zařízení předškolní péče o děti. Základní škola je ve vesnici Parod.\n\nVýhledově má vesnice projít další stavební expanzí. Územní plán umožňuje rozšíření na 250 rodin. V současnosti probíhá prodej 88 stavebních parcel.\n\nObyvatelstvo Lotem je sekulární. Podle údajů z roku 2014 tvořili populaci v Lotem Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 670 lidí. Během roku 2014 populace stoupla o 7,5 %.\n\n\n"}
{"id": "543871", "url": "https://cs.wikipedia.org/wiki?curid=543871", "title": "Vranec jedlový", "text": "Vranec jedlový\n\nVranec jedlový (\"Huperzia selago\") je vytrvalá rostlina ze skupiny kapraďorostů patřící do čeledi plavuňovité (\"Selaginellaceae\"). Vranec jedlový je podobný plavuním, na rozdíl od nich však nevytváří výtrusnicové klasy. Je rozšířen v severních a horských oblastech Eurasie a Severní Ameriky. Vyskytuje se roztroušeně i v horských krajích České republiky.\n\nVranec jedlový je vytrvalá, trsnatá bylina s vidličnatě větvenou, přímou nebo na bázi krátce poléhavou lodyhou. Dorůstá výšky 5 až 30 cm. Lodyha je hustě pokryta tmavě zelenými až žlutozelenými, čárkovitě kopinatými listy (správně trofofyly). Listy jsou celokrajné nebo nezřetelně zubaté, špičaté, 7 až 10 mm dlouhé, přitisklé k lodyze, odstávající nebo nazpět ohnuté, uspořádané nejčastěji do 8 řad. Výtrusnice se tvoří jednotlivě v paždí středních a horních listů, rostliny na rozdíl od plavuní nevytvářejí výtrusnicové klasy. Výtrusnice jsou ledvinovité, krátce stopkaté, za zralosti hnědé. Po dozrání pukají na vrcholu příčnou štěrbinou. Vranec se také rozmnožuje vegetativně pomocí opadavých pupenů, které se vytvářejí v úžlabí lístků v horní části lodyžních větví. Výtrusy dozrávají od července do října.\nRoste na půdách vlhkých, kyselých, rašelinných či nevápenatých. Vyskytuje se v jehličnatých a bukových horských lesích, v alpínských holích a klečových porostech.\n\nJe to cirkumpolární druh s velkým rozšířením v Evropě, Asii i v Severní Americe. Je však druhem chráněným a ohroženým.\n\nV ČR se vyskytuje v horských oblastech, častěji v pohraničních horách, vzácně i v pahorkatině, v nížinách chybí.\n\nV českých pohraničních horách (Krkonoše, Hrubý Jeseník, Beskydy aj.) se na výslunných stanovištích vyskytují žlutozeleně až rezavě zbarvené rostliny s krátkými a tupě špičatými, střechovitě se kryjícími listy. Tvoří též četné přechodové formy k normálním rostlinám. Nejčastěji se označují jako \"Huperzia selago\" f. \"imbricata\".\n\nVýtrusy potřebují dlouhou dobu klidu. Někdy až po šesti letech z nich vyrůstá prothalium (prokel), které pokračuje v růstu jen tehdy, pronikne-li do jeho pletiva mycelium určitého druhu houby (endotrofní mykorhiza). Prokel dosahuje délky nejvýše 20 mm a vyvíjí se velmi pomalu. Dospívá teprve po 12 až 15 letech a žije pak ještě dalších nejméně 20 let. Na dospělém proklu se vytvářejí pohlavní orgány - pelatky a zárodečníky. Oplozením vaječné buňky v zárodečníku vzniká diploidní zygota, základ nové rostliny.\n\n\n\n \n"}
{"id": "543872", "url": "https://cs.wikipedia.org/wiki?curid=543872", "title": "Lovecraftovský horor", "text": "Lovecraftovský horor\n\nLovecrafovský horor je subžánr hororové beletrie, jenž klade důraz na psychologický strach z neznáma (v některých případech nepoznatelna) namísto krve a dalších prvků šoku, i když ty mohou být přítomny také. Je pojmenován po americkém spisovateli H. P. Lovecraftovi (1890 – 1937).\n\nLovecraft použil tento styl vyprávění příběhu ve svém vlastním mýtu, jenž zahrnoval spojení nadpřirozena, předlidských a mimozemských prvků. Jeho práce byla inspirována předchozími autory jako byli Edgar Allan Poe a Algernon Blackwood. Charakteristickým znakem Lovecraftovy práce je tzv. kosmicismus: pocit, že běžný život je tenkou oponou okolo skutečné reality, která je příliš cizí a abstraktní, než aby ji běžný člověk mohl snést bez ztráty příčetnosti nebo duševního otřesu.\n\nLovecraftovy práce se často odehrávají ve venkovské Nové Anglii a množství z jeho prací pokračuje v tom smyslu, že to, co člověk nechce poznat může být blíže k povrchu běžného života na místech daleko od přeplněných měst moderní civilizace. Nicméně, Lovecraftovský horor není v žádném případě omezen na venkov; Děs redhookské čtvrti se například odehrává v přelidněném etnickém ghettu. \n\nNěkterá témata nacházející se v Lovecraftově práci jsou považována za součást \"lovecraftovské\" práce.\n\nMnoho z Lovecraftova vlivu je druhotné, neboť byl přítelem, inspirátorem a korespondentem dalších autorů, kteří se svými výtvory proslavili. Někteří z nich pracovali s Lovecraftem na společných příbězích. Mezi jeho nejslavnější přátele a spolupracovníky patří například Robert Bloch (autor Psycha); Robert E. Howard (stvořitel Barbara Conana) a August Derleth, jenž přispíval k Mýtu Cthulhu.\n\nPozdější autoři hororu také čerpali z Lovecraftova díla. Zatímco někteří autoři přímo odkazovali na elementy jeho mýtů, mnozí další použili tón a atmosféru jeho práce, aniž by převzali a odkazovali na samotné její prvky. Někteří lidé zastávají názor, že Lovecraft je spolu s Edgarem Allanem Poem nejvlivnějším autorem moderního hororu.\n\nDo konce 20.století se Lovecraft stal čímsi jako ikonou populární kultury, v důsledku nespočetných interpretací a odkazů na jeho práci. Mnohé z nich vybočují z oblasti \"Lovecraftovského hororu\" a zde se o nich nehovoří.\n\nLovecraftova práce, ponejvíce publikovaná v pulp-magazínech, nikdy neměla stejnou míru vlivu na literaturu, jako práce jeho vrstevníků vysoké moderny jako byli Ernest Hemingway a F. Scott Fitzgerald. Nicméně je jeho dopad stále hluboce a silně cítit mezi nejslavnějšími autory současné beletrie. Fantazie argentinského spisovatele povídek a esejisty Jorge Luise Borgese obsahují jistou podobnost s Lovecraftovými sny nejvíce ovlivněnými povídkami a Borges věnoval svůj příběh \"There Are More Things\" Lovecraftovi. Kontroverzní francouzský prozaik Michel Houellebecq zmiňoval Lovecrafta jako svou inspiraci a napsal dlouhý esej o Lovecraftovi nazvaný \"H. P. Lovecraft: Against the World, Against Life\", v němž odkazuje na cyklus Cthulhu jako na \"velké texty\". Taktéž dílo slovenského experimentálního spisovatele Jozefa Kariky je inspirováno Lovecraftem a jeho dílo je v Karikových knihách mnohokrát citováno.\n\nLovecraftův sklon k snovým pohledům a biologické morbiditě také hluboce inspiroval výtvarné umělce jako jsou Jean \"Moebius\" Giraud a H.R. Giger. Gigerova kniha maleb, které vedly přímo k mnoha designům pro film \"Vetřelec\" byla pojmenována \"Necronomicon\", což je jméno fiktivní knihy objevující se v mnoha příbězích Lovecraftova mýtu. Dan O'Bannon - původní autor scénáře k filmu Vetřelec také zmínil Lovecrafta coby hlavní inspiraci pro film. Spolu s Ronalde Shussetem později napsal scénáře k hororům \"Dead & Buried\" a \"Hemoglobin\", které byly uznány jako pastiše Lovecrafta.\n\nLovecraft přes svět komiksu vrhá dlouhý stín. Ten nezahrnuje jen adaptace jeho příběhů jako jsou \"H. P. Lovecraft's Cthulhu: The Whisperer in Darkness\", \"Graphic Classics: H.P. Lovecraft\" a MAXův \"Haunt of Horror\", ale také začlenění mýtů do nových příběhů.\n\nAlan Moore se nejzřetelněji dotkl Lovecraftovských témat ve svých \"The Courtyard\" a \"Yuggoth Cultures and Other Growths\", ale také ve svém \"Black Dossier\". Gordon Rennie se neomezil pouze na použití množství Lovecraftových výtvorů, jako jsou Čo-Čo, v příběhu \"Necronauts\", ale také zahrnul samotného Lovecrafta jako postavu spolu s jeho inspirátorem Charlesem Fortem, tato kombinace se znovu objevila v \"Fort: Prophet of the Unexplained\".\"Necronauts\" nebyli prvním zástupcem Lovecraftovského hororu v komiksu \"2000 AD\" jako Morrisonův Zenith obsahující eponymního hrdinu, jenž se pokouší zastavit Lloigory, známé také jako Mnohoúhlí. Entity nazývané Mnohoúhlí se také vyskytují v dějové linii příběhu \"Realm of Kings\", kde vládnou alternativní realitě.\n\nBoom! Studios spustili množství řad postavených na Cthulhu a ostatních postavách mýtu, například \"Cthulhu Tales\" a \"Fall of Cthulhu\".\n\nStvořitel Hellboye Mike Mignola označil za hlavní inspiraci svých knih Lovecrafta spolu s Robertem E. Howardem a legendou o Draculovi.\n\nNový webový komiks \"Lovecraft is Missing\" debutoval 1. října 2008. Odehrává se roku 1926 před publikací \"Volání Cthulhu\" a splétá prvky Lovecraftových dřívějších příběhů.\n\nUmělec mangy Junji Ito byl silně inspirován Lovecraftem.\n\nFiktivní psychiatrická léčebna Arkham Asylum z komiksů o Batmanovi, byla pojmenována po fiktivním městě Arkhamu. Arkham je hlavní prvek v Mýtu a objevuje se v mnoha Lovecraftových dílech.\n\nS příchodem filmu se lovecraftovský horor stal skutečným podžánrem, netvořícím pouze adaptace Poea a Lovecrafta, ale vytvářejícím základnu, z níž bylo vytvořeno mnoho hororových filmů z padesátých a šedesátých let. Jeden pozoruhodný tvůrce béčkových filmů Roger Corman, známý svým filmem z roku 1965 \"Die, Monster, Die!\" (volná adaptace \"Barvy z kosmu\") způsobil, že tvůrci filmů znovu přehodnotili hodnotu lovecraftovského hororu.\n\nŘady \"Night Gallery\" z let 1969-73 od Roda Serlinga, jsou adaptací dvou Lovecraftových příběhů, \"Pickmanův Model\" a \"Chladný Vzduch\". Epizoda \"Professor Peabody's Last Lecture\", popisuje osud muže, který čte Necronomicon a objevuje se v ní student jménem \"Mr.Lovecraft\". \nDalší pět minut dlouhá kapitola nese název \"Ms. Lovecraft Sent Me\", je o chůvě a jejím podivném klientovi. Peabody je také jméno, které Lovecraft použil ve svých \"Horách Šílenství\".\n\nV pozdních 70. letech bylo oživení hororového žánru založeno na úspěších filmu \"Carrie\" od Stephena Kinga a Briana de Palma, \"Halloweenu\" Johna Carpentera a \"Vetřelce\" od Dana O'Bannona a Ridleyho Scotta. Všechny tři filmy posouvají Lovecraftovský vliv na novou úroveň a jejich autoři byli hluboce ovlivněni Lovecraftovým dílem.\n"}
{"id": "543876", "url": "https://cs.wikipedia.org/wiki?curid=543876", "title": "Ma'ale Cvija", "text": "Ma'ale Cvija\n\nMa'ale Cvija nebo jen Cvija ( מַעֲלֵה צְבִיָּה, v oficiálním přepisu do  angličtiny Zviyya, přepisováno též Ma'ale Tzviya) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 257 metrů, v centrální části Dolní Galileji, cca 23 kilometrů východně od břehů Středozemního moře a cca 19 kilometrů na západ od Galilejského jezera. Je situována na pahorku v severní části údolí Bik'at Sachnin. Jižně od něj údolí opouští vádí Nachal Chilazon, na východ od vrchu protéká vádí Nachal Kecach.\n\nObec se nachází cca 105 kilometrů severovýchodně od centra Tel Avivu a cca 35 kilometrů severovýchodně od centra Haify. Ma'ale Cvija obývají Židé, přičemž osídlení v tomto regionu je etnicky smíšené. 4 kilometry na jih leží město Araba, které obývají izraelští Arabové, stejně jako město Dejr Channa 4 kilometry na jihovýchodě nebo Sachnin 4 kilometry jihozápadním směrem. Jediným větším židovským sídlem je zde město Karmiel 4 kilometry severozápadně od osady. Krajina mezi těmito městskými centry je ovšem postoupena řadou menších židovských vesnic.\n\nObec Ma'ale Cvija je na dopravní síť napojena pomocí lokální silnice číslo 804.\n\nVesnice Ma'ale Cvija byla založena v roce 1979 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována je podle Cvija Lubetkinové, členky židovského protinacistického odboje ve Varšavě, jež se podílela na povstání ve varšavském ghettu a později v Izraeli zakládala kibuc Lochamej ha-Geta'ot.\n\nZakladateli vesnice byla skupina mladíků napojená na Kibucové hnutí a původně byla Ma'ale Cvija organizována jako kolektivní kibuc. Šlo ale o malou obec, která se potýkala s nízkou populací. V roce 1986 kibuc zanikl a vesnice se proměnila na individuálně organizovanou společnou osadu. O proměnu téměř vylidněné vesnice se zasloužila nová osadnická skupina Atid (עתיד), která sem byla vyslána za asistence Židovské agentury.\n\nV Lotem je k dispozici zařízení předškolní péče o děti. Základní škola je ve vesnici Gilon.\n\nVýhledově má vesnice projít další stavební expanzí. Územní plán umožňuje rozšíření na 150 rodin.\n\nObyvatelstvo Ma'ale Cvija je sekulární. Podle údajů z roku 2014 tvořili populaci v Ma'ale Cvija Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 304 lidí. Během roku 2014 populace klesla o 1,9 %.\n\n\n"}
{"id": "543881", "url": "https://cs.wikipedia.org/wiki?curid=543881", "title": "Ajád Aláví", "text": "Ajád Aláví\n\nAjád Aláví (* 1945, Bagdád) byl iráckým premiérem v letech 2004 a 2005. V současnosti je lídrem Irácké národní fronty (INA), která jako členem sunnitsko-šíitské koalice Národní irácké hnutí (MNI), jež v parlamentních volbách 7. března 2010 porazila blok tehdejšího premiéra Núrího Málikího.\n\nAláví pochází ze známé a bohaté bagdádské rodiny. Jeho dědeček vyjednával nezávislost země na Velké Británii, strýc byl v roce 1940 ministrem zdravotnictví. Aláví je sekulární šíitský muslim, zasazuje se však o smíření sunnitů se šíity. Je podruhé ženatý, manželka, dvě dcery a syn žijí ve Velké Británii.\n\nV 60. letech studoval v Bagdádu medicínu. V roce 1971 odešel do exilu do Bejrútu a později do Londýna, kde dokončil studia se specializací na chirurgii. V roce 1978 unikl atentátu, zřejmě provedeného na příkaz Saddáma Husajna, rok byl hospitalizován pod policejním dohledem.\n\nOd roku 1961 do roku 1971 byl členem vládní strany Baas. Po porážce Iráku ve válce v Perském zálivu spoluzakládal za pomoci CIA v roce 1993 v Londýně Iráckou národní dohodu jako frakci exilového opozičního Iráckého národního kongresu (INC). V roce 1996 se INA neúspěšně pokusila v Iráku o státní převrat.\n\nPo návratu do Iráku v roce 2003 se stal členem irácké vládní rady, jejímž předsedou byl v říjnu 2003. V červnu roku 2004 se stal premiérem. V této funkci byl v dubnu 2005 vystřídán Ibráhímem Džaafaríhem. V témže měsíci přežil další pokus o atentát. V parlamentních volbách v prosinci 2005 strana INA skončila na čtvrtém místě a získala 25 křesel v parlamentu.\n"}
{"id": "543886", "url": "https://cs.wikipedia.org/wiki?curid=543886", "title": "Bertrand Gachot", "text": "Bertrand Gachot\n\nBertrand Gachot (* 23. prosince 1962, Lucemburk) je bývalý francouzsko-belgický automobilový závodník, jenž v letech 1989 – 1995 závodil ve Formuli 1.\n\nV patnácti letech začal závodit na motokárách. Roku 1983 navštěvoval známou jezdeckou školu Winfield School. Od té doby se účastnil závodů Formule Ford, roku 1986 vyhrál britskou verzi této série.\n\nV roce 1987 přestoupil do britské Formule 3, kde na první pokus obsadil druhé místo. Pro sezonu 1988 si vybral šampionát Formule 3000, avšak nedosáhl zde žádných výsledků.\n\nV roce 1989 vstoupil do Formule 1 s novým týmem Onyx Grand Prix, několikrát se nedokázal kvalifikovat do závodu a před koncem sezony odešel do stáje Rial Racing. Pro sezonu 1990 uzavřel smlouvu s týmem Coloni, ale ani jednou se nedostal z kvalifikace.\n\nV roce 1991 podepsal smlouvu s novou stájí Jordan Grand Prix, za který závodil do Grand Prix Belgie 1991, kde jej nahradil Michael Schumacher, a získal pro britskou stáj 4 body. V Grand Prix Maďarska 1991 dokonce zajel nejrychlejší kolo závodu. Konec sezony strávil v týmu Larrousse, za který jezdil i v sezoně následující, kde získal jeden bod a celkově skončil devatenáctý.\n\nPo roční pauze se vrátil s týmem Pacific Racing, s nímž spojil svou kariéru pro roky 1994 a 1995.\n\nJeho největším úspěchem se stala výhra v 24 hodin Le Mans spolu s Johnnym Herbertem a Volkerem Weidlerem v monopostu Mazda, což znamená největší úspěch této japonské značky v tomto vytrvalostním závodě. V pozdějších letech se věnoval především obchodním zájmům.\n\nPo odchodu z královské třídy ukončil kariéru, ale v roce 1997 se k motosportu vrátil a zúčastnil se 24 hodin Le Mans s vozem Porsche.\n\nV roce 1991 jako pilot Jordanu nastříkal londýnskému taxikáři do obličeje pepřový sprej, za což byl odsouzen k dvouměsíčnímu vězení. Kvůli tomuto incidentu se nemohl zúčastnil VC Belgie, kde je nahradil tehdy neznámý Michael Schumacher.\n\nNarodil se v Lucemburku jako syn francouzského evropského komisaře a vnuk francouzských prarodičů. Dětství prožil v Belgii. Jezdil s belgickou superlicencí s francouzským pasem. V roce 1992 získal francouzskou licenci.\n\nV rozhovoru v roce 1991 o sobě prohlásil: „Opravdu nejsem jedné národnosti. Cítím se mnohem víc jako Evropan, ale v současnosti musím uznat, že jednotná Evropa není reálná.“ Jeho helmu po většinu kariéru zdobil kruh žlutých hvězd na modrém pozadí, což symbolizovalo vlajku EU.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "543888", "url": "https://cs.wikipedia.org/wiki?curid=543888", "title": "Bazální buňka", "text": "Bazální buňka\n\nBazální buňka je obecně buňka, která se vyskytuje na bázi (okraji) nějaké struktury. Často je velice množivá (proliferuje) a slouží jako kmenová buňka pro vznik různých buněčných typů. Jeden ze seznamů lidských buněk například uvádí bazální buňku pokožky, bazální buňku nehtového lůžka, bazální buňky vlhkých vrstevnatých krycích epitelů (v rohovce, na jazyku, v ústní dutině, jícnu, análním kanálu, distálním konci močové trubice a ve vagině), bazální absorpční buňku nadvarlete, bazální buňku v stria vascularis a bazální buňku čichového epitelu (kmenová buňka pro olfaktorické neurony).\n\nBazální buňky se vyskytují samozřejmě i v anatomických učebnicích botaniků, a tak je známa např. bazální buňka, která vzniká prvním dělením rostlinného zárodku, nebo bazální buňky, jimiž některé řasy přirůstají k podkladu.\n\n"}
{"id": "543894", "url": "https://cs.wikipedia.org/wiki?curid=543894", "title": "TNA", "text": "TNA\n\nZkratka TNA má více významů, například:\n\n"}
{"id": "543902", "url": "https://cs.wikipedia.org/wiki?curid=543902", "title": "Seznam toků povodí Šešuvisu", "text": "Seznam toků povodí Šešuvisu\n\nToto je Seznam toků povodí Šešuvisu (přítok Jūry) v Litvě.\n\n\nPřímé přítoky Šešuvisu jsou přítoky Němenu 3. řádu.\nViz též článek Seznam toků povodí Šešuvisu 4. řádu.\n\nTabulka přítoků Němenu 4. řádu v povodí Šešuvisu s méně než pěti přítoky:\n\nPřímé přítoky Trišiūkštė jsou přítoky Němenu 4. řádu.\n(v závorce řád)\n\nPřímé přítoky Anči jsou přítoky Němenu 4. řádu.\n(v závorce řád)\nPřímé přítoky Šaltuony jsou přítoky Němenu 4. řádu.\n(v závorce řád)\n\nViz též článek Seznam toků povodí Šešuvisu 5. řádu.\nTabulky přítoků Němenu 5. řádu v povodí Šešuvisu:\n\nPřímé přítoky Šlyny jsou přítoky Němenu 5. řádu.\n(v závorce řád)\n\nPřímé přítoky Bebirvy jsou přítoky Němenu 5. řádu.\n(v závorce řád)\n\nTabulka přítoků Němenu 6. řádu v povodí Šešuvisu:\n"}
{"id": "543904", "url": "https://cs.wikipedia.org/wiki?curid=543904", "title": "Michmanim", "text": "Michmanim\n\nMichmanim ( מִכְמַנִּים, v oficiálním přepisu do angličtiny Mikhmannim, přepisováno též Mikhmanim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 439 metrů, v centrální části Dolní Galileji, cca 23 kilometrů východně od břehů Středozemního moře a cca 19 kilometrů na západ od Galilejského jezera. Je situována na svazích masivu Har Kamon, který tvoří jižní hranici údolí Bejt ha-Kerem. Poblíž obce začíná vádí Nachal Cuf, které pak vede k západu a míjí pahorek Giv'at Cuf.\n\nObec se nachází cca 105 kilometrů severovýchodně od centra Tel Avivu a cca 33 kilometrů severovýchodně od centra Haify. Michmanim obývají Židé, přičemž osídlení v tomto regionu je etnicky smíšené. 3 kilometry na sever leží v údolí Bejt ha-Kerem město Nachf, které obývají izraelští Arabové, stejně jako město Sachnin 5 kilometrů jižním směrem. Jediným větším židovským sídlem je zde město Karmiel 3 kilometry západně od osady. Krajina mezi těmito městskými centry je ovšem postoupena řadou menších židovských vesnic. Smíšené je i osídlení samotného masivu Har Kamon, kde kromě židovských vesnic leží například i beduínská vesnice Kamane.\n\nObec Michmanim je na dopravní síť napojena pomocí lokální silnice, jež vede z hory Har Kamon do údolí Bejt ha-Kerem, kde východně od města Karmiel ústí do dálnice číslo 85.\n\nVesnice Michmanim byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZpočátku se nově zakládaná vesnice nazývala Micpe Kamon Ma'arav (מצפה כמון-מערב) a usadilo se tu sedm zakladatelských rodin. Původně mělo jít jen o malou osadu navrženou pro 12-24 rodin, ale postupně došlo ke stavební expanzi, která z Michmanim učinila běžnou vesnici. Výhledově je obec plánována nyní pro kapacitu 150 rodin.\n\nEkonomika vesnice je založena na podnikání a turistických službách. Část obyvatel za prací dojíždí mimo obec. V Michmanim je k dispozici zařízení předškolní péče o děti. Základní škola je ve vesnici Gilon. V obci funguje společenské centrum a knihovna.\n\nVesnice prochází stavební expanzí. V prodeji je 28 stavebních parcel.\n\nObyvatelstvo Michmanim je sekulární. Podle údajů z roku 2014 tvořili populaci v Michmanim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 422 lidí. Během roku 2014 populace stoupla o 5,2 %.\n\n\n"}
{"id": "543907", "url": "https://cs.wikipedia.org/wiki?curid=543907", "title": "Red (album, King Crimson)", "text": "Red (album, King Crimson)\n\nRed je sedmé studiové album britské rockové skupiny King Crimson. Vydáno bylo v listopadu 1974 (viz 1974 v hudbě) a v britském žebříčku se umístilo nejlépe na 45. místě. Jedná se o poslední studiovou nahrávku King Crimson v 70. letech, neboť ještě před vydáním alba Robert Fripp skupinu dočasně rozpustil.\n\nPo vydání předchozího alba \"Starless and Bible Black\" se skupina opět pustila do koncertování, po posledním vystoupení v New Yorku 1. července 1974 ale odešel houslista a klávesista David Cross. V té době již měli King Crimson přichystaný materiál pro nové album. Zbylí tři hrající členové (nepočítaje textaře) si proto pro novou desku nahrávanou během letních měsíců roku 1974 pozvali několik hostů včetně samotného Crosse.\n\n\"Red\" svým hard rockovým „soundem“ navazuje na desku \"Starless and Bible Black\". Na rozdíl od předchozích alb skupiny jsou na \"Red\" použity ve velké míře kytarové overduby, naopak byla zcela minimálně použita akustická kytara. Do zvuku King Crimson se také vrátily dechové nástroje (především saxofon díky hostujícím hudebníkům a bývalým členům skupiny Ianu McDonaldovi a Melu Collinsovi).\n\nDesku otvírá tvrdá Frippova instrumentálka „Red“, kterou jako jednu z mála skladeb 70. let hrála skupina i na koncertech přelomu 20. a 21. století. Po ní následuje píseň „Fallen Angel“ a další instrumentální skladba „One More Red Nightmare“. Na druhé straně původní gramofonové desky se nachází improvizace „Providence“, která byla nahrána živě na koncertě 30. června 1974 v americkém městě Providence. Její nezkrácená verze se umístěna na koncertním albu \"The Great Deceiver\" (1992). Po ní následuje poslední a také nejdelší skladba „Starless“. Původně se jmenovala „Starless and Bible Black“ a napsal ji John Wetton jako titulní skladbu pro předchozí album. Ostatním členům skupiny se ale nezamlouvala, proto byla nahrazena odlišnou instrumentálkou. Nicméně Wettonovu skladbu začali King Crimson hrát na koncertech v první polovině roku 1974 a po úpravách textu i hudby byla zařazena na \"Red\" pod zkráceným názvem.\n\nPo nahrání desky začaly rozhovory mezi skupinou a Ianem McDonaldem o jeho návratu do King Crimson, nicméně Robert Fripp kapelu nečekaně 25. září 1974 rozpustil. Samotné \"Red\" vyšlo až o dva měsíce později.\n\nAlbum \"Red\" bylo v roce 2001 magazínem \"Q\" zařazeno mezi „50 nejtvrdších alb všech dob“. Kurt Cobain jej také označil za desku, která na něj měla výrazný vliv, čímž ovlivnila celý styl grunge.\n\n"}
{"id": "543912", "url": "https://cs.wikipedia.org/wiki?curid=543912", "title": "Kamon", "text": "Kamon\n\nKamon ( כַּמּוֹן, doslova „\"Kmín\"“, v oficiálním přepisu do angličtiny Kammon) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 525 metrů, v centrální části Dolní Galileji, cca 27 kilometrů východně od břehů Středozemního moře a cca 15 kilometrů na západ od Galilejského jezera. Je situována na vrcholové partii masivu Har Kamon. Na východní straně terén prudce spadá do údolí vádí Nachal Calmon, na severní se svažuje do údolí Bejt ha-Kerem, kterým na úpatí hory protéká vádí Nachal Šezor.\n\nObec se nachází cca 107 kilometrů severovýchodně od centra Tel Avivu a cca 35 kilometrů severovýchodně od centra Haify. Kamon obývají Židé, přičemž osídlení v tomto regionu je etnicky smíšené. 3 kilometry na sever leží v údolí Bejt ha-Kerem město Rama, které obývají izraelští Arabové a Drúzové. Arabský je i pás měst Dejr Chana, Araba a Sachnin cca 5 kilometrů jižním a jihozápadním směrem. Jediným větším židovským sídlem je zde město Karmiel 6 kilometrů západně od osady. Krajina mezi těmito městskými centry je ovšem postoupena řadou menších židovských vesnic. Smíšené je i osídlení samotného masivu Har Kamon, kde kromě židovských vesnic Kamon a Michmanim leží například i beduínská vesnice Kamane.\n\nObec Kamon je na dopravní síť napojena pomocí lokální silnice, jež vede z hory Har Kamon do údolí Bejt ha-Kerem, kde východně od města Karmiel ústí do dálnice číslo 85.\n\nVesnice Kamon byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nV počáteční fázi obec neměla připojení na vodovod, příjezdová silnice byla jen prašná cesta a elektřinu dodával generátor. Zástavba prvních obyvatel spočívala v mobilních karavanech. Původně mělo jít jen o malou osadu navrženou pro sedm rodin, ale postupně došlo ke stavební expanzi, která z Michmanim učinila běžnou vesnici. Výhledově je obec plánována nyní pro kapacitu 250 rodin.\n\nEkonomika vesnice je založena na turistických službách. Část obyvatel za prací dojíždí mimo obec. V Kamon je k dispozici zařízení předškolní péče o děti. Základní škola je ve vesnici Gilon. V obci funguje společenské centrum a sportovní areály. Dále je tu knihovna. Většina služeb a občanské vybavenosti je v nedalekém městě Karmiel.\n\nObyvatelstvo Kamon je sekulární. Podle údajů z roku 2014 tvořili populaci v Kamon Židé - cca 1300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1400 osob).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1361 lidí. Během roku 2014 populace stoupla o 2,6 %.\n\n\n"}
{"id": "543918", "url": "https://cs.wikipedia.org/wiki?curid=543918", "title": "Hvězdný atlas českých králů", "text": "Hvězdný atlas českých králů\n\nHvězdný atlas českých králů je středověký astronomický sborník pocházející z českého královského dvora. Tvorba rukopisu započala během vlády Václava II. Text je doprovázen obrazovým materiálem provedeným technikou peroskresby zřejmě podle starších sicilskoarabských předloh. Dokončen byl roku 1334. Sám sloužil jako předloha pro dva novější astronomické sborníky Václava IV. (Cod. 2378 a 2352 ve Vídni). \nV období husitských válek část astrologických rukopisů českých panovníků a hvězdný glóbus zakoupil Mikuláš Kusánský. Atlas je nyní uložen ve špitální knihovně v Bernkastelu jako cod. Cus 207.\n"}
{"id": "543920", "url": "https://cs.wikipedia.org/wiki?curid=543920", "title": "Richard Palmer-James", "text": "Richard Palmer-James\n\nRichard Palmer-James (* 11. června 1947 Bournemouth, Dorset) je britský hudebník a textař. V mládí působil v nejrůznějších bournemouthských skupinách jako The Corvettes, The Palmer-James Group, Tedrad a Ginger Man, kde hrál na kytaru a jejichž členy byl také John Wetton. V roce 1969 byl jedním ze zakládajících členů rockové skupiny Supertramp (pod jménem Richard Palmer), v níž působil do roku 1972, kdy se přestěhoval na trvalo do Mnichova.\n\nV letech 1972 až 1974 spolupracoval jako textař s britskou skupinou King Crimson (kde se opět setkal s Wettonem), podílel se na jejich třech albech \"Larks' Tongues in Aspic\" (1973), \"Starless and Bible Black\" a \"Red\" (obě 1974). Ačkoliv hudebníkům posílal texty z Německa, byl plnoprávným členem kapely, stejně jako jeho crimsonovský textařský předchůdce Peter Sinfield. V roce 1974 byla činnost skupiny ukončena, nicméně Palmer-James nadále příležitostně spolupracuje s Johnem Wettonem a Davidem Crossem.\n\nV roce 1997 vydal společně s Johnem Wettonem album \"Monkey Business\", kompilaci nejrůznějších nevydaných skladeb.\n\nV současnosti se Richard Palmer-James živí jako textař a hraje na kytaru po barech.\n"}
{"id": "543924", "url": "https://cs.wikipedia.org/wiki?curid=543924", "title": "Sebevražedné bombové útoky v Moskvě (2010)", "text": "Sebevražedné bombové útoky v Moskvě (2010)\n\nSebevražedné bombové útoky v Moskvě (2010) byly sebevražedné útoky spáchané dne 29. března 2010, spáchaly je dvě ženy v ranní špičce odpálením trhaviny v moskevském metru.\nPrvní exploze nastala v 7:57 hodin moskevského času ve stanici Lubjanka, ve druhém vagonu vlaku metra ve směru na stanici Ulica Podbělskogo. Podle očitých svědků nebyla doprava v metru po prvním výbuchu přerušena, v reproduktorech bylo pouze hlášení o zpoždění. Druhá exploze nastala v 8:37 na stanici Park Kultury na lince Sokolničeskaja, ve třetím voze vlaku metra ve směru na stanici Jugo-Zapadnaja. Podle ruského ministerstva pro mimořádné události přišlo při útocích o život 38 lidí, 67 bylo zraněno. Mezi zraněnými byli dva studenti z Malajsie a jeden občan Filipín. Do 2. dubna 2010 se počet zabitých zvýšil na 40.\n\nPo útocích přešly bezpečnostní složky na režim zvýšené ostrahy, byly posíleny hlídky v ulicích Moskvy a v metru, kontroly pasů, a také kontroly na letištích a na železnici. V 17:09 hodin byla stanice Lubjanka otevřena pro cestující a byl obnoven plný provoz.\n\nPrezident Dmitrij Medveděv ve večerních hodinách položil květiny v centrální hale stanice Lubjanka a vzdal čest obětem. Premiér Vladimir Putin vydal dekret o finančním odškodnění zraněných a pozůstalých. Na 30. březen 2010 byl vyhlášen den smutku za oběti.\n"}
{"id": "543935", "url": "https://cs.wikipedia.org/wiki?curid=543935", "title": "5'nizza", "text": "5'nizza\n\n5'nizza (čti , z ruského \"пятница\", \"п'ятниця\", \"pátek\") je akustická rusky zpívající skupina založená roku 1998 v Charkově na Ukrajině, v roce 2007 se rozpadla, ale v roce 2015 částečně obnovila činnost. Založena byla dvěma přáteli: Serhijem Babkinem (kytara) a Andrijem „Sunem“ Zaporožcem (zpěv).\n\nHudba 5'nizze je kombinací vlivů reggae, latinskoamerické hudby, rocku a Hip hopu v minimalistickém folkovém stylu omezeném na vokály, beatboxování a akustickou kytaru. I bez podpory velkých nahrávacích společností se skupina stala kultovní v mnoha zemích střední a východní Evropy, zejména na Ukrajině, v Rusku, Polsku a Německu.\n\nDuo spolu začalo spolupracovat v roce 1998. Jejich demo \"Unplugged\" vzniklo roku 2002 a šířilo se všemi státy SNS. Demo bylo velmi dobře přijato fanoušky stejně jako kritiky. Někteří z nich dokonce říkají, že v roce 2002 byl \"Unplugged\" na špici v prodejích v Rusku.\n\nJejich oficiální debutové album \"Pjatnica\" vyšlo v roce 2003 a sestávalo se převážně z písní z dema \"Unplugged\". Druhé album \"O5\" (v ruštině \"опять\", \"opět\") vyšlo v roce 2005.\n\nOba členové měli kromě společného projektu 5'nizza ještě své soukromé projekty. Babkin (od roku 2004 sólový zpěvák) nahrál čtyři sólová alba: \"Ura\", \"SN. G\", \"Bis!\" a \"Motor\". Zaporožec se objevil v loungeové skupině Ljuk, kde zpíval tzv. vokály v pozadí. Babkin se také angažuje jako herec v charkovské divadelní skupině Teatr 19. Zaporožec v současné době dokončuje svoje vysokoškolské vzdělání v oboru pediatrie.\n\n5'nizza měla turné po Rusku a navštívila také Minsk. Na litevském open-air festivalu Kultūros Tvartas (\"Chlívek kultury\") v roce 2004 se stala 5'nizza jedním z hlavních hostů. V roce 2007 skupina nahrála její třetí album, kde hostovali Lюk, Маркшайдер Кунст a další. V září 2007 se rozhodli Babkin a Zaporožec skupinu rozpustit. Jejich poslední dva koncerty se uskutečnily ve dnech 15. a 16. června 2007 ve Varšavě a v Krakovu.\n\nTřetí album vyšlo v novém Zaporožcově projektu SunSay. Vzhledem k tomu, že se skupina rozrostla, album obsahuje více nástrojů a podílí se na něm více hudebníků než v původním projektu 5'nizze (jedna kytara a dva hlasy), ale Babkinova kytara a vokály v pozadí jsou v několika skladbách zachovány.\n\nV březnu 2015 se skupina opět dala dohromady.\n\n"}
{"id": "543949", "url": "https://cs.wikipedia.org/wiki?curid=543949", "title": "Papratka horská", "text": "Papratka horská\n\nPapratka horská (\"Athyrium distentifolium\") je kapradina z čeledi papratkovitých (\"Athyriaceae\"), která je hojně rozšířená na severní polokouli.\n\nOddenek je krátký, silný a vystoupavý. Listy vyrůstají v hustých trsech a dorůstají až do 150 cm. Čepel je podlouhle kopinatá až široce kopinatá, dvakrát až třikrát zpeřená. Je zelená až tmavě zelená, lysá, se světle hnědými až hnědými plevinami nebo chlupy. Lístky až 15 cm dlouhé, kopinaté, dlouze zašpičatělé. Lístečky kopinaté až vejčité, asi dvakrát tak dlouhé, jak široké, zpeřené nebo zpeřeně členěné. Okraje lístků s výtrusnicemi výrazně podvinuté. Řapík je silný, na bázi rozšířený, s hnědými plevinami. Kupky výtrusnic menší než 1 mm, okrouhlé, ležící blíže úkrojku. Ostěra velmi drobná, zpravidla nedokonale vyvinutá, záhy zasychající; nebo zcela chybí. Výtrusy hnědé až tmavě hnědé.\n\nNejhojněji se papratka horská vyskytuje na Šumavě, v Krkonoších a v Hrubém Jeseníku. Ve světě se vyskytuje na severní polokouli a to v severní Evropě, pohořích střední a jižní Evropy, horách Japonska a Kamčatky, jihosibiřských pohořích a na Kavkaze. V Severní Americe se vyskytuje od Aljašky po Kalifornii.\n\nStinné horské lesy, horské louky a nivy, porosty kosodřevin, suťové lesy a sněhová vyležiska. Na příhodných stanovištích tvoří homogenní porosty. Kyselý až neutrální substrát.\nK záměně může dojít s papratkou samičí (\"Athyrium filix-femina\"). Papratce samičí mohou dříve opadat ostěry nebo výtrusnicové kupky mohou být okrouhlejší (obecně jsou popisovány jako podlouhlé, srpovitě až podkovovitě zahnuté). V takových případech je nutno srovnat celý soubor znaků pro správné určení.\n\n\n\n \n"}
{"id": "543955", "url": "https://cs.wikipedia.org/wiki?curid=543955", "title": "SMS Schleswig-Holstein", "text": "SMS Schleswig-Holstein\n\nSMS Schleswig-Holstein byl predreadnought třídy \"Deutschland\" postavený v letech 1905–1908. Službu začal v německé Kaiserliche Marine, zúčastnil se bojů za první a druhé světové války a nakonec skončil jako cvičný cíl v rukou Sovětů. \n\n\"Schleswig-Holstein\" byl postaven v loděnicích v Kielu a pojmenován podle nejsevernější německé země Šlesvicka-Holštýnska. Do služby v řadách císařského loďstva byl zařazen 6. července 1908. Jeho sesterské lodě byly SMS \"Deutschland\", SMS \"Hannover\", SMS \"Pommern\" a SMS \"Schlesien\".\n\nV době vypuknutí první světové války sloužil i se svými sesterskými loděmi u 2. eskadry Širokomořského loďstva pod velením viceadmirála Reinharda Scheera. Loď se zúčastnila největší námořní bitvy této války – bitvy u Jutska – z roku 1916. Po válce a potopení většiny německých lodí ve Scapa Flow zůstal ve službě u výmarské Reichsmarine. V letech 1925–1926 a 1930–1931 byl modernizován. Naposledy pak v roce 1936 – to už v rámci nacistické Kriegsmarine.\n\n\"Schleswig-Holstein\" sloužil jako výcviková loď pro kadety a plovoucí dělostřelecká baterie. Proto jej Němci v roce 1939 použili k útoku na Westerplatte. Jeho posádku čítající 907 mužů tehdy posílilo 225 příslušníků námořní pěchoty a 60 příslušníků protiletadlových dělostřelců. Právě z jeho děl padly první salvy druhé světové války. Po většinu druhé světové války sloužil jako školní loď a koncem války sloužil jako protiletadlová baterie. Dne 19. prosince 1944 byl \"Schleswig-Holstein\" poškozen britskými bombardéry a dosedl na dno. Dne 21. března 1945 zdemolován odpálením náloží. Po válce vrak vyzvedli Sověti a jako cvičný cíl potopili u ostrova Osmussaar.\n\n\n"}
{"id": "543963", "url": "https://cs.wikipedia.org/wiki?curid=543963", "title": "Argentinská rallye 1986", "text": "Argentinská rallye 1986\n\nArgentinská rallye 1986 byla osmou soutěží mistrovství světa v rallye 1986. Vítězem se stal Miki Biasion s vozem Lancia Delta S4.\n\nHned v úvodu vedl Miki Biasion s vozem Lancia Delta S4. Za ním se držel Juha Kankkunen s konkurenčním vozem Peugeot 205 T16 E2. Biasion vedení udržel až do konce první etapy a neustále bojoval s Kankkunenem. Se třetím vozem Lancia výjimečně startoval Jorge Recalde a se třetím Peugeotem startoval Stig Blomqvist jako náhradník za Timo Salonena. Ten se ale zpočátku trápil s defekty. Přesto se mu dařilo lépe, než týmové dvojce, kterou byl Bruno Saby. Ve skupině A opět bojovaly posádky vozů Volkswagen Golf II GTI 16V Kenneth Eriksson a Franz Wittmann proti vozu Audi Quattro, kterou řídil Rudi Stohl. Stále vedl Biasion a na něj se dotahoval Alen. Blomqvist byl brzy nejlépe umístěným Peugeotem, protože Kankkunen musel odstoupit kvůli vadnému zavěšení. Na čtvrté místo se dostal Jorge Recalde se třetí Lancií. Tým Lancia použil týmovou režii a rozhodl, že vyhraje Biasion před Alenem. Třetí byl Blomqvist a držel za sebou Recalda.\n\n"}
{"id": "543969", "url": "https://cs.wikipedia.org/wiki?curid=543969", "title": "Míčovka", "text": "Míčovka\n\nMíčovka (\"Pilularia\") je rod drobných, vytrvalých, s vodním prostředím přímo svázaných různovýtrusných kapradin z čeledi marsilkovitých.\n\nRod se skládá ze tří až šesti druhů řídce se vyskytujících v severním mírném pásu, horských oblastech Etiopie a jižním mírném pásu v Austrálií, na Novém Zélandu a v Jižní Americe. V České republice roste jediný druh míčovka kulkonosná který byl znovuobjeven téměř po 70 létech, mezitím byl zde považován za vyhynulý druh.\n\nMíčovky jsou světlomilné a málo konkurenceschopné, nejlépe prospívají v řídké vegetaci jiných rostlin v nehlubokých vodních nádržích na pravidelně obnažovaných dnech blízko břehů, kde rostou ve vlhké půdě a jsou střídavě zaplavovány vodou. Jsou náročné na stanoviště s krátkodobě proměňujícími se hydrologickými podmínkami. Neprospívá jim silné vysychání ani dlouhodobé zatopení hlubokou vodou, taktéž často uhynou při intenzivních mrazech. Vyžadují vodu čirou, neutrální až slabě kyselou a s minimem dusíku a fosforu.\n\nV půdě jsou vytrvalé rostliny ukotveny dlouhým plazivým oddenkem z kterého hustě vyrůstají kořeny a trávovité nitkovité listy. Délka listů je při růstu ve vlhké půdě mnohem kratší než při růstu ve vodě, tam se odvíjí od výšky vodního sloupce. V mládí jsou listy, jako u všech kapradin, svinuté do spirály a teprve s růstem se narovnávají.\n\nMimo vegetativního rozmnožování oddenky se míčovka rozmnožuje i generativně výtrusy. Na bázi listů vyrůstají drobné samčí a samičí několikapouzdré kulovité sporokarpy, což jsou soubory samčích a samičích výtrusnic (sporangií) překryté přeměněným listem. V pouzdře je výtrusná kupka obsahující více menších samčích výtrusů (mikrospory) a obvykle jeden větší samičí výtrus (megaspora). Morfologicky i velikostně se výtrusy od sebe odlišují a odtud pojmenování míčovek kapradiny různovýtrusné (heterosporické).\n\nV období kdy rostou \"na suchu\" se vytváří více sporokarpů, pro jejích oplození je ale nutné vodní prostředí. Mohou po nějakou dobu růst pouze ve vlhké půdě, bez zaplavení se ale nemohou rozmnožovat. Oplozené výtrusy (spory) přežívají ve vlhku po delší dobu, na jiná místa jsou obvykle roznášeny nalepeny na peří vodních ptáků.\n\nRod míčovka je dle různých autorů rozdělen do rozličného počtů druhů. V Evropě se vyskytují druhy dva:\na mimo Evropu jsou rozpoznávány další tři:\n\n\n \n"}
{"id": "543986", "url": "https://cs.wikipedia.org/wiki?curid=543986", "title": "Finská rallye 1986", "text": "Finská rallye 1986\n\nFinská rallye 1986 (Nebo také Rallye 1000 jezer 1986) byla devátou soutěží mistrovství světa v rallye 1986. Zvítězil Timo Salonen na voze Peugeot 205 T16 E2\n\nOd počátku vedl Markku Alen s vozem Lancia Delta S4. Za ním se držel Juha Kankkunen na voze Peugeot 205 T16 E2. Se třetím vozem Lancia startoval Kalle Grundell. Se třetím Peugeotem stejně jako v Argentině startoval Stig Blomqvist. Ve skupině A vedl Ingvar Carlsson s vozem Mazda 323 4WD. Musel ale odstoupit po problémech s motorem. \nS Lancií opět startoval Mikael Ericsson, měl ale problémy s tlumiči a byl až šestý. Se soukromým vozem MG Metro 6R4 startoval Per Eklund. Se stejným vozem v továrním týmu startoval Malcolm Wilson, ale havaroval a odstoupil. Soutěže se zúčastnil i tým Škoda Motorsport s vozy Škoda 130 LR. Ladislav Křeček měl na svém voze startovní číslo 10. Ve skupině A bojoval o prvenství Kenneth Eriksson na voze Volkswagen Golf II GTI.\n\nI v druhé etapě vedl Alen, ale Kankkunen neustále snižoval jeho náskok. Na třetí pozici se držel Timo Salonen s dalším Peugeotem. Grundell se dostal před Blomqvista ale kvůli problémům se zavěšením. Ty postihly i Ericssona a tak se obě Lancie ze propadly. Za Peugeoty tak jely dvě soukromé Metra, které řídily Eklund a Harri Toivonen (bratr zesnulého pilota Henriho). Ve skupině A vedl Gunnar Pettersson s Audi Quattrem. Na Alena se neustále dotahovali Salonen, Kankkunen a Blomqvist. Pátý byl Eklund, šestý Grundell a sedmý Ericsson. Ten se snažil svou pozici vylepšit. \n\nI ve třetí etapě vedl Alen, ale Salonen neustále zmenšoval jeho náskok. Své časy zlepšovali i Kankkunen a Blomqvist. Alen tlaku neodolal a vylétl z tratě. V soutěži pokračoval, ale na první pozici se dostal Salonen a na druhou Kankkunen. Týmová režie Peugeot Sportu nařídila toto pořadí zachovat. Alen ze třetí pozice na jezdce Peugeotu útočil. Čtvrtý skončil Blomqvist, pátý Ericsson, šestý Grundell a sedmý Eklund. Ve skupině A Pettersson havaroval a vyhrál tak Lasse Lampi s Audi Quattro.\n\n"}
{"id": "543992", "url": "https://cs.wikipedia.org/wiki?curid=543992", "title": "Chvostan bělolící", "text": "Chvostan bělolící\n\nChvostan bělolící (\"Pithecia pithecia\") je ploskonosý primát z čeledi chvostanovitých. Pohybují se velmi obratně. Někdy se jim také říká „létající opice\".\n\nObývá severní a centrální část Jižní Ameriky, jeho teritoria se rozkládají v Bolívii, Brazílii, Ekvádoru, Francouzské Guayaně, Guayaně, Kolumbii, Surinamu a Venezuele, kde obývá převážně tropické pralesy.\n\nJe to poměrně malá denní opice, nejmenší z rodu \"Pithecia\". Délka jejího těla bývá 30 až 40 cm a dosahuje váhy asi 2 kg, samice jen asi 1,7 kg. Její hustě osrstěný ocas má tvar válce a bývá o 10 cm delší než tělo. Končetiny má protáhlé. Barva srstí je dána pohlavním dimorfismem, samec je černý s bělavým obličejem, zatímco samice má srst šedohnědou a tmavý obličej. Oba mají srst také v obličeji, kde je nápadná bambulovitě tvarovaná oblast nozder připomínající velký nos. Mají silné trojhranné špičáky. Palec i ukazovák na předních končetinách mají pohyblivější než ostatní ploskonosé opice, oba tyto prsty mohou být daleko odtaženy od ostatních.\n\nChvostan bělolící, se nejvíce živí plody a semeny tropických stromů, je ale v podstatě všežravec. Kromě ovoce a ořechů žere listy, med, hmyz a další drobné bezobratlé, žere i vejce ptáků a příležitostně i aktivně loví ptáky či drobné savce.\n\nJe to typický druh ze středního patra různých typů pralesů s průměrnou hustotou osídlení 7,5 – 30 jedinců na km², jen výjimečně sestupují se stromů na zem při hledání potravy. Jsou velmi obratní a jejich skoky jsou dlouhé i 10 metrů. Běhají po silných větví stromů po čtyřech a často balancují jen na zadních končetinách, přes svůj neohrabaný vzhled jsou velice rychlí a hbití. Při žraní se zavěšují na větev jen za zadní končetiny, aby měli přední volné ke krmení. Přespávají v husté spletí lián nebo si staví s větví primitivní hnízda. Všeobecně jsou to plachá a opatrná zvířata.\n\nChvostani bělolící jsou teritoriální opice, které svá území proti narušitelům brání křikem a výhrůžným postojem, při kterém se nahrbí a třesou svými dlouhými chlupy. Jejich hlasové projevy jsou dvojí, jednak hlasitý vřískot vůči případnému konkurentu a pak tiché zvuky podobné ptačímu cvrlikání pro komunikaci uvnitř skupiny.\n\nJe to opice monogamní, žijí v trvalých párech, v malých rodinných skupinách společně se svými nedospělými mláďaty do 2,5 až 3,5 let jejích věku, po dosažení dospělosti mláďata odcházejí. Samice rodí zhruba po 170 dnech březosti většinou jedno mládě, které kojí asi půl roku. Mládě je po narození šedohnědé, je-li to sameček, tak do dvou měsíců jeho srst zčerná. V péči o nové potomstvo pomáhají starší, dosud nedospělá mláďata.\n\nV přírodě se dožívají asi 14, v zajetí při dobré péči až 20 let. Mnoho přirozených nepřátel nemají, pouze lidé jim ničí přirozený zdroj obživy a loví je pro maso nebo chytají pro obchodování.\n\n"}
{"id": "544003", "url": "https://cs.wikipedia.org/wiki?curid=544003", "title": "Yanornis", "text": "Yanornis\n\nYanornis (\"pták dynastie Yan\") je vyhynulý rod primitivního ptáka ze svrchní křídy, o němž paleontologové soudí, že byl blízkým příbuzným společnému předchůdci všech současných ptáků. Druh \"Yanornis martini\" byl popsán na základě zkamenělin nalezených v oblasti Čchao-jang na západě čínské provincie Liao-ning. První fosílie byla popsána roku 2001 a do roku 2004 byly známy celkem čtyři exempláře. Stáří vrstev, v nichž byly nalezeny, není zcela jasné, většinou se jejich původ připisuje období spodního aptu před 125 až 120 miliony let.\n\n\"Yanornis\" dorůstal velikosti většího holuba (délka dosahovala asi 27,5 centimetru a odhadovaná hmotnost činila asi 1,4 až 1,5 kilogramu) a měl dlouhou lebku s asi 10 zuby v horní a 20 zuby v dolní čelisti. Uměl dobře létat i chodit, klíční kost (\"\") byla dobře vyvinutá. Živil se rybami, a s tím spojená adaptace je pozoruhodným příkladem konvergentního vývoje s nepříbuzným prehistorickým ptákem rodu \"Longipteryx\". \"Furcula\" a zuby zase připomínají jiného ptáka rodu \"Aberratiodontus\".\n\nNa základě chybějící předčelní kosti a lebky, která je zcela odlišná od diapsidních plazů, byl \"Yanornis\" zařazen do podtřídy Ornithurae, která zahrnuje také předky současných ptáků. Podobně i lopatka a krkavčí kost mají již základní tvar, jaký lze nalézt u současných ptáků, což mu umožňovalo zdvihnout křídla vysoko nad záda a velmi zlepšovalo záběr shora dolů. \"Yanornis\" byl proto mnohem výkonnějším letcem v porovnání s příslušníky podtřídy Enantiornithes (kteří mají rovněž některé moderní znaky, ovšem v méně vyvinuté formě). Například \"Confuciusornis\" mohl tento pohyb vykonávat podobně jako \"Archaeopteryx\" jen ve velmi omezené míře. Kvůli silným létacím svalům měl \"Yanornis\" hrudní kost delší než širší, což je další ze znaků jeho pohybového aparátu, které ho přibližují moderním ptákům.\n\n\"Yanornis\" vešel ve známost jako součást paleontologického podvodu, když roku 1997 byla horní část jednoho fosilizovaného exempláře tohoto tehdy ještě neznámého primitivního ptáka zkombinována s ocasem \"Microraptora\". Výsledný výtvor pak byl označen za chybějící článek mezi ptáky a dinosaury a byl nazván „Archaeoraptor“. Když byl podvod odhalen, byla ptačí část složeného exempláře znovu popsána, a to pod názvem \"Archaeovolans repatriatus\", ovšem později se zjistilo, že jde jen o mladší synonymum \"Yanornise\".\n\nStudie vztahů mezi ranými ptáky z roku 2006 zjistila, že ptáci \"Yanornis\", \"Yixianornis\" a \"Songlingornis\" tvoří monofyletickou skupinu. Protože jako první z této skupiny byl popsán \"Songlingornis\", byla nová čeleď pojmenována Songlingornithidae. Následně byl ustanoven řád Yanornithiformes, který měl poukázat na jejich odlišnost od jiných ptáků podtřídy Ornithurae (jako například rod Gansus). Objevují se též názory, že řád by se měl jmenovat spíše Songlingornithiformes, zvláště když podle některých paleontologů je Yanornis jen mladším synonymem pro rod \"Songlingornis\". Jiné analýzy však naznačují, že tyto dva rody se od sebe dostatečně odlišují na to, aby mohly být považovány za samostatné taxony.\n\n\n"}
{"id": "544005", "url": "https://cs.wikipedia.org/wiki?curid=544005", "title": "Bartholomeus Spranger", "text": "Bartholomeus Spranger\n\nBartholomeus Spranger, též Bartholomaeus či Bartholomäus Spraneers (21. březen 1546 Antverpy – pohřben 27. září 1611 Praha) byl po 30 let vůdčí uměleckou osobností na dvoře císaře Rudolfa II. v Praze. Původem Vlám, vynikl jako manýristický malíř obrazů a fresek, byl vynikajícím kreslířem a doloženy jsou i jeho sochařské a grafické pokusy. K malířově věhlasu přispěly četné přepisy jeho obrazů do podoby grafických listů, které zhotovovali přední evropští rytci.\n\nBartholomeus Spranger se narodil v rodině antverpského obchodníka Joachima Sprangera a Anny Roelants, s níž měl další dva syny, Quirina a Matyáše, a dceru Annu. Jako dvanáctiletý vstoupil do dílny otcova přítele Jana Mandijna (1500 ?–1560 ?), který navazoval na tvorbu Hieronyma Bosche. Po jeho smrti Spranger několik měsíců pracoval u krajináře Franse Mostaerta (1528–1560), aby nakonec vstoupil do učení ke Cornelisi van Dalem (1530/1535–1573/1576). Van Dalemův způsob malby byl ovlivněn pracemi Pietera Brueghela staršího (1525/1530–1569) a dobovým italským manýrizmem. Spranger v jeho dílně pracoval až do začátku roku 1565. Ovlivnily ho i kresby Jacoba Wickrama, se kterým na jaře 1565 odcestoval do Paříže, aby ještě téhož roku zamířil přes Lyon do Milána. Na jaře následujícího roku odešel do Parmy, kde několik měsíců pracoval s Bernardinem Gattim (1493 ?–1575) a jeho synem na freskách v kopuli chrámu Santa Maria della Steccata. Ale ještě v roce 1566 odešel do Říma, kde si ho všiml Giulio Clovio (1498–1578), poslední velký miniaturista působící ve službách kardinála Alessandra Farnese. Kardinál Sprangera ubytoval ve svém římském paláci Cancellaria, kde pracoval pod Cloviovou patronací. Avšak neméně významné bylo pro Sprangera římské setkání s Hansem Speckaertem, během kterého se zdokonalil v kresebné kompozici. V roce 1570 vstoupil do služeb papeže Pia V. jako „papežův malíř“. Po papežově smrti (1572) Spranger namaloval několik obrazů pro římské kostely. Jeho nezávislý umělecký projev upoutal Giovanniho da Bolognu, zvaného Giambologna (1529–1608), který jej doporučil, spolu s Hansem Montem (1542/1545–po 1582), císaři Maxmiliánu II. Oba společně pracovali na štukové a malířské výzdobě loveckého zámku Neugebäude u Vídně. Vzhledem k císařově smrti (1576) zůstala výzdoba zámku nedokončená. Na pokyn barona Wolfganga Rumpfa von Wielroo, nejvyššího komořího císaře Rudolfa II., Spranger nakonec odcestoval do Prahy (1580), kde ho následujícího roku císař jmenoval dvorním malířem. Brzy poté se oženil s Christinou, dcerou pražského zlatníka Mikuláše Müllera. V roce 1582 odjel Spranger se svou manželkou do Augsburgu, kam odcestoval císař s doprovodem, aby se zúčastnil říšského sněmu. Při návratu se Spranger zastavil ve Vídni, aby v císařském Hofburgu freskami vyzdobil několik místností. V Praze se natrvalo usadil v roce 1584, kdy vstoupil do Staroměstského malířského cechu. \n\nPo smrti svého tchána (1588) Spranger zdědil značný majetek. Vzhledem k důvěrnému přátelství s Rudolfem II. ho v roce 1588 císař povýšil do šlechtického stavu. V roce 1593 se Spranger stal měšťanem Menšího města pražského a o dva roky později mu císař vylepšil jeho erb a opětovně ho povýšil do šlechtického stavu s přídomkem – van dem Schilde. Ještě před rokem 1598 do Prahy přicestovali i Sprangerovi sourozenci – Quirin, Matyáš a Anna – aby se zde stali malostranskými měšťany. Hluboce však malíře zasáhla smrt manželky (1600), což se projevilo přerušením práce na malířských objednávkách. Nakonec se Spranger vydal na cestu přes Drážďany a Kolín nad Rýnem do rodného Amsterodamu (1602). Konečnou zastávkou v Holandsku byl Haarlem, kde se setkal Karlem van Manderem (1548–1606), který se později stal autorem malířova životopisu. Byl přijat v Haarlemské akademii, k jejímž zakladatelům, vedle van Mandera, patřil i Hendrik Goltzius (1558–1617) a Cornelis Cornelisz van Haarlem (1562–1638). Po návratu do Prahy si císař Sprangera natolik vážil, že mu dovolil malovat i v ateliéru, který si malíř zařídil ve svém malostranském domě (dnes Thunovská 19). Snad v něm maloval ještě v den své smrt (27. září 1611). Byl pohřben do hrobky v kapli sv. Matěje v dnes již zaniklém malostranském kostele sv. Jana Křtitele. V tomto kostele byli pohřbeni i Joseph Heintz (1609) a Hans von Aachen (1615).\n\nSprangerovo celoživotní dílo ovlivnil zejména jeho pobyt v Římě, kde se inspiroval díly Parmigianina a bratří Zuccariů. Vedle portrétů se věnoval alegorické, mytologické a náboženské malbě, včetně epitafů věnovaných významným osobnostem. Na rozdíl od ostatních rudolfínských malířů se věnoval i freskové malbě. Italská zkušenost se ve Sprangerově malbě projevila dynamickou kompozicí postav ve vířivém pohybu a zářivou barveností, s převahou žluté a červené barvy, a s jemnými odstíny modře a zeleně. Nové tvůrčí podněty se v jeho malbě objevily s příchodem protobarokních malířů, Hanse von Aachen a Josepha Heintze staršího, na císařský dvůr v Praze. Tyto podněty Spranger přetvořil ve vlastní styl zřejmý v dílech z 90. let 16. století. Další změnu vidíme v pozdním období jeho tvorby, kdy opustil přísnou eleganci postav a na odiv vystavil caravaggiovský temnosvit s převahou hnědých odstínů.\n\nV roce 1566 byl Bartholomeus Spranger krátce pomocníkem Bernadrina Gaddiho při dokončování fresky v kopuli kostela Santa Maria della Steccata v Parmě. Odtud pochází jeho znalost techniky klasické fresky malované na vlhkou omítku, kterou následně využil při malířské a sochařské výzdobě pozdně renesanční vily kardinála Alessandra Farnese v Caprarole poblíž Říma. Náměty fresek inspirováné básníkem Annibalem Caro namaloval Taddeo Zuccari a jeho bratr Federico Zuccari. Spolupráce s oběma bratry Zuccariovými byla tou nejlepší školou, které se Sprangerovi v Itálii dostalo. Již jako samostatný umělec byl Spranger v roce 1575, spolu se sochařem Hansem Montem, pověřen freskovou výzdobou letohrádku Neugebäude v císařské bažantnici na okraji Vídně. Do Vídně se ještě vrátil v roce 1602, kdy freskami vyzdobil několik komnat v Hofburgu. V té době však těžiště jeho tvorby bylo již v císařské Praze. Dokládá to Sprangerova freska v Bílé věži Pražského hradu (po 1585). Představuje \"Herma a Athénu\" (Hermathenu) jako alegorii moudrosti, výmluvnosti a bdělosti. Pro katedrálu sv. Víta v Praze Spranger namaloval fresku \"Nanebevzetí Panny Marie\" (1593), která byla později přenesena na dřevěnou desku a dnes se nachází v Nové arcibiskupské kapli (tzv. kaple probošta Hory). V její horní polovině malíř vyobrazil Pannu Marii jako Immaculatu, v dolní části namaloval apoštoly, přičemž jejich kompozici čerpal z dřevořezu Dürerových Velkých Pašijí. A podobně jako Dürer, i Spranger propůjčil svou tvář apoštolovi nesoucímu svíci.\n\nJiž během římského pobytu převažovaly v umělcově tvorbě obrázky nočních krajin, které upoutaly pozornost jak Giulia Clovia, tak i papeže Pia V., jenž si u Sprangera objednal obrazy s námětem pašijového cyklu. Získané italské zkušenosti Spranger definitivně zhodnotil v obraze \"Zmrtvýchvstání Krista\" (asi 1576, Strahovská obrazárna, Praha). K tomuto námětu se o několik let později vrátil v \"Epitafu Mikuláše Pycklera\". Epitaf s klečící postavou zemřelého slezského hraběte objednal jeho bratr pro katedrálu sv. Víta v Praze (dnes v katedrální Schwarzenberské kapli). Okolo roku 1588 Spranger namaloval další obraz s obdobným námětem a to \"Epitaf Michaela Peterleho\", knihtiskaře a iluminátora z Annabergu, bydlícího ve stejné ulici jako Spranger. Byl umístěn v kostele sv. Štěpána v Praze (dnes v depozitáři). Vliv Hanse von Aachen a Josepha Heintze staršího se projevil v \"Epitafu pražského zlatníka Mikuláše Müllera\" (počátek 90. let 16. století, Národní galerie, Praha), který Spranger považoval za jedno ze svých nejlepších děl. Pod vzkříšeným Kristem je vyobrazen Mikuláš Müller s manželkou Julianou a třemi dětmi, Mikulášem, Christinou (Sprangerova manželka) a neznámou dívkou.\n\nV 80. letech 16. století vznikl cyklus mytologických obrazů pro Rudolfa II., v nichž se postavy vyznačovaly rafinovaným držením těla, jak patrno v \"Herkulovi, Déianeiře a kentauru Nessovi\", zatímco postavy umístěné v krajině se vyznačovaly vertikalizací dobře patrnou v obraze \"Salmakis a Hermafrodítos\" (oba Uměleckohistorické muzeu, Vídeň). S Aachenovým poučením připadla ve Sprangerových obrazech z té doby významnější prostorová úloha světlu doložitelná v cyklu Venušiných dobrodružství. Postavy v něm nabývají až sošné podoby, dobře patrné v obraze \"Venuše a Adonis\" (Uměleckohistorické muzeu, Vídeň). V nevelké \"Alegorii na vládu Rudolfa II.\" (asi 1592, Uměleckohistorické muzeum, Vídeň) barevnost i figurální kompozice navazovala na obrazy z poloviny 70. let, zatímco z téhož období pocházející obraz \"Alegorie Moudrosti\" (Uměleckohistorické muzeum, Vídeň) vykazovala styl malby navazující na Mülerův epitaf z 90. let 16. století.\n\nNa přelomu století Spranger upustil od malby elegantních postav z Venušina cyklu a nahradil je neobvyklými ikonografickými motivy s moralizujícím obsahem, jak to dokládá obraz \"Alegorie osudu sochaře Hanse Monta\" (1607, Obrazárna Pražského hradu) nebo \"Alegorie na turecké války\" (asi 1610, česká soukromá sbírka). Obraz připomínající turecké války vyniká ponurostí, kterou malíř chtěl vyjádřit dramata blížícího se nového evropského konfliktu.\n\nJako malíře portrétů Sprangera známe především z jeho epitafů. Vlastní portréty dokládají, že k zobrazené osobě měl malíř hlubší vztah. Vedle jeho autoportrétu je \"Podobizna Zdeňka Vojtěcha Popela I. knížete z Lobkowicz\" (1598–1603, Lobkowiczký palác na Pražském hradě) tím nejlepším z portrétní tvorby v období rudolfínského manýrizmu.\n\nObdobí 1570–1572, kdy Spranger působil v papežových službách, mělo pro malířovu techniku kresby velký význam. Papežovu objednávku pašijového cyklu předcházelo posouzení dvanácti přípravných kreseb křídou a uhlem na modrém papíře. Ve vídeňské Albertině se však dochovaly jen dvě z nich. Spranger se v nich představuje jako Parmigianinův následovník. Některé malířovy kresby z 80. let převedl do podoby grafických listů Hendrick Goltzius tak působivě, že svou kompozicí, zahrnující i několik desítek postav, se staly vzorem mladším umělcům. Později však Spranger ve svých kresbách redukuje počet postav. Pozdní malířovy kresby se vyznačovaly omezením perokresby a význam spočíval v jejím lavírování a bělobě, čímž dosahoval modelace a sjednocení tvarů.\n\nPředevším Sprangerovy kresby byly natolik podnětné, že iniciovaly zájem o reprodukování jeho děl. Počínaje Cornelisem Cortem, který ryl podle Sprangera již v roce 1573, a Johannem Sadelerem v roce 1581, kdy pracoval v Antverpách, se malířovy předlohy rozšířily po Evropě v Goltziusových grafikách. Grafický list \"Svatba Amora a Psyché\" patří k nejambicióznějším projektům kresby a grafiky závěru 16. století, ve kterém Spranger (kresba) a Goltzius (rytec) prokázali své umělecké kvality. Ty měly význam pro formování malby pozdního manýrismu. Od roku 1597 vytvářel podle Sprangera grafické listy i Aegidius Sadeler, který v letech 1608 až 1612 bydlel ve Sprangerově domě. Aegidius Sadeler tak měl k dispozici široký výběr z jeho děl. Na rozdíl od Goltzia však Sadeler šířeji využil kontrastu tmavých stínů a osvětlených partií, čímž dosáhl dojmu trojrozměrnosti. Dokladem přátelství Sprangera s rytcem Sadelerem je rytina, v níž Spranger „zveřejnil“ svůj zármutek nad ztrátou manželky. Kompozičně i významově je list rozdělen na dvě poloviny. Vpravo je věnován zesnulé manželce, vlevo zarmoucenému Sprangerovi. Obě části spojují postavy Smrti a Chrona, který zabraňuje Smrti zabodnout předčasně šíp do malířova srdce. Asi roku 1607 vznikl nejvýznamnější grafický list, ve kterém Sadeler zachytil perspektivní pohled do interiéru Vladislavského sálu na Pražském hradě. Mědiryt dokumentoval bohatý společensko-politický život rudolfínského dvora. Přibližně ze stejné doby pocházejí i grafická díla Jana Müllera a Lucase Kiliana napodobující šerosvit Sprangerových obrazů. A byl to především Lucas Kilian, kdo v prvních desetiletích 17. století hojně ryl podle Strangerových a Heintzových předloh.\n\nSpranger se se sochařskou dekorací seznámil již během svého italského pobytu. Významných podnětů se mu dostalo při spolupráci s Hansem Montem, kdy společně pracovali pro císaře Maxmiliána II. na výzdobě letohrádku Neugebäude u Vídně. Po odchodu Hanse Monta z rudolfínské Prahy vzniklo z této spolupráce několik drobných plastik, kterými Spranger vyplnil sochařské vakuum, které zaplnil až Adrian de Vries po svém příchodu do Prahy (1601). Jedním z mála dokladů Sprangerovy sochařské tvorby je 60 cm vysoké sousoší \"Achileus a Deianeira\" (asi 1600, Waltersovo uměleckém muzeum v Baltimoru, U.S.A.).\n\nVšestrannost Sprangerovy tvorby byla inspirativní po celou první polovinu 17. století jak pro umělce v Čechách a v Holandsku, tak i jinde v Evropě. Holandského malíře Abrahama Bloemaerta ovlivnil Spranger natolik, že některé jejich obrazy a kresby byly vzájemně zaměňovány. Spranger se prostřednictvím svých oltářních obrazů v pražských kostelích podílel na formování české raně barokní malby, což dokládají především obrazy Karla Škréty a jeho následovníka, Jana Jiřího Heinsche. Působil ale i na umělce druhého rokoka, jmenovitě na Josefa Mánesa. Později Sprangerova malířská tvorba ovlivnila i historickou malbu Františka Ženíška.\n\n\n\n"}
{"id": "544012", "url": "https://cs.wikipedia.org/wiki?curid=544012", "title": "Radiační působení", "text": "Radiační působení\n\nRadiační působení (anglicky radiative forcing) je v klimatologii používaná veličina udávající změnu radiační bilance systému Země – vesmír.\n\nObvykle je radiační působení vztaženo k tropopauze v jednotkách watt na metr čtvereční zemského povrchu. Přesněji jde o změnu radiační bilance v tropopauze vlivem nějakého dodatečného působení (forcingu) na klimatický systém. V nejběžněji používané definici je stav troposféry a povrchu planety nezměněn, ale spodní stratosféra se přizpůsobuje v reakci na dané působení. Kladné radiační působení znamená, že jde o působení, které má potenciál oteplit pozemské klima. Záporné znamená potenciál klima ochladit. V češtině viz podrobnější definici v glosáři Souhrnné zprávy Změna klimatu 2007.\n\nV Páté hodnotící zprávě (AR5) Mezivládního panelu pro změny klimatu (IPCC) jsou hodnoty radiačního působení vztaženy k předindustriální době kolem roku 1750. Zvýšené koncentrace skleníkových plynů s dlouhou životností v ovzduší mají vliv oteplující (úbytek ozónu ve stratosféře má vliv ochlazující). Oproti předprůmyslové době je však více aerosolů vytvářených lidskou činností, což je velký ochlazující vliv. Vývoj radiačního působení od roku 1750 ukazuje obrázek vlevo. (Je možné, že oproti r. 1750 aerosolů nepřibylo tak mnoho, jak naznačují grafy z AR5. Mohlo by to být tím, že požárů, které jsou též zdrojem aerosolů, bylo tehdy více, než se doposud odhadovalo.)\n\nPro projekce budoucích možností vývoje klimatu se užívají scénáře vývoje radiačního působení označované jako RCP2.6 až RCP8.5. (Číslo znamená radiační působení v r. 2100.) Trajektorie koncentrací, které by umožnily, aby globální oteplení nepřekročilo 1,5 K, jsou na obr. 1.5 ve zprávě IPCC ze října 2018 (SR15), vysvětlení trajektorií (pathways) viz její Glossary. \n\nGrafy z AR5 uvedené výše končí rokem 2011, kdy koncentrace činila 390 ppm, zatímco v roce 2018 již 407 ppm. Radiační působení Δ\"F\" oxidu uhličitého je logaritmickou funkcí jeho koncentrace. Lze je přibližně vyjádřit vztahem Δ\"F\" = α ln(\"C\"/\"C\"), kde α = 5,35 W/m, \"C\" je momentální koncentrace CO v ovzduší a \"C\" koncentrace před průmyslovou revolucí, která činila kolem 278 ppm. Radiační působení oxidu uhličitého se proto za oněch 7 let zvýšilo o 0,2 W/m; podrobněji o tom (i pro další plyny a jejich souhrn) viz . \n\nHistorii pojmu radiační působení a také nověji používané veličiny \"efektivní radiační působení\" viz práci . \n\nKdyby radiační působení bylo např. 2 W/m, neznamená to, že tolik energie by nyní Země nevracela do vesmíru. Tak by tomu bylo, jen kdyby zůstala stejně chladná jako před začátkem antropogenního oteplování. Jenže se oteplila a projevily se důsledky, zpětné vazby. První je, že povrch Země se vlivem přidaných skleníkových plynů již ohřál (k roku 2018 o 1 K oproti období 1850–1900, viz Figure SPM 1 v SR15), proto více sálá; to platí i pro troposféru. Současně se však zesílil skleníkový jev zpětnou vazbou, jíž je přibývání vodní páry. Teplejší ovzduší jí udrží více, roste jeho absolutní vlhkost, přičemž relativní vlhkost se v průměru nemění. A také ubylo ledu a sněhu, tedy kleslo albedo takových oblastí Země, to je další oteplující zpětná vazba klimatického systému. Výsledná nerovnováha mezi pohlcovaným slunečním zářením a sáláním Země do vesmíru tak ve výsledku činí jen 1 W/m, přesněji 0,9 ± 0,3 W.m pro období 2005–2014. Kvantitativně lze vyjádřit, že sálání do vesmíru by první zpětnou vazbou vzrostlo k roku 2008 o 3 W/m, ovšem přírůstek vodní páry zesílil tepelněizolační schopnost troposféry, což spolu se snížením albeda vedlo naopak k oteplujícímu vlivu na úrovni 2 W/m (viz Figure 4 v autorově kopii).\n\n\n"}
{"id": "544014", "url": "https://cs.wikipedia.org/wiki?curid=544014", "title": "Vraneček švýcarský", "text": "Vraneček švýcarský\n\nVraneček švýcarský (\"Selaginella helvetica\") je druh vranečku, vyskytující se od Evropy po Japonsko.\n\nVraneček švýcarský je vytrvalá rostlina vzhledově podobná mechu, s plazivou, až 20 cm dlouhou lodyhou a četnými, vidličnatě rozvětvenými, většinou poléhavými větvemi. Listy jsou světle zelené, v chladném ročním období nabývají často až karmínově červené barvy, dvoutvaré, vstřícné, ve 4 podélných řadách. Páry listů jsou nestejně velké, postranní listy podlouhle eliptické a odstálé, listy hřbetních dvou stran menší, přilehlé, vždy celokrajné. Z místa větvení vyrůstají směrem k substrátu přeměněné stonky – kořenonoše (rhizofory). Výtrusnicové klasy jsou stopkaté, přímé, 2-3 cm dlouhé. Sporangia jsou rozlišená na menší samčí v horní části a větší červenohnědě zbarvená samičí ve spodní části klasu. Výtrusy dozrávají v měsících červen až září.\n\nVytváří půdní či skalní pokryv v mechovém patře, obvykle na stinných, vlhkých stanovištích. Roste především na skalách, na zídkách, vzácněji v kamenných sutích. Vyhledává vápnité jílovité substráty. Na příhodných stanovištích je často dominantní.\n\nJe rozšířen ve střední a jižní Evropě (především v nižších polohách Alp), v Asii řídce v Číně a v Japonsku. V Česku se dříve nacházel v okolí Labských pískovců, na Opavsku a Třebíčsku. Dnes je v ČR považován za vyhynulý, na Slovensku je to ohrožený druh stejně jako v Maďarsku.\n\n\n\n \n"}
{"id": "544026", "url": "https://cs.wikipedia.org/wiki?curid=544026", "title": "Halové mistrovství Evropy v atletice 1974", "text": "Halové mistrovství Evropy v atletice 1974\n\n5. Halové mistrovství Evropy v atletice se uskutečnilo ve švédském Göteborgu ve dnech 9. - 10. března 1974 v hale Scandinavium. V též hale se konal evropský šampionát také v roce 1984 a v roce 2013 se zde uskutečnil XXXII. ročník halového mistrovství Evropy.\n\n"}
{"id": "544038", "url": "https://cs.wikipedia.org/wiki?curid=544038", "title": "Prague Photo", "text": "Prague Photo\n\nPrague Photo (anglická výslovnost [praːg ˈfəutəu]) je festival fotografie, který se každoročně koná v Praze. První ročníky hostila výstavní síň Mánes, v roce 2012 se konala přehlídka v centru DOX. První ročník se uskutečnil v roce 2008. Expozice se dělila na několik částí s různými kurátory.\n\nV pořadí XI. ročník přehlídky se konal v prostorách Clam-Gallasova paláce; důvodem byla rekonstrukce Kafkova domu. Rozlehlé barokní sály jsou vhodnější pro prezentaci mnohých velkoformátových děl.\n\nVI. ročník festivalu se konal v termínu 22.–28. dubna 2013, v Kafkově domu na Náměstí Franze Kafky v Praze.\n\nTrval od 23. dubna do neděle 29. dubna a vystavena byla díla dvou set autorů. Ocenění pro mladého fotografa do 35 let získal Jan Langer z ITF za cyklus \"„Století Češi“\". Výstavy v dalších dvanácti galeriích po Praze byly návštěvníkům otevřeny po celý květen, v institucích jako jsou například Uměleckoprůmyslové muzeum, Galerie Rudolfinum, Galerie Josefa Sudka nebo Galerie Fotografic. Tehdejším ředitelem byl Milan Jaroš.\n\nV tomto roce se zúčastnili:\n\nVáclav Chochola, Zdeněk Tmej\n\nFrantišek Drtikol, Eva Fuka, Nadia Rovderová\n\nIvana Matějková Havlíková, Stanislav Pokorný, prof. Miroslav Vojtěchovský QEP a MgA., Marian Beneš QEP, Daniel Kaifer\n\nJosef Sudek, Drahotín Šulla, Ladislav Postupa\n\nMiloš Burkhardt (Burki), Václav Adam, Květoslav Vršovský\n\nJaroslav Rössler, Vladimír Kozlík, Miroslav Machotka, Jiří Hanke, Petr Zhoř\n\nJan Mahr\n\nŠtěpánka Stein & Salim Issa, Karel Cudlín, Antonín Kratochvíl, Barbora a Radim Žůrkovi, Milan Jaroš, Gabina, Jiří Stach\n\nJacques Lafont, Julie Canarelli, Jean-André Bertozzi, Claude Fauville, Alejandro de los Santos\n\nJaroslav Rössler\nStoll & Wachall, Magdaléna Bláhová\n\nJaroslav Skopec\n\nMiroslav Hák\n\nAlexander Paul, Oldřich Škácha, Roman Sluka\n\nTereza Zelenková, Marcela Mikulková, Tomáš Bican\n\nAdéla Leinweberová, Fraňo Procházka, Hanhan Yuan, Nikola Ivanov, Nina Bak, Tadej Vindiš, Tereza Příhodová\n\nAnna Grzelewska, Anna Gutová, Gabriel Fragner, Daniel Poláček, Kristýna Erbenová, Lenka Bláhová\n\nAdam Křena a Štěpánka Sigmundová, Jakub Cabalka a Jakub Červenka, Jan Slavík, Marek Štim\n\nMichaela Egli, Alena Michálková, Karolína Ryvolová, Jana Bauerová\n\nVěra Stuchelová, Vojtěch Aubrecht, Václav Marian, Tatsiana Spasskova, Barbora Brišová\n\nVlastimil Jaroš, Ivo Hausner, Eva Nečasová\n\nIveta Schovancová, Kryštof Hlůže, Romana Drdová, Veronika Nastoupilová, Zuzana Tomková\n\nTomáš Teplý, Jakub Amler, Nikol Štrosová, Barbora Blažková\n\nRočník 2011 se konal od 4. do 10. dubna 2011. Cenu pro mladého fotografa získal Jan Přibylský za fotografie květinových zátiší.\n\nV tomto roce byla výstava Prague Photo součástí přehlídky fotografie PRAGUE PHOTO FESTIVAL, která probíhal na dvanácti místech v Praze po celý duben. Například v Centru současného umění DOX, v Galerii Rudolfinum, v Uměleckoprůmyslovém muzeu, v Galerii Zlatá husa, v Topičově salonu nebo na Staroměstské radnici. Součástí ročníku je část soukromé sbírky společnosti PPF Art a.s., fotografie Jana Lauschmanna. Představuje originální díla tvůrců české fotografie Josefa Sudka, Jaromíra Funkeho, Jaroslava Rösslera, Karla Ludwiga i práce současných autorů od Jana Saudka přes Tona Stana či Magdalenu Bláhovou až po Karla Cudlína a další. Cenu mladému umělci do 35 let s názvem \"UniCredit Bank Young Photo Award\" získala Michaela Čejková za soubor fotografií „Magrittovi“.\n\nArchiv B&M Chochola představil dílo Václava Chocholy. Dále se představila skupina čtyř fotografů – Karel Ludwig, Přemysl Koblic, Zdeněk Tmej, Karel Hájek, svůj prostor měla i Galerie Fotografie. Galerie Gambra (Jan Švankmajer, Emila Medková, Alois Nožička, Stanislav Tůma).\nGalerie Lenka T. (Jindra Viková)\nGalerie Millennium (Josef Sudek, Jindřich Štreit, Jan Svoboda.\nGalerie Montanelli (Magdaléna Bláhová).\nGalerie Nostress (Bertrand Jacquelinet, Jiří Macht, Libor Štěrba, Marie Borenstein, Marielis Seyler, Nadia Rovderová, Pavel Mára, Stanislav Tůma, Suzanne Pastor).\nPPF Art a.s. (Alexandr Hackenschmied).\nartMagazin (Petr Šálek).\nAsociace profesionálních fotografů České republiky (Karel Beneš, Mária Benešová, Stanislav Pokorný, Daniel Kaifer, Marian Beneš, Jiří Tiller).\nThe Chemistry Gallery (Adam Bartas, Stanislav Merhout, Zuzana Vejšická).\nGalerie 5. patro (Pavel Baňka, Tomáš Hrůza, Tereza Kabůrková, Markéta Kinterová, Silvie Milková).\nČeské Centrum Fotografie představilo výběr fotografií Josefa Sudka.\nGambit (Barbora a Radim Žůrkovi, Gabina, Tono Stano, Danielle Steylaerts, Věra Stuchelová).\nIndigoSpace (Cristian del Risco, Dušan Šimánek, Jiří Stach). Lukáš Dvořák, Leica Gallery Prague.\n\nJednotlivě byli zastoupeni fotografové – Jiří Hanke, Jiřina Hankeová, Blanka Lamrová, Ivana Matějková Havlíková, František Mazáč, Jan Mazáč, Jiří Hroník nebo Jiří Růžek.\n\nJ. Be Ci – Andrea Juneková, Bero (Peter Berko), Cipe (Peter Cibák).\n\nAteliér fotografie – Univerzita J. E. Purkyně v Ústí nad Labem – Václav Kopecký, Veronika Daňhelová a Vojtěch Marek, Josef Rabara, Jana Butzke a Lubomír Lukčo.\n\nFAMU – Matěj Adámek, Michal Adamovský, Ladislav Babuščák, Michaela Čejková, Michal Czanderle, Dora Dernerová,\nAlžběta Diringerová, Silvie Kořenková, Adéla Leinweberová, Marcel Stecker, Jan Šimánek a Kateřina Zahradníčková.\n\nAteliér pod pumpou – zastupovali Ondřej Neff a Ljuba Krbová.\nMICHAEL – Střední škola reklamní tvorby – Jakub Amler, Jan Uzel a Nikol Štrosová\n\nUniverzita Tomáše Bati ve Zlíně, Ateliér reklamní fotografie prezentovali Katarína Gécová, Jakub Jurdič, Robin Závodný, Jakub Skokan, Juraj Chudý a Martin Tůma.\n\nÚstav umění a designu Západočeské univerzity v Plzni zastupovala svými výtvarnými díly Věra Stuchelová.\n\nOcenění \"mladému umělci do 35 let\" obdržela Tereza Vlčková. Samostatné expozice měli autoři: Josef Hník, Alexandr Janovský, Roman Kelbich, Mária Kudasová, Vlastimil Kula, Antonín Malý, Jiří Stach a Petr Šálek.\n\n"}
{"id": "544040", "url": "https://cs.wikipedia.org/wiki?curid=544040", "title": "Trucidocynodon", "text": "Trucidocynodon\n\nTrucidocynodon byl rod synapsidního čtvernožce, žijícího v období svrchního triasu na území dnešní Brazílie. Jediný dosud známý druh \"T. riograndensis\" byl popsán kolektivem vědců v roce 2010.\n\n"}
{"id": "544042", "url": "https://cs.wikipedia.org/wiki?curid=544042", "title": "Anita Hentschelová", "text": "Anita Hentschelová\n\nAnita Hentschelová provdaná Ottová (* 12. prosince 1942, Löbnitz, Sasko) je bývalá východoněmecká atletka, jejíž specializací byl hod diskem.\n\nV roce 1966 získala za výkon 56,80 m bronzovou medaili na mistrovství Evropy v Budapešti. O dva roky později reprezentovala na letních olympijských hrách v mexickém Ciudad de México, kde ve finále skončila těsně pod stupni vítězů, na čtvrtém místě.\n\n"}
{"id": "544043", "url": "https://cs.wikipedia.org/wiki?curid=544043", "title": "Marija Krisper Kramberger", "text": "Marija Krisper Kramberger\n\nMag. Marija Krisper Kramberger (* 24. květen 1946) je slovinská právnička.\n\nV letech 1968/69 studovala díky stipendiu ve francouzském Nancy. V roce 1970 absolvovala Právnickou fakultu Univerzity v Lublani. Poté působila jako praktikantka v Lublani a v roce 1973 složila advokátské zkoušky. V listopadu 1980 získala titul magistra právních věd. V letech 1980 až 1985 působila na Nejvyšším soudu jako odborná konzultantka. V roce 1985 se stala zástupkyní generálního prokurátora Socialistické republiky Slovinsko. V roce 1991 byla zvolena soudkyní Nejvyššího soudu, kde byla od 20. listopadu 1991 členkou občanskoprávního senátu. V roce 1993 absolvovala jednoměsíční studijní pobyt u Nejvyššího soudu Francouzské republiky v Paříži. V roce 1996 studovala na Institutu UNIDROIT v Římě. Tři roky (do r. 1999) byla jako odbornice na občanské právo zástupcem Slovinska ve Výboru expertů pro zlepšení řízení před Evropským soudem pro lidská práva.\n\nNa funkci soudkyně Ústavního soudu ji navrhl prezident Milan Kučan na základě podnětu Nejvyššího soudu. Zvolena byla v březnu 2002 v tajném hlasování, kdy pro její zvolení ve Státním shromáždění hlasovalo 57 poslanců a proti 17. Výkon funkce ústavní soudkyně nastoupila 25. května 2002. S ohledem na zdravotní problémy požádala v červnu 2010 prezidenta republiky Danilo Türka o zproštění funkce ústavní soudkyně. Funkci opustila 13. září 2010. Její agendu poté převzala Dr. Etelka Korpič-Horvat.\n\n\n"}
{"id": "544048", "url": "https://cs.wikipedia.org/wiki?curid=544048", "title": "Alice Taglioniová", "text": "Alice Taglioniová\n\nAlice Taglioniová (* 26. července 1976, Ermont, Val-d'Oise) je francouzská herečka.\n\nPřed kamerou se poprvé objevila v roce 2001 v televizním snímku \"Quatre copains\". Poté ztvárnila hlavní roli v thrilleru \"Brocéliande\" (2002), stejně jako vedlejší postavu ve filmu \"The Pharmacist\" (2003).\n\nBěhem natáčení \"Grande école\" se seznámila se svým partnerem, francouzským hercem Jocelynem Quivrinem (nar. 1979), který v listopadu 2009 tragicky zahynul na dálnici A13 při autonehodě. Mají spolu syna \"Charlieho\" (nar. 18. března 2009).\n\nV roce 1996 byla zvolena \"Miss Korsiky\", regionálního kola celostátní soutěže \"Miss Francie\".\n\n\n\n\n"}
{"id": "544050", "url": "https://cs.wikipedia.org/wiki?curid=544050", "title": "Pavel Seifter", "text": "Pavel Seifter\n\nPavel Seifter (* 27. května 1938) je český historik, signatář Charty 77, diplomat a bývalý vydavatel samizdatu \"Historické studie\".\n\nDo roku 1968 přednášel moderní dějiny. Po Invazi do Československa v srpnu 1968 byl propuštěn ze zaměstnání a do roku 1989 se živil mytím oken. Aktivně se zapojil do disidentského hnutí, stal se signatářem Charty 77 a od listopadu 1989 jedním z protagonistů sametové revoluce. Po aktivní práci v Občanském fóru spoluzaložil Institut moderních dějin a od roku 1993 pracoval jako ředitel odboru mezinárodních vztahů při Kanceláři prezidenta Václava Havla.\n\nV letech 1997–2003 působil jako velvyslanec České republiky ve Spojeném království Velké Británie a Severního Irska.\n\nSeifter obdržel pamětní stříbrnou medaili Jana Masaryka během oslavy 30. výročí sametové revoluce od velvyslance České republiky 5. listopadu 2019 v Londýně.\n\n\n"}
{"id": "544051", "url": "https://cs.wikipedia.org/wiki?curid=544051", "title": "Březen 2010", "text": "Březen 2010\n\n"}
{"id": "544060", "url": "https://cs.wikipedia.org/wiki?curid=544060", "title": "Korejské demilitarizované pásmo", "text": "Korejské demilitarizované pásmo\n\nKorejské demilitarizované pásmo (anglicky: \"Korean DMZ\", korejsky: \"한반도 비무장 지대\") je pás země protínající Korejský poloostrov zhruba na polovinu v okolí 38. rovnoběžky, který slouží jako nárazníková zóna mezi Severní a Jižní Koreou. Je 250 km dlouhé a přibližně 4 km široké. Pásmo vzniklo v roce 1953 po ukončení korejské války.\n\nNa severní straně hranice se nachází přibližně 700 000 severokorejských vojáků a na jižní straně hranice je asi 400 000 jihokorejských vojáků. Přímo v zóně se nachází vesnice Pchanmundžom, která je sídlem Společné bezpečnostní oblasti (Joint Security Area) a současně jediným dotekovým místem mezi oběma Korejemi. Další dvě vesnice jsou na obou stranách demilitarizované zóny sobě navzájem na dohled, na jihokorejské straně obývaná „vesnice svobody“ Täsong-dong a na severokorejské straně „vesnice míru“ Kidžong-dong bez obyvatel, nazývaná též vesnice propagandy.\n\nRůzná místa demilitarizovaného pásma včetně Společné bezpečnostní oblasti jsou cílem jihokorejského turismu.\n\n"}
{"id": "544068", "url": "https://cs.wikipedia.org/wiki?curid=544068", "title": "Marsili", "text": "Marsili\n\nMarsili je rozsáhlá podmořská sopka, nacházející se v Tyrhénském moři, asi 150 km jihozápadně od Neapole. Podmořská hora je asi 3000 metrů vysoká, její špičkou je podmořský kráter zhruba 450 metrů pod hladinou. Jméno nese po slavném italském přírodovědci a prvnímu oceánologovi, Luigi Ferdinandu Marsilim (1658-1730).\n\nPřestože Marsili v zaznamenané historii ještě nevybuchla, vulkanologové věří, že Marsili má poměrně křehké stěny vyplněné velkým množstvím horkého magmatu. Ti, spolu s italským národním institutem geofyziky a vulkanologie (\"Istituto Nazionale di Geofisica e Vulcanologia\", INGV) 29. března 2010 vydali prohlášení, že Marsili může vybuchnout kdykoli v dohledné budoucnosti, přičemž by mohl následovat katastrofický kolaps, jenž by následně při podmořské erupci mohl uvolnit až milion metrů krychlových magmatu a vyvolat desítky metrů vysokou tsunami, která by měla potenciál drtivého zásahu italského pobřeží.\n\n"}
{"id": "544072", "url": "https://cs.wikipedia.org/wiki?curid=544072", "title": "Moravia", "text": "Moravia\n\nMoravia může být:\n\n\n\n\n\n"}
{"id": "544073", "url": "https://cs.wikipedia.org/wiki?curid=544073", "title": "Michal Jagelka", "text": "Michal Jagelka\n\nMichal Jagelka (* 17. dubna 1977 Praha) je český dabér, moderátor a herec.\n\nZačal studovat strojní průmyslovku, v roce 1993 však přešel na Pražskou konzervatoř, kde vystudoval hudebně-dramatický obor. V roce 1999 absolvoval roli Tartuffa. Studoval také Právnickou fakultu Univerzity Karlovy.\n\nDabingu se věnuje od svých 12 let. Mezi zahraniční herce, které často dabuje, patří Leonardo DiCaprio, Matt Damon, Orlando Bloom, Brendan Fraser, David Faustino, Serge Falck. V roce 2014 byl ve skupině dabérů, kteří se na protest proti tlakům na rychlý levný dabing nechali zastupovat agenturou.\n\nModerovat začínal v pořadu České televize \"Vega\" (1994), na Primě moderoval \"Autosalon\" (2002) a na TV Nova spolu s Michaelou Dolinovou tvořil moderátorskou dvojici \"Snídaně s Novou\" (2002). Na TV Barrandov moderoval střídavě s Kateřinou Kristelovou pořad \"Aféry – neuvěřitelné životní příběhy\". Krátce také moderoval pořad \"Život na houpačce\".\n\nHerecky se uplatňuje téměř výhradně v televizních filmech a seriálech.\n\nZajímá se též o politiku. Od roku 2000 byl členem Občanské demokratické strany, po dvou letech se stal členem Oblastní rady ODS Prahy 9 a od března 2006 byl místopředsedou oblasti. V roce 2006 kandidoval za Občanskou demokratickou stranu jako lídr kandidátky do zastupitelstva Městské části Praha 9.\n\nV roce 1998 se při dabingu seznámil s Alešem Cibulkou, s nímž byl od konce roku 2000 ve vztahu a v roce 2007 spolu uzavřeli registrované partnerství.\n\n\n"}
{"id": "544074", "url": "https://cs.wikipedia.org/wiki?curid=544074", "title": "Pavel Haninec", "text": "Pavel Haninec\n\nProf. MUDr. Pavel Haninec, CSc. (* 29. března 1958 Praha) je český lékař specializující se v oboru neurochirurgie, od října 2000 přednosta Neurochirurgické kliniky 3. LF UK a Fakultní nemocnice Královské Vinohrady v Praze. V období 2003–2010 byl proděkanem 3. lékařské fakulty Univerzity Karlovy.\n\nDříve působil na Neurochirurgické klinice Ústřední vojenské nemocnice Praha. 15. května 2002 byl jmenován profesorem chirurgie na Univerzitě Karlově v Praze.\n\n"}
{"id": "544087", "url": "https://cs.wikipedia.org/wiki?curid=544087", "title": "Xixianykus", "text": "Xixianykus\n\nXixianykus byl rod velmi malého alvarezsauridního teropodního dinosaura, žijícího v období pozdní křídy na území dnešní Číny (provincie Che-nan). Představuje jednoho z nejstarších zástupců své skupiny, ostatní pochází z mladších období nejsvrchnější křídy. Mnohé adaptace tohoto dinosaura svědčí o jeho kurzoriálním způsobu života (přizpůsobení k běhu). Při délce kolem 60 cm má celých 20 cm dlouhé nohy a proporcionálně dlouhá lýtka. To svědčí o schopnosti rychlého pohybu. Rozměry dospělého exempláře však zatím s jistotou nedokážeme určit. Jeho hmotnost je odhadována asi na 0,74 kilogramu.\n\n\n"}
{"id": "544091", "url": "https://cs.wikipedia.org/wiki?curid=544091", "title": "Josef Karas (atlet)", "text": "Josef Karas (atlet)\n\nJosef Karas (* 20. srpna 1978 Olomouc) je bývalý atlet – vícebojař. Dlouho žil v Kanadě. Trénoval spolu se slavnými českými reprezentanty Romanem Šebrlem a Tomášem Dvořákem. Jeho osobní rekord v desetiboji z roku 2007 má hodnotu 7922 bodů. Dvakrát se stal držitelem mistrovského titulu ČR v této disciplíně. V roce 2010 získal 2. místo na prestižní soutěži mužských modelů Mister World v Jižní Koreji. Dnes se věnuje zejména modelingu a sportovnímu konzultantství.\n"}
{"id": "544103", "url": "https://cs.wikipedia.org/wiki?curid=544103", "title": "Slupka všeho zla", "text": "Slupka všeho zla\n\n„Slupka všeho zla“, v originále „Skin of Evil“, je jedna z epizod první sezóny seriálu \"\", která byla v České republice při své premiéře odvysílána jako dvacátá druhá v pořadí, zatímco ve Spojených státech jako dvacátá třetí.\n\nUSS Enterprise D je na cestě k sektoru Zed-Lapis. Má se setkat s raketoplánem, který Deannu Troi přiváží zpátky z konference. Kvůli probíhající údržbě dilithiové komory má loď k dispozici pouze impulzní pohon. Raketoplán s poradkyní však ztroskotá a ozve se nouzové volání. Kapitán Picard přikáže co nejrychleji dokončit údržbu a přejít opět na warpový pohon. S warpem osm spěchá loď k planetě Varga II, kde musel raketoplán nouzově přistát.\n\nVýsadek se transportuje na povrch blízko k raketoplánu. Kvůli rušení ale posádka raketoplánu nemůže být transportována na loď. Výsadku brání v cestě podivná černá hmota, která se představí jako Armus. Přátelská komunikace s Armusem k ničemu nevede. Bytost disponuje energií a nechce výsadek pustit, aby ošetřili zraněné. Když se Tasha pokusí přejít k raketoplánu jinou stranou, Armus ji zasáhne výbojem energie. Kapitán nechá celý výsadek okamžitě transportovat zpět na loď.\n\nDoktorka Beverly Crusherová již nemůže pomoci: Tasha Yarová je mrtvá. Je třeba zachránit zraněné osoby z raketoplánu. Deanna Troi naváže s Armusem komunikaci. Svými telepatickými schopnostmi zjistí, že Armus je osamělá bytost, kterému působí radost trápit jiné. Jeho druhové zde před mnoha lety žili. Podařilo se jim vymýtit veškeré zlo, které se ale zhmotnilo ve formě Armuse. Všichni jej pak opustili. Na poradě kapitán Worfovi dočasně předá funkci velitele bezpečnosti. Výsadek se znovu vrací na planetu. Armus jim svou mocí předvede pár nepěkných kousků. Vtáhne do sebe Rikera, první důstojník ale bojuje a Armus ho pak propustí.\n\nWorf a Wesley Crusher na palubě mezitím sledují silové pole, které Armus kolem raketoplánu vytvořil. Brání jim uskutečnit transport osob. Zjistí ale, že silové pole zeslábne vždy, když Armus raketoplán celý pokryje. Přenos by se v tu chvíli mohl uskutečnit. Picard se rozhodne přenést se dolů na povrch. Snaží se Armusovi vysvětlit, že posádka nechce sloužit k jeho pobavení. Měl by naznačit, co od nich vlastně chce. Kapitán usoudí, že by měli k dalšímu rozhovoru zůstat sami dva a přikáže přenést zbytek výsadku na loď. Armus vysloví své přání dostat se pryč z planety. Pokud ho posádka vezme sebou, propustí osoby z raketoplánu.\n\nPicardovi se podaří Armuse rozzuřit, když jeho požadavek zamítne. Zopakuje Armusovi, že ho odtud nikdy nevezme. Silové pole zeslábne, a tak se podaří rychle transportovat všechny osoby zpátky na loď. Kapitán poté nechá raketoplán zničit a vyhlásí Vargu II zakázanou zónou. V simulátoru se koná rozloučení s Tashou Yarovou. Před posádkou se objeví její hologram a ke každému má pár hezkých slov. Tasha si přeje, aby nikdo netruchlil, ale vzpomínali na ni v dobrém.\n"}
{"id": "544106", "url": "https://cs.wikipedia.org/wiki?curid=544106", "title": "Packet Tracer", "text": "Packet Tracer\n\nPacket Tracer je výukový software od firmy Cisco Systems. Slouží k simulaci reálného provozu počítačových sítí. V Packet Traceru lze simulovat téměř libovolnou síť na bázi síťových prvků Cisco. Výhodou je i možnost sledování provozu sítě, včetně odchytávání rámců a paketů. Dobře propracované jsou především routery a switche, kde naleznete jen málo odchylek od skutečných zařízení.\nTento software mohou zdarma využívat všichni členové Cisco Networking Academy.\n"}
{"id": "544108", "url": "https://cs.wikipedia.org/wiki?curid=544108", "title": "Poznaň (tvrz)", "text": "Poznaň (tvrz)\n\nTvrz v Poznani ( , ) je soubor opevnění postavený v Poznani (Polsko) vybudovaný v devatenáctém a na počátku dvacátého století, jde o třetí největší systém svého druhu v Evropě.\n"}
{"id": "544109", "url": "https://cs.wikipedia.org/wiki?curid=544109", "title": "Pelech (Izrael)", "text": "Pelech (Izrael)\n\nPelech ( פֶּלֶךְ, doslova „\"Vřeteno\"“, v oficiálním přepisu do angličtiny Pelekh) je vesnice typu kibuc v Izraeli, v Severním distriktu, v Oblastní radě Misgav.\n\nLeží v nadmořské výšce 449 metrů, v jižní části Horní Galileji, cca 15 kilometrů východně od břehů Středozemního moře a cca 30 kilometrů na západ od Galilejského jezera. Je situována v regionu nazývaném Chevel Tefen (חבל תפן), na vrcholu masivu Matlul Curim, který na severozápadní straně vystupuje z údolí Bejt ha-Kerem. Západně od vesnice se terén postupně svažuje k mořskému pobřeží. Vede odtud tím směrem i údolí vádí Nachal Chamra.\n\nObec se nachází cca 105 kilometrů severovýchodně od centra Tel Avivu a cca 25 kilometrů severovýchodně od centra Haify. Pelech obývají Židé, přičemž osídlení v tomto regionu je etnicky smíšené. V údolí Bejt ha-Kerem, přímo pod kibucem, leží bývalé město Šagor, které obývají izraelští Arabové. Na západní straně leží pás měst Džulis, Jirka a Džudejda-Makr, která kromě Arabů obývají i Drúzové. Jediným větším židovským sídlem v okolí je město Karmiel 5 kilometrů jihovýchodně od osady. Krajina mezi těmito městskými centry je ovšem postoupena řadou menších židovských vesnic.\n\nObec je na dopravní síť napojena pomocí lokální silnice číslo 8544, jež propojuje všechny židovské vesnice na tomto horském masivu.\n\nVesnice Pelech byla založena roku 1980 v rámci programu Micpim be-Galil, který vrcholil právě na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována byla podle biblického citátu, Kniha přísloví 31,19 – „\"Vztahuje ruce po přeslenu, svými prsty se chápe vřetena\"“\n\nVesnice byla založena počátkem 80. let 20. století jako polovojenské sídlo typu Nachal a pak osídlena kolektivem členů mládežnické sionistické organizace Ha-Šomer ha-Ca'ir. Nepodařilo se zde ale vytvořit trvalé osídlení a ještě počátkem 21. století šlo spíše o výcvikový tábor s dočasným a proměnlivým osazenstvem. V roce 2004 se tu usadilo pět rodin Židů původem z bývalého SSSR. V oficiálních statistických výkazech je zde stálá populace uváděna od roku 2012.\n\nKibuc je výhledově plánován na kapacitu 110 rodin.\n\nObyvatelstvo Pelech je sekulární. Populace byla k roku 2008 neoficiálně uváděna na 27 rodin. Podle údajů z roku 2014 tvořili naprostou většinu obyvatel v Pelech Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o malou obec vesnického typu. K 31. prosinci 2014 zde žilo 100 lidí. Během roku 2014 populace stoupla o 4,2 %.\n\n\n"}
{"id": "544112", "url": "https://cs.wikipedia.org/wiki?curid=544112", "title": "Anna Ratibořská", "text": "Anna Ratibořská\n\nAnna Ratibořská (asi 1292/1298 – asi 1340) byla ratibořská kněžna, opavská kněžna a manželka Mikuláše II. Opavského.\n\nNarodila se asi v letech 1292–1298 jako dcera ratibořského knížete Přemka a jeho manželky Anny, dcery mazovského knížete Konráda II. Asi v roce 1318 se provdala za opavského vévodu Mikuláše II. Opavského. Po smrti svého bratra Leška Ratibořského v roce 1336 spolu se svým manželem zdědila ratibořské knížectví, které po jejich smrti zdědil jejich jediný syn Jan I. Ratibořský. Zemřela snad roku 1340 a byla pravděpodobně pohřbena v klášteře dominikánek v Ratiboři.\n\n"}
{"id": "544119", "url": "https://cs.wikipedia.org/wiki?curid=544119", "title": "IC MEMO", "text": "IC MEMO\n\nMezinárodní výbor památníků a memoriálních muzeí připomínajících zločiny proti lidskosti spáchané státními režimy (IC MEMO) vznikl v roce 2001 na kongresu Mezinárodní organizace muzeí ICOM jako její nová integrální součást. Jeho úkolem bylo od počátku podporovat uchování historických poučení z uvedených zločinů a spolupracovat při vzdělávání o těchto zločinech, podporovat kulturní spolupráci a usilovat o posílení mírových vztahů mezi zeměmi v různých částech světa nebo na místech zvolených především v zájmu připomínání tragických událostí co nejširší veřejnosti. \n\nSpolečným znakem činností těchto institucí je zachování a předávání dokladů a informací o historických událostech způsobem, který se na jedné straně snaží zachovávat objektivitu při prezentaci historických faktů a událostí, na druhé straně inspirovat k zamyšlení se nad současnými událostmi a aktuálními problémy dnešního světa.\n\nIC MEMO má institucionální a individuální členy ve všech světadílech, třebaže nadále zůstává jeho hlavní základnou Evropa. Je logické, že také proto v popředí jeho dosavadní činnosti stála doposud problematika holocaustu.\n\nČlenská shromáždění IC MEMO se konají každoročně na podzim a jsou vždy spojena s mezinárodními vědeckými konferencemi. Konference v roce 2008 a 2009 byly věnovány tématu „Historie a její prezentace v místech nacistických zločinů“. Byly zaměřeny jak na objasnění specifických otázek historie, tak na přiblížení současné práce některých z památníků nacistických zločinů, přičemž zvláštní místo bylo vymezeno jejich vzdělávací činnosti. Jako speciální téma byly v případě obou konferencí zařazeny otázky dnešního vnímání a prezentace významu kultury pro život vězňů. \n\nV roce 2009 byla hostitelem konference a členského shromáždění Česká republika, Památník Terezín. Uskutečnila se ve dnech 14. až 16. září 2009 a účastnili se jí hosté z Polska, Izraele, USA, Německa, Japonska, Francie, Dominikánské republiky, Estonska a hostitelské země – České republiky.\n\nMezinárodní názvy:\n\nPamátníky obětí nacistické zvůle\n\nPamátníky obětí komunistické persekuce\n\nPamátníky bojů za svobodu, nezávislost a demokracii připomínají dějiny 20. století a především tisíce obětí válečných událostí a dvou totalitních režimů vládnoucích Československé republice celou polovinu tohoto století. Jejich zneužití komunistickým režimem mělo v 90. letech 20. století za následek jejich odsunutí mimo jakýkoli zájem. Zcela zvítězila nechuť věnovat jim jakoukoli péči a starostlivost.\n\nObnova a rehabilitace památníků byla zajištěna díky systémové péči odboru muzeí a galerií Ministerstva kultury České republiky zahájené na sklonku 90. let 20. století. V roce 1997 byl zpracován projekt „Rehabilitace památníků bojů za svobodu, nezávislost a demokracii“. Zásluhou ministra kultury Pavla Dostála byl tento projekt přeložen vládě České republiky. Vláda projekt schválila 15. března 2000, následným usnesením ze dne 18. července 2001 pak schválila návrh systémového financování rehabilitace památníků od roku 2002 do roku 2009. \n\nDo projektu bylo zařazeno celkem devět památníků, vztahujících se k dějinám 20. století:\n\nProgram rehabilitace památníků se stal součástí rehabilitace českých dějin a také významným krokem k dokumentaci jevů a událostí nedávných v době, kdy ještě žijí jejich účastníci. Muzea, která památníky spravují, připravila nové expozice, které i z hlediska muzejního výstavnictví patří k tomu nejzajímavějšímu. co je u nás k vidění, vydala řadu publikací, připravila vzdělávací programy a vědomostní soutěže pro děti i pro pedagogy. V neposlední řade byly vytvořeny metodické předpoklady, jak rehabilitovat další památníky nezařazené do programu, i když jejich význam mimořádný.\n\nvyhlazené vesnice, vyvraždění obyvatelé\n\npopraviště – místo utrpění\n\nvězení – tábor\n\nvítězství husitů; hrob neznámého vojína a památník ČS legionářů\n\npadlí bitvy na Bílé hoře\n\noběti II. světové války – boje – padlí osvoboditelé\n\nkomunistické likvidační centrum – pracovní tábor\n\nneštěstí – sociální útlak\n\n\n"}
{"id": "544120", "url": "https://cs.wikipedia.org/wiki?curid=544120", "title": "WikiLeaks", "text": "WikiLeaks\n\nWikiLeaks je nezisková mediální společnost, která zveřejňuje významné utajované vládní a korporátní dokumenty, při čemž využívá internet k zachování anonymity a nevystopovatelnosti svých zdrojů. Technické řešení WikiLeaks je založeno na několika softwarových balíčcích, které zahrnují MediaWiki, Freenet, PGP a Tor. Servery WikiLeaks jsou umístěny ve Švédsku. Pentagon označuje WikiLeaks za hrozbu americké národní bezpečnosti.\nWikileaks měla problémy s financováním, a proto v prosinci 2009 dočasně pozastavila všechny operace. Archivní materiál nebyl znovu dostupný a Wikileaks nějaký čas nové zprávy nezveřejňovala. 3. února 2010 oznámili, že pokryli všechny minimální náklady a 19. května 2010 byla stránka znovu plně v provozu, včetně MediaWiki archivu. V současnosti je mluvčím a šéfredaktorem Julian Assange, který spoluzakládal WikiLeaks v roce 2006.\n\nSeznam členů krajně pravicové Britské národní strany byl WikiLeaks poslán 18. listopadu 2008. Seznam zahrnoval údaje o jménech, adresách, věku a zaměstnání většiny z 13 500 členů strany, včetně několika policejních důstojníků, dvou advokátů, čtyř duchovních, nejméně jednoho lékaře a množství učitelů na základních a středních školách. Ve Spojeném království je policistům zakázán vstup či podpora Britské národní strany a nejméně jeden policista byl propuštěn kvůli svému členství. Seznam byl uveřejněn 20. října 2009 a obsahoval informace o 11 811 členech.\n\n5. dubna 2010 WikiLeaks zveřejnila dvě utajovaná videa americké armády ze série útoků z 12. července 2007 v Bagdádu, při kterých bylo zabito několik lidí včetně dvou zaměstnanců zpravodajské agentury Reuters, Saeeda Chmagha a Namira Noor-Eldeena. Jedno video je neupravené a má délku 38 minut, druhé video s délkou 18 minut je upraveno a doplněno texty. Wikileaks také spustila webové stránky collateralmurder.com zaměřené výhradně na tato uniklá videa a další související materiály. Kratší video již zhlédlo na serveru YouTube několik miliónů diváků a informovala o něm největší světová média.\n\n22. října 2010 zveřejnila WikiLeaks tajné vojenské dokumenty o válce v Iráku z let 2004-2009. Z téměř 400 tisíc (přesně 391 831) inkriminujících dokumentů vyplývá, že americké vojenské velitelství i vláda údajně věděly o:\n\nZ evidovaných případů mučení a zabíjení, o kterých Pentagon i americká vláda věděly, nebyly vyvozovány žádné důsledky a tyto události byly vesměs ignorovány.\n\nWikiLeaks uvádí více než 109 tisíc obětí, které zemřely násilnou smrtí, z toho 66 081 civilistů a 23 984 lidí označovaných jako nepřátelé. Záznamy o mučení iráckých občanů, z nichž některé skončily smrtí mučeného, hovoří i o takových praktikách jako zamykáni do želez, smyslová deprivace, zavěšování za zápěstí nebo za kotníky a bičování, bití, kopání či použití elektrických šoků.\n\nReakcí Pentagonu dle slov jeho mluvčího bylo to, že publikování dokumentů bylo tragédií, která napomáhá nepřátelům Západu. Negativně se vyjádřil i irácký premiér Nouri al-Malikí, podle něhož zveřejnění vyvolá nenávist proti politickým stranám a jejich představitelům. Profesor John Sloboda z organizace Iraq Body Count, který spolupracoval s Wikileaks na analýze tohoto materiálu, řekl, že nové dokumenty a další záznamy úmrtí dokazují, jak obrovské množství bylo malých, neustálých tragedií v této válce. 23. října, hlavní vyšetřovatel OSN pro případy mučení, Manfred Nowak, vznesl požadavek, aby Obama začal vyšetřovat americké porušování lidských práv.\n\nV noci na 28. listopad 2010, několik hodin po kolapsu kvůli „neznámému přetížení serverů“ (patrně DoS) Wikileaks zprostředkoval předním světovým médiím v Londýně, New Yorku, Berlíně, Madridu a Paříži přístup k prvním 251 287 z údajných 3 milionů diplomatických dokumentů, nejčastěji amerických depeší/kabelogramů. Nejnovější z nich pocházejí z února 2010, většina je však stará kolem 3 let. Kolem 11 tisíc z nich je označeno nálepkou „tajné“ a 9 tisíc jako „delikátní“ a nevhodné pro sdílení ostatními vládami, mnoho dalších tisíc s nálepkou „chránit“. Zmíněné materiály mimo jiné obsahují následující:\n\nMédia vesměs tuto událost popisují jako začátek „diplomatické krize“. Italský ministr zahraničí Franco Frattini zveřejnění označil za „11. září světové diplomacie“. Kandidátka na americký prezidentský úřad, Sarah Palinová pronesla na adresu, zakladatele WikiLeaks, Juliana Assange, aby byl „pronásledován jako teroristé z Al-Káidy,“ a že „je protiamerický“ a „má na rukou krev“. Senátor Joe Lieberman, který stojí v čele senátního výboru pro vnitřní bezpečnost, vyzval všechny společnosti, které pomáhají webu WikiLeaks, aby své vztahy s ním okamžitě ukončily. Následně firma Amazon.com na politický nátlak vypnula americké servery WikiLeaks. Vypnutí serverů firmou Amazon.com komentoval Julian Assange slovy: „Od r. 2007 záměrně umísťujeme některé naše servery v jurisdikcích, které podezříváme, že mají deficit v oblasti svobody projevu. Chceme oddělit rétoriku od pravdy. Amazon je jedním z těchto případu.“ Americká internetová banka Paypal, jejímž prostřednictvím stoupenci přispívali na provoz WikiLeaks, zablokovala 4. prosince 2010 jejich finanční konto, protože Wikileaks údajně porušily provozní podmínky a podporují protizákonnou činnost.\n\nZ úniku je podezřelý analytik armádní rozvědky, Bradley Manning, který měl podle \"The New York Times\" dokumenty získat již mezi únorem a květnem 2010 a od května je držen na základně námořní pěchoty v Quantico, stát Virginia na samotce bez možnosti návštěv, v podmínkách, jež některá média označují za „extrémní“, „nehumánní“ nebo „hanebná“, popř. jako politický vězeň.\n\n6. prosince 2010 zveřejnil server WikiLeaks dlouhý seznam amerických základen ve světě a ostatních zařízení klíčových pro americkou bezpečnost – jako například různé (státní i soukromé) továrny, elektrárny, doly, dále plynovody a ropovody, komunikace, dopravní uzly a další. Podle korespondenta BBC, Jonathana Marcuse se pravděpodobně jedná o zatím nejkontroverznější únik WikiLeaks.\n\nV červenci 2016 server WikiLeaks uveřejnil na 300 tisíc emailů pocházejících z domény turecké vládní Strany spravedlnosti a rozvoje (AKP). Zveřejněné e-maily pochází z rozmezí let 2010 až počátku července 2016. WikiLeaks dokumenty uveřejnila v reakci na rozsáhlé čistky v armádě, justici a školství, ke kterým turecká vláda přistoupila po zmařeném pokusu o vojenský převrat. Turecký regulátor Internetu přístup ke stránce WikiLeaks v Turecku zablokoval.\n\n\"Hlavní článek: Vault 7\"\n\nDokumenty, publikované v březnu 2017, odhalující dokumentaci a zdrojové kódy k hackovacím nástrojům CIA. Zveřejněný software obsahuje dosud neodhalené chyby v televizích, autech, internetových prohlížečích a operačních systémech počítačů a chytrých telefonů. Mezi další publikace z téže série patří frameworky Marble a Grasshopper. Tyto frameworky pomáhají CIA zahladit stopy ve zdrojovém kódu malware a nebo změnit jazyk a původ malware, aby zmátl vyšetřovatele a nedal se vystopovat ke správnému zdroji.\n\nPublikováno 19. září 2017. Dokumenty ukazují, že ruské zákony nerozlišují mezi zákonným odposloucháváním a nezákonným hromadným sledováním bez soudního příkazu. Ruští poskytovatelé připojení mají podle zákona povinnost instalovat do sítě komponenty FSB pro sledování lidí. Tato zařízení jsou souhrnně nazývána \"System for Operative Investigative Activities (SORM)\". Celkem 209 dokumentů (datováno mezi roky 2007 a 2015) ukazuje na ruskou společnost PETER-SERVICE, která pomáhá FSB a poskytuje data mobilních operátorů (např. záznamy zpráv a hovorů, MAC adresy, IP adresy…).\n\nTato společnost nasazuje do sítě systémy jako:\nStruktura SORM vznikala v roce 1995. Za celou dobu měla 3 části:\n\nNa přelomu listopadu a prosince 2010 proti WikiLeaks zasáhly firmy:\nServer WikiLeaks tak byl nucen změnit doménu – vybral si švýcarskou wikileaks.ch. Později (v rámci jisté solidarity) se vytvořilo více než 1000 tzv. mirrorů (zrcadlových webů), archivujících data z WikiLeaks, včetně minimálně jednoho českého.\n\nAmeričtí studenti jsou varováni, aby na dokumenty, zveřejněné WikiLeaks, neodkazovali na sociálních sítích, či je nešířili, protože jejich případné budoucí zaměstnání ve státní správě vyžaduje průchod tzv. \"background checks\" („prověření minulosti“) a v případě zájmu o WikiLeaks touto kontrolou určitě neprojdou. Obamova administrativa zakázala zaměstnancům americké federální státní správy číst WikiLeaks, pokud nemají dostatečné bezpečnostní oprávnění. Zákaz potvrdila i knihovna amerického Kongresu, americké ministerstvo školství, americké ministerstvo obchodu a další vládní instituce. Firma Apple odstranila ze svého e-shopu aplikaci pro přístup k WikiLeaks. Naopak, studenti diplomacie v indickém \"Foreign Service Institute\", jsou vyzýváni, aby (pro studijní účely) sledovali styl, stručnost, preciznost a pregnantnost vyjadřování v amerických diplomatických depeších.\n\nJeden ze zakladatelů Wikipedie, Larry Sanger, ostře vystoupil proti zveřejnění serveru WikiLeaks na Twitteru a označil WikiLeaks za nepřítele vlády a celých Spojených států.\n\nPrávníci, zastupující Juliana Assangeho, šéfredaktora WikiLeaks, konstatují, že jsou pod dohledem tajných služeb.\n\n\n"}
{"id": "544124", "url": "https://cs.wikipedia.org/wiki?curid=544124", "title": "Čtyřrozměrná platónská tělesa", "text": "Čtyřrozměrná platónská tělesa\n\nJedná se o čtyřrozměrné analogie trojrozměrných platónských těles. Tyto poprvé popsal švýcarský matematik Ludwig Schläfli v polovině 19. století. Zjistil, že jich existuje právě šest (5-nadstěn, teserakt (8-nadstěn), 16-nadstěn, 24-nadstěn, 120-nadstěn a 600-nadstěn). Pět z nich je možno chápat jako vícedimenzionální analogii konkrétních pěti platónských těles v trojrozměrném prostoru (5-nadstěn, teserakt, 16-nadstěn, 120-nadstěn a 600-nadstěn). Navíc ve čtyřrozměrném prostoru existuje ještě šesté těleso (24-nadstěn), které nemá mezi trojrozměrnými platónskými tělesy ekvivalent.\n\nPodobně jako ve 3D i 4D platónská tělesa jsou duální.\n\n"}
{"id": "544127", "url": "https://cs.wikipedia.org/wiki?curid=544127", "title": "Rallye San Remo 1986", "text": "Rallye San Remo 1986\n\nRallye San Remo (oficiální název \"28º Rallye Sanremo\") byla jedenáctou soutěží mistrovství světa v rallye 1986. Vítězem se stal Markku Alen s Lancií Delta S4. V závěru sezony byly výsledky této soutěže anulovány.\n\nNa prvním testu prorazil Markku Alen s vozem Lancia Delta S4 pneumatiku a propadl se o několik pozic. Vedení v soutěži se ujal Andrea Zanussi s vozem Peugeot 205 T16 E2, kterého speciálně pro tuto soutěž nominoval tým Peugeot Sport. Ve skupině A odpočátku vedl Jean Ragnotti s továrním vozem Renault 11 Turbo. \n\nDo druhé etapy vstupoval na vedoucí pozici Zanussi, ale brzy vylétl z trati a o vedení přišel. Stejnou chybu uděla i Bruno Saby s dalším Peugeotem. Na první pozici se tak posnul Miki Biasion s Lancií. Druhý byl Juha Kankkunen s Peugeotem a třetí Dario Cerato se soukromou Lancií. Pak se na první místo prosadil Kankkunen, na druhé Alen a třetí zůstal Cerato. Alen ale ztratil čas, když minul odbočku a propadl se na čtvrtou pozici. Kvůli havárii odstoupil Timo Salonen s Peugeotem. Místo něj se na šestou pozici dostal Tony Pond s vozem MG Metro 6R4. \n\nDo třetí etapy startoval jako první Kankkunen před Alenem, Biasionem a Ceratem. Havaroval Pond a musel odstoupit. Ve skupině A musel Ragnotti odstoupit pro poruchu motoru. Do vedení se dostal Kenneth Eriksson s vozem Volkswagen Golf II GTI 16V. Noční etapy se jely opět na asfaltu. Kvůli špatné volbě pneumatik ztratil Kankkunen a do čela se prosadil Biasion. \n\nV úvodu etapy zasedala komise, která všechny zbývající vozy Peugeot ze soutěže vyloučila pro použití nedovolených aerodynamických prvků. Týmová režie Lancie pak určila, že Biasion před sebe musí pustit Alena. Třetí dojel Cerato. Čtvrté místo a nejlepší výsledek v sezoně získal Malcolm Wilson s Metrem. Pátý dojel Eriksson, který zvítězil ve skupině A.\n\n"}
{"id": "544130", "url": "https://cs.wikipedia.org/wiki?curid=544130", "title": "Kišor", "text": "Kišor\n\nKišor ( כִּ‏ישוֹ‏ר, doslova „\"Přeslice\"“, v oficiálním přepisu do angličtiny Kishor) je vesnice typu kibuc v Izraeli, v Severním distriktu, v Oblastní radě Misgav.\n\nLeží v nadmořské výšce 476 metrů, v jižní části Horní Galileji, cca 15 kilometrů východně od břehů Středozemního moře a cca 30 kilometrů na západ od Galilejského jezera. Je situována v regionu nazývaném Chevel Tefen (חבל תפן), nedaleko od hrany prudkého terénního zlomu Matlul Curim, který na severozápadní straně vystupuje z údolí Bejt ha-Kerem. Poblíž vesnice začíná vádí Nachal Jasaf, které směřuje k západu stejně jako vádí Nachal Bejt ha-Emek, jehož hluboké údolí míjí kibuc na severní straně.\n\nObec se nachází cca 107 kilometrů severovýchodně od centra Tel Avivu a cca 27 kilometrů severovýchodně od centra Haify. Kišor obývají Židé, přičemž osídlení v tomto regionu je etnicky smíšené. V údolí Bejt ha-Kerem, přímo pod kibucem, leží bývalé město Šagor, které obývají izraelští Arabové. Na západní straně leží pás měst Džulis, Jirka a Džudejda-Makr, která kromě Arabů obývají i Drúzové. Jediným větším židovským sídlem v okolí je město Karmiel 5 kilometrů jihovýchodně od osady. Krajina mezi těmito městskými centry je ovšem postoupena řadou menších židovských vesnic.\n\nObec Kišor je na dopravní síť napojena pomocí lokální silnice číslo 8544, jež propojuje všechny židovské vesnice na tomto horském masivu.\n\nVesnice Kišor byla založena roku 1976 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována byla podle biblického citátu, Kniha přísloví 31,19 - „\"Vztahuje ruce po přeslenu, svými prsty se chápe vřetena\"“ Zároveň jde o hebrejskou variantu názvu nedalekého drúzského města Kisra.\n\nVesnice byla založena roku 1976 jako polovojenské sídlo typu Nachal. Roku 1980 se změnila na trvalou civilní osadu. Nepodařilo se jí ale získat významnější populaci a pobývali zde pouze 4 lidí. V roce 2001 byl proto kibuc změněn na komunitu zaměřenou na výchovu lidí s postižením. Klienti instituce se tu zabývají i organickým zemědělstvím. Podle jiného pramene k proměně původního skomírajícího kibucu došlo už roku 1993, kdy tu mělo dojít k výměně populace a příchodu komunity tvořené stoupenci pacifistického hnutí Šalom Achšav.\n\nVesnice výhledově plánuje rozšířit zemědělské aktivity a zřídit vinice.\n\nObyvatelstvo Kišor je sekulární. Kibuc ještě k roku 2008 neměl status samostatné obce. Populaci k roku 2008 tvořilo 100 klientů ústavu a 50 členů personálu. K 31. prosinci 2014 zde žilo 145 obyvatel. Během roku 2014 populace klesla o 5,8 %.\n\n\n"}
{"id": "544140", "url": "https://cs.wikipedia.org/wiki?curid=544140", "title": "Tuval", "text": "Tuval\n\nTuval ( תּוּבַל‎, v oficiálním přepisu do angličtiny Tuval) je vesnice typu kibuc v Izraeli, v Severním distriktu, v Oblastní radě Misgav.\n\nLeží v nadmořské výšce 466 metrů, v jižní části Horní Galileji, cca 15 kilometrů východně od břehů Středozemního moře a cca 30 kilometrů na západ od Galilejského jezera. Je situována v regionu nazývaném Chevel Tefen (חבל תפן), na okraji prudkého terénního zlomu Matlul Curim, který na severozápadní straně vystupuje z údolí Bejt ha-Kerem. Západním směrem od kibucu terén klesá a je členěn četnými údolími sezónních toků, zejména vádí Nachal Chamra.\n\nNachází se cca 105 kilometrů severovýchodně od centra Tel Avivu a cca 25 kilometrů severovýchodně od centra Haify. Tuval obývají Židé, přičemž osídlení v tomto regionu je etnicky smíšené. V údolí Bejt ha-Kerem, přímo pod kibucem, leží bývalé město Šagor, které obývají izraelští Arabové. Na západní straně leží pás měst Džulis, Jirka a Džudejda-Makr, která kromě Arabů obývají i Drúzové. Jediným větším židovským sídlem v okolí je město Karmiel 4 kilometry jihovýchodně od osady. Krajina mezi těmito městskými centry je ovšem postoupena řadou menších židovských vesnic.\n\nObec Tuval je na dopravní síť napojena pomocí lokální silnice číslo 8544, jež propojuje všechny židovské vesnice na tomto horském masivu.\n\nVesnice Tuval byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována byla podle biblické postavy \"Túbal-kaina\", Genesis 4,22, který byl řemeslníkem a obráběčem kovů. Pojmenování vesnice mělo vyjádřit záměr zakladatelů orientovat místní ekonomiku na průmysl. Zakladateli kibucu byli členové židovské mládežnické sionistické organizace ha-Bonim Dror z Anglie a Jihoafrické republiky. Zpočátku šlo o polovojenskou osadu typu Nachal, později proměněna na civilní sídlo.\n\nV Tuval je k dispozici synagoga, obchod, sportovní areály a zařízení předškolní péče o děti. Funguje tu i knihovna.\n\nV roce 2003 prošla vesnice stavební expanzí a rozšířením o novou čtvrť. Výhledově je kapacita obce plánována na 140 rodin.\n\nObyvatelstvo Tuval je sekulární. Podle údajů z roku 2014 tvořili populaci v Tuval Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 299 lidí. Během roku 2014 populace stoupla o 9,9 %.\n\n\n"}
{"id": "544142", "url": "https://cs.wikipedia.org/wiki?curid=544142", "title": "RAC Rallye 1986", "text": "RAC Rallye 1986\n\nRAC Rallye 1986 byla dvanáctá soutěž mistrovství světa v rallye 1986. Po delší pauze se na tratě vrátil tým Ford M-Sport. Vítězem se stal Timo Salonen s Peugeotem 205 T16 E2.\n\nSkupinu A vedl v úvodu Ingvar Carlsson na voze Mazda 323 4WD. Předvést se na domácích tratích chtěl tým Austin Rover. Tony Pond na voze MG Metro 6R4 měl zpočátku čtvrtou pozici. Úvodní etapa se skládala hlavně z diváckých zkoušek.\n\nVe druhé etapě vedl Juha Kankkunen (Peugeot 205 T16 E2) před Markku Alenem (Lancia Delta S4). Alen se ale brzy probojoval na první pozici. Až pátý byl nejlepší Ford RS200, který pilotoval Stig Blomqvist. Před ním jel Timo Salonen s peugeotem a Mikael Ericsson s Lancií. nke konci etapy se ustálilo pořadí Ericsson, Alen, Salonen a Kakkunen. Rozdíly ale byly minimální. Pátý byl Sundstrom s dalším peugeotem a šestý Blomqvist s Fordem. \n\nTřetí etapa se jela ve Skotsku. První tři rychlostní testy vyhrál Kankkunen a dostal se do vedení. Ericsson byl druhý a Salonen třetí. Kankkunen ale havaroval a musel zpomalit. Salonen porazil Ericssona a dostal se před něj do vedení. Třetí byl Alen, čtvrtý Sundström, pátý Blomqvist a šestý Pond.\n\nI ve čtvrté etapě vedl Salonen. Ericsson měl problémy s motorem a tak se na druhou pozici posunul Alen. Ericsson se snažil ztrátu dohnat, ale motor se opět porouchal a musel ze soutěže odstoupit. Týmová režie Peugeotu pak umožnila Kankkunenovi postup před Sundstroma. Problémy s motorem vyřadily i Blomqvista, ale pátý se držel Kahle Grundell s dalším Fordem. Šestý byl Pond. Salonen vedení udržel a Alen skončil druhý\n\n"}
{"id": "544144", "url": "https://cs.wikipedia.org/wiki?curid=544144", "title": "Tritonka indická", "text": "Tritonka indická\n\nTritonka indická (\"Charonia tritonis\"), je druh velkého mořského plže z řádu kruhožábří (Archaeogastropoda). Tento druh žije ve skalnatých nebo korálových rozsedlinách, v hloubce několika metrů. Vyskytuje se ve vodách Indického oceánu a Tichého oceánu.\n\nLastura dosahuje velikosti až 353 mm výšky a 188 mm šířky. Tento mořský plž je se svou krásně tvarovanou ulitou velmi vyhledávanou sběratelskou trofejí, která se v posledních letech stává vzácnou.\n\nJe jediným ze dvou predátorů hvězdice trnové koruny. Tento plž je zřejmě úplně imunní vůči toxickému slizu, který pokrývá tělo této hvězdice. Jakmile tritonka svou oběť uchopí, už není úniku. Plž hvězdici kousek po kousku požírá zaživa.\n\nPotápěči plení populaci jednoho z pouhých dvou druhů, které mohou invazi hvězdic omezit. Jediný další predátor, který se specializuje na trnové koruny, je čtverzubec. Podle červeného seznamu IUCN je veden jako druh nevyhodnocený (NE)\n\nLastura je oblíbený dekorativní předmět a velmi vyhledávanou sběratelskou trofejí. Někdy se také upraví a používá jako trubka - například korejský nagak.\n\n"}
{"id": "544147", "url": "https://cs.wikipedia.org/wiki?curid=544147", "title": "Olympus rallye 1986", "text": "Olympus rallye 1986\n\nOlympus rallye 1986 byla třináctá a poslední soutěž mistrovství světa v rallye 1986. Vítězem se stal Markku Alen s Lancií Delta S4\n\nSoutěž začala nočním asfaltovým testem, kde vyhrál Markku Alen s vozem Lancia Delta S4 před jeho největším konkurentem, kterým byl Juha Kankkunen na voze Peugeot 205 T16 E2. Peugeot Sport ani Lancia jiné vozy nenasadily. nejvíc vozů tak nasadil tým Toyota. Třetí pozici držel Jeff Buffum na voze Audi Sport Quattro. Za ním byli Lars-Eric Torph a Björn Waldegaard s vozy Toyota Celica TCT. ve skupině A vedl Millen ve voze Mazda 323 4WD. \n\nI ve druhé etapě vedl Alen před Kankkunenem, Buffumem a Torphem. Vedoucí dvojice ale vybojovala obrovský náskok a bylo jasné, že nikdo jiný je nemá šanci porazit. za nimi stále jeli Buffum, Torph a Waldegaard. Šestí byli bratři Alessadrionové se soukromou Lancií Delta S4. \n\n"}
{"id": "544148", "url": "https://cs.wikipedia.org/wiki?curid=544148", "title": "Lavon (Izrael)", "text": "Lavon (Izrael)\n\nLavon ( לָבוֹן, v oficiálním přepisu do angličtiny Lavon) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 551 metrů, v jižní části Horní Galileji, cca 20 kilometrů východně od břehů Středozemního moře a cca 25 kilometrů na západ od Galilejského jezera. Je situována na okraji prudkého terénního zlomu Matlul Curim, který jižně od obce prudce spadá do údolí Bejt ha-Kerem. Vystupuje z něj dílčí vrchol Har Chaluc, nedaleko východním směrem od vesnice. Na severní straně se rozkládá zvlněná náhorní planina Horní Galileji. Obec z této strany míjí vádí Nachal Bejt ha-Emek.\n\nObec se nachází cca 107 kilometrů severovýchodně od centra Tel Avivu a cca 32 kilometrů severovýchodně od centra Haify. Lavon obývají Židé, přičemž osídlení v tomto regionu je etnicky smíšené. V údolí Bejt ha-Kerem, přímo pod vesnicí, leží bývalé město Šagor, které obývají izraelští Arabové. Arabské je rovněž další město v údolí - Nachf. Mezi nimi je ovšem položeno židovské město Karmiel. Na severní straně leží zase město Kisra-Sumej, které obývají arabští Drúzové. Krajina mezi těmito městskými centry je ovšem postoupena řadou menších židovských vesnic.\n\nObec Lavon je na dopravní síť napojena pomocí lokální silnice číslo 854, jež odbočuje v údolí Bejt ha-Kerem z dálnice číslo 85 a vede pak k severu, do kopců Horní Galileji, a dál až do města Ma'alot-Taršicha.\n\nVesnice Lavon byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována byla podle izraelského politika Pinchase Lavona. Původně mělo jít o kolektivně hospodařící vesnici typu kibuc. Původní osadnická skupina pak ale odešla založit vesnici Harduf. Kibuc Lavon čelil ekonomickým potížím, nedostatku zemědělské půdy a sociálním problémům, které vyústily v populační úpadek a zánik. Koncem 80. let 20. století tu byla zřízena vojenská škola. Nově byla vesnice osídlována civilisty až od roku 2000.\n\nV Lavon funguje obchod a sportovní areály. Dále je tu zařízení předškolní péče o děti. Základní škola je ve vesnici Gilon. Poblíž obytné části vesnice se rozkládá průmyslová zóna Lavon s plochou výrobních hal 12 000 metrů čtverečních. Vedení obce láká nově příchozí obyvatele na možnost získat pro výstavbu rodinného domu pozemek o nadstandardní výměře.\n\nVýhledově je osada plánována na kapacitu až 450 rodin. Obec prochází stavební expanzí, jejíž první etapa již byla dokončena a druhá je v realizaci.\n\nObyvatelstvo Lavon je sekulární. Podle údajů z roku 2014 tvořili populaci v Lavon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucím počtem obyvatel. K 31. prosinci 2014 zde žilo 639 lidí. Během roku 2014 populace stoupla o 4,8 %.\n\n\n"}
{"id": "544155", "url": "https://cs.wikipedia.org/wiki?curid=544155", "title": "Mistrovství světa v rallye 1986", "text": "Mistrovství světa v rallye 1986\n\nMistrovství světa v rallye 1986 (: \"World Rallye Championchip 1986\") byla série závodů mistrovství světa v rallye v roce 1986. Vítězem se stal fin Juha Kankkunen na voze Peugeot 205 Turbo 16 E2. Automobilka Peugeot získala i pohár konstruktérů.\n\n\n\n\n\n\n\n\n\n\n\n\n\n\n\n"}
{"id": "544164", "url": "https://cs.wikipedia.org/wiki?curid=544164", "title": "THEMIS", "text": "THEMIS\n\nTHEMIS je kosmická mise zaměřená na studium fenoménů známých jako subbouře, při nichž se uvolňuje energie ze zemské magnetosféry. Mise sestává z pěti identických družic, umístěných na silně eliptických drahách. Všechny družice byly vyneseny společně raketou Delta II 17. února 2007 ze startovacího komplexu 17 na Mysu Canaveral. Název THEMIS je akronymem z \"Time History of Events and Macroscale Interactions during Substorms\" a také je to jméno bohyně z řecké mytologie. Mise patří do programu Explorer a jednotlivé družice nesou názvy THEMIS A až THEMIS E respektive Explorer 85 až Explorer 89.\n\nDružice postavila firma Swales Aerospace z Beltsville v Marylandu. Koordinátorem vědeckého vybavení je Space Science Laboratory z University of California v Berkeley v Kalifornii, která je též provozovatelem pro NASA Headquarters, Science Mission Directorate, Washington, DC.\n\nDružice je stabilizována rotací 16 ot/min a má tvaru pravidelného nízkého čtyřbokého hranolu o rozměrech 0,84×0,84×0,51 metru se zkosenými vertikálními hranami. Boční stěny a částečně i podstavy jsou pokryty fotovoltaickými GaAs články, které dodávají 41,5 Wattů (na počátku života), resp. minimálně 40,35 W elektrické energie (na konci aktivního života) a dobíjejí lithium-iontové akumulátorové baterie s kapacitou 12 Ah.\n\nNa palubě jsou umístěny následující vědecké přístroje:\n\n\n\n\n\n\nVědecké přístroje družice jsou řízeny počítačem IDPU (\"Instrument Data Processing Unit\"), vybaveným pamětí s kapacitou 256 Mbyte k ukládání naměřených dat. Služební systémy řídí počítač BAU (\"Bus Avionics Unit\"). Telemetrický systém pracuje v pásmu S (2,2825 GHz, výkon 5 wattů, rychlost přenosu 1,024 kbit/s až 1,048576 Mbit/s). Povelový systém pracuje v pásmu S (2,1018 GHz, rychlost přenosu 1 kbit/s). Orientační systém využívá pro zjišťování osy rotace a fáze rotace sluneční senzor MSSS (\"Miniature Spinning Sun Sensor\") a polovodičový inerciální měřící systém tvořený dvěma jednoosými úhloměrnými gyroskopy IRU (\"Inertial Reference Unit\") . Pro přibližnou a krátkodobou kontrolu orientace zejména před motorickými manévry slouží 2 záložní úhloměrné gyroskopy. Pro korekce dráhy a udržování stabilní orientace osy rotace jsou družice vybaveny 4 motorky (2 axiální a 2 radiální) každý o tahu 4,4 N na jednosložkové kapalné pohonné látky. Jako palivo je použit hydrazin, jehož celkový objem na každé z družic je 49 kg. Zásoba paliva je uložena ve dvou kulových nádržích a vystačí na manévry o celkovém delta-v (celková změna rychlosti) 940 m/s.\n\nHlavní řídicí středisko a pozemní stanice BGS (\"Berkeley Ground Station\") se nacházejí v areálu University of California. Záložní pozemní stanice WGS (Wallops Ground Station) se nachází v areálu střediska NASA Wallops Flight Facility. Doplňující pozemní stanice sítě USN (\"Prioranet\") provozované společností Universal Space Network se nacházejí u South Point na havaji a u městečka Dongara v Austrálii.\n\nHlavním úkolem družic je výzkum proměnných jevů v zemské magnetosféře, souvisejících zejména s vlivem sluneční aktivity a jejich vlivu na procesy ve vysoké atmosféře, zejména související se vznikem a vývojem polárních září a následných elektrických bouří, ovlivňujících pozemní telekomunikace a energetické distribuční sítě. Pozorování z družic jsou koordinována s pozemními experimenty, zejména sledování polárních září celooblohovými kamerami ASI (All-Sky Imager) se současnou registrací změn zemského magnetického pole magnetometry GMAG (Ground-Based Magnetometer) nejméně 20 stanicemi na území Kanady a severních států USA.\n\nStart se konal 17. února 2007 na startovacím komplexu 17B na Mysu Canaveral. Všech pět sond bylo vyneseno raketou Delta II v konfiguraci 7925-10, tedy třístupňová verze s devíti pomocnými raketami na tuhé pohonné látky. Po oddělení posledního stupně rakety byly družice uvolněny a zahájily přesun na požadované dráhy. Dráhy byly nastaveny tak, aby se při měření družice nacházely v různých výškách v magnetickém ohonu zemské magnetosféry (viz obrázek).\nPrvní měření byla provedena 4. prosince 2007, kdy družice zaujaly požadovanou konstelaci v magnetickém ohonu zemské magnetosféry. Pro začátek měření byl vybrán prosinec, neboť díky delším zimním nocím na severní polokouli bylo možno provádět delší pozorování z pozemních stanic. Vědci tak měli možnost porovnat měření z družic a pozemních stanic za delší období. Noční měření také znamenají, že udaje z pozemních magnetometrů nejsou rušeny nabitými částicemi ze Slunce.\n\nBěhem pohybu po svých drahách vystřídají družice několik konstelací. Před fází měření v magnetickém ohonu jsou družice v pozici na východní straně magnetosféry. Tento stav se nazývá \"Dawn Phase\". Poté následuje již zmíněná fáze měření nazývaná \"Tail Science Phase\" kdy se všechny družice se nachází v řadě a jejich apogea jsou v magnetickém ohonu. Poté následuje fáze, kdy se apogea všech družic nachází na západní straně magnetosféry, tato fáze se nazývá \"Dusk Phase\" nebo \"Radiation Belt Science Phase\". Poslední fází je takzvaná \"Dayside Science Phase\", kdy jsou všechny družice v apogeech svých drah na osvětlené straně. Hlavní fáze měření v magnetickém ohonu se opakuje každé čtyři dny.\n\nV květnu 2008 rozhodla NASA o prodloužení mise THEMIS do roku 2012. Podle plánu budou dvě družice navedeny na selenocentrickou oběžnou dráhu (oběžná dráha Měsíce), odkud bude probíhat další pozorování zemské magnetosféry a dále bude sledována interakce Měsíce se slunečním větrem. Přesun k Měsíci zahájila jako první THEMIS B v červenci 2009 a podle plánu dosáhne jeho oběžné dráhy v říjnu 2010.\n\n"}
{"id": "544175", "url": "https://cs.wikipedia.org/wiki?curid=544175", "title": "Alanga", "text": "Alanga\n\nAlanga je říčka v Litvě, v Žemaitsku, teče v Tauragėském kraji, v okrese Tauragė. Pramení v mokřadu Plynoji pelkė (jeho plocha je 357 ha, je to botanická přírodní rezervace – mimo jiné naleziště klikvy), 5,5 km na jih od městysu Didkiemis. Je to pravý přítok řeky Jūra, vtéká do ní u vsi Alanga 58,1 km od jejího ústí do Němenu. Délka říčky je 6,6 km. Protéká územím Pagramantiské ChKO (litevsky Pagramančio regioninis parkas), celá říčka protéká lesem jménem Tyrelis (jeho plocha je 7900 ha, národní přírodní památka). Teče zpočátku směrem východním, poté obloukem do směru jihovýchodního, dalším obloukem do směru východního, poté jižního, potom se ostřeji stáčí do směru východního a dále se klikatí až do prostoru mezi vesnicemi Alanga a Jociai, kde se vlévá do řeky Jūra. Říčku překlenují silnice místního významu Visbarai – Balskai // – Tauragė a na dolním toku silnice místního významu (Pagramantis) – Ringiai – Matiškiai – Jociai – // – Alanga – Tauragė.\n\nŘíčka nemá významné přítoky.\n"}
{"id": "544183", "url": "https://cs.wikipedia.org/wiki?curid=544183", "title": "Lešek Ratibořský", "text": "Lešek Ratibořský\n\nLešek Ratibořský (polsky \"Leszek raciborski\"; asi 1290/1292 — 1336) byl kníže ratibořský (1306-1336) a kozelský (1334-1336).\n\nByl nejstarším a jediným synem Přemka Ratibořského a jeho manželky Anny, dcery Konráda II. Mazovského. Ratibořským knížetem se stal v roce 1306 po smrti svého otce. Vzhledem k jeho nezletilosti byl až do roku 1308 jeho poručníkem strýc Měšek I. Těšínský. V roce 1327 spolu s ostatními hornoslezskými knížaty složil lenní slib českému králi Janu Lucemburskému. V roce 1332 se oženil s Anežkou, dcerou Jindřicha IV. Hlohovského, ale manželství zůstalo bezdětné. Po jeho smrti se vdova znovu vdala za Ludvíka Břežského. Lešek zemřel v roce 1336 a byl (pravděpodobně) pohřben v dominikánském klášteře v Ratiboři. Jeho nástupcem se stal jeho švagr Mikuláš II. Opavský, manžel Leškovy sestry Anny.\n\n\n Genealogie opolských Piastovců\n"}
{"id": "544184", "url": "https://cs.wikipedia.org/wiki?curid=544184", "title": "Scidavis", "text": "Scidavis\n\nSciDAVis (\"Scientific Data Analysis and Visualization\") je multiplatformní software pro tvorbu grafů a analýzu dat.\n\nProgram byl uvolněn pod licencí GNU General Public License, SciDAVis je svobodný software.\n\nSciDAVis je volně dostupná interaktivní aplikace zaměřená na analýzu dat a produkci kvalitních grafů vhodných pro publikace. Kombinuje snadné učení a intuitivní, uživatelsky přívětivé grafické rozhraní s mocnými vlastnosti jako je skriptovatelnost a rozšířitelnost. SciDAVis funguje na operačních systémech GNU/Linux, Microsoft Windows a Mac OS X; možno též ba jiných platformách jako třeba BSD, přestože to nebylo testováno.SciDAVis je zaměřením podobný proprietárním programům pro Windows jako například Origin a SigmaPlot nebo též svobodným programům jako jsou QtiPlot, LabPlot a Gnuplot.To, co staví SciDAVis mimo výše uvedené, je snaha zajistit uživatelům přívětivé a otevřené prostředí (v programu i v rámci projektu) stejně pro nové i zkušené uživatele. To také znamená, že se snažíme poskytnout uživatelům dobrou dokumentaci na všech úrovních, od uživatelského manuálu, přes návody až k podrobné dokumentaci API programu.Rádi bychom podpořili uživatele, aby své zkušenosti s programem sdíleli s ostatními na našich a našich .\n\nSciDAVis umí vytvářet různé typy 2D a 3D grafů a diagramů (jako například. čárový, bodový, sloupcový, koláčový a povrchové grafy) z dat načtených z ASCII souborů, ručně zadaných, nebo vypočtených pomocí vzorců. Data jsou uložena v tabulkách ve formě sloupců (obvykle hodnoty X a Y pro 2D grafy) nebo maticích (pro 3D grafy). Tabulky jsou, stejně jako grafy a poznámky uloženy v rámci tzv. projektu a mohou být uspořádána pomocí složek. Vestavěné možnosti analýzy dat zahrnují statistiku v řádcích/sloupcích, (de)konvoluci, FFT a FFT-filtry. Proložení dat křivkou může být provedeno uživatelsky definovanými nebo vestavěnými lineárními nebo nelineárními funkcemi, včetně vícevrcholového proložení (multi-peak fitting) založeném na GNU Scientific Library. Grafy mohou být uloženy jako obrázek do několika bitmapových formátů, PDF, EPS nebo vektorového SVG. Okno poznámek umožňuje přímé vyzkoušení matematických vzorců nebo volitelné skriptovatelné rozhraní v jazyku Python. Grafické uživatelské rozhraní programu používá Qt toolkit.\n\nSciDAVis byl založen Tilmanem Benkertem a Knutem Frankem v roce 2007 jako kopie programu QtiPlot, poté co došlo k neshodám s Ionem Vasiliefem, zakladatelem a hlavním vývojářem projektu. Franke uvedl, že předmětem rozepře byly „cíle návrhu, správa zdrojů společenství okolo programu a správný způsob vydělávání peněz na projektu s otevřeným zdrojovým kódem“.\nV roce 2008 vývojáři SciDAVisu a LabPlotu shledali, že „jsou jejich projektové cíle velice podobné“ a „rozhodli se úzce spolupracovat“ se záměrem sloučení kódu do společné podpůrné vrstvy, zatímco se budou udržovat „dvě grafická uživatelská rozhraní, jedno plně začleněno do KDE4 (pod názvem LabPlot 2.x) a jedno bez závislostí na prostředí KDE (řeklo by se čisté Qt) pro snadnější užití na více operačních systémech (pod názvem SciDAVis)“. K tomu ve skutečnosti nikdy nedošlo a o 10 let později oba projekty pokračují jako samostatné obdobné projekty bez jakéhokoli druhu (alespoň co se dotýče veřejné informovanosti o ní) spolupráce, sdíleného ujednání nebo prohlášení, slučování kódu, nebo jiného druhu spolupráce nebo spojeného úsilí. Po několikaletém pozastavení vývoje aktualizace SciDAVisu pokračují.\n\nHistorie verzí\n\n"}
{"id": "544187", "url": "https://cs.wikipedia.org/wiki?curid=544187", "title": "Karel Prášek", "text": "Karel Prášek\n\nKarel Prášek (4. února 1868 Hřivno – 13. února 1932 Košetice) byl český agrárnický politik a statkář. V letech 1907–1908 předlitavský český ministr-krajan, po vzniku Československa ministr zemědělství. Nechvalně proslul zejména tzv. Práškovou aférou, která ukončila jeho politickou kariéru.\n\nPocházel ze starobylého sedláckého rodu. Politicky se angažoval již za časů Rakouska-Uherska, v devadesátých letech 19. století. V roce 1897 se stal spoluzakladatelem a jedním z předáků Sdružení českých zemědělců coby zárodku samostatné politické organizace zemědělského stavu, nezávislé na mladočeské straně. Od roku 1899 (podle jiného zdroje až od roku 1901) zasedal jako poslanec Českého zemského sněmu za toto sdružení. Ve volbách do Říšské rady roku 1901 se stal i poslancem Říšské rady jako jeden z pěti prvních poslanců za Českou agrární stranu. Zvolen byl za kurii venkovských obcí, obvod Mladá Boleslav, Nymburk, Turnov atd.\n\nV roce 1904 se stal předsedou poslaneckého klubu českých agrárníků. Na českém zemském sněmu působil v roce 1903 a 1906 jako předseda české sekce zemské školské rady. Mandát poslance Říšské rady obhájil ve volbách roku 1907, konaných již podle rovného volebního práva, tedy bez kurií. Zvolen byl za obvod Čechy 047 a v parlamentu usedl do poslaneckého Klubu českých agrárníků. Za stejný obvod uspěl i ve volbách roku 1911. Ve vídeňském parlamentu setrval až do zániku monarchie.\n\nZatímco předsedou agrární strany byl od jejího vzniku Stanislav Kubr, historik Otto Urban uvádí již počátkem 20. století Karla Práška coby faktického vůdce této politické formace. Již tehdy ale v rámci strany reprezentoval konzervativní, statkářské křídlo. V roce 1905 se ovšem strana rozhodla podpořit volební reformu včetně rovného a všeobecného volebního práva. Práška tehdy poprvé zatlačil do pozadí Antonín Švehla, otevřenější demokratickým myšlenkám. Krátkodobě dokonce Prášek stranu opustil, ale brzy se do ní vrátil.\n\nVrchol jeho politické kariéry za Rakouska-Uherska nastal, když se za vlády Maxe Becka stal českým ministrem-krajanem. Funkci zastával v období 9. listopadu 1907 – 15. listopadu 1908. Jeho nástup do vlády byl součástí širší rekonstrukce kabinetu se zohledněním výsledků voleb do Říšské rady roku 1907, v nichž čeští agrárníci výrazně uspěli. Historik Otto Urban si všímá paradoxu, kdy představitel konzervativního křídla strany získává vládní funkci díky jím odmítané volební reformě.\n\nV tomto období dosáhl Prášek největšího vlivu a bohatství; v roce 1910 zakoupil v Košeticích bývalý velkostatek baronů ze Stangleru, i se zámkem, který nechal opravit v secesním slohu.\n\nPo vzniku republiky až do roku 1924 patřil k vůdčím osobnostem agrární strany; považoval se za vůdce velkostatkářského křídla strany. V letech 1918–1920 působil ve vládě Karla Kramáře a v obou vládách rudozelené koalice (první vláda Vlastimila Tusara a druhá vláda Vlastimila Tusara) jako československý ministr zemědělství. V letech 1918–1920 byl též poslancem Revolučního národního shromáždění Republiky československé a po parlamentních volbách v roce 1920 usedl do senátu.\n\nPro vleklé neshody s předsedou strany Švehlou (měl výhrady k jeho kompromisní politice vůči sociální demokracii a bránil se agrárníky prosazované pozemkové reformě, která postihla i Práškův velkostatek) podal v červnu 1920 demisi a byl odstaven do funkce předsedy senátu.\n\nNa přelomu let 1923/1924 otřásla politickou scénou úplatkářská aféra, tzv. Lihová aféra (též Aféra lihovarnických peněz), do níž byli zapleteni vysocí státní úředníci a sám předseda senátu. Karel Prášek jako předseda Družstva hospodářských lihovarů a správce lihovarnického dispozičního fondu zneužil asi 30 milionů korun, z nichž 3 miliony prokazatelně použil k uplacení komunistického odborářského předáka a vedení kina, které patřilo národně-socialistickým odborům. Osud zbylých milionů nebyl schopen uspokojivě vysvětlit (údajně je použil na různé „sanační účely“) a panovalo všeobecné mínění, že i tyto peníze byly použity k úplatkům. Současně byly vyneseny na světlo (pravděpodobně přičiněním lidí okolo Masaryka) některé dokumenty vídeňského válečného archivu, které dokládaly, že za světové války udával rakouské policii české vlastence.\n\nPrášek se bránil poukazováním na to, že své „dispoziční fondy“ mají mnozí jiní politici a ústavní činitelé, ovšem konkrétní důkazy jejich zneužití nemohl předložit. List \"Přítomnost\" nazval aféru \"„nejošklivějším vředem, který během 5 let samostatnosti zohyzdil náš politický život“\" a skutečnost, že špička korupčního ledovce zasahovala mezi nejvyšší ústavní činitele přiměla zasáhnout i prezidenta Masaryka: nepozval Práška k novoroční audienci na Hradě a při jiném oficiálním setkání mu demonstrativně nepodal ruku. Podobně pocítil prezidentovu nemilost i národně-socialistický ministr pošt Alois Tučný, jenž byl současně předsedou odborů, které od Práška přijaly peníze na provoz kina. Tučný byl v únoru donucen k demisi.\n\nV červnu 1924 pak Národní shromáždění přijalo tzv. \"Zákon o inkompatibilitě\" (č. 144/1924 Sb.), který stanovil, co je neslučitelné s členstvím v Národním shromáždění. Jmenovitě §8 zakazoval předsedům poslanecké sněmovny resp. senátu, být členem představenstva anebo správní rady výdělečných společností. Zákonu se posměšně říkalo \"Lex Prášek\" a byl ústavními činiteli první republiky často porušován.\n\nPředseda strany Antonín Švehla využil situaci k tomu, aby se Práška definitivně zbavil, nejprve (v únoru 1924) ho donutil rezignovat na funkci předsedy senátu a posléze ho nechal v dubnu 1925 zbavit senátorského mandátu (místo něj jako náhradník nastoupil Josef Sechtr) a vyloučit ze strany (1925).\n\nPřed parlamentními volbami v roce 1925 Prášek založil vlastní Československou stranu agrární a konzervativní. Její účast ve volbách však skončila neúspěchem (nezískala ani 30 tisíc hlasů a tedy žádný mandát). Prášek pak svoji stranu rozpustil a odešel natrvalo z politického života.\n\nZemřel 13. února 1932 v Košeticích po krátké nemoci.\n\n"}
{"id": "544191", "url": "https://cs.wikipedia.org/wiki?curid=544191", "title": "Nová Moldava", "text": "Nová Moldava\n\nNová Moldava či Bošňák ( Moldova Nouă, Újmoldova, Neumoldowa, Nova Moldava) je rumunské město v Banátu. Obývá jej okolo 14 000 obyvatel. Žije zde také malá česká menšina. Město leží v župě Karaš-Severin a z okolí do něj dojíždí lidé za zaměstnaním. To platí i pro českou vesnici Svatá Helena, která leží zhruba 10km od Nové Moldavy. Někteří Češi se ve městě usadili.\n\nNová Moldava leží v Banátu na rumunské straně Dunaje několik málo kilometrů od něj. Severně od města, zhruba 65km daleko, leží župní hlavní město Rešice.\n\nMěsto se původně skládalo z dvou vesnic, a sice \"Bosniak\" (první zmínka z roku 1723, původně osídlena osadníky ze Štýrska a Tyrolska) a \"Baron\" (zmínka z roku 1761, rumunská vesnice). Od roku 1777 je doložen současný název. Historie města je úzce spojena s těžbou probíhající už od dob Starověkého Říma, která byla nejpozději roku 1728 pod nadvládou Rakouska-Uherska znovu obnovena. Od roku 1918 město patří pod Rumunsko a v roce 1968 získalo statut města. Od té doby vývoj centrální části města po několik desetiletí stagnuje, zatímco u Dunaje ležící místní část Stará Moldava (Moldova Veche) expandovala s rozšířením přístavu.\n\nHlavními povoláními jsou zde rybolov, lodní doprava, zpracování dřeva a zemědělství. Měď se prakticky přestala těžit roku 2005. Haldy hlušiny jsou nedostatečně zpevněné a vítr rozfukuje toxický prach až do Srbska, což vedlo opakovaně k diplomatickému napětí mezi oběma zeměmi.\n\nPo pádu socialismu zde začal průmysl uvadat. Zajímavostí jsou velké luxusní vily okolo pobřeží, které vybudovali pašeráci, kteří za jugoslávské krize pašovali do Srbska pohonné hmoty a díky tomu vydělali tisíce německých marek a dolarů.\n\nV roce 1777 bylo v Nové Moldavě napočítáno 32 obyvatel. V roce 1880 už bylo ve městě 3 158 lidí, z toho 2 586 Rumunů, 421 Němců, 44 Srbů a 17 Maďarů. Do roku 1966 se počet obyvatel zvýšil na 5 838 a od té doby se již jen snižuje. Podle sčítání lidu z roku 2002 žilo ve vlastním městě ještě 3 492 registrovaných obyvatel, mezi nimi 3 314 Rumunů, 67 Čechů, 49 Romů, 29 Srbů, 20 Maďarů a 10 Němců. V celém městě žilo v roce 2002 13 917 lidí.\n\nNová Moldava nemá železniční spojení. Velmi hospodářsky významný je přístav ve Staré Moldavě. Městem vede státní silnice 57 z Oršavy do Moravice. Po této silnici jezdí pravidelné autobusy na Temešvár, Rešici a Karansebeš.\n\nTuristé z Česka putující po stopách českého osídlení Banátu často začínají svou pouť v Oršavě, která má železniční spojení. Přes české vesnice se putováním dostanou až právě do Nové Moldavy, odkud se často vrací zpět do Oršavy. Potom pokračují vlakem přes Temešvár zpět do ČR.\n\n\n"}
{"id": "544199", "url": "https://cs.wikipedia.org/wiki?curid=544199", "title": "Customer insight", "text": "Customer insight\n\nCustomer (nebo consumer) insight je termín v současné době hojně používaný v oblasti marketingu, vývoje produktů a řízení vztahů se zákazníkem (CRM).\n\nAby byl Customer insight skutečným insightem, musí splňovat určité náležitosti.\n\nCustomer insight je něco:\n\nCustomer insight není číslo, není to ani zjištění z klasického průzkumu trhu nebo výrok zákazníka (např. holicí pěnu používá v segmentu 40 – 50 let 70% mužů). \n\nCustomer insight vzniká díky komplexní znalosti (někdy i díky kompletní neznalosti) dané oblasti. Může vycházet z kombinace zjištění z kvalitativních a kvantitativních průzkumů trhu, z pozorování zákaznického chování. Jedná se o prosté spojení základních myšlenek, k němuž dojde právě v daný okamžik. Člověk si řekne „heuréka“ a nebo „že já ... jsem na to nepřišel dřív“.\n\nInsight může vzniknout ve \"volné přírodě\", v ložnici a na jiných nepracovních místech. Občas i na opravdu produktivních workshopech, které se podaří jen několikrát do roka a obvykle při nich bolí hlava (vlivem myšlenkového bouření).\n\n\nPravé insighty musí být natolik konkrétní a relevantní, aby na jejich základě šly vytvořit produkty a služby, které pokrývají danou zákaznickou potřebu a mají tak velký potenciál uspět na trhu.\n"}
{"id": "544201", "url": "https://cs.wikipedia.org/wiki?curid=544201", "title": "Ukrajinská povstalecká armáda", "text": "Ukrajinská povstalecká armáda\n\nUkrajinská povstalecká armáda, UPA () byla ozbrojená jednotka Organizace ukrajinských nacionalistů, přesněji řečeno frakce Stepana Bandery (OUN-B); její příslušníci byli proto zjednodušeně označováni jako banderovci.\n\nUPA vznikla během 2. světové války na Ukrajině, dne 14. října 1942. Prvním velitelem byl Dmytro Kljačkivskyj („Klym Savur“, 1942–1943), Roman Šuchevyč („Taras Čuprynka“, 1943–1950) a Vasyl Kuk („Lemiš“, 1950–1954). Působila především v oblastech Volyně, Polesí, Haliče, Podolí a v Karpatech. Organizace začala jako revoluční skupina a vyvinula se do partyzánské armády. Její příslušníci nosili různé uniformy, včetně stejnokrojů SS či Rudé armády, na čepici měli znak trojzubce. V roce 1944 měla zhruba 35 000 členů.\n\nVelitelská struktura UPA podléhala, či se přímo překrývala s tou z Organizace ukrajinských nacionalistů (OUN). OUN vznikla spojením tajné „Ukrajinské vojenské organizace“, radikálně pravicových skupin a pravicových ukrajinských nacionalistů. OUN byla pověřená administrativními povinnostmi, zatímco UPA byla zodpovědná za vojenské operace. Podle původního prohlášení OUN bylo cílem vytvořit nezávislý, sjednocený, národní stát na území etnických Ukrajinců. Tohoto cíle mělo být dosaženo prostřednictvím národní revoluce vedené diktaturou, která by vyhnala okupační mocnosti a sestavila vládu reprezentující všechny regiony a sociální skupiny.\n\nZa dobu své existence bojovala UPA primárně proti Polákům a Sovětům. Od února 1943 bojovala také proti Němcům. Řada příslušníků ukrajinského praporu Nachtigall, který byl pod německým velením, se na jaře 1943 přidala k UPA. Od jara 1944, po sovětských úspěších ve 2. světové válce, začala organizace spolupracovat s německými silami proti Sovětům a Polákům.\n\nV únoru 1943 zahájily jednotky UPA etnické čištění Volyně (dnešní severozápadní Ukrajina) bestiálním vražděním tamních Poláků. Polští historici odhadují, že na ukrajinské Volyni a Haliči bylo povražděno (1943-1945) jednotkami UPA přes 100 000 polských civilistů (včetně žen, dětí a nemluvňat), dalšího půl milionu Poláků z oblasti uprchlo. Velitel UPA, Dmytro Kljačkivskij, zde nařídil likvidaci celé mužské polské populace mezi 16 a 60 let. Přesto většina z obětí byly ženy a děti.\n\nČistka začala vyvražděním Poláků v obci Parošl. Pak následovaly další města, např. Janova Dolina, Lipniky, Gurow, Orzeszyn, Sadowa, Zagaje, Gaj, Wola Ostrowiecka atd. Běžné bylo i vypalování polských kostelů. 11. července bylo během tzv. „krvavé neděle“ zabito okolo 8 000 Poláků, většinou žen, dětí a starších. Bylo napadeno a spáleno 99 polských vesnic a to v krajích Kovel, Volodymyr-Volynskyj a Horochiv. V červenci bylo nacionalisty celkově napadeno nejméně 530 polských vesnic, v srpnu dalších 301, zabito bylo okolo 25 000 Poláků. Vesnice byly vyrabované a spálené. Další vlny vyvražďování pokračovaly do první čtvrtiny roku 1944.\n\nNa jaře 1944, poté, co byla většina Poláků na Volyni buď zavražděna nebo prchla, se UPA přesunula do sousední východní Haliče a pokračovala ve vyvražďování. Polákům zde někdy byla dána možnost útěku. Rozkaz od velitele UPA v Haliči zněl: „Ještě jednou bych vám chtěl připomenout: nejprve vyzvat Poláky opustit svou půdu a teprve později likvidovat, a ne naopak“. Mezi desítky polských vesnic, jejichž obyvatelé byli na Haliči zcela vyvražděni a všechny budovy spáleny, byly například: Berezowica poblíž Zbaraže, Ihrowica a Plotych nedaleko Ternopilu, Podkamien nedaleko Brody, Hanachiv a Hanachivka poblíž Przemyślany.\n\nNěkteré variace mučení a úmrtí byly velmi sadistické. Britský historik Niall Ferguson poznamenal: celé vesnice zde byly vyhlazené, lidé byli často usmrcováni odpornými způsoby, docházelo k upalování, muži byli ubiti k smrti, ženy znásilněny a znetvořeny, děti probodány bajonety. Metody použité ve většině útoků byly stejné, za úsvitu byla vesnice obklopena ozbrojenými příslušníky UPA, někdy ozbrojenými sekerami, kladivy, noži a pilami. V mnoha případech byly oběti mučeny a jejich těla znetvořena. Americký historik Timothy Snyder popisuje vraždy takto: Ukrajinští partyzáni spálili domy, stříleli na ty, kteří se snažili uprchnout a donutili je vrátit se dovnitř stavení, zajaté venku zabíjeli srpy a vidlemi. V některých případech byli sťati, roztrháni na kusy, ukřižováni, nebo byli jinak vystaveni s cílem zastrašit zbývající Poláky na útěk.\n\nPo 2. světové válce působila UPA proti polské i sovětské moci, nyní již bez podpory, a byla postupně likvidována milicí i sovětskou (NKVD) a polskou (UB) tajnou policií. Příslušníci často i s rodinami pak byli vysídleni. UPA ještě v roce 1946 operovala v jihovýchodním Polsku v síle pěti až šesti tisíc příslušníků. V roce 1947 během Akce Visla byla organizace v Polsku zlikvidována.\n\nOrganizace se po válce přesouvala i na východ a severovýchod Slovenska, banderovci zde obsadili a vyloupili několik obcí, zaplnili okresy Stropkov, Prešov, Giraltovce a postupovali směrem Humenné a Snina až na hranici Zakarpatské Ukrajiny. Banderovci byli na Slovensku zlikvidováni československými složkami národní obrany a vnitra (skupina Ocel) k létu 1946. V létě 1947 se ještě některé jednotky snažily probít přes československé hranice, tentokráte to byly silné skupiny, které se nyní snažily jen probít jeho územím do Rakouska. Například skupina Chromenko se dostala až na Moravu. K poslední přestřelce s banderovci došlo dne 19. srpna 1947 při přepadení hájovny u Strečna. V bojích s banderovci v Československu v letech 1945–1947 padlo 49 osob, z toho 30 banderovců a dalších 118 zajato.\n\nV roce 1947 nastal zlom, kdy Sověti přesunuli ohnisko akcí UPA z masových akcí k infiltraci a špionáži. Po roce 1947 činnost UPA začala upadat, ovšem ještě v roce 1952 Sovětské úřady potvrdily, že bojující jednotky UPA/OUN sestávají ze 252 osob. Poslední velitel UPA, Vasyl Kuk, byl zadržen a uvězněn na šest let roku 1954. Ze zprávy Ukrajinské SSR vyplývá, že likvidace ozbrojených jednotek a podsvětí OUN byla provedena k začátku roku 1956.\n\nV prosinci 2018 podepsal ukrajinský prezident Petro Porošenko zákon, kterým získali někdejší příslušníci UPA i OUN postavení válečných veteránů a s tím související sociální výhody.\n"}
{"id": "544210", "url": "https://cs.wikipedia.org/wiki?curid=544210", "title": "Volker Beck (atlet)", "text": "Volker Beck (atlet)\n\nVolker Beck (* 30. června 1956, Nordhausen, Durynsko) je bývalý východoněmecký atlet, jehož specializací byl běh na 400 metrů překážek.\n\nPrvní úspěchy zaznamenal v roce 1975 v Athénách na juniorském mistrovství Evropy, kde získal stříbrnou medaili (400 m př.) a zlato ve štafetě na 4 x 400 metrů. V roce 1980 se stal v Moskvě olympijským vítězem. Ve finále zaběhl čtvrtku s překážkami v čase 48,70 s. Na letní olympiádě v Moskvě vybojoval společně s Klausem Thielem, Andreasem Knebelem a Frankem Schafferem také stříbrnou medaili ve štafetovém závodě na 4 x 400 metrů.\n\nDvakrát se stal vítězem evropského poháru a třikrát skončil stříbrný na světovém poháru.\n\n"}
{"id": "544238", "url": "https://cs.wikipedia.org/wiki?curid=544238", "title": "Kęstutis Šapka", "text": "Kęstutis Šapka\n\nKęstutis Šapka (* 15. listopadu 1949, Vilnius, Litevská SSR) je bývalý sovětský atlet litevské národnosti, mistr Evropy a halový mistr Evropy ve skoku do výšky.\n\nV roce 1972 reprezentoval na letních olympijských hrách v Mnichově, kde ve finále skončil s výkonem 215 cm na děleném dvanáctém místě. V roce 1971 se stal mistrem Evropy ve skoku do výšky. V sezóně 1974 nejdřív zvítězil na halovém mistrovsvtví Evropy, na podzim vybojoval stříbrnou medaili na evropském šampionátu v Římě.\n\n"}
{"id": "544250", "url": "https://cs.wikipedia.org/wiki?curid=544250", "title": "Quartier Saint-Lambert", "text": "Quartier Saint-Lambert\n\nQuartier Saint-Lambert (\"čtvrť Svatého Lamberta\") je 57. administrativní čtvrť v Paříži, která je součástí 15. městského obvodu. Má rozlohu 283,1 ha a ohraničují ji ulice Boulevard périphérique na jihu, \"Rue de la Porte d'Issy\", \"Boulevard Victor\", \"Rue Lecoubre\" a \"Rue de la Croix Nivert\" na západě, \"Rue Mademoiselle\", \"Rue Cambronne\" a \"Rue de la Procession\" na severu a \"Rue Vercingétorix\" na východě.\n\nČtvrť Saint-Lambert se nachází na území bývalé vesnice Vaugirard. V této oblasti se nacházely vinice a rovněž kamenolomy, kde se získával stavební kámen pro stavby v Paříži. V roce 1860 byla vesnice Vaugirard připojena k Paříži.\nČtvrť byla pojmenována podle kostela Saint-Lambert de Vaugirard, který je zasvěcen biskupovi svatému Lambertovi (kolem 635-705).\n\n"}
{"id": "544252", "url": "https://cs.wikipedia.org/wiki?curid=544252", "title": "Přemek Ratibořský", "text": "Přemek Ratibořský\n\nPřemek Ratibořský (polsky Przemysław raciborski, Przemko, Przemysł) (narozen 1258/1268, † 7. května 1306) byl kníže ratibořský v letech 1282–1306.\n\nByl nejmladším, čtvrtým synem Vladislava I. Opolského a jeho manželky Eufemie Velkopolské (polsky \"Eufemia Odonicówna\"), dcery velkopolského knížete Vladislava Odonice († 1239).\n\nPo smrti otce v roce 1281, nebo až v roce 1282 byl spoluvládce s bratrem Měškem I. Těšínským v části knížectví, kde byly hrady Těšín, Osvětim a Ratiboř. Kazimír a Boleslav I. pak získali Opolí a Bytom.\n\nKoncem 80. let Přemek s bratry Měškem I. a Kazimírem, ale bez Boleslava I. podpořili vratislavského biskupa Tomáše II. Zaremby ve sporu s Jindřichem IV. Probusem. Tato podpora jim nepřinesla žádnou výhodu. V roce 1287 Jindřich IV. v odvetě oblehl a téměř zničil město Ratiboř.\n\nV roce 1289 nebo 1290 si oba bratři (Přemek a Měšek) zemi rozdělili tak, že Přemek získal Ratibořsko a Měšek Těšínsko.\n\nV roce 1291 on a jeho bratři – Boleslav I. a Měšek I. složili lenní hold českému králi Václavu II. Kazimír tento lenní hold složil již v roce 1289. Zda i Václav II. složil podobný slib knížatům, není doloženo, ale bylo to možné.\n\nV roce 1299 udělil městu Ratiboři městská práva.V témže roce ohlásil záměr založení kláštera – Klášter dominikánek v Ratiboři.\n\nOkolo roku se oženil s Annou Mazovskou († 1324), dcerou czerského knížete Konráda II. Mazovského. V manželství se jim narodily čtyři děti:\n\n\nZemřel 7. května 1306. Byl pochován v klášteru sv. Jakuba v Ratiboři. Jeho nástupcem se stal jeho syn Lešek Ratibořský, který získal celé knížectví mimo Vladislavského panství, které připadlo jeho sestře Anně, ev. Konstancii.\n\n"}
{"id": "544255", "url": "https://cs.wikipedia.org/wiki?curid=544255", "title": "Andreas Köpke", "text": "Andreas Köpke\n\nAndreas Köpke (* 12. března 1962 Kiel, Německo) je bývalý německý fotbalový brankář, jenž byl součástí německé fotbalové reprezentace, která vyhrála Mistrovství světa ve fotbale 1990. Německo reprezentoval i na Mistrovství světa 1994. V roce 1993 získal v Německu ocenění Fotbalista roku.\nV německé Bundeslize vstřelil celkem 2 góly.\n\n\n"}
{"id": "544260", "url": "https://cs.wikipedia.org/wiki?curid=544260", "title": "USA (album, King Crimson)", "text": "USA (album, King Crimson)\n\nUSA je druhé koncertní album britské rockové skupiny King Crimson. Deska vyšla v dubnu 1975 (viz 1975 v hudbě), více jak půl roku poté, co byla činnost kapely (dočasně) ukončena.\n\nPo nahrání studiového alba \"Red\" v letních měsících roku 1974 byla 24. září toho roku skupina King Crimson jejím kytaristou a lídrem Robertem Frippem rozpuštěna. Samotná deska \"Red\" vyšla až jako jakýsi pohrobek v listopadu 1974.\n\nAlbum \"USA\", vydané ještě později – v dubnu 1975, bylo nahráno na koncertech v červnu 1974, během turné v USA, kdy King Crimson fungovali ještě jako kvartet. Většina skladeb na desce byla nahrána na vystoupení 28. června v newjerseyském městě Asbury Park, „21st Century Schizoid Man“ pochází z koncertu konaného o dva dny později v hlavním městě Rhode Islandu Providence. Kvůli technickým problémům s původními nahranými pásky ale musely být v některých skladbách v dubnu 1975 provedeny částečné studiové overduby houslí a elektrického piana, čehož se zmocnil Eddie Jobson.\n\nDesku (a také koncerty King Crimson v té době) otvírá úryvek z alba \"(No Pussyfooting)\", společné nahrávky Roberta Frippa a Briana Ena, přičemž na CD reedicích je tato část ve vlastní stopě, oddělená od první skladby „Larks' Tongues in Aspic, Part Two“. Na CD byly k původnímu albu přidány další bonusové skladby, které byly také nahrány 28. června 1974 v Asbury Parku.\n\n\n"}
{"id": "544264", "url": "https://cs.wikipedia.org/wiki?curid=544264", "title": "Volný pád do PODZEMÍ", "text": "Volný pád do PODZEMÍ\n\nVolný pád do PODZEMÍ je třetí díl knih s názvem PODZEMÍ. Sepsali jej Roderick Gordon a Brian Williams. v roce 2009 jej pod názvem Free Fall vydalo nakladatelství The Chicken House. Jeho předchůdci jsou \"Ztracený svět v PODZEMÍ\" a \"Hlouběji do PODZEMÍ\".\n\nWill s Chestrem a Elliot se zřítili do obrovského průduchu. Volný pád do hlubin země přežili. Ocitnou se ve světě s neznámými a dravými zvířaty. Naleznou zde spojence: Martu, kterou její manžel před lety shodil do průduchu. Pořád na ně čeká hrozba v podobě Willových nevlastních sester, které u sebe mají ampule se smrtícím virem Dominiem, určeným k vyhlazení \"Površáku\" (lidí na povrchu země).\n"}
{"id": "544275", "url": "https://cs.wikipedia.org/wiki?curid=544275", "title": "A Young Person's Guide to King Crimson", "text": "A Young Person's Guide to King Crimson\n\nA Young Person's Guide to King Crimson je první výběrové album britské rockové skupiny King Crimson. Vyšlo v roce 1976 (viz 1976 v hudbě), v době, kdy kapela již delší dobu neexistovala, neboť ji v září 1974 Robert Fripp rozpustil.\n\nDeska \"A Young Person's Guide to King Crimson\", která byla vydána jako dvojLP, shrnuje první období existence King Crimson mezi lety 1969 a 1974 a obsahuje vybrané skladby ze všech studiových alb z té doby kromě desky \"Lizard\". Název této kompilace je pravděpodobně odvozen buď od orchestrální kompozice \"The Young Person's Guide to the Orchestra\" od Benjamina Brittena nebo od televizního pořadu \"Young Person's Guide to the Orchestra\", který vytvořil Leonard Bernstein.\n\n\n"}
{"id": "544281", "url": "https://cs.wikipedia.org/wiki?curid=544281", "title": "Chorvatské národní parky", "text": "Chorvatské národní parky\n\nChorvatské národní parky je osmidílný dokumentární cestopisný seriál České televize. Poprvé byl odvysílán na počátku roku 2008.\n\n"}
{"id": "544286", "url": "https://cs.wikipedia.org/wiki?curid=544286", "title": "Jozef Karika", "text": "Jozef Karika\n\nJozef Karika (* 15. listopadu 1978, Ružomberok), je slovenský experimentální spisovatel a publicista.\n\nVystudoval historii a filosofii na Univerzitě Mateje Bela v Banské Bystrici, do povědomí se dostal po roce 2000 jak autor internetových stránek Garden of Magick a častý přispěvatel do diskusního fóra portálu Ritual.cz (pod přezdívkou „Raistlin“) a následně se díky svým prvním dvěma knihám o magii – \"Slovanská magie\" (Vodnář 2003), \"Zóny stínu\" (Vodnář 2005) – stal uznávaným a diskutovaným autorem v této oblasti. Poté však postupně ukončil své na magii zaměřené aktivity (například semináře) a začal se věnovat obecné publicistice a psaní beletrie.\n\nPrůběžně mu sice vycházely další knihy o magii (\"Magie peněz\", Ikar 2007, česky Vodnář 2008), \"Kurz praktické magie pro začátečníky\" (Ikar 2007, české vydání v nakl. Vodnář se připravuje), \"Brány meonu\" (Vodnář 2009) a britsko-americké vydavatelství Immanion Press mu vydalo knihu esejů \"Liber 767 vel Boeingus\" (2009), určenou pro americký a anglický trh), ale to byly vesměs výsledky dřívější činnosti v této oblasti vycházející s časovým zpožděním.\n\nPracoval jako historik v muzeu, televizní redaktor, vedoucí marketingového a grantového oddělení v samosprávě a jako mluvčí města Ružomberku. Do beletristického světa vstoupil svými hororovými povídkami, přičemž povídka \"Dedičstvo zeme\" se umístila na 3. místě Ceny Fantázie 2008 a povídka \"Samota\" na 1. místě Ceny Béla 2009 a na 3. místě Ceny Fantázie 2009. Tyto povídky také vyšly v příslušných antologiích. V roce 2010 mu v nakladatelství Ikar vyšla kniha \"V tieni mafie\", jež se stala bestsellerem, téměř dva měsíce byla druhou nejprodávanější knihou na Slovensku (po novince Dana Browna) a nejprodávanější knihou slovenského autora. Tento drsný román z mafiánského prostředí se šokující otevřeností popisuje bezohledné mafiánské praktiky od výpalnictví, natáčení pornografie, obchodu s bílým masem až po korupci rozežírající státní a samosprávné struktury. V roce 2011 vyšlo v témže nakladatelství vynikající pokračování \"V tieni mafie 2. – Čas dravcov\" a na podzim 2011 bude plánovaná trilogie uzavřena thrillerem \"V tieni mafie 3 – Nepriateľ štátu\". V dubnu roku 2011 vyšel v nakladatelství Knižní klub český překlad prvního dílu této trilogie.\n\n\n"}
{"id": "544296", "url": "https://cs.wikipedia.org/wiki?curid=544296", "title": "Svinošice", "text": "Svinošice\n\nObec Svinošice se nachází v okrese Blansko v Jihomoravském kraji, zhruba 10 km jihozápadně od Blanska. Žije zde obyvatel.\n\nPrvní písemná zmínka o obci pochází z roku 1210, kdy ji Lev z Klobouk daroval zábrdovickému klášteru. Později se tu vystřídalo několik majitelů, ve 14. století to byli vladykové ze Svinošic, v 15. století pánové z Boskovic.\n\n\n\n"}
{"id": "544297", "url": "https://cs.wikipedia.org/wiki?curid=544297", "title": "Paranormal Activity", "text": "Paranormal Activity\n\nParanormal Activity je americký horor z režie Orena Peliho. Film připomíná domácí video a tak vzbuzuje pocit reality. I přes malý rozpočet, 15 000 dolarů, měl film úspěch a celkově vydělal 193 355 800 dolarů.\n\nKatie a její přítel Micah se nedávno přestěhovali do domu na předměstí San Diega, v Kalifornii. Katie tvrdí, že duch, který ji pronásledoval už od mládí, žije s nimi v domě. Najme médium, Dr. Fredrichse, který říká, že je nepronásleduje duch, ale démon – říká, že se démon živí negativní energií a jeho smyslem je pronásledovat a mučit Katie bez ohledu na to, kde se zrovna nachází. Před odjezdem jim poradí, aby démona neuráželi ani s ním nekomunikovali a aby se spojili s demonologem Dr. Johanem Averiesem pro pomoc. Namísto toho Micah každou noc zapíná videokameru v jejich ložnici, aby zaznamenal paranormální aktivity, které by mohly nastat během jejich spánku v naději, že vyřeší problém sám.\n\nJiž několik nocí kamera zachycuje nadpřirozené jevy, jako jsou samovolně pohybující se objekty, světla, zapínání a vypínání televize, zvuky, hlasy a kroky na schodech. Brzy potom se Katie náhle v noci probudí, asi 2 hodiny zírá na Micaha, potom jde na zahradu a lehne si do houpačky. Micah pro ni přichází, Katie však odmítá jít nahoru a nakonec jí Micah jde aspoň pro deku a Katie se mezitím vrátí zpět do postele. Ráno si nic nepamatuje.\n\nKatie je už podrážděná tím, že Micah všechno točí a rozzlobí se, když Micah přináší domů Ouiju, navzdory varování média a jejímu zákazu. Zatímco oni dva jsou z domu, kurzor Ouija (deska s abecedou na vyvolávání duchů) se na desce samovolně pohybuje a následně vzplane malý oheň, ten ale opět sám zhasne. Tu noc Micah popráší pudrem podlahu a později najdou nelidské stopy vedoucí do ložnice z podkroví. V podkroví najde Micah spálenou fotografii mladé Katie, která si dříve myslela, že byla zničena při požáru jejího domu.\n\nKdyž Micah nakonec souhlasí s pozváním Dr. Averiese, je doktor již zaměstnán a tak pozvou namísto toho aspoň Dr. Fredrichse. Když médium přijede, dostane pocit hrůzy. Omlouvá se, že i přes jejich prosby o pomoc nemůže zůstat a že by se démon jenom naštval. O dvě noci později je Katie vytáhnuta z postele na chodbu neviditelnou silou. Micah uslyší její křik a přivede ji zpět. Druhý den objeví kousance na zádech.\n\nVystrašený a vyčerpaný manželský pár se rozhodne, že půjdou do hotelu. Později najde Micah Katie na zemi. Katie drží krucifix tak pevně, že krvácí na dlani. Micah ve vzteku spálí kříž a obrázek, který našel v podkroví. Najednou Katie jako proměněná trvá na tom, že zůstanou doma.\n\nPozději ten večer kamera zaznamená následující: Katie se probudí, vstane a zírá na Micaha zatímco on spí. Poté sejde po schodech dolů do tmy a začne křičet. Micah se probudí a běží za ní. Poté je z přízemí slyšet, co připomíná boj. Křik náhle přestane a po krátké odmlce následuje zvuk těžkých kroků přicházejících po schodech. Katie se pomalu vrací, její oblečení je nasáklé krví. Katie si sedne na zem před postel a začíná se klimbat, klimbá se asi 8 hodin. Po marném telefonátu do domu se dostaví Katieina kamarádka, která zakřičí a odběhne pro policii. Katie je později zastřelena při útoku na policistu. Film končí zprávou, že Micahovo tělo bylo nalezeno 3 dny poté a Katie zmizela.\n\nFilm má 3 alternativní konce. V prvním z nich, poté, co zvuky boje v přízemí ustanou, je přímo do kamery vrženo Micahovo bezvládné tělo a poslední sekundy záběru ukazují obličej posedlé Katie. Ve druhém alternativním konci si Katie po návratu do ložnice podřízne hrdlo. Ve 3. konci se Katie vrátí z přízemí, poté co zvuky ustanou, a po pár hodinách sezení a kývání je zastřelena policií.\n\n"}
{"id": "544298", "url": "https://cs.wikipedia.org/wiki?curid=544298", "title": "Jiřina Salačová", "text": "Jiřina Salačová\n\nJiřina Salačová, provdaná Jiřina Kárníková (14. května 1920 v Terezíně – 8. ledna 1991 v Praze) byla česká zpěvačka.\n\nV roce 1935 se stala spolu s bratrem Vladimírem Salačem, známým z chlapeckých rolí v prvorepublikových a protektorátních filmů členem Kühnova dětského sboru. Souběžně také studovala odbornou knihkupeckou školu. Počala studovat zpěv pod vedením profesorky Jeleny Holečkové – Dolanské. Spolu s Věrou Kočvarovou a Radkou Hlavsovou založila dívčí vokální skupinu Sestry Allanovy. Ve 40. a 50. letech 20. století patřila k nejpopulárnějším českým zpěvačkám v žánru pop‑music. Koncem 50.let odchází od skupiny a v r. 1962 příležitostně účinkovala ve vokálním souboru pod vedením Lubomíra Pánka a spolu s ním doprovázela vystoupení různých pěveckých osobností české pop-music 60. let. V roce 1974 byla na Bratislavské lyře vyznamenána zlatou lyrou za zásluhy o rozvoj české taneční písně. V roce 1984 prošla úspěšným comebackem a s tanečním orchestrem Václava Hybše jezdila po republice v rámci turné předvánočních koncertů. Během svého života nahrála přibližně 250 různých písniček. Patří mezi klasické zpěvačky swingové éry české populární hudby.\n\n\n\n\n"}
{"id": "544300", "url": "https://cs.wikipedia.org/wiki?curid=544300", "title": "Čínský kalendář", "text": "Čínský kalendář\n\nČínský kalendář, někdy také čínský lunární kalendář (odvozený od pohybu Měsíce), patří mezi nejstarší známé datovací systémy. První zmínka o čínském kalendáři pochází z roku 2637 před n.l. a dodnes se stále používá v Asii, především v Číně, Taiwanu, Japonsku, Vietnamu a v Koreji. Jedná se o lunisolární kalendář, který zahrnuje prvky jak lunárního tak i solárního kalendáře. Pro většinu denních činností se dnes v těchto zemích používá gregoriánský kalendář, zatímco čínský kalendář se používá k určení významných svátků, jako je Čínský nový rok.\n\nČínský zvěrokruh tvoří dvanáct zvířat v následujícím pořadí: myš (nebo krysa), buvol, tygr, králík, drak, had, kůň, ovce (nebo koza), opice, kohout, pes a prase (vepř).\n\n\n"}
{"id": "544303", "url": "https://cs.wikipedia.org/wiki?curid=544303", "title": "Rose McGowan", "text": "Rose McGowan\n\nRose Jane McGowan (* 5. září 1973, Florencie, Itálie) je americká herečka, která proslula rolí Paige Matthewsové v seriálu \"Čarodějky\". Rovněž se objevila v několika hollywoodských filmech včetně filmu \"Vřískot\" nebo \"Ďábelská hra\".\n\nV roce 2001 obsadila roli Paige Matthewsové, jednu ze tří sester v seriálu \"Čarodějky\". Nahradila tak Shannen Doherty, která už dále na seriálu nechtěla pokračovat. Čarodějky v USA skončily 178. dílem v květnu 2006.\n\n"}
{"id": "544304", "url": "https://cs.wikipedia.org/wiki?curid=544304", "title": "Kurník", "text": "Kurník\n\nKurník je stavba (příbytek) pro přebývání slepic. Kurník může stát volně ve výběhu pro slepice, nebo může být situován jako místnost v domě. Správný kurník zahrnuje hřady, krmítko a hnízdo.\n\nJe to místo, kam slepice snášejí vejce. Bývá vystlané slámou a někdy se do něho vkládá umělé vejce, které slouží slepicím jako orientace, kam mají snášet. Toto vejce se nazývá pokládek či podkladek.\n\nKrmítko může být dřevěné, kovové, někdy i plastové, většinou nádoba ve tvaru žlábku, do níž se sype potrava určená pro slepice (obilí, suché pečivo či rozšťouchané brambory, skořápky, granule). Nutná je zvláštní nádoba na vodu.\n\nHřad (někdy označován jako bidýlko) je lišta, na které se slepice hřadují (sedí v době spánku či odpočinku). Správný hřad je vybaven deskou, buď plechovou či dřevěnou, která slouží jako zachytávač slepičích exkrementů. Deska se vkládá pod hřad a lze vysouvat, aby se exkrementy daly snadno z kurníku vynést.\n\nDo kurníku jsou dva vstupy – vchodové dveře pro člověka – ošetřovatele a vchodová dvířka pro slepice. Tato dvířka by měla být zavírací, většinou na petlici, bývají i vysouvací (stejný systém jako stavidlo u rybníka). Tento systém zabezpečení je nezbytný pro ochranu slepic před škůdci – dravým ptactvem, liškami, kunami apod.\n\n"}
{"id": "544305", "url": "https://cs.wikipedia.org/wiki?curid=544305", "title": "Šípatkovec", "text": "Šípatkovec\n\nŠípatkovec (\"Echinodorus\") je rod jednoděložných rostlin z čeledi žabníkovitých. Jedná se o vodní a vlhkomilné, převážně tropické a subtropické, rostliny Ameriky vyskytující se od USA po Argentinu. Řada druhů, kříženců a kultivarů se pěstuje v akváriích, některé z nich patří mezi nejoblíbenější akvarijní rostliny vůbec. Někteří autoři z rodu \"Echinodorus\" vyčleňují jako samostatné rody \"Albidella\" a \"Helanthium\".\n\nPočet platných druhů je předmětem sporů a pohybuje se od necelých třiceti po více než šedesát. Roku 1975 uveřejnil český odborník na akvarijní rostliny Karel Rataj revizi rodu \"Echinodorus\" zahrnující 47 druhů, z toho 19 popsaných samotným Ratajem. Později Rataj popsal několik dalších druhů, mimo jiné i kontroverzní \"Echinodorus africanus\" RATAJ (1981), údajně pocházející z afrického Kamerunu (tedy zcela mimo dosud známý areál rodu). Ratajovy popisy však byly často založeny na rostlinách neznámého původu, navíc mnohdy sterilních. Pro tyto a další chyby se Ratajova revize stala předmětem odborné kritiky.\nV roce 1994 vydali američané Haynes a Holm-Nielsen novou revizi, uznávající jen 26 druhů, z toho pouze tři popsané Ratajem.Spolu s novým druhem popsaným roku 2000 Kasselmannovou, je druhů podle této revize 27:\n\n\nI tato nová revize se však stala předmětem kritiky, protože autoři vycházeli především z herbářového materiálu, nikoliv z živých rostlin. Většina rostlin na akvaristickém trhu se navíc prodává pod Ratajovými jmény. Roku 2004 vydal Rataj novou revizi, která obnovuje většinu druhů zneplatněných Haynesem a Holm-Nielsenem a zahrnuje celkem 62 druhů. Revize však opakuje chyby staré revize z roku 1975 (především popis neplodících rostlin nejasného původu).\n\nDobře známý a potvrzený výskyt šípatkovců je omezen na americký kontinent. Karel Rataj ovšem mimo jiné popsal i tři druhy údajně pocházející z Afriky. Pozdější autoři však africký původ těchto šípatkovců považují za pochybný či vyvrácený.\nPrvní a nejznámější z Ratajem popsaných afrických šípatkovců je \"Echinodorus africanus\", který údajně v Kamerunu nasbíral a do Evropy dovezl Eduard Pürzl. Christel Kasselmannová se roku 1984 v Kamerunu pokoušela šípatkovce najít, nalezla ale žabníkovité rostliny odpovídající sice Pürzlovým fotografiím, nikoliv však již Ratajovu popisu. Nalezené rostliny byly později určeny jako \"Limnophyton fluitans\". Fotografie publikovaná Ratajem pod jménem \"Echinodorus africanus\" v jeho pozdějších publikacích včetně revize z roku 2004 je identická s fotografiemi, které Rataj publikoval již dříve jako \"Echinodorus horemanii\". Haynes a Holm-Nielsen i Lehtonen uvádí \"Echinodorus africanus\" jako nomen dubium. Rostliny obvykle pěstované a prodáváné pod tímto jménem jsou blízce příbuzné s jihoamerickým \"Echinodorus uruguayensis\".\n\nDalší dva údajné africké druhy jsou \"Echinodorus veronikae\" a \"Echinodorus viridis\".\n\n \n"}
{"id": "544307", "url": "https://cs.wikipedia.org/wiki?curid=544307", "title": "Mravenec žlutý", "text": "Mravenec žlutý\n\nMravenec žlutý (\"Lasius flavus\") je druh rodu \"Lasius\" z čeledi mravencovití (\"Formicidae\"). Je sice malý, ale nápadný svým žlutým zbarvením a svou hbitostí. V České republice je nejhojnějším žlutým mravencem. Je blízce příbuzný druhu mravenec obecný (\"Lasius niger\"). Většinou žije pod zemí, někdy však může vytvářet až půlmetrové kupy hlíny – mohou přežívat až 140 let. V jednom hnízdě může být až 100 000 dělnic, které mohou společně s královnou přežívat dlouhodobá zaplavení.\n\nPatří k malým druhům mravenců. Dělnice jsou 2-4 mm dlouhé, královny 6-8,5 mm. Tělo je žluté, u větších jedinců hlava a zadeček tmavší.\nKrom toho, že je hojný po celé střední Evropě, je rozšířený také v Asii, severní Africe a ve východní severní Americe. Hnízdí v zemi, pod kameny, často vytváří kupy hlíny porostlé mechem, bylinami a travou. Vyhledává prosluněná travnatá stanoviště.\n\nTito mravenci se živí především medovicí (sladkými sekrety ze žláz mšic). Na každého mravence by připadla asi jedna mšice. Mravenci žlutí však mšice nechovají jenom kvůli medovici, ale asi od poloviny června, kdy potřebují hodně bílkovin, mravenci přecházejí k masité stravě a své mšice konzumují. Jsou na nich tudíž závislí a při vyrušení do hnízda často odnáší i mšice. Jsou neškodní, když jsou vyrušeni nesnaží se kousnout, nýbrž se okamžitě schovají do hnízda nebo pod zem.\nPrůměrná kolonie má 20 000 dělnic.\nRojení lze pozorovat za teplých večerů července a srpna. Kolonii často založí více královen, později se však projeví dominance jedné z nich a zůstane jen jedna dominantní královna (ostatní jsou vyhnány).\n"}
{"id": "544308", "url": "https://cs.wikipedia.org/wiki?curid=544308", "title": "Revoluce roku 1848 v Německu", "text": "Revoluce roku 1848 v Německu\n\nRevoluce roku 1848 v Německu byly série bouří, protestů a povstání v Německém spolku, které proběhly v německých státech a také v Rakouském císařství od roku 1848 do 1849. Někdy bývá tato revoluce, jež byla součástí tehdejších revolučních bouří v celé Evropě, označována též jako Březnová revoluce (německy \"Märzrevolution\"). Vedle nespokojenosti značné části tehdejší společnosti s autokratickou formou vlád v jednotlivých německých zemích představovaly důležité příčiny revoluce též sílící nacionalismus a pangermanismus, přičemž tato hnutí usilovala o vytvoření jednotného německého národního státu. Sociálně slabé skupiny obyvatel se pak během revoluce snažily prosadit zlepšení svých životních podmínek. Po vojenských porážkách vzbouřenců a bezvýsledném zasedání Frankfurtského parlamentu byla revoluce v německých zemích v roce 1849 potlačena.\n\nPoslední březnový den roku 1848 se sešel Frankfurtský parlament ve Frankfurtu nad Mohanem, kde vytyčil 3 základní cíle:\n\nByla předložena tato řešení pro sjednocení Německa\n\n"}
{"id": "544309", "url": "https://cs.wikipedia.org/wiki?curid=544309", "title": "Bertrand Piccard", "text": "Bertrand Piccard\n\nBertrand Piccard (* 1. březen 1958) je švýcarský psychiatr a vzduchoplavec.\n\nNarodil se v Lausanne, kraji Vaud. Jeho dědeček Auguste Piccard a otec, Jacques Piccard, byli vzduchoplavci a vynálezci.\n\nBertrand byl vždy fascinovaný letem, navázal na rodinné tradice. Nejdříve létal se závěsným kluzákem, zajímal se i o ultralehké motorizované lety, a souběžně o balony. Vytvořil četné rekordy. 1. března 1999 Piccard a Brian Jones zahájili let balonem \"Breitling Orbiter\" 3 z Chateau d'Oex ve Švýcarsku. Přistáli v Egyptě po 45 755 km letu trvajícího 19 dnů, 21 hodin a 47 minut. Za tento úspěch obdržel Harmon Trophy, FAI Zlatou leteckou cenu a Charles Green Salver.\n\n5. listopadu 2007 představil Piccard společně s André Borschbergem model letadla na solární pohon – Solar Impulse, se kterým v roce 2011 přeletěl území USA a v roce 2015 chtěl se zdokonaleným modelem obletět Zemi. Dne 23. června 2016 jako první člověk na světě přeletěl se solárně poháněným letounem Atlantik.\n"}
{"id": "544310", "url": "https://cs.wikipedia.org/wiki?curid=544310", "title": "Farmakogenetika", "text": "Farmakogenetika\n\nFarmakogenetika je obor na pomezí farmakologie a genetiky, který studuje dědičně podmíněnou variabilitu odpovědi organismu na léky, které jsou klinicky významné. Procesy, spojené se vstřebáváním léků, jejich vazbou na proteiny, distribucí v organismu, přenosem přes buněčnou membránu, interakce s buněčnými receptory, biotransformace i vylučování z organismu jsou u většiny podávaných léků ovlivněny v různé míře genetickými faktory.\n\nRozdílné účinky látek a léčiv na různé lidi pozorovalo lidstvo už od nepaměti. Jedno z prvních farmako-nutrigenetických zjištění je připisováno Pythagorovi, který zpozoroval onemocnění které u některých lidí způsobí pozření syrových favových bobů, zatím co u jiných lidí žádné onemocnění nevzniklo. Tento jev byl vysvětlen asi o 2400 let později, a to že onemocnění způsobuje defekt enzymu glukóza-6-fosfát dehydrogenázy, v jehož důsledku dochází k hemolytické anémii. Tento jev může vzniknout též po podání antimalarika primachinu ( i kyseliny acetylsalicylové, fenacetinu nebo sulfonamidů).\n\n"}
{"id": "544311", "url": "https://cs.wikipedia.org/wiki?curid=544311", "title": "Mravenec loupeživý", "text": "Mravenec loupeživý\n\nMravenec loupeživý (\"Formica sanguinea\") je druh z rodu \"Formica\", čeledi mravencovití (\"Formicidae\"). Na rozdíl od běžného lesního mravence nemá na hrudi temnou skvrnu. Tento mravenec hnízdí většinou pod kameny či v pařezech, nevytváří žádné vnější stavby jako někteří jiní mravenci z rodu \"Formica\", často se stěhuje.\n\nKrade otroky z kolonií mravenců druhu mravenec černohnědý (\"Formica fusca\"). V jiném případě královna mravence loupeživého vtrhne do hnízda mravence černohnědého, zabije královnu jejich kolonie a ujme se jí. Z kolonie pak postupně vymizí mravenci černohnědí, jelikož královna mravence loupeživého klade vajíčka vlastního druhu.\n\nMravenci černohnědí jsou v koloniích mravence loupeživého snadno rozeznatelní. Jde o černé mravence kteří mezi světlými mravenci loupeživými vyniknou. Mravenci černohnědí se starají o potomstvo, potravu, královnu a dokonce i padnou za hostitelskou kolonii mravenců loupeživých.\n\nMravenec loupeživý je rozšířen po celé Evropě, s výjimkou Itálie a pásmo jeho rozšíření probíhá celou Sibiří až do Číny. U nás je tento druh běžný a vyskytuje se zejména na výslunných okrajích lesů, a na místech, která vyhovují i zotročenému druhu \"Formica fusca\".\n\n"}
{"id": "544312", "url": "https://cs.wikipedia.org/wiki?curid=544312", "title": "Jiří Čepelka", "text": "Jiří Čepelka\n\nJiří Čepelka (* 6. června 1953 Ústí nad Orlicí) je český politik, počátkem 21. století poslanec Parlamentu ČR za Pardubický kraj, člen ODS.\n\nVyučil se strojním zámečníkem, poté odmaturoval na SPŠ textilní v Ústí nad Orlicí. Po škole pracoval jako konstruktér v podniku Kovostav, v oddělení průmyslové a právní ochrany. Od 90. let vedl právní oddělení firmy Rieter CZ, která postupně měnila název a ve které vykonával různé funkce např. člen dozorčí rady či jednatel.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Ústí nad Orlicí, k roku 1994 jako bezpartijní za ODS, v následných volbách již jako člen ODS. Profesně se k roku 1998 uvádí jako vedoucí právního oddělení, následně k roku 2002 a 2006 coby starosta, v roce 2010 opět jako vedoucí právního oddělení. V letech 1998 - 2006 byl starostou města, v roce 2006 se stal místostarostou.\n\nRoku 1994 vstoupil do ODS. Od roku 2004 působil jako místopředseda Regionální sdružení ODS.\n\nV krajských volbách roku 2000 byl zvolen do Zastupitelstva Pardubického kraje za ODS. V senátních volbách roku 2004 neúspěšně kandidoval v obvodu č. 46 - Ústí nad Orlicí do horní komory parlamentu. Vyhrál sice první kolo se ziskem 36,63 % hlasů, ve druhém kole jej ovšem porazila tehdejší křesťanská demokratka Ludmila Müllerová o pouhých 59 hlasů.\n\nVe volbách v roce 2006 byl zvolen do poslanecké sněmovny za ODS(volební obvod Pardubický kraj). Byl členem sněmovního výboru pro bezpečnost a výboru pro obranu. Ve volbách roku 2010 svůj mandát neobhájil kvůli tzv. kroužkování.\n"}
{"id": "544315", "url": "https://cs.wikipedia.org/wiki?curid=544315", "title": "Jelení jazyk celolistý", "text": "Jelení jazyk celolistý\n\nJelení jazyk celolistý (\"Asplenium scolopendrium\", syn. \"Phyllitis scolopendrium\") je menší druh kapradin z čeledi sleziníkovité (\"Aspleniaceae\"), který je někdy vyčleňován jako rod Phyllitis ze širšího rodu sleziník (\"Asplenium\"). Jedná se o vzácný druh kapradin, které se na našem území vyskytují efemérně pouze v oblasti Moravského krasu a moravských Karpat. Kvůli svému kritickému ohrožení je řazen na Červený seznam ohrožených druhů společně s asi 1 500 dalšími druhy cévnatých rostlin rostoucích v Česku.\n\nDříve byla používána jako léčivka pro obsah tříslovin a slizů.\n\nOddenek je vystoupavý až přímý se svazčitými černohnědými kořeny. Vrchol oddenku společně s řapíky a mladými listy jsou hustě pokryty tmavě rezavými plevinami. Listy jsou celistvé a celokrajné, jimiž probíhají od středního žebra téměř pravoúhle odstávající žilky. Dosahují délky 15-60 cm, šířka listů je až 8 cm. Čepel je eliptická, listová báze má srdčitý případně srdčitě ouškatý tvar, na vrcholu je zašpičatělá. Typické je zvlnění čepele na okrajích.\n\nVýtrusnicové kupky se tvoří v červenci až listopadu, jsou čárkovité, přiléhají na jednotlivé žilky. Jsou rezavě hnědé a nestejně dlouhé, často se vyskytují střídavě delší a kratší. Ostěry jsou bočně přirostlé podél kupek, jež tak kryjí shora i zdola. Výtrusy jsou na povrchu nepravidelně zbrázděné či hrbolaté.\n\nPřevážně zastíněné vlhké skály nebo vlhké listnaté lesy na sutích. Roste zejména na vápenci, na půdách rendzinového typu s bohatým obsahem humusu, ale také na nevápenných, živinami bohatších horninách. Zřídka se vyskytuje i na pískovci. Druhotně se s ním můžeme setkat na vlhkém zdivu a ve starých otevřených studnách. Jedná se o výrazně stínomilnou kapradinu s vysokými nároky na vzdušnou vlhkost.\n\nPěstuje se pro ozdobu ve stinných polohách.\n\nEvropa- zejména západní a jižní, dále střední, v severní oblasti spíše ojediněle (Norsko, j. Švédsko), severní Afrika, Malá a střední Asie, severní Amerika. V České republice pouze vzácně na území Moravy- oblast Moravského krasu a moravských Karpat.\n\nOkrasná rostlina, trvalka, do výsadeb s kyselou humózní půdou, nejčastěji používána jako skalnička.\n\nPři pěstování preferuje stanoviště v polostínu nebo ve stínu na kyselém humózním substrátu s dostatečnou vlhkostí. Množení dělením nebo výtrusy. Byl také pěstován jako léčivka pro obsah tříslovin a slizů.\n\n\n\n \n"}
{"id": "544317", "url": "https://cs.wikipedia.org/wiki?curid=544317", "title": "Niva (sýr)", "text": "Niva (sýr)\n\nNiva je sýr s modrou plísní uvnitř hmoty. Tento kravský sýr je napodobeninou francouzského ovčího sýra Roquefortu. Obsahuje 52 % sušiny, 50 % tuku v sušině, 5 % kuchyňské soli, 1,5 % cukru a 1500 kJ využitelné energie na 100 gramů sýra.\n\nVe čtyřicátých letech 20. století se název \"Roquefort\" stal chráněným názvem, a proto tento podobný sýr musel dostat jiné jméno. Technologa, ruského (donského) kozáka, Charitonova z mlékárny v Českém Krumlově (později JIHOČESKÉ MLÉKÁRNY (JČM), dnes Madeta) napadla niva, protože modrozelená barva sýru mu připomínala úrodnou louku. (Niva je i název obce sousedící s lokalitou jednoho z tradičních výrobců – \"Mlékárnou v Otinovsi\"). Tehdy zkoušel, který sýr by byl vůbec nejvhodnější pro výrobu v českokrumlovské pobočce. Zjistil, že nejvhodnější bude vyrábět sýr s modrozelenou plísní uvnitř obecně známý pod názvem rokfór, \"Roquefort\".\n\nNivu jako zavedený název používají všichni stávající výrobci v Česku. Pouze dvě značky, Jihočeská niva a Jihočeská zlatá niva, mají ochranné označení Evropské unie. Byl veden spor o užívání tohoto názvu se Slovenskem, které spor prohrálo (26:1). Tento spor a jeho výhra vlastně dokazují, že pojmenování sýru Niva/niva je známo pouze na Slovensku, díky předchozí historii ve společném státě a trhu. Ve většině státech EU není vůbec tento název znám. \n\nSýr má barvu smetanovou až sýrově žlutou. Povrch je světle hnědý a celistvý se zřetelnými vpichy a na řezu s mramorovitým prorostem světlé až tmavě zelené ušlechtilé plísně. Barva na povrchu je znakem vyzrálosti sýrů a neovlivňuje jejich zdravotní nezávadnost. Vnitřní prorost plísní může být i mírně drobivý nebo roztíratelný podle stupně zralosti sýra.\n\nKonzistence sýru je poloměkká. \n\nKe konci trvanlivosti se pod obalem může objevit slabě oranžový maz nebo prorost plísně. Tento jev je přirozený a není závadný.\n\nChuť sýru je slaná, výrazně pikantní a má příchuť po ušlechtilé plísni.\n\nSýr se vyrábí z těchto surovin:\n\nVýrobní proces musí být pod stálým hygienickým a veterinárním dohledem a uvedené suroviny musí odpovídat platným hygienickým, zdravotním a veterinárním zákonům.\n\nVýrobní proces:\n\nDnes v České republice vyrábí nivu:\n\n\nSýr ve stáří:\n\nMinimální trvanlivost sýra je obvykle 21–24 dní od data balení při skladování při vhodné teplotě 4–8 °C.\n\n\n"}
{"id": "544322", "url": "https://cs.wikipedia.org/wiki?curid=544322", "title": "Šunija", "text": "Šunija\n\nŠunija je řeka v Litvě, v Žemaitsku, v Tauragėském kraji, v okresech Šilalė a Tauragė. Je to levý přítok řeky Jūra. Je 35,1 km dlouhá. Povodí má rozlohu 159 km².\nPramení na jižním úbočí Žemaitijské vysočiny, 1 km na jih od vsi Girdiškė, 5 km na východ od městysu Upyna. Teče zprvu na západ, protéká Upynou, kde po se soutoku s říčkou Upynalė stáčí na jih, meandruje kolem rozhledny na kopci jménem Svystkalnis (163,5 m n. m.), potom na západ, opět na jih až jihojihozápad, protéká městysem Lomiai, kde protéká rybníčkem a hned po několika metrech větším Lomiaiským rybníkem (hráz 3 m vysoká, plocha 13,3 ha). Za ním se stáčí směrem jihozápadním, protéká po severozápadním okraji lesa Batakių miškas, po severozápadním okraji vsi Ridikiškė, v jejímž okolí silněji meandruje, dále kolem vsi Kaziškė, Mažonai, Lėkiškė a u u vsi Kelmynė (5 km na sever od Tauragė) se vlévá do řeky Jūra jako její levý přítok 52,8 km od jejího ústí do Němenu. Průměrný spád je 336 cm/km.\n\nŠunija litevsky znamená něco jako \"Psovstvo\" (šuo, genitiv – šuns lit. pes, přípona -ija je litevský protějšek české přípony -stvo jako ve slovech lidstvo/žmonija, bratrstvo/brolija…) Podobným stylem vznikla místní jména Psáry, Psáře. Mohli bychom použít k porozumění významu i \"Psí smečka\" tak jak jej nastínil Karel Čapek v knížce \"Dášeňka čili život štěněte\".\n"}
{"id": "544328", "url": "https://cs.wikipedia.org/wiki?curid=544328", "title": "Lakšmí", "text": "Lakšmí\n\nLakšmí (v sanskrtu लक्ष्मी \"lakṣmī\"; zvaná též Šrí Lakšmí) je hinduistická bohyně, manželka boha Višnua. Bývá spojována se štěstím a hojností, ale je i vtělením krásy. Narodila se jako dcera mudrce Bhrgua, po zapuzení bohy a útěku do oceánu se v celé své kráse znovu zrodila při kvedlání mléčného oceánu, sedíc na lotosovém květu. Ačkoli jí spíše jen zřídka bývají zasvěcovány zvláštní chrámy, hinduisté se k ní modlí velmi často. Jejím jízdním zvířetem je sova. Bývá zobrazována se dvěma či čtyřmi pažemi.\nLakšmí je také ukázkovým příkladem indického ideálu manželky. Proto doprovází avatáry Višnua, když skrze ně vstupuje do našeho světa (Ráma a jeho žena Síta, Kršna a Rádha, popř. Rukminí).\n\n"}
{"id": "544331", "url": "https://cs.wikipedia.org/wiki?curid=544331", "title": "Pankreatická šťáva", "text": "Pankreatická šťáva\n\nPankreatická šťáva je tělní tekutina produkovaná ve slinivce. Obsažené látky se dají rozdělit na pankreatické enzymy a na alkalické šťávy tvořené v pankreatu. Na tvorbě těchto pankreatických šťáv se podílí dva hormony, sekretin a pankreozymin. Pankreozymin způsobuje produkci pankreatických enzymů (trypsin, amyláza, lipáza) a sekretin stimuluje tvorbu alkalických šťáv, které mají za úkol neutralizovat kyselý chymus (natrávená potrava, která přechází ze žaludku do dvanáctníku) z důvodu kyselého pH díky HCl. Tyto pankreatické šťávy se dostávají ze slinivky břišní do dvanáctníku a dále v tenkém střevě pomáhají k rozkladu živin na jednoduché části (monosacharidy, aminokyseliny, mastné kyseliny).\n\nPankreatická šťáva je ze své podstaty alkalická díky vysoké koncentraci hydrogenuhličitanů. Hydrogenuhličitany jsou užitečné při neutralizaci kyselé žaludeční kyseliny, což umožňuje účinné enzymatické změny.\n"}
{"id": "544346", "url": "https://cs.wikipedia.org/wiki?curid=544346", "title": "Durga", "text": "Durga\n\nDurgá (v sanskrtu दुर्गा) je hinduistická bohyně, jedna z podob manželky boha Šivy (v dalších podobách Párvatí, Šakti, Kálí). Její jméno znamená doslova \"těžko přístupná\". Má podobu líté bojovnice a bývá oslavována jakožto ničitelka zlých démonů - asurů. Čtyřdenní svátek na její počest, Durgá púdžá, se stal nejdůležitějším svátkem roku v řadě indických států. Jejím jízdním zvířetem je lev či tygr. Bývá zobrazována s deseti pažemi a řadou atributů, zejména zbraní (luk a šíp, dýka, palice, meč, oštěp).\nLalitá sahasranáma (phala šruti 68-69) zmiňuje 10 hlavních jmen Déví, jejichž pronášení \"léčí negativní následky Kali jugy\":\nGangá, Gájatrí, Šjámalá, Lakšmí, Kálí, Balá, Lalitá, Rádžarádžéšvarí, Sarasvatí, Bhavání + Mátá\n\n"}
{"id": "544352", "url": "https://cs.wikipedia.org/wiki?curid=544352", "title": "Markéta Navarrská", "text": "Markéta Navarrská\n\nMarkéta Navarrská je jméno těchto navarrských princezen:\n\n"}
{"id": "544358", "url": "https://cs.wikipedia.org/wiki?curid=544358", "title": "Chaluc (Izrael)", "text": "Chaluc (Izrael)\n\nChaluc, též Har Chaluc ( חָלוּץ nebo הַר חָלוּץ, doslova „\"Průkopník\"“ nebo „\"Hora průkopníků\"“, v oficiálním přepisu do angličtiny Haluz, přepisováno též Har Halutz) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 734 metrů, v jižní části Horní Galileji, cca 22 kilometrů východně od břehů Středozemního moře a cca 25 kilometrů na západ od Galilejského jezera. Je situována na okraji strmého terénního zlomu Matlul Curim, který jižně od obce padá o 400 metrů do údolí Bejt ha-Kerem. Na hraně tohoto srázu se poblíž západního okraje vesnice vypíná dílčí vrcholek Har Chaluc. Východně od vesnice skrz tento útes klesá okolo vrcholku Har Šezor do údolí Bejt ha-Kerem vádí Nachal Talil. Na sever od vesnice se rozkládá kopcovitá krajina náhorní planiny, jež je v okolní sousedního města Kisra-Sumej členěna nevýraznými vrchy Har Kišor a Har Pelech. Protéká jí ve východozápadním směru vádí Nachal Bejt ha-Emek.\n\nTvoří součást bloku vesnic Chevel Tefen. Nachází se cca 108 kilometrů severovýchodně od centra Tel Avivu a cca 33 kilometrů severovýchodně od centra Haify. Chaluc obývají Židé, přičemž osídlení v tomto regionu je etnicky smíšené. V údolí Bejt ha-Kerem, přímo pod vesnicí, leží města Šagor a Nachf, která obývají izraelští Arabové. Mezi nimi je ovšem položeno židovské město Karmiel. Na severní straně leží zase město Kisra-Sumej, které obývají arabští Drúzové. Krajina mezi těmito městskými centry je ovšem postoupena řadou menších židovských vesnic.\n\nObec je na dopravní síť napojena pomocí lokální silnice, jež sem odbočuje u vesnice Lavon z lokální silnice číslo 854.\n\nVesnice Chaluc byla založena v roce 1985 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli obce byla skupina stoupenců reformního judaismu z USA. K nim se připojily rodiny rodilých Izraelců.\n\nV Chaluc funguje zařízení předškolní péče o děti. Základní škola je ve vesnici Gilon. V obci je k dispozici knihovna, synagoga, společenské středisko a sportovní areály. Většina obyvatel za prací dojíždí mimo obec.\n\nVýhledově má vesnice dosáhnout kapacitu 250 rodin.\n\nObyvatelstvo Chaluc je složeno z nábožensky orientovaných i sekulárních rodin. Podle údajů z roku 2014 tvořili populaci v Chaluc Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 463 lidí. Během roku 2014 populace stoupla o 7,4 %.\n\n\n"}
{"id": "544366", "url": "https://cs.wikipedia.org/wiki?curid=544366", "title": "Spotřební průmysl", "text": "Spotřební průmysl\n\nSpotřební průmysl je odvětví průmyslu vyrábějící zboží určené především ke krátkodobé nebo dlouhodobé spotřebě. Nejrozšířenějšími odvětvími spotřebního průmyslu jsou průmysl oděvní, textilní, obuvnický, polygrafický, dřevozpracující (výroba nábytku, tužek, sirek apod.) a výroba spotřební elektroniky.\n\n"}
{"id": "544367", "url": "https://cs.wikipedia.org/wiki?curid=544367", "title": "Žvýkací tabák", "text": "Žvýkací tabák\n\nŽvýkací tabák je tabákový produkt určený nikoli ke kouření, ale k rozpouštění v ústech pomocí žvýkání. Šťávy vznikající při žvýkání se uživatel zbavuje typickým odplivnutím. Obdobným způsobem se užívá také orální tabák (dipping tobacco nebo snus), které jsou ale upravené tak, že se v ústech rozpouštějí bez potřeby jejich rozžvýkání. \n\nProdej žvýkacího tabáku je v Evropské unii povolen, zakázán je prodej tabáku pro orální použití, který definuje jak směrnicí Evropské unie 2001/37/ES, tak i vyhláška. Jedná se o tabák v prášku nebo jemnozrnných granulovaních nebo kombinaci těchto forem, určený k užívání ústy, ale nevztahuje se na tabák určený ke kouření nebo žvýkání. Žvýkáním tabáku se rozumí občasné stisknutí zuby nebo jazykem s cílem získat z porce další aroma (prodloužit délku užití porce). Výjimku z této směrnice má pouze Švédsko..\n\nDávka žvýkacího tabáku se vloží do úst, zpravidla mezi tvář a dáseň, nebo mezi horní ret a zuby, a postupně se žvýká. Přitom se z něj uvolňuje nikotin i charakteristická chuť.\n\nŽvýkací tabák se vyrábí z listů tabáku, které se suší a nasolují, nařežou, fermentují a sladí. Drtivá většina žvýkacího tabáku se buď vyrábí ve Švédsku, nebo v Americe. Nejznámější společnosti, které se zabývají touto výrobou, jsou U.S. Smokeless Tobacco CO., V2 Tobacco, RJ Reynolds Tobacco.\n\nProtože se žvýkací tabák neinhaluje jako třeba klasické cigarety, je riziko rakoviny plic prakticky vyloučeno. I u něho ale existuje možnost výskytu rakoviny úst. Protože je ale ošetřen spíše parou než ohněm jako klasický tabák, obsahuje menší koncentraci nitrosaminů a karcinogenů, které jsou tělu tak škodlivé. World Health Organization (WHO) eviduje fakt, že muži ve Švédsku, kde je rozšířeno užívání snusu, mají nejmenší výskyt rakoviny plic z celé Evropy.\n\nČeský Zákon č. 379/2005 Sb. o opatřeních k ochraně před škodami působenými tabákovými výrobky, alkoholem a jinými návykovými látkami a o změně souvisejících zákonů uvádí žvýkací tabák i šňupací tabák na úroveň tabákových výrobků určených ke kouření, pokud jde o omezení prodeje (kupř. nesmí být prodáván osobám mladším 18 let), stejně je to se zatížením spotřební daní.\n\nV roce 1985 vydala Světová zdravotnická organizace (WHO) studii, podle které je orální tabák karcinogenní. Na základě této studie byl orální tabák s výjimkou Švédska a Dánska zakázán v celé Evropské unii, tento zákaz nyní platí i v České republice. Komise WHO pro tabák později konstatovala, že výsledky studií ohledně dopadů užívání orálního tabáku jsou neprůkazné.\n\nNa rozdíl od žvýkacího tabáku je orální tabák upravený tak, že ho není třeba žvýkat. Při vložení do úst se samovolně rozpouští a uvolňuje nikotin.\n\nKořeny zrodu snusu však sahají až na začátek 16. století, kdy Francouz Jean Nicot, který působil u dvora krále Jindřicha II., objevil šňupací tabák. Velice populární začal být snus začátkem 19. století ve Švédsku. V dnešní době poptávka po něm neustále narůstá a to převážně v Americe a Švédsku.\n\nVětšina snusu na trhu obsahuje víc než 50 % vody na krabičku. Podle nejnovějších statistik průměrný švédský uživatel spotřebuje 800 g snusu (zhruba 16 krabiček) za rok. Snus užívá přibližně 12 % švédské populace (1,1 milionu lidí).\n\nDříve byl švédský snus k dispozici ve Spojených státech pouze prostřednictvím zásilkového prodeje, ale rostoucí počet maloobchodníků začal popularizovat švédský snus. RJ Reynolds Tobacco Company, Philip Morris USA a U.S. Smokeless Tobacco Company nyní vyrábějí podobné výrobky s názvem Camel Snus, Marlboro Snus a Skoal Snus. Výrobní metody se značně liší od tradičních skandinávských a navíc rozdíly ve způsobu zpracování amerického snusu snižují některé z jeho výhod. \n\n\nKromě toho existují dvě varianty porcí snusu: \n\n\nPorcovaný snus je k dispozici ve třech různých velikostech: malý (slim), normální-velký (nejčastější) a maxi. Váhy se mohou lišit, ale většinou je na balení napsána hmotnost sáčku. Mini porce typicky váží téměř 0,5 g, normální (velké) sáčky váží asi 1 g a Maxi porce váží až 1,7 g v závislosti na značce. Některé značky nabízejí volbu standardní a dlouhé verze normální velikosti sáčku, které jsou podobné obsahu hmotnosti. Tyto dlouhé části se liší od tradičních sáčků tím, že je štíhlejší, ale delší, aby se vešly na dásně pohodlněji. \n\nObsah nikotinu bývá u každé značky jiný, nejčastěji bývá 8 mg nikotinu na gram tabáku. V posledních letech začali výrobci vyrábět snus Stark (nebo sterk, čili silný) a extra Stark s vyšším obsahem nikotinu. Stark odrůdy obsahují v průměru 11 mg nikotinu na gram tabáku, zatímco Extra Stark odrůdy mohou obsahovat až 22 mg nikotinu na gram tabáku. V posledních letech se setkáváme s druhy, které obsahují až 43 mg nikotinu/gram tabáku, například v ČR běžně dostupná červená či hnědá Siberia od společnosti GN Tobacco. \n\nJako nejsilnější z tabáků je považován tabák značky Grizzly který může obsahovat až 60 mg. Nikotinu na 1 gram tabáku. Do některých tabáku se přidávají střípky které mají za účel pomoct nikotinu dostat se rychleji krevního oběhu. \n\nV Evropské unii je orální tabák zakázán od roku 1992. Švédsko si zajistilo z historických důvodů z tohoto zákazu výjimku.\n\nV České republice upravuje zákaz orálního tabáku Zákon č. 110/1997 Sb. o potravinách a tabákových výrobcích. Orální tabák se v Česku nesmí nabízet k prodeji ani ke spotřebě. Jeho uvádění do oběhu zakazuje § 12, odst. 3 zákona: \"„Tabák určený k orálnímu užití je zakázáno uvádět do oběhu.“\" Za porušení tohoto nařízení hrozí podle § 17h odst. 2a) zákona pokuta až do výše 1 milion korun. \n\n"}
{"id": "544368", "url": "https://cs.wikipedia.org/wiki?curid=544368", "title": "Malpígiotvaré", "text": "Malpígiotvaré\n\nMalpígiotvaré (\"Malpighiales\") je velký řád vyšších dvouděložných rostlin. Zahrnuje 36 čeledí a více než 13000 druhů. Ze známějších čeledí sem patří např. pryšcovité, violkovité, třezalkovité a vrbovité. Zástupci tohoto řádu jsou velmi různorodí. Mohou to být dřeviny i byliny. Většinou mají pětičetné květy a svrchní semeník. S nástupem molekulární biologie a fylogenetiky došlo k četným přesunům rodů a vzniku nových čeledí v rámci tohoto řádu.\n\nŘád malpígiotvaré je morfologicky dosti různorodý. Převažují dřeviny, listy mají často palisty. Květní obaly jsou obvykle pětičetné. Charakteristickým společným znakem většiny zástupců jsou suché blizny, trilakunární nody a vláknitá vrstva osemení zvaná exotegmen. Až na výjimky převažuje svrchní synkarpní gyneceum. Několik větších čeledí má semeník srostlý převážně ze 3 plodolistů (pryšcovité (\"Euphorbiaceae\"), malpígiovité (\"Malpighiaceae\"), violkovité (\"Violaceae\"), mučenkovité (\"Passifloraceae\")).\n\nŘád podle dnešního pojetí zahrnuje celkem 36 čeledí a přes 13 000 druhů. Jedná se o největší řád kvetoucích rostlin. Největší čeledí jsou pryšcovité (\"Euphorbiaceae\"), zahrnující asi 6000 druhů ve 218 rodech.\n\nŘád malpígiotvaré je součástí větve dvouděložných rostlin nazývané Rosids I. Monofyletičnost řádu byla potvrzena molekulárními metodami. Nejblíže příbuznými řády jsou šťavelotvaré (\"Oxalidales\") a jesencotvaré (\"Celastrales\").\n\nS nástupem molekulárních metod došlo v této části taxonomického systému k velkým přesunům. V porovnání s Cronquistovým systémem byly do řádu malpígiotvaré přesunuty čeledi a rody z celkem 12 řádů: \"Theales\" (čeledi \"Caryocaraceae\", \"Clusiaceae\", \"Elatinaceae\", \"Ochnaceae\"), \"Linales\" (\"Linaceae\", \"Erythroxylaceae\", \"Humiriaceae\", \"Ixonanthaceae\"), \"Fagales\" (\"Balanopaceae\"), \"Rosales\" (\"Chrysobalanaceae\"), \"Celastrales\" (\"Dichapetalaceae\"), \"Euphorbiales\" (\"Euphorbiaceae\", \"Pandaceae\"), \"Violales\" (\"Violaceae\", \"Passifloraceae\", \"Lacistemataceae\"), \"Polygalales\" (\"Malpighiaceae\", \"Trigoniaceae\"), \"Podostemales\" (\"Podostemaceae\"), \"Rafflesiales\" (\"Rafflesiaceae\"), \"Rhizophorales\" (\"Rhizophoraceae\") a \"Salicales\" (\"Salicaceae\"). Objevuje se několik nových čeledí: \"Goupiaceae\" a \"Lophopyxidaceae\" (předtím v \"Celastraceae\"), \"Bonnetiaceae\" (předtím v \"Theaceae\"), \"Ctenolophonaceae\" (předtím v \"Linaceae\"), \"Euphroniaceae\" (předtím v \"Trigoniaceae\" nebo \"Vochysiaceae\"), \"Irvingiaceae\" (předtím v \"Simaroubaceae\").\n\nRozsáhlé úpravy se týkaly i dvou heterogenních a nemonofyletických čeledí: pryšcovité (\"Euphorbiaceae\") a \"Flacourtiaceae\". Z čeledi pryšcovité bylo vyjmuto celkem 6 nových čeledí: \"Phyllanthaceae\", \"Picrodendraceae\", \"Putranjivaceae\", \"Peraceae\", \"Pandaceae\" a \"Centroplacaceae\", obsahujících celkem 96 rodů. Čeleď \"Flacourtiaceae\" byla zcela zrušena, část rodů byla přesunuta do čeledi \"Achariaceae\", část do čeledi violkovité (\"Salicaceae\"), monotypický rod \"Aphloia\" byl přesunut do samostatné čeledi \"Aphloiaceae\" v rámci řádu \"Crossosomatales\". Od čeledi \"Clusiaceae\" byla oddělena čeleď \"Calophyllaceae\".\nSloučeny byly čeledi \"Passifloraceae\", \"Turneraceae\" a \"Malesherbiaceae\" (dnes \"Passifloraceae\"). Do čeledi \"Ochnaceae\" byly vřazeny čeledi \"Quiinaceae\" a \"Medusagynaceae\".\nObjevují se i nové čeledi – např. čeleď \"Centroplacaceae\" byla poprvé vyčleněna v systému APG III.\nV průběhu aktualizací systému APG zde nacházejí místo čeledi s dosud nejasným zařazením: \"Ctenolophonaceae\", \"Elatinaceae\", \"Lophopyxidaceae\" a \"Rafflesiaceae\".\nČeledi \"Rhizophoraceae\" a \"Erythroxylaceae\", v systému APG II sloučené, byly v APG III opět rozděleny.\n\n\n"}
{"id": "544371", "url": "https://cs.wikipedia.org/wiki?curid=544371", "title": "Volkswagen R", "text": "Volkswagen R\n\nVolkswagen divize R (Oficiálně Volkswagen R GmbH) je sportovní oddělení automobilky Volkswagen. Firma tuto divizi založila v roce 2010. \n\nJiž dříve VW vyráběl sportovní vozy označené logem R. Jednalo se o vozy Volkswagen Golf R32, Volkswagen Passat R36 a Volkswagen Touareg R50. V roce 2009 ale automobilka upustila od číslic v názvu a začala vyrábět Volkswagen Scirocco R, ke kterému se o rok později přidal Volkswagen Golf R.\n\nV roce 2010 začala svou činnost divize R, sídlící ve Warmenau u Wolfsburgu. jejím ředitelem se stal Ulrich Riestenpatt gt. Richter. Kromě sportovních úprav má firma na starost i prodej svých produktů. Do budoucna jsou plánovány další sportovní verze, popřípadě sportovní vozy. V současnosti jsou v nabídce jen Golf a Scirocco.\n"}
{"id": "544374", "url": "https://cs.wikipedia.org/wiki?curid=544374", "title": "Fridrich Vilém Těšínský", "text": "Fridrich Vilém Těšínský\n\nFridrich Vilém Těšínský (9. listopad 1601 — 19. srpen 1625) byl těšínským knížetem (1617–1625).\n\nNarodil se jako syn těšínského knížete Adama Václava a jeho manželky Alžběty Kurlandské. Jeho matka zemřela na následky porodu deset dní po jeho narození. V roce 1610 spolu se svým otcem konvertoval z protestantismu ke katolictví. Po smrti otce se stali jeho poručníky vratislavský biskup Karel Habsburský (vratislavský biskup), opavský vévoda Karel z Lichtenštejna a opolsko-ratibořský hejtman Fridrich z Oppersdorfu. V knížectví zatím vládla jako regentka jeho starší sestra Alžběta Lukrécie. Vzdělání získal v jezuitské koleji v Mnichově. V roce 1624 se vrátil do Těšína a ujal se vlády, ale už 19. srpna 1625 zemřel. Ze vztahu s neznámou těšínskou měšťankou se (pravděpodobně) už po Fridrichově smrti narodila nemanželská dcera Magdalena z Hohensteinu (asi 1625–po 1661).\n\n"}
{"id": "544377", "url": "https://cs.wikipedia.org/wiki?curid=544377", "title": "Ksukolovití", "text": "Ksukolovití\n\nKsukolovití (Daubentoniidae) je čeleď z podřádu poloopic obývajících Madagaskar. Čeleď má pouze jeden rod s jedním recentním (zachovalým) druhem ksukolem ocasatým (\"Daubentonia madagascariensis\") a s jedním vymřelým druhem ksukolem velkým (\"Daubentonia robusta\"). Ksukol ocasatý je také známý pod jménem aye-aye.\n\nTyto největší noční poloopice patří k vývojově nejstarší větvi, která se oddělila od prapředka lemurů asi v době Paleocénu nebo Eocénu. Měří asi 30 až 37 cm a ocas 44 až 53 cm. Váží přibližně 2,5 kg, samice bývá cca o 100 gramů lehčí. Jiné znaky pohlavního dimorfismu nejsou běžně patrné.\n\nDospělí ksukolové mají srst barvy černé nebo tmavě hnědé, ocas huňatý tvarem podobný veverce, v černé srsti občas prosvítají bílé chlupy. Boltce uší mají výrazné, v obličeji jsou nápadné světélkující oči přizpůsobeny k nočnímu vidění, ohraničeny tmavšími kruhy. Přední zuby, řezáky, jim v obou čelistech rostou po celý život. Úzká ústa a čenich jsou vzhledem typicky hlodavčí. Samice mají mléčné žlázy a bradavky v oblasti třísel. Oči jim překrývá zvláštní průhledná zvlhčující membránu, tzv. třetí víčko.\n\nNa předních končetinách mají silný palec s plochým nehtem, který může být od ostatních prstů hodně oddálen, je částečně protistojný. Ostatní prsty jsou na konci paličkovitě ztluštěné a mají drápy. Zvláštní je prostřední prst, ten je tenký a asi o třetinu delší než ostatní, používají ho k čistění srstí i opatřování potravy.\n\nJsou to všežravci, jejich potravou jsou rozličné ovoce, ořechy, semena, bambusové výhonky i pupeny květů, houby, larvy hmyzu i samotný hmyz. Larvy nebo hmyz vytahují prodlouženým prstem ze skulin, případně se k nim prokousávají ostrými řezáky. Tento prst používají i k pití tak, že ho smočí v tekutině a rychle v tlamě olíznou (až 3x za sekundu).\n\nPokud nemají dostatek vhodné potravy, vydávají se na plantáže domorodců, kde se krmí jejích výpěstky, tj. kokosy, mangem, cukrovou třtinou a případně i vejci z kurníků. Při hledání potravy se vzdalují od lesa i přes kilometr daleko.\n\nKsukolovití žijí ostrůvkovitě na východním, severním a severozápadním pobřeží v deštných pralesích a také se vyskytují v listnatých lesích až do nadmořské výšky 1800 metrů. Den prospí v jednoduchých hnízdech v rozsochách stromů a po západu slunce se vydávají na pastvu a lov. Popolézají pomalu po větvích a hledají jak rostlinou potravu, tak poslouchají zda neuslyší zvuky larev hmyzu pod kůrou nebo ve štěrbinách. Vertikální směrem lezou za pomoci drápů celkem snadno a protože téměř neskáči, přesunují se z jednoho stromu na druhý po zemi. Pohybují se po čtyřech končetinách jak na stromech, tak i po zemi. Převážnou část noci stráví nasloucháním a odpočinkem.\n\nSamci i samice mimo období páření žijí samostatně, potkávají se jen při pastvě. Každý jednotlivec má svoje území, samec o rozloze asi 320 m² a samice 80 m². Samčí a samičí areály se překrývají a samec má na svém několik samičích. Svá území si značkují výměšky pachových žláz, které mají odpudit konkurenty. V období páření jsou samci vůči sobě agresivní, o spáření rozhodují samice.\n\nBřezost samice ksukolovitých trvá asi 5 měsíců. Po narození, většinou jednoho, mláděte ho samice kojí asi 7 měsíců a pak ještě zůstává u matky asi dva roky než dospěje. Samec se o mládě stará minimálně. Samice má trvalou ovogenezi, produkuje vajíčka průběžně.\n\nPrůměrná doba života ve volné přírodě není známa, v zajetí se jedinec dožil až 23 let. Ksukolovití jsou živočichové žijící velice skrytě a většina znalostí o jejich způsobu života je odpozorována z umělých chovů. Jediným vážnějším přirozeným nepřítelem ksukolovitých je fosa (\"Cryptoprocta ferox\").\n\nPodle IUCN jsou ksukolové považováni za téměř ohrožený druh. Je to zapříčiněno likvidaci původních biotopů pro těžbu kvalitního dřeva nebo pro výsadbu monokulturních plantáží, i prostým mýcením lesa za účelem rozšiřování polí k uživení zvětšující se domorodé populace. To vše ksukolovitým zmenšuje nutný životní prostor pro získání vhodné potravy a odděluje od sebe jednotlivé populace.\n\n"}
{"id": "544381", "url": "https://cs.wikipedia.org/wiki?curid=544381", "title": "Sleziník zelený", "text": "Sleziník zelený\n\nSleziník zelený (\"Asplenium viride\") je kapradina z čeledi sleziníkovité, rozšířená je od nížin až po horská pásma.\n\nSleziník zelený je vytrvalá, malá kapradina, jejíž oddenek je tlustý a vyrůstá z něj růžice listů. Listy dosahují velikosti 30 cm. Řapíky jsou měkké a sytě zelené, pouze ve spodní části jsou hnědé. Na vrchní straně jsou řapíky rýhované. Listy má jednoduše zpeřené, elipsovitě okrouhlé, na spodu klínovitě zúžené a na přední straně vroubkované. Lístky neopadávají, pouze usychají spolu s řapíkem. Sporangia jsou umístěna v podélných čárkovitých kupkách v blízkosti středního nervu. Čárkové kupky jsou z boku překryty plochýmí ostěrami. Čárkové kupky najdeme na jednom lístku 2–3. Výtrusy dozrávají na podzim.\nSleziník zelený, podobně jako i jiné skalní druhy kapradin, je průkopníkem další vegetace. Zachytává částečky půdy a tím umožňuje klíčení náročnějším rostlinám.\n\nSleziník zelený se vyskytuje v Evropě, kde je rozšířen až na Island. Dále se objevuje v severní Americe, Asii a v severní Africe především v pohoří Atlas. V České republice je rozšířen vzácně.\n\nSleziník zelený roste převážně na stinných, vlhkých, vápencových skalách a starých vápnitých omítkách.\n\n\n\n \n"}
{"id": "544382", "url": "https://cs.wikipedia.org/wiki?curid=544382", "title": "Miroslav Mozetič", "text": "Miroslav Mozetič\n\nMag. Miroslav Mozetič (* 7. únor 1950, Tabor nad Dornberkom) je slovinský politik a právník.\n\nNa právnické fakultě Univerzity v Lublani promoval v roce 1976. Advokátní zkoušku složil v roce 1979. Poté působil v hospodářství, kde se věnoval zahraničnímu obchodu a zastupování před soudy. Mimo to pak v letech 1990 až 1992 působil jako tajemník městské skupščiny v Lublani.\n\nZměnu přinesl rok 1992, kdy byl za křesťanské demokraty zvolen do Státního shromáždění. Od 23. prosince 1992 do konce volebního období byl místopředsedou Shromáždění. Mimo jiné se podílel na přípravě jednacího řádu Státního shromáždění. V roce 1996 byl za SKD opět zvolen do Státního shromáždění a do června 2000 byl předsedou poslaneckého klubu SKD. Od 16. ledna 1997 byl slovinským zástupcem v Parlamentním shromáždění Rady Evropy. V roce 1999 získal na Právnické fakultě Univerzity v Lublani titul magistra právních věd (zaměření na ústavní právo). V únoru 2000 byl zaměstnán u Ústavního soudu jako poradce a od roku 2001 byl náměstkem generálního tajemníka Ústavního soudu. V roce 2005 byl jmenován generálním ředitelem Ředitelství pro legislativu na ministerstvu spravedlnosti. Počátkem roku 2006 se stal vedoucím Legislativně-právní služby Státního shromáždění. Je spoluautorem Komentáře ke slovinské ústavě.\n\nJako kandidát na funkci ústavního soudce byl zmiňován již na podzim 2006, kdy se chýlilo ke konci funkční období soudkyně Dragici Wedamové Lukićové. Soudcem se tehdy nakonec stal Franc Grad. Mozetič však byl opět navržen v roce 2007. Soudcem Ústavního soudu byl od 31. října 2007 do 30. října 2016. Od 11. ledna 2010 byl jeho místopředsedou, od 11. listopadu 2013 do 30. října 2016 pak jeho předsedou.\n\n\n"}
{"id": "544383", "url": "https://cs.wikipedia.org/wiki?curid=544383", "title": "Gary Coleman", "text": "Gary Coleman\n\nGary Wayne Coleman (8. února 1968, Zion v Illinois, USA – 28. května 2010, Provo v Utahu, USA) byl americký herec známý zejména pro svou roli v sitcomu \"Diff'rent Strokes\", kde hrál postavu Arnolda Jacksona.\n\nNarodil se v Zionu v Illinois v USA. Byl adoptován zdravotní sestrou Edmonií Sue a řidičem vysokozdvižného vozíku W. G. Colemanem. Kvůli poruše ledvin se mu zastavil růst (výška 1,42 metru) a musel denně docházet na dialýzu. Také dvakrát podstoupil transplantaci ledvin.\n\nV roce 2007 se tajně oženil s Shannon Priceovou, se kterou se seznámil během natáčení filmové komedie \"Church Ball\".\n\nDne 26. května 2010 byl přijat do nemocnice v Provu poté, co upadl ve svém domě. Podle mluvčího nemocnice byl při vědomí. 27. května se však jeho stav zhoršil a následující den zemřel. Jako příčina úmrtí byl uveden epidurální hematom\n\n\nByl parodován v broadwayském muzikálu \"Avenue Q\". Postava zde představená jako Coleman pracuje jako správce obytného komplexu, ve kterém se příběh odehrává. V písni „It Sucks to be Me“ si stěžoval na svůj osud.\n\nTuto roli původně hrála Natalie Venetia Belconová.\n\nStejně jako Arnold Schwarzenegger kandidoval v mimořádných volbách v roce 2003 na kalifornského guvernéra, ale skončil na osmém místě.\n\n"}
{"id": "544388", "url": "https://cs.wikipedia.org/wiki?curid=544388", "title": "Mammalogie", "text": "Mammalogie\n\nMammalogie (z řeckého \"mammal\" - savec a \"logos\" - věda) nebo též teriologie je zoologická věda zabývající se studiem savců, kteří představují vysoce vyspělou třídu obratlovců.\n\nMammalogie jako taková se dělí na množství specializovaných vědních disciplín, mezi které patří např. primatologie zabývající se studiem primátů či cetologie, která se zabývá studiem kytovců.\n"}
{"id": "544391", "url": "https://cs.wikipedia.org/wiki?curid=544391", "title": "Trastámarové", "text": "Trastámarové\n\nTrastámarská dynastie (\" \") nebo jen Trastámarové byla královská dynastie v Kastilii (1368–1504) a Aragonii (1412–1516) a zemích s nimi spojených (Sicílie, León, Barcelona, Valencie, atd.). Dynastii založil nemanželský syn kastilského krále Alfonse XI. (Burgundsko-Ivrejská dynastie), hrabě z Trastámary a pozdější kastilský a leónský král Jindřich II. V roce 1469 položil sňatek Ferdinanda II. Aragonského a Isabely Kastilské základ budoucímu Španělsku (oba z této dynastie), které později sjednotil jejich vnuk Karel I. z dynastie Habsburků (vládl v letech 1516-1556) a byl nejmocnějším evropským panovníkem.\n\nZakladatel dynastie Jindřich II., hrabě z Trastámary se stejně jako kastilská šlechta dostal do sporu se svým starším bratrem králem Petrem I., který vládl v letech 1350-1369. Ten totiž během své vlády tvrdě vystupoval proti šlechtě a městům, dal také zavraždit milenku svého otce, kterou byla právě matka Jindřicha II. (zvaného \"Bastard\"). Do čela odboje šlechty se tedy postavil Jindřich zTrastámary, který získal podporou Francie. Petr I. se sice udržel trůnu s anglickou vojenskou pomocí po v bitvě u Nájery roku 1367. Nedlouho poté byl ale v roce 1369 poražen v bitvě u Montiel, kde byl po bitvě zajat a zabit. Po jeho smrti se tak stal kastilskýmn a leónským králem právě Jindřich II. (mír v Bayonne z roku 1386).\n\nTrastámarská dynastie poté pokračovala v původních snanách kastilských králů o sjednocení celého tehdejšího Španělska (Hispánie, tj. včetně Portugalska). Král Jan I. se jako manžel portugalské dědičky Beatrix neúspěšně snažil získat pro kastilskou korunu také Portugalsko (1385), unii s Portugalskem podporoval také král Jindřich IV. Z obav Portugalců z kastilské nadvlády z toho nakonec sešlo a portugalský trůn získala dynastie Avis.\n\nDruhorozený syn krále Jana I. Ferdinand se stal v roce 1412 aragonským králem (také sicilským a valencijským). V době nedospělosti Jana II. spravoval záležitosti kastilské koruny.\n\nSestra krále Jindřicha IV. Isabela I., která se po smrti bratra stala královnou (1474), uzavřela za podpory velké části kastilské šlechty v roce 1469 sňatek s příbuzným aragonským králem Ferdinandem II. Tím byla od roku 1479 vytvořena dynastická unie zemí kastilské koruny a aragonské koruny, došlo ale také k posilováním královského absolutismu, unie ale hlavně vytvořila cestu ke sjednocení Španělska.\n\nKastilští a leonští králové z dynastie Trastámara:\n\n\nKdyž v roce 1410 vymřela původní aragonská královská barcelonská dynastie, rozhořel se boj o trůn. Jedním z kandidátů byl také druhorozený syn kastilského krále Jana I. Ferdinand z Antequery.\n\nV Aragonii nastoupila Ferdinandem I. z Antequery na základě rozhodčího výroku z roku 1410 v Caspe, po smrti Martina I. Staršího. Dědicem trastamarské dynastie se stali Habsburkové na základě sňatku královny Jany s Filipem I. Sličným.\n\nDědic aragonského trůnu budoucí král Ferdinand II. uzavřel v roce 1469 sňatek se svou dědičnou kastilského trůnu Isabelou Kastilskou (taktéž z dynastie Trastámára, viz výše). V roce 1474 se tak spolu se svou ženou stal \"králem manželem\" v Kastilii. Vládl až do své smrti v roce 1516, kdy nastoupil na trůn jeho vnuk Karel I. (V.) z rodu Habsburků, první španělský král. Jejich dcera Jana I. Šílená (poslední panovník Trastámarské dynastie) si totiž vzala za manželka Habsburka Filipa Sličného.\n\nAragonští králové z dynastie Trastámara:\n\n\n"}
{"id": "544399", "url": "https://cs.wikipedia.org/wiki?curid=544399", "title": "Achilles a želva", "text": "Achilles a želva\n\nAchilles a želva je starověký paradox, kterým prý Zénón z Eleje dokazoval nemožnost pohybu. Achilles – nejrychlejší běžec – nikdy nedohoní želvu, která je o kus před ním. V okamžiku, kdy totiž doběhne na původní místo želvy, želva se posunula o malý kousek dál. Když Achilles uběhne tento kousek, je želva zase o kousek dál a tak až do nekonečna. Jeho pohyb lze tedy popsat jako nekonečnou řadu stále kratších úseček, což pro starší řecké filosofy představovalo nepřekonatelný paradox.\n\nParadox reprodukuje Aristotelés ve své Fyzice a ukazuje, v čem je mylný. Chyba úvahy tkví v tom, že i součet nekonečné řady může být konečný, pokud se její členy dostatečně rychle zmenšují. Tak je tomu i v tomto případě. Zenónova úvaha je nicméně jednou z prvních ukázek uvažování, které vedlo k vynálezu infinitesimálního počtu.\n\n"}
{"id": "544406", "url": "https://cs.wikipedia.org/wiki?curid=544406", "title": "Blanka z Artois", "text": "Blanka z Artois\n\nBlanka z Artois (1248 – 2. května 1302 Paříž) byla královna navarrská, hraběnka ze Champagne a z Lancasteru. Je zakladatelkou cisterciáckého kláštera Argensoles u Troyes.\n\nNarodila se jako dcera Roberta, hraběte z Artois a Matyldy, vnučky římského krále Filipa Štaufského. Roku 1269 se provdala za navarrského prince Jindřicha. O rok později při návratu z křížové výpravy zahynul Jindřichův bezdětný starší bratr Theobald a na uprázdněný trůn se usadil Jindřich.\n\nV manželství se narodily dvě děti: syn Theobald a dcera Johana. Po smrti bratra Theobalda († 1273) a otce o rok později se stala tříletá Johana posledním příslušníkem rodu ze Champagne a ovdovělá Blanka regentkou. Oslabené navarrské království lákalo sousední Kastílii a také Aragonii, což podnítilo zájem francouzské koruny. Jednání s Blankou se ujal Karel z Anjou a roku 1275 bylo završeno orleánskou smlouvou, ve které se Blanka vzdala regentství nad Johanou ve prospěch francouzského krále Filipa III. V srpnu 1284 byla Johana provdána za francouzského následníka Filipa a tím se Navarra dostala pod správu francouzské koruny.\n\nBlanka z Artois se roku 1276 znovu provdala za Edmunda, hraběte z Lancasteru, mladšího syna krále Jindřicha III. a porodila mu čtyři děti. I svého druhého muže přežila a zemřela jako žena středního věku v Paříži roku 1302. Byla pohřbena v klášteře klarisek v Aldgate v Londýně, který byl založen jejím druhým manželem Edmundem.\n"}
{"id": "544410", "url": "https://cs.wikipedia.org/wiki?curid=544410", "title": "Marta Klampfer", "text": "Marta Klampfer\n\nMag. Marta Klampfer (* 29. březen 1953, Rakek) je slovinská právnička.\n\nPrávnickou fakultu Univerzity v Lublani dokončila v roce 1976, advokátní zkoušku pak složila v roce 1979. Poté pracovala jako odborná asistentka na soudu sdružené práce Socialistické republiky Slovinsko. V roce 1991 byla zvolena soudkyní tohoto soudu. Po reorganizaci soudní soustavy a přeměně soudů sdružené práce v pracovní a sociální soudy byla zvolena soudkyní vrchního soudu. Od roku 1997 byla vedoucí úseku pracovněprávních sporů. V roce 2001 se stala místopředsedkyní Vrchního pracovního a sociálního soudu. 6. května 2004 byla jmenována na šestileté funkční období předsedkyní Vrchního pracovního a sociálního soudu. V listopadu 2007 ji tehdejší slovinský prezident Janez Drnovšek navrhl jako kandidátku na funkci ústavní soudkyně. Ve Státním shromáždění pak pro ni hlasovalo 71 z 80 přítomných poslanců. Zvolením soudkyní Ústavního soudu opustila funkci předsedkyně Vrchního pracovního a sociálního soudu. Funkční období ústavní soudkyně jí začalo běžet 20. listopadu 2007.\n\n\n"}
{"id": "544412", "url": "https://cs.wikipedia.org/wiki?curid=544412", "title": "Příloha", "text": "Příloha\n\nVýraz příloha obecně označuje cokoliv, co je v nějaké podobě přiloženo k jinému produktu. Příloha může mít různou formu. Nejčastější příklady příloh jsou\n"}
{"id": "544413", "url": "https://cs.wikipedia.org/wiki?curid=544413", "title": "Jochen Sachse", "text": "Jochen Sachse\n\nJochen Sachse (* 2. října 1948, Frankenberg, Sasko) je bývalý východoněmecký atlet, jehož specializací byl hod kladivem.\n\nV roce 1969 skončil na mistrovství Evropy v Athénách na pátém místě. O rok později získal zlatou medaili na světové letní univerziádě v Turíně. Na evropském šampionátu 1971 v Helsinkách obsadil ve finále sedmé místo výkonem 69,74 m. Na letních olympijských hrách v tehdy západoněmeckém Mnichově získal stříbrnou medaili. V poslední sérii poslal kladivo do vzdálenosti 74,96 m a prohrál jen se sovětským kladivářem Anatolijem Bondarčukem, který zvítězil za výkon 75,50 m. \n\nV roce 1974 vybojoval stříbro také na mistrovství Evropy v Římě. O dva roky později na letní olympiádě v kanadském Montrealu obsadil ve finále šesté místo (74,30 m). Na mistrovství Evropy 1978 v Praze skončil devátý. Jeho osobní rekord z roku 1977 má hodnotu 76,44 m.\n\n"}
{"id": "544414", "url": "https://cs.wikipedia.org/wiki?curid=544414", "title": "MO-S 4 U šedé vily", "text": "MO-S 4 U šedé vily\n\nMO-S 4 je jednopodlažní, čtyřzvonový pěchotní srub, v III. stupni odolnosti. Stavební Úsek Moravská Ostrava, Bohumínský podúsek. Betonáž probíhala v období 15. až 23. června 1936 a byla prováděna firmou Dr. Ing. Karel Skorkovský, Praha XII. Pěchotní sruby na Bohumínském stavebním podúseku jsou nejvíce podobné francouzské Maginotově linii, neboť na jejich projektování pomáhali francouzští inženýři.\n\n\nV současné době je objekt spravován občanským sdružením KVH Bohumín.\n"}
{"id": "544415", "url": "https://cs.wikipedia.org/wiki?curid=544415", "title": "Kiwano", "text": "Kiwano\n\nKiwano (\"Cucumis metuliferus\", nazývané též africká rohatá okurka, divoká okurka, nebo africký rohatý meloun) je rostlina z rodu \"Cucumis\". Plod je žlutý se zelenou dužinou a s větším množstvím žlutých semen. Chuť má nasládlou.\n\nSvůj původ má v Africe. V Zimbabwe je označována jako 'gaka' nebo 'gakachika'. Pěstuje se převážně ve Spojených státech (Kalifornie), Portugalsku, Itálii, Německu, Chile, Austrálii a na Novém Zélandu.\n\nV Česku je doporučeno ji pěstovat v závětří, kam má přístup slunce, nebo ve skleníku či fóliovníku.\n\n\n \n"}
{"id": "544423", "url": "https://cs.wikipedia.org/wiki?curid=544423", "title": "Ústřední rada družstev", "text": "Ústřední rada družstev\n\nÚstřední rada družstev poté Družstevní Unie ČSFR, Družstevní asociace České republiky\n\nHistorie českého družstevnictví je od svého počátku v roce 1847 charakterizována velkou rozmanitostí nejenom po oborové stránce (peněžní, spotřební, výrobní, zemědělská, stavební, divadelní, spisovatelská, velkoobchodní, pro výstavbu Petřínské rozhledny atd.), ale reprezentuje i různé podnikatelské a politické zájmy (družstva napojená na politické strany). To vedlo i k vytváření nejrůznějších centrálních družstevních organizací s větší či menší odvětvovou a územní působností, reflektující spíše osobní ambice svých představitelů, nežli skutečné potřeby hnutí. \n\nPo šesti letech fašistické okupace se družstva aktivně zapojila do obnovy válkou zničeného národního hospodářství. Nová politická situace a zkušenosti z předválečného období vedly k dohodě, že pro dosažení silného a funkčního družstevnictví je důležité ustavení jediné centrální instituce. Již v roce 1945 začali představitelé všech stávajících družstevních svazů pracovat na vytvoření Ústřední rady družstev (ÚRD). Zvláštní komise připravila zákon o ÚRD, který byl již v srpnu 1945 předán ministru práce a sociální péče. K jeho schválení však došlo až o tři roky později v červenci 1948 a to již za zcela jiné politické situace. Prvním předsedou se tak stal komunista Antonín Zmrhal, který důsledně prosazoval linii KSČ. To vedlo k postupnému začlenění celé družstevní struktury do plánovitého hospodářství. \n\nPřes veškeré pokroucení družstevních principů, zůstala družstva jedinou trpěnou alternativou státního sektoru. I v plánovité ekonomice byla relativně hospodářsky samostatná a pokoušela se částečně konkurovat státnímu sektoru. Také ideologický tlak KSČ zde nebyl tak silný jako jinde. \n\nÚstřední rada družstev tak stála v čele úsilí za uvolnění podnikání již koncem šedesátých a znovu osmdesátých let, ale hlavně po roce 1989. Nemusela projít složitým procesem privatizace a měla k dispozici i nemalé ekonomické zázemí a finanční prostředky. Nové vedení ÚRD v čele s předsedu Otou Karenem zajistilo rychlou ekonomickou transformaci nezemědělských družstev, která pod ÚRD spadala (spotřební, bytová a výrobní – zemědělská družstva byla převedena již v padesátých letech pod ministerstvo zemědělství ) a iniciovalo nové podnikatelské projekty. \n\nNení proto náhodou, že první soukromou bankou po roce 1989 byla Coop Banka a první soukromou pojišťovnou Kooperativa. Ústřední rada družstev iniciovala rovněž přijetí zákona o stavebním spoření a o družstevních záložnách. Ústřední rada družstev byla v roce 1990 přejmenována na Družstevní unii České a Slovenské federativní republiky a po rozdělení Československa v roce 1993 vznikla Družstevní asociace ČR a Družstevná unia Slovenské republiky.\n\n\n"}
{"id": "544424", "url": "https://cs.wikipedia.org/wiki?curid=544424", "title": "Jindřich I. Navarrský", "text": "Jindřich I. Navarrský\n\nJindřich I. Navarrský ( \"Henri le Gros\", 1240 – 27. července 1274, Pamplona) byl král Navarry a hrabě ze Champagne a Brie. Svou přezdívku získal kvůli své tloušťce, která se mu údajně stala osudnou.\n\nJindřich se narodil jako mladší syn krále Theobalda I. a jeho třetí ženy Markéty, dcery Archambauda z Bourbonu. Trůn získal roku 1253 starší bratr Theobald II., ženatý s dcerou francouzského krále Ludvíka IX. Jindřich byl během bratrovy časté nepřítomnosti ustanoven regentem a později také dědicem koruny, protože Theobaldovo manželství bylo bezdětné.\n\nRoku 1269 se Jindřich v Melunu oženil s Blankou, dcerou Roberta z Artois a neteří Ludvíka IX. a v prosinci 1270 zdědil po zesnulém bratrovi Navarru a Champagne. Korunovace se konala roku 1273. Z manželství se narodila dcera Jana a syn Theobald, který byl zasnoubený s dcerou kastilského krále Alfonse X. Plán přišel vniveč poté, co chlapec spadl z cimbuří zámku Estella. Jindřich nestačil zplodit dalšího dědice, protože o rok později zemřel. Tříletá Jana se stala posledním příslušníkem rodu ze Champagne a ovdovělá Blanka regentkou.\n\nOslabené navarrské království lákalo sousední Kastílii a také Aragonii, což podnítilo zájem francouzské koruny. Jednání s Blankou se ujal Karel z Anjou a roku 1275 bylo završeno orleánskou smlouvou, ve které se Blanka vzdala regentství nad Janou ve prospěch francouzského krále Filipa III. V srpnu 1284 byla Jana provdána za francouzského následníka Filipa a tím se Navarra dostala pod správu francouzské koruny.\n\nJindřich Navarrský byl pohřben v katedrále v Pamploně. Jeho současník Dante Alighieri jej ve své Božské komedii umístil do Očistce.\n\n"}
{"id": "544431", "url": "https://cs.wikipedia.org/wiki?curid=544431", "title": "Fantom (programovací jazyk)", "text": "Fantom (programovací jazyk)\n\nFantom je obecný objektově orientovaný programovací jazyk, který lze provozovat nad Java Virtual Machine, .NET a JavaScriptem.\nJazyk podporuje funkcionální konstrukty jako jsou uzávěry a paralelní zpracování s využitím Actor modelu a transakčního modelu paměti. Fantom využívá typový systém, který spojuje aspekty jak statického tak dynamického typování objektů. Fantom podobně jako Java a C# využívá syntaxi odvozenou z programovacího jazyka C.\n\nTradiční program „Hello world“ vypadá takto:\n"}
{"id": "544434", "url": "https://cs.wikipedia.org/wiki?curid=544434", "title": "Plavuňka", "text": "Plavuňka\n\nPlavuňka (\"Lycopodiella\") je rod plavuní, rostlinné čeledi plavuňovitých (\"Lycopodiaceae\"). Existuje 38 druhů. V minulosti byl rod začleněn do rodu \"Lycopodium\" (plavuň).\n\nByliny, vyrůstající na jaře z přezimujícího terminálního pupene. Plavuňka má zpravidla chudě větvený stonek. Ten je rozlišen na hlavní, poléhavý stonek a postranní stonkové větve, které jsou vzpřímené a zakončeny obvykle jedním nebo několika málo výtrusnicovými klasy. Sporangia jsou téměř kulovitá nebo ledvinovitá, mají světle žlutou barvu. Otevírají se na abaxiální straně. Spory na povrchu mají síťovitou strukturu. Prokel je válcovitý.\n\nTento rod je rozšířen kosmopolitně, nejvíce se však vyskytuje v tropech a subtropech.\n\n\n\n\n \n"}
{"id": "544438", "url": "https://cs.wikipedia.org/wiki?curid=544438", "title": "Let Air India 182", "text": "Let Air India 182\n\nLet Air India 182 byl pravidelný let indické letecké společnosti Air India operující na trase Montreal–Mirabel — Londýn–Heathrow — Dillí–Palam — Bombaj–Sahar. Letadlo typu Boeing 747-237B, používané na této lince, bylo dne 23. června 1985 nad Atlantským oceánem zničeno při bombovém útoku. Zahynulo všech 329 lidí na jeho palubě, přičemž přibližně 270 z nich tvořili občané Kanady. Tento útok je proto považován za největší masovou vraždu v kanadské historii a je také řazen k největším individuálním teroristickým útokům v historii letecké dopravy.\n\nLetadlo se jménem \"Emperor Kanishka\" právě směřovalo z kanadského Montrealu na mezipřistání v Londýně-Heathrow, přesně v 07.14:01 (UTC) s ním však řízení letového provozu v irském Corku náhle ztratilo kontakt. Podle trosek vylovených ze dna oceánu bylo zjištěno, že bomba explodovala v zavazadlovém prostoru v přední části letadla, které se v té době nacházelo ve výšce 9400 m nad Atlantským oceánem, asi 190 km jihozápadně od irského pobřeží. Na jeho palubě zahynulo všech 22 členů posádky a 307 pasažérů, včetně 84 dětí (do 12 let) a 51 mladistvých (od 13 do 18 let). 270 obětí tvořili občané Kanady, 27 pocházelo z Velké Británie a 22 z Indie, další oběti byly ze Sovětského svazu (3), Brazílie (2), USA (2), Španělska (2), Finska (1) a Argentiny (1) .\n\nBěhem rozsáhlých pátracích akcí, které následovaly po ztrátě kontaktu s letadlem, se z moře podařilo vylovit celkem 131 těl. Jejich pitvy prokázaly, že několik obětí nejenže přežilo explozi letadla, ale také následnou prudkou dekompresi, a jejich smrt tak nastala až po pádu do moře, kde došlo k jejich utonutí.\n\nS katastrofou letu 182 přímo souvisí i incident, který se udál ve stejný den v terminálu letiště Narita v Tokiu. Tam jen 55 minut po ztrátě kontaktu s Air India vybuchla při překládání zavazadel z letadla letícího z Vancouveru bomba, která zabila dva pracovníky letiště, další čtyři byli vážně zraněni. Je zřejmé, že cílem útoku měl být let Air India 301 na trase Tokio–Bangkok, bomba uložená v kufru však při překládce zavazadel předčasně explodovala, což zachránilo životy 177 cestujících, kteří měli touto linkou cestovat.\n\nOd počátku vyšetřování byli hlavními podezřelými z útoku členové sikhské separatistické organizace Babbar Khalsa a dalších spřízněných skupin bojujících za vytvoření nezávislého sikhské státu v neklidné indické provincii Paňdžáb. Na útoku se nejpravděpodobněji podíleli členové těchto organizací žijící v Kanadě, jejichž radikalismus se vyostřil po krvavém útoku indické armády na Zlatý chrám v Amritsaru v červnu 1984, který byl nejposvátnější sikhskou svatyní.\n\nKonkrétní pachatelé útoku však navzdory rozsáhlému a nákladnému mezinárodnímu vyšetřování, probíhajícímu hlavně v Kanadě a Indii, zůstávají dodnes neznámí. Pozornost vyšetřovatelů se soustředila hlavně na identifikaci dvou mužů, kteří si pod jmény M. Singh a L. Singh objednali letenky na lety Air India 182 a 301 a na letišti podali svá zavazadla, přičemž ale do letadel nenastoupili. 27. října 2000, 15 let po útoku, byli zatčeni a obviněni z útoku kanadští občané sikhské původu Ripudaman Singh Malik a Ajaib Singh Bagri, oba však byli 16. března 2005 zproštěni obvinění pro nedostatek důkazů. Dostatek důkazů nebyl shromážděn ani proti dalším podezřelým z útoku, včetně lídrů sikhských separatistických skupin. Jediným pravomocně odsouzeným v tomto případě tak zůstává automechanik Inderjit Singh Reyat, který se v roce 2003 přiznal, že pomohl sestrojit bombu použitou při útoku. Nepodařilo se mu ovšem dokázat, že by měl jakékoliv bližší znalosti o chystaném atentátu. V roce 2004 ho kanadský soud odsoudil na 5 let vězení, 9. února 2008 došlo k jeho propuštění na svobodu.\n\nLetu je věnován jeden z dílů dokumentární série \"Letecké katastrofy\".\n\n\n"}
{"id": "544460", "url": "https://cs.wikipedia.org/wiki?curid=544460", "title": "Irtuona", "text": "Irtuona\n\nIrtuona je řeka v Litvě, v Žemaitsku. Teče v okresech Šilalė a Tauragė (Tauragėský kraj). Je to pravý přítok řeky Šunija. Je 22 km dlouhá. Pramení u vsi Pūtvė, na levém břehu řeky Akmena. Plocha povodí je 49 km².\n\nPramení u vsi Pūtvė, v lese jménem Ringių miškas, kterým protéká i většina jejího toku. Teče zpočátku severovýchodním a východním směrem. U vsi Vaitimėnai se stáčí na jihovýchod, u vsi Griaužai na jihozápad u vsi Tuščiai na jih, po soutoku s říčkou Būdupis ostře na východ, po soutoku s říčkou Girupis ostře na jih a u vsi Jatkantaliai na jihovýchod. Do řeky Šunija se vlévá jako její pravý přítok 7,5 km od jejího ústí do řeky Jūra. Průměrný spád je 323 cm/km. Řeka je velmi málo znečištěná – jedna z nejčistších v Litvě.\n\nLevé:\nPravé:\n"}
{"id": "544475", "url": "https://cs.wikipedia.org/wiki?curid=544475", "title": "Felix Achille de la Cámara", "text": "Felix Achille de la Cámara\n\nHrabě Felix Achille de la Cámara, \"původním jménem\" Felix Emil Josef Karel Cammra (8. listopadu 1897 Kutná Hora – 8. května 1945 Praha), byl český spisovatel, publicista, scenárista, překladatel, podnikatel v oblasti divadla a nacistický kolaborant.\n\nFelix Cammra (Cámara) byl syn císařského rady Felixe Cammry z Kutné Hory.\n\nFelix Cammra (Cámara) studoval na kutnonohorském gymnáziu; studia přerušil, když byl po vypuknutí 1. světové války odveden na frontu, kde se stal jezdeckým důstojníkem 13. dragounského pluku na ruské frontě. Vyznamenán byl německým Železným křížem, třemi rakouskými řády a medailí za statečnost. Ještě po vzniku republiky krátce působil jako aktivní důstojník československé armády (1918 – 1919); do zálohy byl převeden jako nadporučík jezdectva.\n\nCámara vedl pestrý život, provázený bohémstvím a řadou afér. Podle vlastního tvrzení měl být po otci Felixovi potomkem španělského šlechtického rodu. Proto si nechal v roce 1924 úředně změnit jméno na Felix Achilles de la Cámara del Campo y del Padrone. Používal i různé podobné verze tohoto jména: C. del Campo, Cámara del Campo, Cámara Josef Karel.\n\nV roce 1919 se ujal řízení rodinného nakladatelství Karel Šolc, které fungovalo do roku 1926. Po prodeji firmy v roce 1928 pobýval v Berlíně a v Paříži.\n\nJeho manželkou byla v letech 1922–1927 primabalerina Národního divadla Jelizaveta Nikolská (1904 – 1955). Manželství skončilo odchodem Nikolské do Paříže.\n\nZaložil Divadlo Apollo a v letech 1923–1927 zřídil a vedl divadlo Komedia v paláci Lucerna, které musel po finančním bankrotu pro malou návštěvnost rozpustit. Divadlo za nevyjasněných okolností vyhořelo. Cámara byl, spolu se svou matkou Karolinou, zatčen a vyšetřován pro podezření ze žhářství. Po několika dnech však byli oba pro nedostatek důkazů propuštěni a požár zůstal neobjasněn.\n\nV roce 1935 se stal majitelem firmy \"Cámara Films Paris\". Jeho hlavním zájmem však byla literatura. Za svého života vytvořil značné množství povídek, románů, dramat, dětské četby, rozhlasových prací a filmových námětů, pohybujících se často v rovině patosu a exaltace a čerpajících z atraktivních námětů (magie, okultismus, démonologie, konspirační teorie, egyptská mystéria). Pod šifrou \"Ra\" publikoval v Národní politice, byl redaktorem několika časopisů a kalendářů.\n\nPřekládal z němčiny, angličtiny, francouzštiny a španělštiny. Psal romány ve francouzštině .\n\nV roce 1926 vstoupil Cámara do Národní obce fašistické Radola Gajdy. Ve třicátých letech se stal členem české nacionalistického hnutí Vlajka.\n\nPřátelil se s dobrodruhem Josefem (Harrym) Jelínkem, jehož manželka Lída Jelínková-Bačkovská (* 1910, Praha) byla majitelkou nakladatelství Evropské vydavatelstvo (1937–1947). Toto nakladatelství vydávalo antisemitskou a pronacistickou publicistiku a beletrii a Felix Cámara byl jedním z jeho kmenových autorů.\n\nStejně jako přítel Harry Jelínek byl už ve 30. letech ve službách nacistů. Jako tajný příslušník nacistických jednotek SA řídil ve druhé polovině 30. let propagandu frankistického Španělska v Československu. Triptych oslavných spisů o Frankovi zahájil souborem pamfletů, fiktivních reportáží (například o obléhání republikánské pevnosti Alcazar) a koláží z oficiální frankistické propagandy \"Kupředu, Španělsko!... Arriba España!...\" (1937, pseudonym Casa del Campo). Obsáhlý spis \"Generalissimus Franco a události španělské\" (1939) a \"životopisná studie historická\" \"El Caudillo\" (1942) jsou variacemi děl heroizujících španělský fašismus, který bojuje proti \"neviditelné moci světového zednářstva\". Španělská témata obsahují také Cámarovy povídky a reportáže \"Parfumy zla\" (1943) a \"Gréta del Astar\" (1944), obsahující naivně rozvíjené romantické zápletky (spiklenci, zednáři, jezuité, \"lady-vamp\", tajné služby apod.). Zálibu v drastických motivech a mystériích uplatnil i v knize \"Královské potěšení Isis\" (1943).\n\nS vlajkařem Janem Rysem-Rozsévačem a kolaborujícím režisérem Václavem Binovcem se pokusil natočit \"první český film s protizednářskou tendencí\" \"Čtverylka lásky\". Scénář o spiklencích z konce 18. století měl tematizovat jeden z osvědčených motivů fašistické propagandy, dílo však nebylo realizováno.\n\nStal se říšským státním příslušníkem, od roku 1934 byl členem SA. Byl činný jako censor českých filmů v úřadu říšského protektora.\nV roce 1944 byl jedním ze zakladatelů \"České ligy proti bolševismu\".\n\nUž ve druhé polovině 30. let se Cámara pokoušel prosadit v českém filmu. Jeho první filmový pokus \"Tvoje srdce inkognito\" (1936), který částečně i sám režíroval, byl v Březinově \"Lexikonu českého filmu\" vyhodnocen jako \"řemeslně nezvládnutý a mírně amorální brak\". Napsal řadu realizovaných i nerealizovaných scénářů, například \"Slávko, nedej se\" (1938), podle námětu J. K. Tyla \"Děvče z předměstí\" (1939), \"Okénko do nebe\" (1940).\n\nFilm \"Dívka v modrém\", natočil podle námětu Felixe Cámary a podle svého scénáře Otakar Vávra v roce 1939. Komtesa Blanka z Blankenbergu je považována za nejlepší filmovou roli Lídy Baarové. Příběh vyšel i v knižní podobě (Evropské vydavatelstvo, 1942). \n\nMezi 5. a 9. květnem 1945 (přesné datum není známo) byl Cámara na pražské Kampě zabit revolučními gardisty jako aktivní kolaborant. (Nově se objevily dvě jiné teorie o jeho smrti: podle jednoho zdroje se mu podařilo odjet do Španělska a zemřel v roce 1952 v Jižní Americe; podle jiných údajů uprchl do Francie, zemřel na následky pobodání.)\n\n\n"}
{"id": "544484", "url": "https://cs.wikipedia.org/wiki?curid=544484", "title": "Setkání v Paříži (Star Trek: Nová generace)", "text": "Setkání v Paříži (Star Trek: Nová generace)\n\n„Setkání v Paříži“, v originále „We'll Always Have Paris“, je v pořadí dvacátá čtvrtá epizoda první sezóny seriálu \"\".\n\nUSS Enterprise D je na cestě na Saronu VIII, kde posádka plánuje strávit dovolenou. Kapitán Jean-Luc Picard tráví volný čas v simulátoru, kde trénuje šerm. Náhle se začne posunovat čas, události se opakují. Z můstku se kapitán dozvídá, že stejná situace nastala na celé lodi. Zakrátko obdrží loď nouzovou žádost o pomoc od doktora Manheima. Kapitán ihned nařídí kurz k místu volání. Vzpomíná si, že doktor Manheim dříve experimentoval s časem. Spolu se skupinou dalších vědců před patnácti lety záhadně zmizel. Deanna Troi si všimne kapitánových silných emocí při vzpomínce na doktora. Nabízí mu rozhovor, Picard ale odmítne.\n\nKapitán jde znovu do simulátoru, kde nastaví prostředí Paříže před dvaadvaceti lety. V jedné z kaváren měl schůzku. Když přichází dáma, vysvětluje jí, proč se schůzka tehdy v realitě neuskutečnila. Picard pocítil strach z možného svazku a následného manželství. Hned druhého dne vstoupil do Hvězdné flotily, takže dáma ho čekala marně. Kapitán pak ukončí simulátorový program. Enterprise dorazí k systému Pegos Minor, kde zachytí u blízkého asteroidu energické pole. Ohlásí se jim ženský hlas, jenž oznamuje, že jsou naživu dva lidé. Zbylí vědci přišli nedávno o život. Kapitán přikáže přenést doktora Manheima a jeho ženu Jenice na lodní ošetřovnu.\nJenice je ženou, s níž měl mít kdysi kapitán v pařížské kavárně schůzku. Prozradí posádce, že její muž prováděl nebezpečné experimenty s časem. Otevřel při nich nechtěně bránu do jiné dimenze. Utrpěl přitom zranění a nebyl již schopen své experimenty ukončit. Jeho laboratoř je podle ní zajištěna několika bezpečnostními kódy. Doktorka Crusherová po Manheimově prohlídce neví s jistotou, co způsobuje doktorův stav, brzy mu však hrozí smrt. Časové anomálie na lodi pokračují. Doktor Manheim se na ošetřovně krátce probere. Část jeho vědomí se stále nachází v jiné dimenzi. Na poradě Dat vysvětluje, co je potřeba k uzavření časové brány. Kapitán mezitím hovoří s Jenice. Vysvětluje jí, proč tenkrát na smluvenou schůzku nepřišel. Beverly Crusherová začne na Jenice žárlit. Deanna Troi jí pomáhá tyto pocity překonat.\n\nDo další časové anomálie zbývá pouhých dvacet minut. Kapitán rozhodne pověřit uzavřením časové brány Data, neboť jako android na anomálie pružněji reaguje. Dat se přenese do laboratoře doktora Manheima. Brzy najde časovou bránu. Do otevřené brány musí vložit přesné množství antihmoty. Než to ale stihne, vznikne další anomálie a náhle jsou v místnosti tři Datové. Na poslední chvíli vloží všichni tři do časové brány antihmotu a hned poté zbylí Datové zmizí. Uzavření dimenze se zdařilo a doktor Manheim se začíná uzdravovat. Chce se se svou ženou vrátit do laboratoře a pokračovat zde v práci. Picard poprosí Jenie, aby si spolu neuskutečněnou schůzku zopakovali v simulátoru. U sklenice šampaňského v pařížské kavárně si oba vše vysvětlí a rozloučí se. Enterprise pak nabere kurz na původní cíl, aby posádka mohla nastoupit dovolenou.\n\n"}
{"id": "544497", "url": "https://cs.wikipedia.org/wiki?curid=544497", "title": "Tlaková láhev", "text": "Tlaková láhev\n\nTlaková láhev (označovaná též bomba) je nádoba pro skladování a přepravu plynů při tlaku vyšším než atmosférický tlak, tzv. stlačené plyny. Tlakové lahve mají širokou škálu použití v závislosti na náplni. Mohou obsahovat medicinální plyny, dýchací směsi, plyny užívané v potravinářství, technické plyny, topné plyny, hasiva, aj.\n\nVýrobce resp. distributor tlakových lahví a jejich komponent dodávaných na trh v Evropské unii musí splňovat\nSměrnici Rady 1999/36/ES o přepravitelném tlakovém zařízení, která je do legislativy České republiky zavedena \"Nařízením vlády č. 42/2003 Sb.\", kterým se stanoví \"technické požadavky na přepravitelná tlaková zařízení\". Výkonem těchto legislativních prvků se zajišťují procesy od výroby, přes přepravu a manipulaci, znovu plnění až po vyřazení z důvodu opotřebování či vzniklé vady. Procesní kroky zkoumají výrobky od dodávky základního materiálu (zkoumání předepsané jakosti a celistvosti), přes výrobní postupy (dodržení tepelného zpracování, postupy při svařování, apod.), až po vystrojení lahví ventily a dalším příslušenstvím a označení lahví. Zkoumá se shoda výrobků s technickými předpisy, návrhovou dokumentací, podmínkami pro manipulaci a přepravu, vhodností použitého materiálu lahve k předpokládanému plynu. Každá tlaková láhev se zkouší na těsnost a zda vyhovuje požadavku na přetlak. Celý výrobní proces musí být zaznamenáván a archivován, tj. ke každé tlakové láhvi musí být dohledatelné veškeré výrobní údaje včetně základního materiálu.\n\nTlakové lahve se vyrábějí bezešvé i svařované obvykle válcovitého tvaru s konkávním, konvexním nebo plochým dnem z uhlíkových i korozivzdorných ocelí,nebo hliníkových slitin, případně kompozitů.\n\nOcelové bezešvé lahve se vyrábějí z uhlíkových ocelí třídy 11 nebo legovaných ocelí třídy 13 a 15 podle normy \"ČSN ISO 4705\". Lahve se ze základního vývalku za tepla vylisují, vykovají nebo zpětně protlačují, dále se tepelně zpracují (normalizační žíhání). Do hrdla se vyřeže příslušný závit. Pro svařované láhve je výrobní postup obdobný s rozdílem, že se láhev sestaví ze dvou výlisků s podélným svarem.\n\nPro lahve z hliníkových slitin se používají tvářené vytvrditelné slitiny řady 6000 - AlMgSi, např. 6061. Lahve jsou vyráběny buď za tepla protlačováním nebo za studena vylisováním z ploché desky. Za tepla se poté upraví hrdlo pro závit ventilů. Takto připravené lahve z vytvrditelných slitin se podrobují procesu normalizačního žíhání a umělého stárnutí (vytvrzování).\n\nKompozitní lahve se skládají z pouzdra z hliníkové slitiny a vrstev vláken uhlíkových, skleněných nebo kevlarových uložených do epoxidové pryskyřice. Při ovíjení vláken dochází ke stahování a hliníkové pouzdro je namáháno při vysokém tlaku, kdy je překročena mez kluzu a hliníkové pouzdro je plasticky deformováno, dochází tak ke zpevňování za studena.\n\nPo výrobě se provádí nedestruktivní zkouška celistvosti jak základního materiálu (zkouška vizuální a další např. ultrazvukem či akustickou emisí) tak případného svarového spoje. Pokud výsledky nedestruktivních zkoušek vyhovují, provedou se zkoušky těsnosti a přetlakem.\n\nPožadavky na označování lahví v Evropské unii je zakotveno ve \"Směrnici Rady 1999/36/ES\", která je v České republice implementována v \"Nařízení vlády č. 42/2003 Sb.\", a konkrétně definováno v evropských harmonizovaných normách \"ČSN EN 1089-3\" a \"ČSN EN ISO 13769\".\n\nViz také tabulka Označení lahví technických plynů.\n\nPřeprava tlakových lahví je činnost spojená s vysokým rizikem z hlediska ohrožení zdraví osob a možných negativních dopadů na životní prostředí. Proto byly přijaty legislativní požadavky na zabezpečení přepravy s cílem minimalizace rizik a následků případných havárií a výbuchů tlakových lahví. Všechny osoby, které se zúčastňují přepravy tlakových lahví, musí být dostatečně poučeny o případných rizicích a následných činnostech pro zmírnění negativních dopadů.\n\nLegislativní požadavky a zásady při přepravě tlakových lahví byly stanoveny v následujících předpisech:\n\n\n\n\nPro tlakové lahve jsou vyžadovány vizuální kontroly a přetlakové zkoušky. Periodicita kontrol a zkoušek je stanovena na základě přepravovaných plynů podle \"ČSN EN 1968\" nebo podle dokumentů \"ADR\" a \"RID\".\n\nPlnění lahví musí probíhat při tlaku nižším než je dovolený plnicí tlak. Lahve a ventily nesmí být viditelně poškozeny, znečištěny, musí mít platné označení podle jak \"ČSN EN 1089-3\" tak podle \"ADR\". Pro danou lahev je vyžadována periodická kontrola později než za tři měsíce od naplnění.\n\nPři používání lahví může dojít ke vzniku takových podmínek uvnitř lahve, které vedou k jejímu napadení korozí. Takovými podmínkami pro vznik korozního prostředí je reakce vody a přepravovaného plynu, např. vytvoření kyseliny uhličité z oxidu uhličitého a vody. Existuje vysoké riziko nekontrolovaného ztenčení stěny lahve a následnému roztržení lahve při plnění vyšším tlakem.\n\nMožností jak zabránit vzniku korozního napadení je více. První možností je použít pro lahev takový materiál, který je schopný se přirozeně bránit koroznímu napadení, např. lahve z hliníkových slitin nebo korozivzdorných ocelí. U ocelových lahví lze aplikovat i ochranné povlaky aplikované i uvnitř lahví. Povlak však nesmí znehodnotit přepravované plyny. Konstrukčním řešením může být i zvětšení tloušťky stěny lahve o tzv. korozní přídavek.\n\nNejvyšším rizikem pro vniknutí vlhkosti nebo vody do lahví je plnění, přeprava a užívání plynů z lahví. Při čerpání plynů může dojít např. k natažení tekutin do lahve při jejím vyčerpání. Tomu lze zabránit dodržováním minimálního zbytkového tlaku, který nedovolí vniknutí vlhkosti do lahve. Vlhkost může do lahví vniknout netěsnými, otevřenými nebo vadnými ventily. Přítomnost vlhkosti a obsah vody by měl být kontrolován minimálně při znovunaplnění tlakové lahve.\n\nMožnou kontrolou koroze uvnitř lahve je vizuální prohlídka, ultrazvuková zkouška nebo zkouška akustickými emisemi. Kontrolu vlhkosti a přítomnosti vody v lahvi lze provádět vizuální prohlídkou, měřidly vlhkosti nebo vážením prázdné lahve (tárovací hmotnost).\n\nPro technické plyny se nejčastěji používají tlakové láhve ocelové bezešvé s tzv. vodním objemem 50 litrů, rozsah vodního objemu lahví se pohybuje podle výrobce např. od 0,8 do 140 litrů nebo od 0,74 do 80 litrů. Pracovní tlaky bývají od 20 do 35 MPa, zkušební od 30 do 52,5 MPa nebo od 25 do 45 MPa a pro acetylenové lahve 6 MPa. Tloušťka stěny lahve se bývá od 5 do 8 mm a průměry lahví do 406 mm nebo do 267 mm.\n\nAcetylén je v tlakových lahvích pod tlakem rozpuštěn ve vhodném rozpouštědle, nejčastěji acetonu. Ocelová bezešvá uzavřená láhev z oceli třídy 11 350 je zčásti naplněna porézní hmotou (např. vysoce porézní bezazbestovou hmotou vyráběnou hydrotermální reakcí z vápna, písku, skleněných vláken a vody přímo v lahvích,), do které je napuštěn aceton.\n\nAcetylén při plnění proudí do porézní hmoty a vytěsňuje tak rozpouštědlo z pórů, které zvětší svůj objem v lahvi zhruba dvakrát. Během plnění se zvyšuje i teplota díky uvolněnému teplu z rozpouštědla a tlak rychle dosáhne maximální plnící hodnoty 2,5 MPa. Pouze snížením teploty (ochlazením zahřáté lahve) klesne i tlak v láhvi a láhev lze potom dál plnit. Plnění závisí na rozpustnosti acetylénu v rozpouštědle, která je závislá na tlaku a teplotě. Při plnění je nutné zabránit nízkoteplotním operacím tak, aby nedošlo ke zkapalnění acetylénu. Kapalný acetylén má vysoce výbušný potenciál a vysokou citlivost k nárazům..\n\nPo otevření lahvového ventilu pak acetylén proudí z lahve jako plyn. Při odběru acetylénu je nutné postupovat ve shodě s bezpečnostními předpisy tak, aby nedocházelo mj. ke strhávání acetonu při odběru acetylénu, tj. láhev musí stát a nesmí dojít k vyššímu odběru acetylénu. Při potřebě vyššího odběru je nutné několik lahví spolu propojit nebo použít svazek (baterie) lahví.\n\nAcetylén tvoří s mědí, stříbrem, rtutí či s jejich solemi acetylidy, které jsou vysoce výbušné a citlivé na náraz a tření. Proto se nesmí používat prvky tlakových přenosových systémů acetylenu z těchto prvků, lze použít slitiny s těmito prvky ale s jejich limitujícím obsahem. Pro zabránění rozkladu acetylénu podporovaného dusíkem je nezbytné zabránit přístupu vzduchu (maximálně 2%) do acetylénového rozvodu. Použití plastových součástí je povoleno jen při odstranění rizika vzniku elektrostatického náboje.\n\nAcetylén je sice plyn bez zápachu, ale plyn pro technické účely zapáchá po česneku. Mez výbušnosti se vzduchem se pohybuje mezi 2 až 85 %.\n\nPro skladování a přepravu kyslíku se používají tlakové láhve vyrobené z legovaných chrom-molybdenových ocelí (z ocelí třídy 13 142). Plnicí tlak je 20 nebo 30 MPa a láhve s vodním objemem 50 litrů pojmou 10,7 až 15,2 m kyslíku.\n\nPři odběru kyslíku musí být tlakové láhve postaveny svisle, láhev smí být připojena jen k zařízení k tomu určenému. Ventily nesmí být znečištěny zejména tuky, mazivy a organickými látkami. Při větších odběrech je možné láhve s kyslíkem rovněž propojit do baterií.\n\nOxid uhličitý se skladuje a převáží v tlakových lahvích ocelových a bezešvých o vodním objemu 10 až 50 litrů při tlaku od 2 do 7 MPa. Tlakové lahve jsou konstruovány pro odběr oxidu uhličitého buď jako plynu, tzn. že plyn je odebírán z vnitřního prostoru mimo kapalinu přes ventil, nebo jako kapaliny, tlaková láhev je vevnitř vybavena trubkou sahající od ventilu až ke dnu lahve, tzv. stoupací trubka, \"sifón\".\n\nTeplota lahví by neměla překročit 50 °C, protože při vyšších teplotách dojde k úniku plynu přes ventil nebo k roztržení lahve. Rychlost odebírání plynu z lahve by měla být menší než 10 % objemu lahve při teplotě 15 až 20 °C za jednu hodinu. Tím se zabrání nežádoucímu nadměrnému ochlazování plynu. V případě potřeby větších odběrů je vhodné lahve sestavit do baterie.\n\nLahve s oxidem uhličitým je vhodné skladovat ve větraných prostorách. Oxid uhličitý je zhruba 1,5 krát těžší než vzduch a při eventuálním úniku se drží u země a hrozí tak riziko zadušení osob pobývajících ve skladovacích prostorách.\n\nPro skladování a přepravu vodíku se používají tlakové láhve vyrobené z legovaných chrom-molybdenových ocelí. Při plnícím tlaku 20 MPa lze v tlakové lahvi s vodním objemem 50 litrů uskladnit 8,9 m. Pro větších odběry lze láhve dodávat ve svazcích.\n\nPři práci s vodíkem je nutné mít na zřeteli vysokou výbušnost směsi se vzduchem v širokém rozmezí koncentrace od 4 do 77 %, proto je nutné při dlouhodobějším skladování zajistit dostatečné větrání, protože vodík je bez zápachu a není triviální zjistit jeho únik.\n\nPro helium se používají ocelové bezešvé láhve s vodním objem do 50 litrů. Helium se plní pod tlakem 20 až 30 MPa. Množství náplně se sleduje při plnění gravimetricky nebo manometricky. Výstupní kontrola po naplnění se zaměřuje zejména na čistotu naplněného plynu. Pro větších odběry lze láhve dodávat ve svazcích. Při přepravě nebo skladování musí být láhev opatřena ochranným kloboučkem. Teplota lahví pod tlakem by nikdy neměla překročit 50 °C.\n\nI hasicí přístroje jsou chápány legislativou jako tlakové nádoby, které musejí splňovat požadavky na výrobu, plnění, přepravu a revize. Periodické kontroly se provádějí v souladu s \"§9 Hasicí přístroje, vyhlášky Ministerstva vnitra 246/2001 Sb. o požární prevenci.\nRevize tlakových nádob se provádí za účelem zjištění technického stavu a bezpečné provozuschopnosti tlakových nádob. Povinnost provádět revize ukládá vyhláška č. 18/1979 Sb. a ČSN 69 0012.\n\nRevize lze rozdělit na :\n\n"}
{"id": "544501", "url": "https://cs.wikipedia.org/wiki?curid=544501", "title": "Láhev (rozcestník)", "text": "Láhev (rozcestník)\n\nLáhev nebo lahev může být:\n\n\n\n\n"}
{"id": "544505", "url": "https://cs.wikipedia.org/wiki?curid=544505", "title": "Jan Jiří Benda (otec)", "text": "Jan Jiří Benda (otec)\n\nJan Benda (25. května 1682, Mstětice – 4. října 1757, Neuendorf u Postupimi), tkadlec a vesnický muzikant.\n\nJan Benda se vyučil tkalcem bílého plátna. Oženil se 30. května 1706 ve St. Boleslavi s Dorotou rozenou Brixiovou (1686–1762), dcerou kantora ze Dřís. Rodina se usídlila v Benátkách nad Jizerou (část Staré Benátky), kde se Jan Jiří stal starším tkalcovského cechu. Byl hráčem na cimbál, hoboj a šalmaj a jako vesnický muzikant byl známý v celém okolí.\n\nDorota a Jan měli celkem deset dětí, dospělého věku se jich dožilo sedm. U pěti z nich se projevilo mimořádné hudební nadání.\n\nOtec dokázal rozpoznat hudební nadání svých dětí. Františkovi, který jako dítě byl výborným zpěvákem, umožnil další školení v Praze. Jiřímu Antonínovi zajistil studia na piaristické škole v Kosmonosích a na gymnáziu v Jičíně.\n\nNejstarší František se stal houslistou ve dvorní kapele pruského krále Fridricha II. Velikého, který v roce 1742 umožnil zbytku Bendovy rodiny přesídlení do Pruska. Jan Jiří s manželkou Dorotou a synem Viktorinem se usadili v nově budované kolonii přadláků a tkalců Nowawes u Postupimi, kde jim František koupil pozemek a nechal postavit dům. Otec Benda a Viktorin zde pracovali jako tkalci. Ostatní členové rodiny byli profesionálními hudebníky. Manželé Bendovi se v novém domku dožili také 50. výročí své svatby. Za rok poté Jan Jiří Benda zemřel.\n\n\nRodokmen hudebnické rodiny Bendů\n\nKarel Václav Rais: Moc umění (povídka)\n"}
{"id": "544507", "url": "https://cs.wikipedia.org/wiki?curid=544507", "title": "Pivní láhev", "text": "Pivní láhev\n\nPivní láhev je nádoba určená na dlouhodobé skladování piva. Obvykle je vyráběná z barevného skla nebo plastu (zpravidla na bázi polyethylentereftalátu, PET), některé pivovary užívají i hliníkové pivní lahve. Některé typy lahví byly navrženy speciálně pro použití na pivo, jiné se používají i na jiné nápoje či tekutiny. Existují i speciální typy lahví používané pouze jedním výrobcem nebo dokonce jen pro konkrétní značku piva. Skleněné pivní lahve jsou, stejně jako skleněné lahve pro jiné nápoje, obvykle uzavírány kovovým korunkovým uzávěrem s plastovým či korkovým těsněním, plastové lahve mívají podle typu jak korunkové, tak i šroubovací plastové uzávěry, historické skleněné lahve měly kovovo-porcelánové třmenové uzávěry, k nimž se někteří výrobci nyní u lepších piv vracejí a velmi oblíbené jsou i u minipivovarů.\n\nV některých národech není rozšířená dovednost pít nápoje z lahve, případně je to považováno za barbarství. V českých zemích je pití piva přímo z lahve velmi rozšířené, ale v restauracích i při formálních příležitostech se obvykle pije ze sklenic.\n\nPředchůdce pivních lahví lze doložit už z období kolem roku 1400 před naším letopočtem.\n\nZa první moderní skleněnou pivní láhev je považována ta, která začala být vyráběna roku 1821 v Bristolu v Anglii. Později měly pivní lahve pákové (třmenové) uzávěry s porcelánovou zátkou a gumovým těsněním.\n\nPřed rokem 2000 se začaly na pivo používat ve větší míře i plastové lahve. Dva významné pivovary v Japonsku (Sapporo a Kirin) v roce 2000 uvedly na trh hliníkové pivní lahve, v následujících letech pronikly hliníkové lahve pro nealkoholické nápoje a pivo i do USA a v roce 2004 je začal využívat americký pivovar Anheuser-Busch i nizozemský Heineken.\n\nV České republice v roce 2008 bylo podle evidence Českého svazu pivovarů a sladoven stočeno do sudů 48,0 % vyrobeného piva, do skleněných lahví 46,6 %, do plechovek 2,8 %, do cisteren 2,6 % a do PET lahví zaokrouhleně 0,0 %. V roce 2009 to bylo do sudů 47,2 % vyrobeného piva, do skleněných lahví 45,9 %, do plechovek 2,9 %, do cisteren 2,7 % a do PET lahví 1,2 %. V roce 2010 poprvé v historii objem piva stočeného do skleněných lahví přesáhl objem stáčený do sudů: bylo stočeno do skleněných lahví 46,0 %, do sudů 45,1 %, do plechovek 3,1 %, do cisteren 2,8 % a do PET lahví 2,8 %.\n\nDo roku 1972 se používala v Československu pivní láhev dle ČSN. V roce 1972 zde byla zavedena láhev o objemu 0,5 litru označovaná jako EURO, jejíž tvar pocházel z Francie, ale používala se v mnoha zemích Evropy. V Československu měla hnědou a později i zelenou variantu a používala se výhradně na pivo, v některých evropských zemích se ale používala i na nealkoholické nápoje a měla i variantu z čirého skla.\n\nMajitelé velkých německých pivovarů koncem 80. let 20. století usoudili, že pro dražší druhy piv je tato láhev málo reprezentativní, a proto zavedli láhev označovanou NRW (Nord Rhein Westfal), která se štíhlým a vyšším tvarem vrátila k dřívější tradici. Láhev NRW je na patě označena ochrannou známkou varné pánve a je pro ni předepsaný určitý odstín hnědé barvy. Licenci na její výrobu získaly i české sklárny v Dubí a v Kyjově, výrobu dvakrát ročně kontroluje inspekce z berlínského Výzkumného pivovarského ústavu. Pivovary, které ji chtějí užívat, se musí za jednorázové vstupné stát členy spolku (lahvový pool) a zavázat se, že budou vyřazovat z oběhu dožité (nevzhledné) lahve. Do typu EURO se v roce 1997 v České republice stáčela už jen slabší výčepní piva, zatímco pro ležáky a speciální piva se používaly převážně lahve NRW.\nPlzeňský Prazdroj se vrátil ke staršímu typu ALE, který se za socialistického režimu používal pro piva určená pro Tuzex. Podle článku z roku 1997 si na pivní trh brousila zuby evropská plastiková lobby, která již ovládla trh s limonádami, ale v případě laciných vín ji předběhly kompozitní papírové obaly.\n\nV České republice je výše zálohy za půllitrové pivní láhve stanovena nařízením vlády a navrhována odborem ekologie ministerstvem průmyslu a obchodu, a to od srpna 2010 jednotně na 3 koruny. V červnu 2010 se podle vyjádření ministerstva na trhu vyskytovalo zhruba sedm hlavních typů pivních lahví o objemu půl litru (dva typy vyobrazené ve vládním nařízení 111/2002 Sb., NRW a ALE, a dalších pět druhů, které postupně přibyly od roku 2005), přičemž zhruba 80 % trhu s pivem používalo jiné lahve než ty, které jako pivní lahve popisovalo dosavadní nařízení. To bylo novelou rozšířeno na všechny typy pivních lahví s ústím podle ČSN EN 14634 pro korunkové uzávěry, z nařízení pocházejícího z roku 2002 bylo vypuštěno dosavadní konkrétní vyobrazení dvou typů pivních lahví. Podle výkonného ředitele Českého svazu pivovarů a sladoven Jana Veselého se pivovary sice snažily už předtím dosáhnout jednotné zálohy, avšak za takovou kartelovou dohodu by mohly být trestány. Výrobci nápojů mají povinnost vykupovat v neomezeném množství lahve těch typů, které používají, bez ohledu na to, zda byly naposledy použity pro jejich nápoj (viz § 9 a § 10 zákona o obalech č. 477/2001 Sb.).\n\nStávající nové typy pivních lahví se naplní průměrně desetkrát, poté se buď samy rozbijí, nebo jsou z důvodu poškození hrdla a opotřebovanosti vyřazeny, přičemž dále poslouží k výrobě nových lahví. V současné době je v České republice kolem 16 druhů vratných 0,5l lahví různých výrobců.\n\nOjediněle se pivo v ČR dodává v plastových lahvích již asi od roku 2000 (Sládkův Měšťan 1,5 litru od Staropramene, zhruba od stejného období též přerovský Zubr a pivo z Pivovaru Nová Paka). Staropramen v letech 2004–2006 neúspěšně zkoušel uspět na trhu s tvrzenými plastovými lahvemi o objemu 0,6 litru. Mnohé české pivovary zaznamenávají větší odbyt u větších plastových lahví. V roce 2009 se v České republice prodalo v plastových lahvích zhruba 280 tisíc hektolitrů piva, tedy 1,5 % české produkce, zatímco v roce 2008 to byly jen tisíce hektolitrů. Podle průzkumu AC Nielsen mezi květnem a říjnem 2009 vzrostl prodej piva v PET lahvích v ČR pětinásobně, na čemž se podílely zejména maxilahve značek Starobrno a Zlatopramen společnosti Heineken, která začala velké plastové lahve používat v dubnu 2009. Plzeňský Prazdroj se snaží držet tradičních skleněných lahví, plastové využívá jen pro laciné druhy piv, jako jsou Klasik a Primus. Prazdroj dováží PET lahve z Maďarska, Heineken ze Slovenska. Budějovický Budvar použití plastových lahví odmítá.\n\nPro plastové pivní lahve se užívá speciálního plastu, který má zamezovat pronikání kyslíku a oxidu uhličitého.\n\nJan Veselý, výkonný ředitel Českého svazu pivovarů a sladoven, ovšem před mnoha lety desetihaléřovou cenu uvedl v jiné souvislosti: zálohovou cenu lahve 3 Kč vydělil 30, což je přibližný průměrný počet oběhu jedné lahve za dobu její životnosti, bez zakalkulování nákladů na s tím spojené čištění a logistiku. Výrobní cena kvalitní silnostěnné pivní láhve je podle Veselého kolem 15 Kč.\n\n\n\n"}
{"id": "544511", "url": "https://cs.wikipedia.org/wiki?curid=544511", "title": "Henri Frans de Ziel", "text": "Henri Frans de Ziel\n\nHenri Frans de Ziel, pseudonymem Trefossa (15. ledna 1916, Paramaribo - 3. února 1975, Haarlem) byl surinamský básník, píšící nizozemsky a v jazyce Sranan Tongo (je pokládán za nejvýznamnějšího a nejvlivnějšího básníka píšícího tímto kreolským jazykem). Jeho nejslavnějším literárním dílem je sranantonžská sloka surinamské hymny. Pracoval jako učitel, v letech 1953-1956 žil v Nizozemí. Po návratu do Surinamu pracoval jako novinář a knihovník, brzy se ale do Nizozemí vrátil. Jeho velmi vlivné básnické dílo popisuje především přírodní krásy Surinamu jako zdroj míru pro neklidnou duši. V roce 2005 byl na jeho počest v Paramaribu postaven pomník, v němž je umístěn popel jeho a jeho ženy.\n"}
{"id": "544537", "url": "https://cs.wikipedia.org/wiki?curid=544537", "title": "Jindřich Vančura", "text": "Jindřich Vančura\n\nJindřich Vančura (31. srpna 1855 Klatovy – 2. ledna 1936 Praha) byl český středoškolský profesor, historik a překladatel z francouzštiny. Je především překladatelem díla Ernesta Denise do češtiny a autorem podrobných dějin města Klatov.\n\nNarodil se v rodině klatovského truhlářského mistra Matěje Vančury a jeho manželky Evy, rozené Höšlové. Vystudoval gymnázium v Klatovech a poté na Universitě Karlově historii, zeměpis, románské jazyky a angličtinu. V listopadu 1890 promován na doktora filosofie. Působil jako středoškolský profesor dějepisu a zeměpisu v Praze (1879–1884), Kolíně (1884–1891), Hradci Králové (1891–1897) a od roku 1897 opět v Praze na smíchovském reálném gymnáziu, které roku 1936 přijalo jeho jméno do svého názvu.\n\nV srpnu 1885 se oženil, manželka Jiřina, rozená Nekutová, pocházela z Chýnova. Manželé Vančurovi měli dceru Stanislavu (Ašu), provdanou Jínovou (1. prosince 1888 – 20. února 1964).\n\nZemřel v Praze, jeho urna byla uložena v rodných Klatovech.\n\nPatřil ke stoupencům T. G. Masaryka ve sporech o pravosti rukopisů Královédvorského a Zelenohorského i ve sporu o smysl českých dějin. Na toto téma napsal řadu článků v časopisech \"Athenaeum\", \"Naše Doba\" i jiných.\n\nPřeložil do češtiny dílo Ernesta (Arnošta) Denise. Denisovy \"Čechy po Bílé hoře \" (La Bohême depuis la Montagne-Blanche) doplnil rozsáhlými poznámkami. Je rovněž autorem monografie o Denisovi, která vyšla v roce 1923 v edici Zlatoroh.\n\n\n\n\n\n\n\n\n\n"}
{"id": "544545", "url": "https://cs.wikipedia.org/wiki?curid=544545", "title": "Heda Kaufmannová", "text": "Heda Kaufmannová\n\nHeda Kaufmannová (24. dubna 1905 Praha – 7. srpna 1981 Praha) byla spisovatelka, překladatelka a účastnice českého protinacistického odboje.\n\nNarodila se v sekularizované židovské rodině. V roce 1926 ukončila mistrovský ročník knihařského oddělení Státní grafické školy v Praze a věnovala se knihařskému řemeslu, které musela ze zdravotních důvodů v roce 1929 opustit. Pracovala pak jako sekretářka přednosty oddělení pro sociální hygienu Státního zdravotního ústavu doc. Hynka Pelce. V březnu 1939 požádala o předčasné penzionování, aby předešla propuštění z rasových důvodů. Přivydělávala si kondicemi z jazyků. Po 15. březnu 1939 se její bratr Viktor Kaufmann (nar. 21. srpna 1900) zapojil prostřednictvím prof. Vojtěcha Čížka do odboje, stal se jednou z vůdčích osobností Petičního výboru Věrni zůstaneme a přivedl sem i svou sestru. V odboji vykonávala jakožto řadová odbojářka množství drobných, ale nezbytných úkolů. \"Patřila k ... neprávem pozapomenutému podhoubí odboje, její výkon v této sféře však byl špičkový.\" Po zatčení bratra v říjnu 1941 se podílela na udržování kontaktů se zatčenými. V transportech do Terezína zanedlouho poté zmizela její matka i téměř celá širší rodina, Hediny přítelkyně a mnoho dalších. Od září roku 1942, kdy se sama k transportu nedostavila, žila v ilegalitě, od července 1943 až do konce války v naprostém utajení u Hany a Evy Málkových v Karlíkově (nyní Špálově) ulici č. 27 v Praze-Střešovicích. Až po osvobození se dozvěděla, že její bratr Viktor Kaufmann byl popraven 26. února 1945, krátce před koncem války, a jeho přátelé, sociolog a filosof doc. Josef Fischer 19. února a advokát dr. Karel Bondy 22. ledna téhož roku. Heda Kaufmannová se nevrátila do svého někdejšího bytu v Praze na Vinohradech, ale zůstala v Karlíkově ulici a Hana a Eva Málkovy se staly její novou rodinou. Našla práci u doc. Karla Maiwalda ve Státním úřadu plánovacím.\n\nOkupační strádání zhoršilo její zdraví, na podzim roku 1946 u ní naplno propukly astmatické záchvaty a po několika letech musela odejít do invalidního důchodu. Ani politický vývoj nebyl příznivý, činnost nekomunistického odboje byla marginalizována, případně zcela zamlčována. Tehdy začala psát, především vzpomínky na dobu okupace. V 60. letech 20. století se s uvolňujícími se poměry zapojila do diskusí o odboji a pokračovala v psaní vzpomínek i dalších textů. Po smrti Hany Málkové v roce 1965 zůstala v bytě sama (dcera H. Málkové Eva Málková-Lutovská odešla koncem roku 1950 na Západ). S rokem 1968, v němž byla obnovena činnost skautské organizace, jíž se před válkou aktivně zúčastnila, navázala s lidmi ze skautu nové, pevné vztahy. Zvláště Ivana Reneltová a Jana Pfeifferová, které k ní přívedly další, mladé lidi, pro ni byly do konce života oporou. Zhoršující se zdravotní stav ji dovedl k rozhodnutí ukončit svůj život dobrovolně 7. srpna 1981.\n\nTiskem knižně vyšlo:\n\n\nVětšina prozaického, básnického a překladatelského díla zůstává dosud nevydána. V pozůstalosti se nacházejí mj. konvoluty vlastních básní, překladů z francouzštiny, němčiny a angličtiny (Rainer Maria Rilke, Emily Dickinsonová, Robert Desnos, J. W. Goethe aj.), překladů do francouzštiny (Josef Čapek, František Hrubín, Jaroslav Seifert) a korespondence, a dále například soubory:\n\n\n\n"}
{"id": "544554", "url": "https://cs.wikipedia.org/wiki?curid=544554", "title": "Swift Gamma-Ray Burst Mission", "text": "Swift Gamma-Ray Burst Mission\n\nSwift, celým jménem Swift Gamma-Ray Burst Mission, je kosmická observatoř vypuštěná a provozovaná americkou agenturou NASA. Je určena ke studiu gama záblesků a jejich odlesků v několika vlnových délkách. Start se konal 20. listopadu 2004 na Mysu Canaveral a na oběžnou dráhu byla družice vynesena nosnou raketou Delta II.\n\nSwift je tříose stabilizovaná astronomická observatoř s hlavním tělesem nepravidelného, přibližně hranolovitého tvaru o příčném rozměru 1,60 m a výšce včetně anténních systémů a výklopných clon 5,57 m. Je vybavena dvěma otočnými výklopnými třídílnými panely slunečních baterií o rozměrech 4,31×1,34 m, orientovanými podélně s delší osou družice, s příčným rozpětím 5,41 m a dodávajícími minimálně 2214 W elektrické energie (na konci aktivního života) a dobíjející NiH2 akumulátorovou baterii s kapacitou 80 Ah. Družice nese tři vědecké přístroje:\n\nBAT (\"Burst Alert Telescope\") - širokoúhlý detektor záblesků gama záření, energetický rozsah 10 až 150 keV, zorné pole 2 sr, přesnost určení polohy zdroje ±4'\n\nXRT (\"X-Ray Telescope\") - rentgenový zobrazující dalekohled, energetický rozsah 0,2 až 10 keV, detekční prvek CCD (Carge Coupled Device), průměr apertury 0,51 m, ohnisková délka 3,5 m, zorné pole 23,6'×23,6').\n\nUVOT (\"Ultra Violet Optical Telescope\") - dalekohled pro ultrafialovou a viditelnou oblast spektra, spektrální rozsah 170 až 650 nm, průměr apertury 0,30 m, ohnisková délka 1 m, zorné pole 17'×17', mezní hvězdná velikost 8m až 24m\n\nŘízení družice a zpracování naměřených dat zajišťuje zdvojený řídicí počítač s procesorem RAD6000. Data mohou být ukládána do velkokapacitní polovodičové paměti s kapacitou 32 Gbit. Komunikační vysílač pracuje v pásmu S (2,2 GHz, rychlost přenosu 2,25 Mbit/s) s pozemní stanicí, resp. s družicemi systému TDRSS (Tracking and Data Relay Satellite System, rychlost přenosu 2.0 kbi/s) pro rychlé informování o gama záblescích. Povelový přijímač pracuje též v pásmu S (2,4 GHz, rychlost přenosu 2,0 kbi/s). Orientační a stabilizační systém využívá jako čidel sledovače hvězd a inerciální plošinu (přesnost stanovení polohy v klopení a zatáčení ±2,2\" resp. ±46\" v klonění). Jako výkonné prvky slouží 6 silových setrvačníků a magnetické tyče pro tlumení kmitů (přesnost nastavení polohy ±144\" resp. ±150\").\n\nDružici postavila firma General Dynamics C4 Systems (dříve Spectrum Astro) ve spolupráci se střediskem NASA Goddard Space Flight Center, které je též provozovatelem družice. Na projektu se dále podílely organizace Agenzia Spaziale Italiana (ASI) z Itálie a \"Particle Physics and Astronomy Research Council\" (PPARC) z Velké Británie. Vědecké přístroje a program zajišťují mj. Pennsylvania State University, Los Alamos National Laboratory, Max-Planck-Institut für Extraterrestrische Physik (Německo) a další university a vědecká pracoviště z Ameriky a Evropy.\n\nHlavní pozemní stanice se nachází u města Malindi v Keni. Družice je řízena z pozemního střediska MOC (Mission Operations Center) v areálu Pennsylvania State University a naměřená data jsou zpracovávána, distribuována a archivována ve středisku SDC (Swift Data Center) v areálu NASA Goddard Space Flight Center (GSFC) v Greenbelt v Marylandu.\n\nHlavním cílem mise je studium gama záblesků a určení jejich původu. Dalším úkolem je pozorování celé oblohy v rentgenové části spektra a určovat rentgenového záření. Družice také slouží jako pozorovací platforma pro sledování příležitostných cílů jakými jsou třeba supernovy.\n\nObservatoř Swift odstartovala z odpalovací rampy 17 na mysu Canaveral 20. listopadu 2004 a dosáhla nízké oběžné dráhy Země ve výšce 586 až 601 kilometrů a se sklonem dráhy 20°. Vědecká činnost byla zahájena v prosinci 2004. Hned na začátku mise došlo k selhání chladicí jednotky energetického zdroje pro rentgenový teleskop. Tato závada nebyla odstraněna, ale týmy vědců z universit v Pensylvánii a Leicesteru zjistily, že teleskop může pracovat i bez chladicí jednotky. Zkoušky pokračovaly do února 2005, kdy byly pořízeny první snímky přístrojem UVOT (ve viditelném a ultrafialovém spektru) a observatoř tak byla prohlášena za plně funkční.\n\n\n\n\n\n\n\n\n\n"}
{"id": "544555", "url": "https://cs.wikipedia.org/wiki?curid=544555", "title": "ČSAD Vsetín", "text": "ČSAD Vsetín\n\nČSAD Vsetín a. s. je největší autobusový dopravce ve Zlínském kraji a druhý největší dopravce v Moravskoslezském kraji, domovská společnost holdingu ČSAD Invest. Společnost má sídlo ve Vsetíně. Jednotlivé provozovny jsou umístěny v regionu, a to ve Zlíně, Luhačovicích, Vsetíně, Valašském Meziříčí, Jablunkově, Kopřivnici, Opavě a Vítkově. Provozovny v Rožnově pod Radhoštěm (2015), Luhačovicích (2015) a Slavičíně (2019) byly zrušeny. Výkonným ředitelem společnosti byl Ing. Josef Růčka, od roku 2015 Ing. Oldřich Holubář.\n\nČSAD Vsetín provozuje městskou hromadnou dopravu ve Vsetíně (11 linek) a Valašském Meziříčí (7 linek), dále linkovou meziměstskou a příměstskou autobusovou dopravu ve Zlínském a od roku 2018 v Moravskoslezském kraji a také vnitrostátní a mezinárodní zájezdovou dopravu.\n\nZestátněním podniku pro pravidelnou silniční motorovou přepravu osob a nákladu vznikla v roce 1949 Československá automobilová doprava, národní podnik, se sídlem v Praze a oblastním ředitelstvím pro Slovensko v Bratislavě. \nV roce 1952 byl tento centrální podnik ČSAD zrušen a na jeho místo zřízeny, v souladu s tehdejším územním členěním státu, samostatné krajské národní podniky, a to v Ostravě a Olomouci. Tento stav zůstal nezměněn až do roku 1960, kdy byly krajské podniky zrušeny a vznikly okresní podniky, které byly v roce 1963 opět reorganizovány dle principu krajů. \nČSAD Vsetín se začlenilo pod národní, později státní podnik ČSAD Ostrava. \nPrivatizací v květnu 1992 se ČSAD Vsetín stal akciovou společností. \nSe vznikem skupiny ČSAD Invest se vsetínské ČSAD stalo jedním z hlavních pilířů této skupiny dopravců. \n\nČSAD Vsetín a.s. se řadí velikostí, počtem zaměstnanců, rozsahem podnikatelských aktivit a společenským významem mezi nejdůležitější podniky valašského kraje. V oblasti dopravního podnikání je vůbec největší a nevýznamnější firmou v okrese Vsetín a Zlín. V roce 2019 zajišťovala společnost ČSAD Vsetín na více než 200 linkách veřejné linkové vnitrostátní autobusové dopravy, a to zejména v dopravní obslužnosti Zlínského a Moravskoslezského kraje, dále pak v menší míře i Olomouckého kraje. \nČSAD Vsetín má ve svém vlastnictví 289 autobusů. U společnosti je zaměstnáno přibližně 470 zaměstnanců, z čehož téměř 400 jsou řidiči autobusů. Společnost ročně přepraví cca 17 miliónů cestujících a autobusy ujedou cca 15 milionů kilometrů.\n\nČSAD Vsetín a.s se proslavilo nakoupením čínských vozů Yutong ZK6116HG1 – 10.5m a Yutong ZK6126HGA – 12m. Předtím byly vozy Yutong pouze u společnosti BusLine, a to ve verzi ZK6120HE (Vision) a u slovenských dopravců. Aktuální počet provozních vozů Yutong je 17 vozů vyrobených v letech 2012 – 2013 (Jeden vůz se vznítil při požáru). Důvod pro koupi byla nadstandardní záruka oproti konkurenčnímu výrobci Iveco s vozem Iveco Crossway LE.\n\nOd 13. prosince 2015 působí ČSAD Vsetín jako nový autobusový dopravce v oblasti Jablunkovsko, od 9. prosince 2018 v oblasti Novojičínsko východ a od 8.června 2019 v oblastech Vítkovsko a Opavsko. Tyto linky vyhrál v tendrech vyhlášených Moravskoslezským krajem. Nyní obsluhuje s Transdev Morava většinu území Moravskoslezského kraje. V rámci smluv s MSK má povinnost vypravovat na linky bezbariérové, plně klimatizované autobusy s WI-FI připojením a USB zástrčkami a proto nakoupil přes 170 nových autobusů společnosti Setra, Scania, Iveco a SOR.\n\n"}
{"id": "544556", "url": "https://cs.wikipedia.org/wiki?curid=544556", "title": "Vražda Rogera Ackroyda", "text": "Vražda Rogera Ackroyda\n\nVražda Rogera Ackroyda je detektivní román od Agathy Christie. Patří mezi nejznámější knihy této populární autorky. \n\nPoprvé byl publikován ve Spojeném království v roce 1926. Ve Spojených státech vyšel v témže roce.\n\nV roce 1931 vznikl podle námětu knihy film \"Alibi\". V roce 1928 pak měla v londýnském divadle Prince z Walesu premiéru stejnojmenná divadelní hra. \n\nV České republice vyšla kniha naposledy v roce 2001 v Knižním klubu. Přeložila Eva Outratová. ISBN 80-242-0615-3, EAN: 9788024206158\n\nPříběh se odehrává ve fiktivním anglickém městečku King's Abbott. Vypravěčem je doktor James Sheppard. Není ženatý, žije v domě společně se svou sestrou Karolínou. Karolína je detektiv-amatér. Má oči všude a nic jí neunikne, většinu času se věnuje vesnickým klepům. Vedle jejich domku se přistěhuje nový soused. Není to nikdo jiný než soukromý detektiv na odpočinku jménem Hercule Poirot. Hodlá odpočívat a věnovat se pěstování dýní. \n\nPoklidnou hladinu v obci rozvíří smrt bohaté vdovy paní Ferrarsové, která před rokem údajně zavraždila svého muže. Následně je ve svém domě zavražděn bohatý Roger Ackroyd, který si ji měl brát. Pan Ackroyd byl večer probodnut tuniskou dýkou. Podezřelými jsou všichni, kdo toho večera byli v domě. Nejpodezřelejší je ale adoptivní syn zavražděného, Ralf Paton, který je zasnouben s Ackroydovou neteří Floru. Ralf v předvečer vraždy bez vysvětlení zmizí. Zdánlivě má nejsilnější důvod k vraždě. S Rogerem Ackroydem se dříve hádali a po svatbě s Florou by zdědil velký majetek. \n\nFlora požádá pana Poirota o pomoc. Detektiv souhlasí a brzy pochopí, že nebude mít lehkou práci. S asistencí doktora Shepparda začne postupně rozplétat komplikované nitky tohoto případu. Brzy začne být přesvědčen o Ralfově nevině, i když je jeho náhlé zmizení velmi podezřelé. Mezi dalšími podezřelými jsou trochu podivínský major Blunt nebo služebná Ursula Bourneová. Autorka překvapí všechny čtenáře rozuzlením, protože vrahem se ukáže být sám vypravěč knihy. Hercule Poirot jej překvapivě označí za vraha, když předtím vyloučil logickými argumenty všechny ostatní podezřelé. Pak slavný detektiv naznačí, že vrahovi zbývá poslední možnost – sebevražda. Poslední kapitola je napsána jako vrahovo přiznání a zároveň dopis na rozloučenou. \n"}
{"id": "544557", "url": "https://cs.wikipedia.org/wiki?curid=544557", "title": "Protahovací stroj", "text": "Protahovací stroj\n\nProtahovací (zvaný také posukovací) stroj (angl.: \"drawing frame\", něm.: \"Strecke\") je součást výrobního zařízení k přípravě staplových textilních vláken pro spřádání. \n\n Účelem posukování je\n\n\nV procesu přípravy k předení je posukování zařazeno po každé z těchto operací: mykání, česání a konvertorování\nPodle hlavního pracovního orgánu, průtahového ústrojí, se dají rozlišovat tři druhy strojů:\nFunkce stroje:Předkládané prameny prochází přes elektromechanickou zarážku a podávací válečky do průtahového ústrojí, kde se vrstva vláken cca 6-10násobně zjemní a z výsledné pavučinky se tvoří ve zhušťovači pramen, který se lisuje mezi dvěma válci a přes svinovací hlavu v \"cykloidách\" (viz \"hořejší snímek\") ukládá do konve.\n\nU novějších výrobních linek je na nejméně jedné pasáži protahovaček průtahové ústrojí doplněno zařízením na automatickou regulaci výše průtahu. To pracuje nejčastěji na principu mechanického snímání (měření) tloušťky vrstvy vláken před vstupem do průtahového ústrojí. U moderních strojů patří ke standardnímu vybavení také automatická výměna konví po naplnění posukovaným pramenem (viz \"snímek vpravo\").\n\nS první konstrukcí velmi podobnou pozdějšímu protahovacímu stroji přišel v roce 1780 Angličan \"Arkwright\". Od pozdějších protahovacích strojů se lišila jen tím, že se na nich výsledný pramen vláken při svinování do konve mírně zakrucoval. Protože konve připomínaly pouliční lucerny, nazýval se stroj německy \"Laternenbank\" (viz \"druhý snímek shora\"). \nV posledních 60 letech se zvýšil výkon protahovacích strojů více než třicetinásobně, což se pokládá za nejvyšší nárůst ze všech druhů textilních strojů. Nejvýkonnější protahovačky mohou v roce 2010 dodávat z předlohy až 50 ktex z vláken o délce 25-80 mm maximálně 1200 m hotového pramene (cca 2-7 ktex) za minutu. Stroje se staví s jedním nebo dvěma vývody. \nje v současné době nejpoužívanější zařízení k přípravě bavlny k česání. Předkládá se zde obvykle 6 stůček s bavlněným rounem (cca 40 cm širokým), které se druží a posukují ve válečkovém průtahovém ústrojí, navíjí na stůčku a předkládají ke zpracování na česacích strojích. \n\n Průtahové ústrojí zde sestává v principu ze dvou párů válečků, mezi kterými se otáčí hřebenové pole, což je pás z ojehlených lišt vedených řetězy ve směru průchodu materiálu. Pro hrubé vlny a lýková vlákna se často používá jeden pás lišt (unášených šnekovou hřídelí), pro většinu ostatních materiálů jsou to nad sebou dva pásy s ojehlením, které do sebe vzájemně zapadá, tzv. \"intersekting\" (např. 2x60 hřebenů, z toho 2x20 v pracovní poloze).\n\nU ostatních částí se stroje liší od protahovaček s válečkovým průtahem jen v detailu a tím, že mají zpravidla robustnější konstrukci. Pro speciální účely (\"melanžování\") se často používají stroje s navíjením pramene na cívku. Poslední pasáž před přástováním se zpravidla vybavuje stroji se dvěma vývody (s menším průměrem konví).\n\nModerní stroje pracují s předlohou (8-12 pramenů) až 350 ktex, dvanáctinásobným průtahem a s maximální dodávkou hotového pramene 600 m/min.\nProtahovací stroje s jedním pásem hřebenových lišt (zvané také \"gill-box\") vynalezl v roce 1834 Angličan \"Fairbaim\". V roce 1851 byl udělen patent na stroj s ojehleným polem ze dvou pásů lišt (\"intersekting\"), jehož autory byli Angličané \"Greenwood\" a \"Warburton\". \n\n Stroji se také běžně říká \"finisér\", protože se používá jako finální pasáž za účelem výroby přástu pro dopřádací stroje.\nStroje se staví zpravidla s 16-24 vývody s podáváním 1 nebo 2 posukovaných pramenů na vývod, pracovní orgány stroje jsou seřazeny horizontálně nebo vertikálně.\n\nPrůtahové ústrojí u moderních strojů (maxim. 20násobný průtah) může být dvouřemínkové nebo s jedním řemínkem a 2-3 kontrolními válečky. Stužka vláken s jemností 0,2-1,5 ktex je dále vedena do zaoblovacího ústrojí, kde se mezi dvěma koženými pásy do ní vkládá nepravý zákrut (5-8/m). Hotový přást se navíjí na cívky o váze až 8 kg rychlostí do 275 m/min, finisér může být vybaven automatickou výměnou cívek.\n\n\n"}
{"id": "544582", "url": "https://cs.wikipedia.org/wiki?curid=544582", "title": "Charašim", "text": "Charašim\n\nCharašim ( חֲרָשִׁים, v oficiálním přepisu do angličtiny Harashim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 822 metrů, v jižní části Horní Galileji, cca 23 kilometrů východně od břehů Středozemního moře a cca 25 kilometrů na západ od Galilejského jezera. Je situována na vrcholu strmého masivu Har Šezor, který tvoří severní hranici údolí Bejt ha-Kerem a zároveň tvoří přechod k jižním svahům masivu Har Meron. Podél východní strany Har Šezor do údolí sestupuje vádí Nachal Talil. Na sever od vesnice se rozkládá zvlněná náhorní planina s pahorky Tel Charašim a Har Pelech.\n\nObec se nachází cca 110 kilometrů severovýchodně od centra Tel Avivu a cca 35 kilometrů severovýchodně od centra Haify. Charašim obývají Židé, přičemž osídlení v tomto regionu je etnicky smíšené. V údolí Bejt ha-Kerem, přímo pod vesnicí, leží města Nachf, které obývají izraelští Arabové, a Sadžur, které obývají arabští Drúzové. Drúzská města Kisra-Sumej a Peki'in leží také na severní straně. Jediným větším židovským sídlem v této oblasti je Karmiel, v údolí Bejt ha-Kerem. Krajina mezi těmito městskými centry je ovšem postoupena řadou menších židovských vesnic.\n\nObec Charašim je na dopravní síť napojena pomocí místní komunikace, jež sem odbočuje z lokální silnice číslo 864.\n\nVesnice Charašim byla založena v roce 1980 v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována je podle nedaleké archeologické lokality Tel Charašim (תל חָרָשִׁים), která obsahuje zbytky starověkého osídlení. Zakladateli nynější obce byla skupina sedmi rodin, které musely zpočátku zřízení vesnice v této lokalitě obhájit před soudy, protože šlo o chráněné přírodní území na jižních svazích masivu Har Meron. Osada je přímo začleněna do původního lesního porostu. Do roku 1992 náležela vesnice do Oblastní rady Ma'ale Josef, pak se připojila k Oblastní radě Misgav.\n\nVzhledem k vysoké nadmořské výšce má vesnice téměř každý rok výskyt sněhových srážek. Celoročně tu srážkový úhrn dosahuje 1000 milimetrů, jde o jedno z nejdeštivějších míst v Izraeli.\n\nEkonomika je založena na turistickém ruchu a funguje tu vinařství. V Charašim je k dispozici zařízení předškolní péče o děti. Základní škola je ve vesnici Gilon. Obec má výhledově dosáhnout kapacity 70 rodin.\n\nObyvatelstvo Charašim je sekulární. Podle údajů z roku 2014 tvořili populaci v Charašim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 284 lidí. Během roku 2014 populace stoupla o 2,2 %.\n\n\n"}
{"id": "544592", "url": "https://cs.wikipedia.org/wiki?curid=544592", "title": "Moran (Izrael)", "text": "Moran (Izrael)\n\nMoran ( מוֹרָן‎, v oficiálním přepisu do angličtiny Moran) je vesnice typu kibuc v Izraeli, v Severním distriktu, v Oblastní radě Misgav.\n\nLeží v nadmořské výšce 317 metrů, v Dolní Galileji, cca 30 kilometrů východně od břehů Středozemního moře a cca 17 kilometrů na západ od Galilejského jezera. Je situována na pahorku, na jižní straně rozmezí údolí Bejt ha-Kerem a údolí Chananija. Jižně od vesnice protéká v hlubokém údolí vádí Nachal Calmon.\n\nObec se nachází cca 110 kilometrů severovýchodně od centra Tel Avivu a cca 40 kilometrů severovýchodně od centra Haify. Moran obývají Židé, přičemž osídlení v tomto regionu je etnicky smíšené. 3 kilometry na severozápad leží město Rama, které obývají izraelští Arabové a Drúzové. Podobné složení populace má i město Maghar 3 kilometry na jižní straně. Jediným větším židovským sídlem v této oblasti je Karmiel 10 kilometrů na západ, v údolí Bejt ha-Kerem. Krajina mezi těmito městskými centry je ovšem postoupena řadou menších židovských vesnic.\n\nObec Moran je na dopravní síť napojena pomocí místní komunikace, jež sem odbočuje z dálnice číslo 85.\n\nVesnice Moran byla založena v roce 1977 souběžně s programem Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována je podle místního druhu keře (kalina). Zakladateli obce byla skupina dosavadních obyvatel měst, kteří se rozhodli pro vesnický život a procházeli předtím kvůli tomu výcvikem v kibucu Ginosar u Galilejského jezera.\n\nEkonomika je založena na zemědělství, průmyslu (továrna na plasty) a turistice. Kibuc prošel privatizací a zbavil se většiny prvků kolektivního hospodaření. V Moran je k dispozici zdravotní ordinace, plavecký bazén, sportovní areály, obchod, synagoga a zařízení předškolní péče o děti. Základní škola je ve vesnici Gilon.\n\nVesnice má výhledově projít výraznou stavební expanzí a plánovaná kapacita kibucu je 250 rodin. V současnosti se zájemcům nabízí 35 stavebních parcel.\n\nObyvatelstvo Moran je sekulární. Podle údajů z roku 2014 tvořili populaci v Moran Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 433 lidí. Během roku 2014 populace klesla o 2,5 %.\n\n\n"}
{"id": "544594", "url": "https://cs.wikipedia.org/wiki?curid=544594", "title": "Penízovka", "text": "Penízovka\n\nPenízovka v češtině označuje více rodů hub:\n\n\nDále pak jsou v některé, zejména starší literatuře jako penízovka označovány také následující rody:\n\n"}
{"id": "544597", "url": "https://cs.wikipedia.org/wiki?curid=544597", "title": "Stadeckerové", "text": "Stadeckerové\n\nPáni ze Stadecku (Stadeckerové), šlechtický rod ministeriálů ze Štýrska, zemských knížat žila ve 13. a 14. století.\n\nWulfing/Wolfber, předek šlechtického rodu Stubenbergů, přišel s markrabětem do vznikajícího Štýrska a vstoupil do druhého manželství s vdovou po Hartnidovi I. ze zámku Ort, vysoce váženou a volnou \"?\" Aribonen-Sprosses,\" jednu část obrovského Aribonenerbes \"?\" do jejich manželství přinesl. Jejich syn byl „Gottschalk Schirling“, odešel 1166 do svého panství hradu Neuburg/Neuberg nazývaného „Neiberg“ (hora závisti).\nSyn Rudolf založil roku 1192 „Stadeckerskou linii rodu“. \n\nRudolf I. (1192-1230) se nazýval jako první na jeho hradu „Stadekke“ (Stadeck, Stattegg) severně od Štýrského Hradce. Budoucí rodové sídlo Stadeckerů bylo opevněné a umožňovalo úkryt v Semriachské pánvi. Ve 14. a 15. století byl hrádek nazýván také „Entritz (Andritz)“. Pevnost byla už v roce 1404 označená jako pustá, dnes jsou tu pouze nepatrné trosky její existence. Údolí se otevíralo na jih přes Sankt Veit na alodní statek Stadeckerů (dědic z Aribonen kolem roku 1200) mu říkal \"úřad lenochodů\". Nakonec byl Rudolf veřejným posluhou štýrského vévodu stejně jako jeho bratr \"Erchenger von Landesere\". Rudolf je zmiňován jako svědek u zemského knížecího soudu při schvalování darů pro duchovní a kláštery.\n\nZe čtyř synů Rudolfa I. odešel Ludwig na duchovní dráhu a roku 1226 se stal opatem kláštera Rein. V roce 1244 byl pověřen papežem Inocentem V. spolu s opaty kláštera Heiligenkreuz a kláštera Zwettl, jaké mohou být výhrady a předpoklady k založení vídeňského biskupství, které si vévoda Fridrich z rodu Babenberků (1210-1246) přál. Také po smrti Ludvíka v roce 1246 zůstal Stadecker s těmito kláštery úzce spojený.\n\nRudolf II. († 1261) a jeho bratr Lutold I. byli v roce 1243 společnými svědky při obdarování pod hradem Helfenstein (poblíž Eisbachu) díky salcburskému arcibiskupovi Eberhard von Regensberg (asi 1170-1246) na klášter Rein. Častokrát se spojuje s pěvcem lásky a básníkem. Roku 1246 stojí při arcibiskupovi Eberhardu, 1249 při salcburském „Elekt“? Philipp von Spanheim († 1279). Roku 1250 navštíví Štýrský Hradec hrabě Meinhard I. von Görz, v prosinci 1260 přišel na návštěvu král Přemysl Otakar II. (1233-1278). Rudolf byl naposledy v roce 1261 na návštěvě u Voka z Rožmberka (asi 1210-1262) v Mariboru jmenován, když Jindřich von Pfannberg (před 1241-1282) helfensteinský majitel na „Reinu“ musel přijít. Druhý svědek byl Oldřich z Liechtensteina (kolem 1200-1275), druhý svědek naproti tomu byl Rudolf, jehož písně lásky pod názvem \"von Stadegge\" v Codex Manesse zůstaly dochované. Od Rudolfa von Stadecke je zpráva, že román od Heinricha von Veldeke vznikl mezi lety 1170 a 1187.\n\nLeutold I. († 1292), Jalp Rudolf se oženil s Annou z rodu Seifrieda von Mahrenberg († 1271/2), byl již před maďarskou vládou ve Štýrsku zemským hejtmanem ve službě pod Přemyslem Otakarem II. a mohl se podruhé oženit v roce 1285 s Diemut, dědičkou Dietricha III. z Liechtensteina († 1278), hrad a panství Rohrau Rohrau získal pro svůj rod. Do roku 1261 Leutold většinu společného majetku vlastnil s Rudolfem a 1269 s Hartnidem. V roce 1269 došlo k narovnání mezi špitálem v „Cerewaldu“ (Spital v Semmeringu) a Erchenger II. a III., kterému byli přítomni také Leutold a Hartnit. Se Stadeckerskými bratry pečetil také Wulfing von Stubenberg (1259-1380) a Gottschalk von Burg Neuberg. Mezi sourodým rodem Stubenbergů měli bratři velmi úzký vztah. Tak je oba jako svědky uváděly roku 1288 při prodeji Kuenrinského Burg Gutenberg a fojtství nad knížecím proboštstvím Perchtolsgaden a Seckau (klášter) a na bratry Ulricha, Friedricha a Heinricha von Stubenberg.\n\nČtvrtý syn Rudolf I., Hartnid I. (Hertneit, Hertneid, +1295?), potvrdil přísahu z roku 1276, pravděpodobně také ve smyslu jeho bratrů, neboť politicky byli zasaženi všichni. O vánocích 1282 byli Leutold a Hartnid na Augsburském říšském sněmu, na kterém král Rudolf I. Habsburský (1218-1291) svým synům Albrechtovi a Rudolfovi dal lénem Rakousko a Štýrsko. Po štýrském šlechtickém povstání 1291/1292 nedostali Stadeckerové ani část. Tak byl Hartnit 1292 - po odstoupení štýrské šlechty byl nanejvýš neoblíbeným opat Heinrich von Admont - zemský hejtman Štýrska ve službě vévody Albrechta I. Habsburského (1255-1308). Všichni Stadeckerové byli většinou oddáni příslušným zemským hejtmanům. Později měl Hartnid 1294 krotit nositele jména Wildonů (Hartnid III. Wildon) (asi 1246-kolem 1302), které měl zemské knížecí statky poškodit. Také nesměli za trest přenášet části Stadeckerů Hartnids von Wildonie z Wildon na Eibiswaldy. Hartnid I. zemřel patrně bezdětný. Jeho dědictví přešlo na potomky Leutolda I.\n\nSynové Leutolda I., Rudolf III. (zmiňován 1314-1338) a Hartnid II. (znám 1314-1336) objevují se většinou společně. Roku 1314 zastavil vévoda Fridrich I. Sličný (1289-1330) majetek Rudolfa ve výši 323 liber a Albert von Pottendorf za 420 liber feniků desátky k Mürzzuschlag, Weißeneck, Rosseck, Anschau, Gessen, Emerswert a Muents. Stadeckerové měli také salcburská léna ve Štýrsku. Když platbu za jejich věrnost lennímu pánovi převáděli, prostředníka bratrům dělal arcibiskup Friedrich III. († 1338); Losensteini Hartnid, Rudolf, Dietrich a Ludwig pevnost zámek Freundsberg (Frondsberg) v Koglhofu; (bez uvedení data). V roce 1331 zastavili oba bratři se souhlasem svých manželek \"Ofmei“ a \"Guete“, statek Hedweigsdorf (Raum Hartberg?) hartbergerskému soudci Dietrichovi, po zpětném řízení v roce 1334 byl klášter Rind darován.\n\nSyn Hartnida II. Leutold (+1367) pokračoval v rodu dále. O jeho důležitosti víme z \"žalob mrtvých\", že jeho učitelem a heroldem byl Peter Suchenwirta (kolem 1320-1395). Potom byl Leutold ve vojenské službě u vévody Oty IV. Veselého (1301-1339) a krále Ludvíka I. Uherského (1326-1382). Kolem roku 1335 šel do boje kvůli následníkovi korutanském, do války mezi Habsburky a králem Janem Lucemburským (1296-1346). Také roku 1351 bojoval jako spojenec pánů z Walsee a z Puchheimu proti českému šlechtici Rožmberkovi z Jindřichova Hradce. Potom spěchal za rakouským vévodou Albrechtem II. (1298-1358) na pomoc při obléhání Curychu v létě roku 1351. Pod Rudolfem IV. (1339-1365) byl roku 1360 zemským hejtmanem v Kraňsku a vystřídal Konrada von Auffenstein. V roce 1361 je již zemským maršálem Rakouska (listina, kterou zemská vrchnost Habsburská a uznává Hrabství Schaunberg (?)). V roce 1362 až 1363/64 byl zemským hejtmanem Štýrska. Zemřel roku 1367. Je vychvalován za svou rytířskou statečnost a přiměřený vztah k ženám, bystrost v rozhodování, ochotu za všech okolností, věrnost vládě aniž by byl špatným dvořanem a štědrost.\n\nSyn Leutolda II. Johann (+1399) byl poslední mužský potomek. Domníval se, že je jako jeho matka z Walsee; z toho se vysvětluje, že měl příznivý vztah k Cillierům. Johann je znám až po roce 1367 v listině z let 1370 a 1380 jako věřitel rakousko-štýrského vévody Albrechta III. a Leopolda III. (1351-1386). V roce 1385 věnoval Hans jeden desátek pro farní kostel svatého Víta v Aigen ležící nad „Grecz“ nahoře naproti v „Endricz“ na jeden rok následující pondělí po svátku Všech svatých a protože se za všechna jména modlí. Podle půvabu vína byly všechny neděle v té době (1360) obyčejné. Roku 1389 dostal Johann od vévodu Albrecht III. lénem Göttlesbrunn-Arbesthal. Od roku 1396 až do své smrti 1399 byl zemský hejtman Štýrska.\n\nVévoda rakouský Wilhelm von Habsburg (kolem 1370-1460) dával lénem svému bratrovi Ernstu (1377-1424) stadeckerské panství, ale jen na papíře, protože Johannova dcera „Gueta“ (Guta) měla štěstí, že hrabě Hermann II. von Cilli byl silný a chytrý poručník. Podařilo se mu dolnorakouské Rohrau jako říšské léno udat své svěřenkyni, kterou v roce 1402 provdal za Ulricha, syna hraběte Huga z Montfortu (1357-1423), Také „panství Stadeck“ (hrad byl již v té době pustý), Teufenbach, Strallegg a Langenwang Guta mohla zajistit manželovi diplomatický osud.\n\nTělesné ostatky Stadeckerů jsou v kryptě pod kostelem svatého Víta ve Štýrském Hradci.\n\nPřed F. Puschy a jinými:\n\nWulfing/Wolfber († asi 1160), 1130 Pöllau (?), Passail (?), jeho první žena, dcera Adalbero von Feistritz,\n\npo K. Weinhold, J. Bergmann a jiných.:\n\n\"Aigen\" (statek Eigen, později \"úřad Aigen\") jmenované území Stadeckského panství leží v severním Grazer Stadtrand, obsahuje Andritz, Stattegg a Weinitzen\n\nHistorie vlastnictví po F. Posch \"(viz Aribo II.)\"\n\n\n\n"}
{"id": "544605", "url": "https://cs.wikipedia.org/wiki?curid=544605", "title": "Ota Karen", "text": "Ota Karen\n\nOta Karen (20. května 1931 v Krásně nad Bečvou – 20. března 2007 v Praze) byl ekonom, právník, představitel mezinárodního družstevního hnutí, předseda Ústřední rady družstev, později Družstevní asociace ČR.\n\nPo deportaci svého otce do koncentračního tábora (kde později zahynul) byl nucen se s matkou skrývat v horách u partyzánů, do jejichž odboje se již v mladém věku aktivně zapojil. Po skončení války vystudoval Vysokou školu ekonomickou v Praze a absolvoval vědeckou aspiranturu a kandidaturu v oboru hospodářského práva na Právnické fakultě Karlovy university. V šedesátých letech minulého století se stal členem reformního ekonomického týmu tehdejšího místopředsedy vlády prof. Oty Šika a pro svůj aktivní podíl na pražském jaru 1968 byl v roce 1969 vyloučen z KSČ a vyhozen ze zaměstnání. Podařilo se mu najít místo až ve Stavebním bytovém družstvu občanů Prahy 7, kde mu bylo umožněno uplatnit své schopnosti. Stal se později ředitelem a postupně z družstva vytvořil největší bytové družstvo v Československu – SBD Pokrok. Pod jeho vedením družstvo postavilo a dodnes spravuje tisíce bytů, zavádělo progresivní technologie ve stavebnictví, bylo průkopníkem ve využití výpočetní techniky i v mnoha dalších oborech. V družstvu umožnil Ota Karen azyl i dalším protagonistům pražského jara jako byl například signatář Charty 77, pozdější, ministr, místopředseda vlády a předseda Ústavního soudu Pavel Rychetský, který zde pracoval jako podnikový právník nebo Rudolf Slánský mladší, disident a pozdější velvyslanec v Rusku.\n\nV roce 1990 byl zvolen předsedou Ústřední rady družstev (později Družstevní Asociace ČR). Pod jeho vedením byla uskutečněna transformace českého družstevnictví na moderní nezávislé demokratické hnutí a uskutečnila se celá řada významných ekonomických projektů. Patří mezi ně například založení družstevní pojišťovny Kooperativa (byl dlouholetým předsedou jejího představenstva), družstevní banky Coop banka, přijetí zákona o družstevních záložnách (Kampeličky) a o stavebním spoření. Jako uznávaný představitel reformovaného družstevnictví byl zvolen do exekutivy Mezinárodního družstevního svazu (největší nevládní organizace na světě) a stal se místopředsedou jeho evropského regionu.\n\nByl rovněž členem rozhodčího soudu Hospodářské a agrární komory ČR a členem „tripartity“, orgánu zástupců vlády, zaměstnavatelů a odborů.\n\n"}
{"id": "544607", "url": "https://cs.wikipedia.org/wiki?curid=544607", "title": "Gilon", "text": "Gilon\n\nGilon ( גִּילוֹן, v oficiálním přepisu do angličtiny Gilon) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 295 metrů, v Dolní Galileji, cca 15 kilometrů východně od břehů Středozemního moře a cca 30 kilometrů na západ od Galilejského jezera. Je situována na pahorku Har Gilon, který tvoří jihozápadní hranici údolí Bejt ha-Kerem. Severozápadně od něj ohraničuje údolí vrch Har Gamal, mezi ním pak z údolí vytéká vádí Nachal Šagor. Jižně od vesnice protéká v hlubokém údolí vádí Nachal Chilazon, které potom nedaleko odtud západním směrem vtéká do pobřežní nížiny (respektive do Zebulunského údolí).\n\nObec se nachází cca 100 kilometrů severovýchodně od centra Tel Avivu a cca 25 kilometrů severovýchodně od centra Haify. Gilon obývají Židé, přičemž osídlení v tomto regionu je etnicky smíšené. 3 kilometry na severovýchod leží bývalé město Šagor, které obývají izraelští Arabové. Arabské je i město Ša'ab, které leží jižním směrem, na protější straně údolí Nachal Chilazon. 4 kilometry na východ se rozkládá židovské město Karmiel. Krajina mezi těmito městskými centry je postoupena řadou menších židovských vesnic, z nichž vesnice Curit vytváří s Gilon souvislý urbanistický celek.\n\nObec Gilon je na dopravní síť napojena pomocí místní komunikace číslo 8512, jež sem odbočuje z dálnice číslo 85. Severně od vesnice procházejí téměř 5 kilometrů dlouhé tunely Gilon na nové železniční trati Akko–Karmiel. Ta byla zprovozněna 20. září 2017.\n\nVesnice Gilon byla založena v roce 1980 v programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli obce byla skupina dosavadních městských obyvatel zejména z Haify. Zpočátku zde pobývali v provizorních mobilních domech, bez elektřiny a zpevněné příjezdové cesty. Šlo o součást osidlovacího programu Miškej Cherut Betar (משקי חרות בית\"ר), který byl určen pro rodiny blízké pravicovým sdružením Cherut a Betar.\n\nV Gilon je k dispozici zařízení předškolní péče o děti a základní škola, do které dojíždějí děti z okolních vesnic. V obci dále funguje knihovna a sportovní areály.\n\nVýhledově má Gilon dosáhnout kapacity 700 rodin a počítá se, že k obci bude administrativně připojena sousední vesnice Curit.\n\nObyvatelstvo Gilon je sekulární. Podle údajů z roku 2014 tvořili populaci v Gilon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1103 lidí. Během roku 2014 populace stoupla o 4,4 %.\n\n\n"}
{"id": "544608", "url": "https://cs.wikipedia.org/wiki?curid=544608", "title": "Ivan Babuškin", "text": "Ivan Babuškin\n\nIvan Vasiljevič Babuškin (, , Vologda, Ruské impérium – , Mysovsk, Ruské impérium) byl ruský revolucionář a žurnalista.\n\nNarodil se v rodině rolníka. V letech 1887 až 1891 pracoval jako kovodělník. Po roce 1891 pracoval v Putilovské továrně v Petrohradu.\n\nRoku 1894 se seznámil s marxismem. Roku 1895 začal organizovat v Petrohradu dělnické stávky. V roce 1896 byl zatčen a poslán do Jaroslavlu. Tam začal volat po emancipaci dělnické třídy.\n\nV roce 1900 založil noviny „Dělník Jihu“ a stal se korespondentem pro Leninovy stranické noviny \"Iskra\", čímž zároveň vstoupil do Ruské sociálně demokratické dělnické strany. V letech 1900–1901 pracoval pro stranu v mnoha ruských městech, například v Moskvě, Smolensku, Polocku, Orechovo-Zujevě a Ivanovu.\n\nRoku 1902 uprchl z Jekatěrinoslavu do Londýna, tentýž rok se však vrátil do Ruska. Usadil se v Petrohradě, kde bojoval proti tamním agentům Ochranky, konkrétně přívržencům agenta Sergeje Zubatova (tzv. Zubatovcům). Roku 1903 byl znovu zatčen a vyhoštěn do Verchojansku.\n\nKdyž byl roku 1905 amnestován, začal používat pseudonym Nikolaj Bogdanov, účastnil se revoluce a stal se členem frakce bolševiků. Propagoval marxistickou doktrínu v Irkutsku a Čitě a psal příspěvky pro bolševické noviny \"\"Zabajkalský dělník\"\". Spolu s Viktorem Kurnatovským a Antonem Kostjuško-Valjušaničem byl vůdcem ozbrojeného povstání v Čitě.\n\nV lednu roku 1906 začal pašovat se svými přáteli Kljušnikovem, Savinem, Jermolajevem a Bjalychem zbraně z Číny do Irkutsku.\n\nJednoho dne, na železniční trati Transsibiřské magistrály u zastávky Zabajkalské železnice \"Sljuďanka\", však byl chycen při činu generálem Alexandrem Meller-Sakomelským. Všichni pašeráci byli uvězněni a bez soudu 18. ledna 1906 zastřeleni na zastávce \"Mysovaja\". Lenin Babuškina později nazval lidovým hrdinou a chloubou bolševické strany.\n\nRoku 1941 bylo město Mysovsk na jeho počest přejmenováno na „Babuškin“. Město se takto jmenuje dodnes.\n"}
{"id": "544609", "url": "https://cs.wikipedia.org/wiki?curid=544609", "title": "Ed de Goey", "text": "Ed de Goey\n\nEduard Franciscus de Goeij známý jako Ed de Goey [ed de guj] (* 20. prosince 1966, Gouda, Nizozemsko) je bývalý nizozemský fotbalový brankář. V roce 1993 získal ocenění \"Fotbalový brankář roku Nizozemska\" a v roce 1994 nizozemskou cenu Gouden Schoen (Zlatá kopačka).\n\nPůsobil v rotterdamských klubech Sparta Rotterdam a Feyenoord. Od roku 1997 hrál v Chelsea FC a kariéru ukončil v dalším anglickém klubu Stoke City FC. Prosadil se také v nizozemské reprezentaci.\n\nV letech 1992–2000 byl členem nizozemské fotbalové reprezentace (poslední zápas ale odchytal 1. června 1998 proti Paraguayi, za stavu 3:1 nastoupil do druhého poločasu, Nizozemsko vyhrálo celkem 5:1). Svůj reprezentační debut absolvoval 16. prosince 1992 v utkání proti domácímu Turecku (výhra Nizozemska 3:1).\n\nZúčastnil se čtyř vrcholových fotbalových turnajů: Mistrovství světa 1994 a 1998, Mistrovství Evropy 1996 a Mistrovství Evropy 2000 (zisk bronzové medaile). Prvním brankářem byl pouze na MS 1994, na dalších turnajích plnil roli rezervního brankáře za Edwinem van der Sarem. Celkem odehrál v nizozemské reprezentaci 31 zápasů.\n\n"}
{"id": "544615", "url": "https://cs.wikipedia.org/wiki?curid=544615", "title": "Curit", "text": "Curit\n\nCurit ( צוּרִית, v oficiálním přepisu do  angličtiny Zurit, přepisováno též Tzurit) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 348 metrů, v Dolní Galileji, cca 15 kilometrů východně od břehů Středozemního moře a cca 30 kilometrů na západ od Galilejského jezera. Je situována na pahorku Har Gilon, který tvoří jihozápadní hranici údolí Bejt ha-Kerem. Východně od Har Gilon ovšem na jih vybíhá ještě nevelké boční údolí Bik'at Meged ohraničené vrchem Har Karmi. Jižně od vesnice protéká v hlubokém údolí vádí Nachal Chilazon, které ale nedaleko odtud západním směrem vtéká do pobřežní nížiny (respektive do Zebulunského údolí).\n\nObec se nachází cca 100 kilometrů severovýchodně od centra Tel Avivu a cca 25 kilometrů severovýchodně od centra Haify. Curit obývají Židé, přičemž osídlení v tomto regionu je etnicky smíšené. 2 kilometry na sever leží bývalé město Šagor, které obývají izraelští Arabové. Arabské je i město Ša'ab, které leží jižním směrem, na protější straně údolí Nachal Chilazon. 3 kilometry na východ se rozkládá židovské město Karmiel. Krajina mezi těmito městskými centry je postoupena řadou menších židovských vesnic, z nichž vesnice Gilon vytváří s Curit souvislý urbanistický celek.\n\nObec Curit je na dopravní síť napojena pomocí místní komunikace číslo 8512, jež sem odbočuje z dálnice číslo 85.\n\nVesnice Curit byla založena v roce 1981 v programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli obce bylo 13 rodin sdružených již od roku 1979 do osadnické skupiny סחלב – Sachlav. Šlo o součást osidlovacího programu Miškej Cherut Betar (משקי חרות בית\"ר), který byl určen pro rodiny blízké pravicovým sdružením Cherut a Betar.\n\nVětšina lidí za prací dojíždí mimo obec. V Curit je k dispozici obchod, zdravotní ordinace, společenské centrum, synagoga a zařízení předškolní péče o děti. Na pomezí Curit a sousedního Gilon stojí základní škola, do které dojíždějí i děti z okolních vesnic.\n\nVýhledově se plánuje administrativní sloučení vesnic Curit a Gilon do jedné obce.\n\nObyvatelstvo Curit je sekulární. Podle údajů z roku 2014 tvořili populaci v Curit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 737 lidí. Během roku 2014 populace klesla o 2,0 %.\n\n\n"}
{"id": "544620", "url": "https://cs.wikipedia.org/wiki?curid=544620", "title": "Slovenská ľudová strana", "text": "Slovenská ľudová strana\n\nSlovenská ľudová strana (česky \"Slovenská lidová strana\", zkratka SĽS) je národně orientovaná politická strana působící na Slovensku. Předsedou strany je Jozef Sásik. Volební preference této strany jsou velmi nízké.\n\nStrana se hlásí k odkazu historické Hlinkovy slovenské ľudové strany. V letech 1994-1995 vystupovala pod názvem \"SĽS - Slovenský ľudový blok\". Do roku 1998 byl předsedou strany Andrej Trnovec.\n\nStrana byla zaregistrována u ministerstva vnitra 5. dubna 1990, tvrdí však, že tehdy došlo pouze k jejímu znovuobnovení a jako den vzniku chce mít zapsaný 14. prosinec 1905, den vzniku Hlinkovy slovenské ľudové strany. (Ta byla však nařízením Slovenské národní rady roku 1944 rozpuštěna.)\n\nTato skutečnost byla příčinou návrhu na její rozpuštění, které v říjnu 2009 podal generální prokurátor Dobroslav Trnka u Nejvyššího soudu Slovenské republiky \n\nStrana se též hlásí k válečnému Slovenskému státu, prosazuje rehabilitaci Jozefa Tisa a opírá se o ľuďáckou tradici.\n\n\n"}
{"id": "544622", "url": "https://cs.wikipedia.org/wiki?curid=544622", "title": "Tal El", "text": "Tal El\n\nTal El ( טַל אֵל, doslova „\"Boží rosa\"“, v oficiálním přepisu do  angličtiny Tal-El) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 124 metrů, v Horní Galileji, cca 10 kilometrů východně od břehů Středozemního moře. Je situována na pahorcích, které tvoří západní okraj Galileji a které západně odtud přecházejí do pobřežní nížiny. Severně od vesnice protéká vádí Nachal Chamra, která zde poblíž ústí do Nachal Jichar. Na jihu začíná lesní komplex Ja'ar Achihud.\n\nObec se nachází cca 100 kilometrů severovýchodně od centra Tel Avivu a cca 22 kilometrů severovýchodně od centra Haify. Tal El obývají Židé, přičemž osídlení v tomto regionu je etnicky smíšené. 2 kilometry na sever leží město Džulis, které obývají Drúzové, 2 kilometry na západ pak město Džudejda-Makr, které obývají izraelští Arabové. Arabská jsou i městská sídla na východ odtud v údolí Bejt ha-Kerem (s výjimkou židovského města Karmiel). Krajina mezi těmito městskými centry je ale postoupena řadou menších židovských vesnic.\n\nObec Tal El je na dopravní síť napojena pomocí místní komunikace, jež sem odbočuje z dálnice číslo 70.\n\nVesnice Tal El byla založena v roce 1980 v programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nZakladateli obce byla skupina 12 rodin židovských přistěhovalců z tehdejšího SSSR. Koncem 90. let 20. století procházela vesnice ekonomickou krizí, která skončila přijetím reforem a utlumením zemědělských aktivit. Vesnice, do té doby organizována jako mošav, se tehdy proměnila na společnou osadu.\n\nV obci funguje několik průmyslových firem, část obyvatel za prací dojíždí mimo obec. V Tal El je k dispozici obchod, zdravotní ordinace, plavecký bazén, synagoga, sportovní areály a zařízení předškolní péče o děti. Regionální základní škola je v obci Gilon.\n\nVesnice má výhledově dosáhnout kapacity 750 rodin.\n\nObyvatelstvo Tal El je sekulární. Podle údajů z roku 2014 tvořili populaci v Tal El Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1072 lidí. Během roku 2014 populace stoupla o 3,0 %.\n\n\n"}
{"id": "544634", "url": "https://cs.wikipedia.org/wiki?curid=544634", "title": "Arab al-Na'im", "text": "Arab al-Na'im\n\nArab al-Na'im ( ערב א-נעים, عرب النعيم, v oficiálním přepisu do angličtiny Arab Al Naim) je vesnice v Izraeli, v Severním distriktu, v Oblastní radě Misgav.\n\nLeží v nadmořské výšce cca 290 metrů, v hornaté oblasti v centrální části Dolní Galileji, cca 22 kilometrů východně od břehů Středozemního moře a cca 22 kilometrů na západ od Galilejského jezera. Je situován na pahorku, jižně od okraje údolí Bejt ha-Kerem, od kterého je ale oddělena hlubokým údolím, kterým protéká vádí Nachal Chilazon.\n\nObec se nachází cca 100 kilometrů severovýchodně od centra Tel Avivu a cca 30 kilometrů severovýchodně od centra Haify. Arab al-Na'im obývají izraelští Arabové respektive arabští Beduíni, přičemž osídlení v tomto regionu je etnicky smíšené. 2 kilometry na jih leží město Sachnin, které obývají Arabové. Jediným větším židovským sídlem je město Karmiel 2 kilometry severně od osady. Krajina mezi těmito městskými centry je ovšem postoupena řadou menších židovských vesnic, které zejména západně a severně od Sachninu vytvářejí souvislý blok. Nejblíže z nich leží Ešchar, necelý kilometr jihovýchodně od Arab al-Na'im.\n\nArab al-Na'im je na dopravní síť napojen pomocí místní komunikace, která vede do sousední vesnice Ešchar.\n\nArab al-Na'im je obýván příslušníky beduínského kmene Sava'id. Původně kočovní pastevci se počátkem 50. let 20. století začali trvale usazovat v tomto regionu. Teprve roku 1999 ale byla tato jejich osada uznána izraelskou vládou za oficiální obec. Zástavbu stále tvoří provizorní příbytky. Územní plán nebyl dosud schválen, protože se čeká na vyjasnění majetkoprávních otázek souvisejících s vlastnictvím zdejších pozemků. Územní plán už je ale v pokročilém stavu projednávání. Předpokládá zřízení 150 stavebních parcel pro výstavbu trvalých domů.\n\nV listopadu 2006 byl v obci zvolen první samosprávný sbor. V osadě fungují v provizorních prostorách dvě mateřské školy a společenské centrum. Děti z místních rodin dojíždějí do školy do vesnice Sallama.\n\nPodle údajů z roku 2014 tvořili populaci v Arab al-Na'im Arabové Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 725 lidí. Během roku 2014 populace stoupla o 1,7 %.\n\n\n"}
{"id": "544642", "url": "https://cs.wikipedia.org/wiki?curid=544642", "title": "Dmeide", "text": "Dmeide\n\nDmeide ( דמיידה, ضميدة, v oficiálním přepisu do angličtiny Demeide) je arabská vesnice v Izraeli, v Severním distriktu, v Oblastní radě Misgav.\n\nLeží v nadmořské výšce 219 metrů, v Dolní Galileji. Jižně od vesnice protéká údolím vádí Nachal Evlajim. Na protější straně údolí se zvedá hora Har Chanaton. K jihovýchodu terén klesá do údolí Bejt Netofa.\n\nJe situována cca 17 kilometrů východně od břehů Středozemního moře a cca 26 kilometrů na západ od Galilejského jezera, cca 92 kilometrů severovýchodně od centra Tel Avivu a cca 22 kilometrů východně od centra Haify. Dmeide obývají izraelští Arabové respektive arabští Beduíni, přičemž osídlení v tomto regionu je etnicky smíšené. 2 kilometry na východ leží v údolí Bejt Netofa město Kafr Manda, které obývají Arabové. Další arabská města leží na severovýchodě (Kaukab Abu al-Hidža) nebo na západě (I'billin). Krajina mezi těmito městskými centry je ovšem postoupena řadou menších židovských vesnic, které zejména severně a severovýchodně odtud vytvářejí souvislý blok (Guš Segev). Nejblíže z nich leží Morešet, necelý kilometr severně od Dmeide.\n\nDmeide je na dopravní síť napojen pomocí lokální silnice číslo 784.\n\nDmeide je obýván dříve kočovnými Beduíny. Jejich zdejší osídlení je cca 300 let staré, ale teprve roku 1995 byla tato jejich osada uznána izraelskou vládou za oficiální obec. Ihned poté začalo budování inženýrských sítí a příprava územního plánu. Roku 2003 skončilo napojování vesnice na elektrický rozvod a na kanalizaci.\n\nVýhledově se má populace vesnice zvýšit až na 500 rodin. Obyvatelstvo se živí dojížděním za prací mimo obec, zejména do průmyslových podniků a do stavebního průmyslu. Velká část zdejší beduínské populace dobrovolně slouží v izraelské armádě.\n\nPodle údajů z roku 2014 tvořili populaci v Dmeide Arabové. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 435 lidí. Během roku 2014 populace stoupla o 3,3 %.\n\n\n"}
{"id": "544643", "url": "https://cs.wikipedia.org/wiki?curid=544643", "title": "Sergio Sánchez (atlet)", "text": "Sergio Sánchez (atlet)\n\nSergio Sánchez (* 1. října 1982, La Pola de Gordón, Leon) je španělský atlet, běžec, který se věnuje středním tratím. Jeho hlavní disciplínou je běh na 3000 metrů.\n\nNa halovém ME v Turíně 2009 doběhl ve finále na čtvrtém místě. Největší úspěch ve své kariéře zaznamenal v roce 2010 na halovém MS v katarském Dauhá, kde získal stříbrnou medaili.\n\n13. února 2010 zaběhl ve Valencii nový evropský halový rekord v běhu na 3000 metrů, jehož hodnota je 7:32,41. \n"}
{"id": "544645", "url": "https://cs.wikipedia.org/wiki?curid=544645", "title": "Karen", "text": "Karen\n\nKaren může být:\n\n\n"}
{"id": "544646", "url": "https://cs.wikipedia.org/wiki?curid=544646", "title": "Párvatí", "text": "Párvatí\n\nPárvatí (sanskrt: पार्वती \"Pārvatī\"; doslova: „horská“) je hinduistická bohyně, manželka boha Šivy, jehož energii (šakti) ztělesňuje. Objevila se jako převtělení Satí, předchozí Šivovy choti, a – stejně jako Ganga – je dcerou krále Himavána (též přepisováno jako Himavant), tj. božské personifikace pohoří Himálaj. Šiva často podléhá její kráse a spočívá s ní v náruživém dlouhém objetí; silný erotický aspekt tohoto vztahu se projevil v uctívání Párvatí zejména v některých tantrických kultech. Bývá rovněž zvána Umá („světlo“) či Šakti („moc“).\n\n\n"}
{"id": "544647", "url": "https://cs.wikipedia.org/wiki?curid=544647", "title": "Klášter Kamenec", "text": "Klášter Kamenec\n\nKlášter Kamenec (\"polsky Kamieniec\") je cisterciácký klášter v polském Kamenci pocházející z morimondské filiační řady. V Kamenci býval na počátku 13. století pohraniční hrad Kamenec a roku 1210 zde vzniklo proboštství vratislavského augustiniánského kláštera Na písku. Roku 1246 jej vratislavský biskup Tomáš I. předal cisterciáckým bratrům z Lubuše. \n\nNový klášter měl blízko k českému království, opaté z Oseka a Hradiště byli pověřeni inspekcí vybrané lokality a posouzením vhodnosti nové fundace. Václav II. udržoval s kameneckými cisterciáky dobré vztahy, místní opat se zúčastnil roku 1292 v Sedlci jmenování konventu pro královskou fundaci na Zbraslavi a král sám slezský klášter obdaroval a opakovaně potvrzoval klášterní majetek na územích spadajících pod českou správu. \n\nPřed koncem 13. století se v Kamenci započalo se stavbou konventního kostela, který architektonicky navazuje na kostely v Mariensternu a v Neuzelle. Kostel je trojlodní se síňovým pravoúhlým chórem a je zaklenut devíti křížovými klenbami na dvou dvojicích sloupů, čímž upomíná i na řešení klášterních kostelů v Heiligenkreuzu a na Zbraslavi. Svou strohostí připomíná kostel v rakouském Imbachu a je projevem tzv. redukované gotiky.\n\nCisterciáci zde ukončili svou činnost k roku 1810, roku 1817 byl klášter zničen rozsáhlým požárem.\n"}
{"id": "544654", "url": "https://cs.wikipedia.org/wiki?curid=544654", "title": "Sníh (rozcestník)", "text": "Sníh (rozcestník)\n\nPojem sníh označuje obvykle led ve formě sněhových vloček, ale i další látky, které jsou svým vzhledem či svojí konzistencí podobné běžnému přírodnímu sněhu.\n"}
{"id": "544655", "url": "https://cs.wikipedia.org/wiki?curid=544655", "title": "Chusnija", "text": "Chusnija\n\nChusnija ( חוסנייה, حسينية, v oficiálním přepisu do angličtiny Hussniyya, přepisováno též Husniyya nebo Husnia) je vesnice v Izraeli, v Severním distriktu, v Oblastní radě Misgav.\n\nLeží v nadmořské výšce 293 metrů, v Dolní Galileji, cca 22 kilometrů východně od břehů Středozemního moře a cca 25 kilometrů na západ od Galilejského jezera. Je situována na jihozápadním úpatí hory Har Kamon, jež tvoří jižní hranici údolí Bejt ha-Kerem. Z hory skrz vesnici stéká vádí Nachal Cuf, které na západ od obce míjí pahorek Giv'at Cuf.\n\nObec se nachází cca 105 kilometrů severovýchodně od centra Tel Avivu a cca 32 kilometrů severovýchodně od centra Haify. Chusniji obývají izraelští Arabové respektive arabští Beduíni, přičemž osídlení v tomto regionu je etnicky smíšené. 4 kilometry na již leží města Sachnin a Araba, která obývají Arabové. Arabské je i město Nachf v údolí Bejt ha-Kerem, s nímž ale na západní straně sousedí židovské město Karmiel. Krajina mezi těmito městskými centry je ovšem postoupena řadou menších židovských i arabských vesnic.\n\nChusnija je na dopravní síť napojena pomocí místní komunikace, jež vede přes sousední židovskou vesnici Cvija a ústí do lokální silnice číslo 804.\n\nChusnija je obývána beduínským kmenem Sava'id. Tito původní kočovní pastevci se po roce 1948 začali v této lokalitě trvale usazovat. Teprve roku 1996 byla jejich osada uznána izraelskou vládou za oficiální obec. Práce na územním plánu, který by měl naznačit budoucí trvalou zástavbu v této vesnici, ale zatím nebyly dokončeny. V obci tak například vyrostla mešita, která ale nemá příslušné stavební povolení a hrozí jí demolice. Podle jiného zdroje byl územní plán schválen už roku 2004.\n\nV osadě funguje mateřská škola. Děti z místních rodin dojíždějí do základní školy do města Nachf.\n\nPodle údajů z roku 2014 tvořili populaci v Chusniji Arabové. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 616 lidí. Během roku 2014 populace stoupla o 1,3 %.\n\n\n"}
{"id": "544657", "url": "https://cs.wikipedia.org/wiki?curid=544657", "title": "Kayson Phomvihan", "text": "Kayson Phomvihan\n\nKayson Phomvihan (laosky ໄກສອນ ພົມວິຫານ; v anglickém přepisu Kaysone Phomvihane), 13. prosince 1920 – 21. listopadu 1992, byl laoský politik, v letech 1975–1991 předseda vlády Laoské lidově demokratické republiky a od roku 1991 pak prezident Laosu.\n\nOd roku 1949 byl členem Komunistické strany Indočíny, patřil mezi zakládající členy Laoské lidově revoluční strany (založená v roce 1955) a od počátku až do své smrti byl jejím faktickým vůdcem, třebaže formálně ji zastupoval spíš princ Suphanuvong.\n\nVýrazně se angažoval v odboji za americké války v Indočíně.\n\n"}
{"id": "544661", "url": "https://cs.wikipedia.org/wiki?curid=544661", "title": "Bukovník vápencový", "text": "Bukovník vápencový\n\nBylina s plazivým, asi 2 mm silným, matně hnědým oddenkem. Listy jsou až 45 cm dlouhé na řapících a na spodní straně listu s hojnými a krátce stopkovitými žlázkami. Čepel listu je vejčitě trojúhelníková, 2 – 3x zpeřená. Téměř zelená, tuhá, složená ze 3 – 8 vstřícných lístků. Nejspodnější 1 – 2 páry listů jsou řapíčkaté, ostatní jsou přisedlé. Na vrcholové části čepele jsou četné, drobné lístky splývající s vřetenem listu. Výtrusnicové kupky jsou sblížené a za zralosti někdy splývající.\n\nJedná se o světlomilnou rostlinu. Roste především ve vápencových a hadcových sutích a skeletových půdách. Druhotně ji můžeme nalézt na starém zdivu.\n\nTěžiště výskytu v mezofytiku, v termofytiku se nacházejí pouze roztroušeně. Též je můžeme nalézt v oreofytiku, ale pouze v nižších polohách montánního stupně (max. : Hrubý Jeseník, Smrčník). V mnohých oblastech se vyskytuje pouze na druhotných stanovištích.\n\nčerven až srpen\n\n\n\n \n"}
{"id": "544663", "url": "https://cs.wikipedia.org/wiki?curid=544663", "title": "Láhev na víno", "text": "Láhev na víno\n\nLáhev na víno je láhev používaná pro víno obvykle vyráběná ze skla. Některá vína se fermentují přímo v lahvích, jiná jsou přelévána do lahví po fermentaci. Láhve na víno jsou často uzavírány korkovou zátkou.\nNěkteré lahve na víno jsou v bílém provedení. Do těchto lahví se plní převážně růžové víno, v malé míře i červené a bílé víno.\nVětšina vín je uzavřena korkovou zátkou, avšak panuje trend uzavírat lahve pomocí šroubovacího uzávěru - zejména u zahraničních dovážených vín. Výhodou je snadné otevření a opětovné uzavření lahve na úkor korkové zátky. \nLahví na víno je v současné době celá řada. Nejvíce jsou využívány lahve na víno v barvě různých odstínů zelené, nebo hnědé o objemu 0,75l. Dále jsou na trhu zastoupeny lahve na víno o objemu 1l, kterých je v současné době asi 8 druhů, z nichž pouze jeden typ je zálohovaný - tyto zálohované lahve v současnosti hodně ustupují 1l nevratným. Vratná láhev na víno je také zastoupena v Nařízení vlády z roku 2002 a vykupuje se za jednotnou cenu 3,-Kč za láhev. Někde je možné narazit i na vratné lahve na víno o objemu 0, 75l, to je však spíše okrajová záležitost.\n\n\n"}
{"id": "544677", "url": "https://cs.wikipedia.org/wiki?curid=544677", "title": "Kamane", "text": "Kamane\n\nKamane ( כמאנה, كمانه, v oficiálním přepisu do angličtiny Kamane) je vesnice v Izraeli, v Severním distriktu, v Oblastní radě Misgav.\n\nLeží v nadmořské výšce 534 metrů, v Dolní Galileji, cca 23 kilometrů východně od břehů Středozemního moře a cca 25 kilometrů na západ od Galilejského jezera. Je situována na vrcholové partii hory Har Kamon. Z jižního úbočí Har Kamon stékají hluboce zaříznutá vádí Nachal Kecach a Nachal Kamon. Na severní straně terén spadá do údolí Bejt ha-Kerem, kterým na úpatí hory protéká vádí Nachal Šezor.\n\nObec se nachází cca 105 kilometrů severovýchodně od centra Tel Avivu a cca 32 kilometrů severovýchodně od centra Haify. Kamane obývají izraelští Arabové respektive arabští Beduíni, přičemž osídlení v tomto regionu je etnicky smíšené. 5 kilometrů na jih leží města Sachnin a Araba, která obývají Arabové. Arabské je i město Nachf v údolí Bejt ha-Kerem, s nímž ale na západní straně sousedí židovské město Karmiel. Krajina mezi těmito městskými centry je ovšem postoupena řadou menších židovských i arabských vesnic. I hřeben Har Kamon je pokyryt arabskými i židovskými vesnicemi.\n\nKamane je na dopravní síť napojen pomocí místní komunikace, jež spojuje všechna sídla na Har Kamon a pak vede do údolí Bejt ha-Kerem, kde východně od města Karmiel ústí do dálnice číslo 85.\n\nKamane je obýván beduínským kmenem Sava'id - název osady někdy bývá uváděn jako Kamane (Arab al-Sava'id). Tito původní kočovní pastevci se začali v této lokalitě trvale usazovat počátkem 19. století. První zděné domy zde vyrostly ve 20. a 30. letech 20. století a postupně nahrazovaly dosavadní provizorní přístřešky a stany. Obyvatelé se živili zemědělstvím, zejména pastevectvím. Až do konce 60. let 20. století byl celý hřeben Har Kamon dopravně odříznutý od okolní krajiny. Izraelská vláda území poblíž vesnice roku 1963 prohlásila za uzavřenou vojenskou zónu. Zrušila tehdy i provizorní školu, která byla předtím v Kamane zřízena. Během 60. let byly také pozemky, na nichž stála tato beduínská osada, prohlášeny za zemědělskou půdu a zdejší zástavba se tak formálně stala ilegální. Nebyla ovšem zbořena, pouze jí bylo odpíráno napojení na inženýrské sítě a infrastrukturu. Na počátku 80. let 20. století vyrostly v sousedství Kamane dvě židovské vesnice zřizované v rámci programu Micpim be-Galil (Kamon, Michmanim).\n\nObec sestává ze tří hlavních, vzájemně oddělených sídelních jader: Kamane-západ (כמאנה מערבית), Kamane-východ (כמאנה מזרחית) a Džalsa (ג'יסלה). Teprve roku 1995 byla vesnice uznána izraelskou vládou za oficiální obec. I poté ale byl rozvoj obce zdržován průtahy při schvalování územního plánu. Ten byl nakonec schválen roku 2000. V roce 2002 začalo napojování vesnice na elektrickou síť.\n\nDěti z místních rodin původně dojížděly do školy ve městě Sachnin, ale to se neosvědčilo a nyní je zajištěno vyučování ve vesnici Sallama. V současnosti je zde už ve výstavbě samostatná budova základní školy. V Kamane fungují dvě mateřské školy zřízené s podporou Oblastní rady Misgav.\n\nPodle údajů z roku 2014 tvořili populaci v Kamane Arabové. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1392 lidí. Během roku 2014 populace stoupla o 1,2 %.\n\n\n"}
{"id": "544683", "url": "https://cs.wikipedia.org/wiki?curid=544683", "title": "Bohumil Kulhánek", "text": "Bohumil Kulhánek\n\nBohumil Kulhánek (26. srpna 1941, Plzeň – 20. října 2005) byl český politik, senátor za obvod č. 9 – Plzeň-město a člen ODS.\n\nPo maturitě na obchodní akademii 22 let pracoval jako bankovní úředník. S manželkou Boženou vychoval syna Jana. Působil v prezidiu FC Viktoria Plzeň. Zemřel v říjnu 2005.\n\nV roce 1990 se stal starostou městského obvodu Plzeň 3 nejprve jako nestraník za Stranu zelených, v dalších volbách pak jako člen ODS, ve funkci starosty zůstal až do roku 1998.\n\nV senátních volbách 1996 byl zvolen do horní komory českého parlamentu, když drtivě porazil kandidáta ČSSD Josefa Průšu. V Senátu v letech 1998–2000 zasedal jako místopředseda této ústavní instituce. V roce 2002 prohrál stranické primárky s bývalým primátorem Plzně, Zdeňkem Proskem.\n\n"}
{"id": "544684", "url": "https://cs.wikipedia.org/wiki?curid=544684", "title": "Ras al-Ajn", "text": "Ras al-Ajn\n\nRas al-Ajn ( ראס אל-עין, رأس العين, v oficiálním přepisu do angličtiny Ras al-Ein) je vesnice v Izraeli, v Severním distriktu, v Oblastní radě Misgav.\n\nLeží v nadmořské výšce 225 metrů, v Dolní Galileji, cca 27 kilometrů východně od břehů Středozemního moře a cca 20 kilometrů na západ od Galilejského jezera. Je situována nedaleko jihovýchodního okraje údolí Bejt ha-Kerem na východním úpatí hory Har Kamon, v hlubokém údolí, jímž protéká vádí Nachal Calmon.\n\nObec se nachází cca 107 kilometrů severovýchodně od centra Tel Avivu a cca 37 kilometrů severovýchodně od centra Haify. Ras al-Ajn obývají izraelští Arabové respektive arabští Beduíni, přičemž osídlení v tomto regionu je etnicky smíšené. 2 kilometry na sever leží město Rama, které obývají Arabové a Drúzové. Podobné složení populace má i město Maghar 3 kilometry jihovýchodním směrem. 7 kilometrů západně odtud zase leží jediné větší židovské sídlo – město Karmiel. Krajina mezi těmito centry je ovšem postoupena řadou menších židovských i arabských vesnic.\n\nRas al-Ajn je na dopravní síť napojen pomocí lokální silnice 804, jež severně od vesnice ústí do dálnice číslo 85.\n\nRas al-Ajn je obýván beduínským kmenem Sava'id, který obývá část osady východně od hlavní silnice, a rodinou křesťanských Arabů žijící západně od silnice. Původní beduínští kočovní pastevci se tu postupně trvale usadili. Teprve roku 1996 byla jejich osada uznána izraelskou vládou za oficiální obec.\n\nPodle údajů z roku 2014 tvořili populaci v Ras al-Ajn Arabové. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 335 lidí. Během roku 2014 populace stoupla o 2,4 %.\n\n\n"}
{"id": "544689", "url": "https://cs.wikipedia.org/wiki?curid=544689", "title": "Băile Herculane", "text": "Băile Herculane\n\nHerkulovy lázně (, , ) je rumunské město v župě Caraș-Severin. Ve městě žije okolo 6000 obyvatel. Město je známo především starobylými římskými lázněmi. Je situováno pouhých 5 km od důležité silnice DN6 (E70), která spojuje západ země s Bukureští. Băile Herculane leží v nadmořské výšce 168 m n. m. Od nejbližší sousední župy Mehedinți je vzdáleno 5 km a od hranic se Srbskem 25 km.\n"}
{"id": "544690", "url": "https://cs.wikipedia.org/wiki?curid=544690", "title": "STS Chvojkovice-Brod", "text": "STS Chvojkovice-Brod\n\nSTS Chvojkovice-Brod je fiktivní strojní a traktorová stanice ve fiktivní obci Chvojkovice-Brod. V tomto podniku pracovala hlavní postava filmu \"Jáchyme, hoď ho do stroje!\", František Koudelka (Luděk Sobota). Trenér juda Tumpach (František Peterka) při zápisu do pražského oddílu juda mylně považoval Koudelku za zdatného judistu a STS Chvojkovice-Brod za „slušnej oddíl“. Žádná obec ani vesnice s názvem Chvojkovice ve skutečnosti neexistuje.\n\nFilm byl natočen již v roce 1974. STS Chvojkovice-Brod se na základě této hlášky z filmu stalo populárním označením, které od konce 90. let a následujícího desetiletí nese několik různých skutečných sportovních oddílů a formálních i neformálních sdružení, například od roku 1999 florbalový oddíl STS Chvojkovice-Brod, od roku 2000 českobudějovický hokejový klub HC STS Chvojkovice-Brod, později i hokejbalový oddíl z Plzně, pražský šachový oddíl, klub vodáků z Krnova a několik dalších formálních i neformálních spolků a skupin. Od května 2005 nese tento název také pražská projektová kancelář STS Chvojkovice Brod, Praha, s. r. o. (IČ 257 50 453), jejímž spolumajitelem a jednatelem byl Jan Paroubek, později známý jako klíčový odborník z firem RegioJet a LEO Express.\n\nChvojkovické scény ve filmu byly natáčeny v okrese Písek, v okolí Milevska. Počítač s plošinou na nákladním autě Výpočetního střediska Jih, který vytiskl Koudelkovi kondiciogram šťastných a nešťastných dní, stál u kostela svatého Linharta v Oslově. Protějškem fiktivního STS Chvojkovice-Brod by tedy mohlo být dnešní Výrobní a obchodní družstvo Oslov. Utopení Tatry 603 na závěr filmu bylo natočeno v Jickovicích.\n\nRozhovor trenéra Tulpacha s Koudelkou při zápisu do juda (ve filmu \"Jáchyme, hoď ho do stroje!\", 1974):\n<poem>\n\"Tulpach\": „Čoveče, von drží jako přibitej… Kdes byl dřív, chlapče?”\n\"Koudelka\": „Jáá?”\n\"Tulpach\": „No?”\n\"Koudelka\": „STS Chvojkovice-Brod.”\n\"Tulpach\": „No, zřejmě slušnej oddíl, no…”\n</poem>\n\nNázev Chvojkovice-Brod se o několik let dříve objevil v seminářové části představení Divadla Járy Cimrmana \"Němý Bobeš\", které mělo premiéru již v roce 1971. Stejně jako film \"Jáchyme, hoď ho do stroje!\" i tuto inscenaci napsali Zdeněk Svěrák a Ladislav Smoljak.\nDialog v rámci „vědeckého“ semináře představení \"Němý Bobeš\" mezi Ladislavem Smoljakem a Petrem Bruknerem (případně jinými alternujícími herci):\n<poem>\n\"Smoljak\": […] Petře, kdy jste se dozvěděl, že budete hrát titulní roli ve hře Němý Bobeš?\n\"Brukner\": Dozvěděl jsem se to v pátek a hned v sobotu jsme jeli s panem režisérem Smoljakem do Chvojkovic.\n\"Smoljak\": Vysvětlete, proč jsme jeli do Chvojkovic.\n\"Brukner\": Ve Chvojkovicích je velká obora.\n\"Smoljak\": Nahlas, Petře!\n\"Brukner\": Ve Chvojkovicích je velká obora. Chtěl bych touto cestou poděkovat vedoucímu lesního závodu Chvojkovice-Brod panu Karlu Jíšovi, že se nás ujal a dovolil nám pozorovat srny.\n</poem>\n"}
{"id": "544694", "url": "https://cs.wikipedia.org/wiki?curid=544694", "title": "Jegor Sozonov", "text": "Jegor Sozonov\n\nJegor Sergejevič Sozonov (Sazonov) (rusky \"Егор Сергеевич Созонов\"; , Vjatka, Ruské impérium – , Krasnokamensk, Ruské impérium), ruský revolucionář, člen strany socialistů-revolucionářů a vrah ministra vnitra Vjačeslava von Pleve.\n\nJegor Sozonov se narodil v rodině rolníka. Roku 1901 studoval na Lomonosově univerzitě, tentýž rok z ní však byl pro účast na stávkách vyhnán, a poté také vypovězen z Moskvy. Sozonov odešel do Ufy, kde se sblížil se socialistickými revolucionáři. V roce 1902 byl zatčen a poslán na Sibiř.\n\nDne 28. července 1904 zabil Sozonov na příkaz Jevno Azefa ministra vnitra Vjačeslava von Pleve. Pleve odjel ráno 28. července 1904 ve svém kočáře ze sídla Ochranky k Petrohradskému nádraží. V polovině cesty jel Pleveho kočár přes most nad řekou Fontankou. Na mostě stáli Sozonov a jeho společník Ivan Kaljajev. Jakmile se kočár přiblížil, Sozonov vyskočil z části mostu určené pro chodce a hodil do Pleveho kočáru bombu. Pleve byl těžce zraněn, ještě tentýž den zranění podlehl.\n\nOba atentátníci z místa činu uprchli. Sozonov však neměl takové štěstí jako Kaljajev. Byl dopaden a odsouzen k doživotnímu trestu na Sibiři. Několikrát se pokusil o útěk.\n\nDne 27. listopadu 1910 spáchal Sozonov sebevraždu pozřením jedu na protest proti bičování vězňů.\n"}
{"id": "544695", "url": "https://cs.wikipedia.org/wiki?curid=544695", "title": "Sallama", "text": "Sallama\n\nSallama nebo Vádí Sallama ( סלאמה, سلامة, v oficiálním přepisu do angličtiny Sallama, též Wadi Sallama) je vesnice v Izraeli, v Severním distriktu, v Oblastní radě Misgav.\n\nLeží v nadmořské výšce 167 metrů, v Dolní Galileji, cca 27 kilometrů východně od břehů Středozemního moře a cca 20 kilometrů na západ od Galilejského jezera. Je situována na jižním úpatí hory Har Kamon, poblíž vádí Nachal Calmon, do kterého tu ústí vádí Nachal Kamon a od severovýchodu též Nachal Chazon. Jižně od obce vystupuje vrch Giv'at Calmon.\n\nObec se nachází cca 105 kilometrů severovýchodně od centra Tel Avivu a cca 37 kilometrů severovýchodně od centra Haify. Sallamu obývají izraelští Arabové respektive arabští Beduíni, přičemž osídlení v tomto regionu je etnicky smíšené. 3 kilometry na východ leží město Maghar, které obývají Arabové a Drúzové. 3 kilometry jižním směrem je to arabské město Dejr Chana. 7 kilometrů severozápadním směrem leží jediné větší židovské sídlo - město Karmiel. Krajina mezi těmito centry je ovšem postoupena řadou menších židovských i arabských vesnic.\n\nSallama je na dopravní síť napojena pomocí lokální silnice 804.\n\nSallama je obývána čtyřmi beduínskými kmeny Sava'id, Na'im, Chamdin a Mris'at. Tito původní beduínští kočovní pastevci se tu postupně trvale usadili. Jméno vesnice je odvozeno od jména arabského šejka, který tu pobýval před 200 lety. Teprve roku 1976 byla osada uznána izraelskou vládou za oficiální obec.\n\nV rámci beduínských sídel v tomto regionu hraje Sallama roli střediskové obce. Stojí tu budova základní školy, která slouží i dětem z okolních vesnic. Po roce 2000 obec získala napojení na vodovod a kanalizaci. Došlo i ke zpevnění některých místních komunikací. V roce 2004 bylo v obci otevřeno administrativní a společenské centrum, ovšem umístěné v provizorní stavbě. Je pojmenováno podle jednoho místního obyvatele Omara Sawaida , který byl během služby v izraelské armádě unesen ozbrojenci v Libanonu a jehož tělo bylo vráceno do Izraele roku 2004.\n\nKromě toho v obci fungují tři mateřské školy a policejní služebna.\n\nPodle údajů z roku 2014 tvořili populaci v obci Sallama Arabové. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 3002 lidí. Během roku 2014 populace stoupla o 2,9 %.\n\n\n"}
{"id": "544697", "url": "https://cs.wikipedia.org/wiki?curid=544697", "title": "Zákon o ochraně sbírek muzejní povahy", "text": "Zákon o ochraně sbírek muzejní povahy\n\nZákon o ochraně sbírek muzejní povahy (zákon č. 122/2000 Sb.) je český zákon, který pojednává o ochraně sbírek muzejní povahy.\n\nDřívější zákon č. 54/1959 Sb., o muzeích a galeriích, platil až do roku 2000. Po listopadu 1989 byla potřeba nové legislativy, ale nejdříve byl přijat jen zákon č. 71/1994 Sb., o vývozu předmětů kulturní hodnoty (trvalé hodnoty z hlediska potřeb státu a společnosti). Zákon č. 122/2000 Sb. přijat dne 7. dubna 2000, vyhlášen byl ve Sbírce zákonů a zároveň vstoupil v účinnost dne 12. května 2000.\n\nČást první (Ochrana sbírek muzejní povahy)\n\nČást druhá \n\nČást třetí\n\nČást čtvrtá\n\nČást pátá\n\nČást šestá\n\nKontrolu dodržování zákona provádí Ministerstvo kultury na základě ustanovení § 13 zákona č. 122/2000 Sb. Kontroly se provádějí od roku 2002, kdy skončila platnost přechodných ustanovení zákona a zákon začal platit v plném rozsahu platit. Kontroly provádí oddělení muzeí a galerií.\n\n"}
{"id": "544700", "url": "https://cs.wikipedia.org/wiki?curid=544700", "title": "Mobb Deep", "text": "Mobb Deep\n\nMobb Deep bylo americké duo z města New York, které tvořili rapper a producent Havoc a rapper Prodigy. Duo proslulo v devadesátých letech 20. století, jako velmi kritičtí zástupci subžánru hardcore hip hop. Největším úspěchem byla píseň \"Shook Ones pt. II.\" (1995), popřípadě Survival of the Fittest (1995). Dohromady prodali přes tři miliony desek. Jejich album \"The Infamous\" se může pyšnit exkluzivním označením \"Klasické album\".\n\nDuo začalo rapovat na konci osmdesátých let 20. století na střední škole. Zpočátku si říkali \"Poetical Profits\", ale později si jméno změnili na Mobb Deep. V sedmnácti letech vydali své první album \"Juvenile Hell\", album nebylo přijato zrovna kladně, prodeje byly skromné a kritiky průměrné. V roce 1993 Havoc hostoval na albu tehdy oblíbeného rappera Black Moon.\n\nV roce 1995 se stali slavnými jako vypravěči příběhů pouličního života a kritiky domovních projektů Queensbridge Houses. Jejich album \"The Infamous\" se i proto stalo jedním z legendárních alb. Album, s ústřední písní \"Shook Ones pt. II.\", se dočkalo vysokých prodejů a kladné kritiky. Právě toto album duo vyhouplo na vrchol. \nAlbum \"Hell on Earth\" vydané v roce 1996 debutovalo jako #6 v hitparádě Billboard. Díky tomuto počinu se zařadili mezi legendy East Coast rapu jako jsou The Notorious B.I.G., Jay-Z a Nas.\nV roce 1999 vydali další album \"Murda Muzik\", které debutovalo jako #3 na Billboard. V tomto roce vydal své sólové album rapper Prodigy, které se stalo zlatým.\n\nV roce 2003 začalo mít duo spor s rapperem Jay-Z a jejich image se změnila v gangsta rap. Poté však začalo duo zvolňovat svůj projev a víc se soustředilo na rádiové hity, které již nemohly být tak radikální, tím ovšem ztratili řadu svých fanoušků a zaznamenali hluboký pokles prodejů. V říjnu 2007 byl rapper Prodigy poslán na tři a půl roku do vězení za nelegální držení zbraně. V roce 2009 Bylo duo propuštěno z nahrávací společnosti \"G-Unit Records\", pod kterou vydali album \"Blood Money\" (2006). Roku 2011 se po deseti letech vrátili k Sony Music, kde se chystali nahrát své nové album nazvané \"Mobb Deep\". Z toho sešlo kvůli vzájemným sporům, které se ale časem urovnaly. V roce 2014 vydali dvojalbum s názvem \"The Infamous Mobb Deep\". První CD obsahuje nové písně a druhé dříve nezveřejněné písně nahrávané v letech 1994 a 1995.\n\nDne 20.6.2017 byl Prodigy nalezen mrtvý v Las Vegas. Příčinou úmrtí byly komplikace spojené s onemocněním srpkovitou anémií, Prodigy s nemocí bojoval už od dětství.\n\n\n\"Life of the Infamous: The Best of Mobb Deep\" (2006)\n\n\"The Infamous Archives\" (2007)\n\n\"The Infamous Instrumentals\" (2008)\n\n\"The Safe is Cracked\" (2009)\n\n"}
{"id": "544702", "url": "https://cs.wikipedia.org/wiki?curid=544702", "title": "Plavuňka zaplavovaná", "text": "Plavuňka zaplavovaná\n\nPlavuňka zaplavovaná (\"Lycopodiella inundata\") je druh plavuňky rostoucí i v ČR.\n\nJejí lodyhy jsou dichotomicky větvené, 2-10 cm dlouhé, často přichycené drobnými kořínky k substrátu. Jsou zakončeny výtrunicovým klasem. Lodyha na podzim odumírá. Trofofyly jsou čárkovitě kopinaté dlouhé 3,7 mm a široké 1 mm. Na plazivých lodyhách směřují vzhůru, na plazivých šikmo odstávají Sporofyly jsou podobné trofofylům, ale bývají obvykle delší, na bázi rozšířené s ojedinělými zuby. Výtrusnicové klasy jsou nezřetelné, přisedlé k vrcholu větví. Dozrávají od července do října. Vegetativně se rozmnožuje drobnými adventivními pupeny, vyrůstajcími na větvích mezi trofofyly.\n\nRoste na narušených plochách, okrajích rašeliništ, mokrých a písčitých okrajích rybníků. Nalezneme ji také na bažinatých loukách.\n\nRozšíření v ČR: Roste velmi zřídka od nížin po hory a vyhýbá se teplým oblastem. Nejčastější je na Třeboňsku a na Šumavě, jinak velmi vzácně.\n\nCelkové rozšíření: Evropa, převážně západní a a střední, na sever po 67° severní šířky, ve východní evropě se vyskytuje pouze ojediněle. Nejjižněji se vyskytuje Španělsku a v Bulharsku. V části Severní Ameriky a při pobřeží Tichého oceánu. Vzácně ji nalezneme v Japonsku.\n\nV České republice patří mezi silně ohrožené rostliny, je chráněna zákonem.\n\n\n \n"}
{"id": "544705", "url": "https://cs.wikipedia.org/wiki?curid=544705", "title": "Nerys", "text": "Nerys\n\nNerys může znamenat:\n\n\n\n\n\n\n"}
{"id": "544706", "url": "https://cs.wikipedia.org/wiki?curid=544706", "title": "Bitva o hájovnu u Nezbudské Lúčky", "text": "Bitva o hájovnu u Nezbudské Lúčky\n\nBitva o hájovnu u Nezbudské Lúčky byl střet v němž skupinka příslušníků SNB bránila objekt hájovny proti přesile Banderovců. Obráncům nakonec přišly posily a Banderovci ustoupili. V boji padl jeden Čechoslovák. Strážmistr Miloslav Novotný, velitel obránců hájovny. Novotný byl posmrtně povýšen do hodnosti štábního strážmistra.\n\nBanderovská apokalypsa\n"}
{"id": "544710", "url": "https://cs.wikipedia.org/wiki?curid=544710", "title": "Vol. 1 a Vol. 2", "text": "Vol. 1 a Vol. 2\n\nVol. 1 a Vol. 2 je dvojkazeta s živou nahrávku koncertu pražské hudební skupiny Psí vojáci. Jedná se o koncert z Junior klubu Na Chmelnici z ledna 1987. Tento koncert byl legální, ale skupina musela vystupovat pod změněným názvem (PVO – Psí vojáci osobně). Na první kazetě najdeme 13 písní, na druhé 11. Autorem většiny textů je Filip Topol. Autorem přebalů je Luboš Drtina. Nahrávku pořídil Oldřich Šíma na stroji Aiwa AD-F 660. Dvojkazeta vyšla v prvních měsících roku 1990 u vydavatelství Black Point.\n\nVětšina písní z \"Vol. 1\" a \"Vol. 2\" vyšla v roce 1995 na CD \"Nechoď sama do tmy\". Zbytek pak v roce 1997 na albu \"Mučivé vzpomínky\".\n\n\n\n\n\n\n\n"}
{"id": "544717", "url": "https://cs.wikipedia.org/wiki?curid=544717", "title": "Zenónovy paradoxy", "text": "Zenónovy paradoxy\n\nZenónovy paradoxy jsou čtyři nejznámější ze starověkých paradoxů známé také pod dobovým názvem aporie („ne-cesta“), kterými prý Zénón z Eleje, přítel a žák Parmenidův, a další eleaté dokazovali nemožnost či zdánlivost pohybu. Tři z nich spolu souvisejí a zakládají se na tom, že staří Řekové odmítali představu nekonečna a považovali za absurdní, že by se s ním dalo počítat. Paradoxy reprodukuje Aristotelés ve „Fyzice“ a ukazuje, v čem je argumentace eleatů mylná. Právě tato úvaha nicméně připravila cestu k objevu infinitesimálního počtu počátkem 18. století.\n\nParadox půlení či dichotomie argumentuje takto: představme si, že někdo chce uběhnout vzdálenost 100 m. Než se tam ale dostane, musí uběhnout 50 m, předtím už 25 m a tak dále až do nekonečna. Takže se „nemůže“ hnout z místa, protože každý pohyb vyžaduje nekonečně mnoho dílčích přesunů. \n\nParadox chybně předpokládá, že uběhnutí nekonečného počtu dílčích úseků vyžaduje také nekonečný čas. Pokud se čas potřebný k uběhnutí těchto dílčích úseků zmenšuje, může být celkový čas konečný. Nekonečná posloupnost dílčích přesunů o 100/2 konverguje k nule a její součet je 100 m.\n\nNa podobné úvaze je založen i nejznámější ze Zenónových paradoxů: Achilles nemůže dohonit želvu, která je pár kroků před ním. Kdykoli by se totiž dostal na předchozí místo želvy, ta už se posunula o kousek dál – a tak do nekonečna.\n\nLetící šíp je v každém okamžiku v určitém bodě, a protože v bezrozměrném bodě není žádný pohyb možný, je zde v klidu. Je tedy v klidu i po celou dobu – a přece se domníváme, že letí. \n\nBez znalosti infinitesimálního počtu nelze určit rychlost pohybu „v bezrozměrném bodě“ za (nekonečně krátký) okamžik. Rychlost chápaná jako poměr nekonečně krátkého úseku prostoru a nekonečně krátkého časového okamžiku může být (a je) nenulová a konečná. Matematicky řeší tento paradox zavedení pojmů limity a derivace. Zenón problém zdánlivě odstranil nesprávným předpokladem, že rychlost je nulová, tedy ztotožnil nekonečně krátké a rozměrově nulové.\n\nČtyři bloky B stejné velikosti se pohybují podél čtyř stejných bloků A, jež jsou v klidu. Další čtyři stejně velké bloky C se pohybují stejnou rychlostí, ale v opačném směru. (Bloky jsou zde proto, aby místo měření drah stačilo počítat bloky.) Alexander z Afrodisie to znázorňuje takto:\nParadox nyní tvrdí, že dvojnásobná rychlost bloků C je stejná jako rychlost bloků B. Omyl je v tom, že nerozlišuje relativní rychlosti různých bloků vůči sobě: rychlost bloků B vůči C je skutečně dvojnásobná než jejich rychlosti vůči blokům A.\n\nParadox padajícího ječmene není logický paradox, nýbrž pozorování: když padá zrnko ječmene, nikdo je neslyší, ale když se sype celý pytel, dělá zřetelný hluk.\n\nV současné době je vysvětlení snadné: Zvuk, který vydá jedno zrnko, je pod hranicí slyšitelnosti lidského ucha /1dB(A)/, kdežto zvuky, které způsobí více zrnek, jsou v úhrnu nad hranicí slyšitelnosti. Rozdílný poměr mezi tíhovou silou a odporem vzduchu navíc vede k různým hodnotám mezní rychlosti padajícího tělesa, tj. pytel padá rychleji.\n\n\n\n"}
{"id": "544721", "url": "https://cs.wikipedia.org/wiki?curid=544721", "title": "Denise Benda", "text": "Denise Benda\n\nDenise Benda (* 1972, São Paulo, Brazílie) je pianistka a hudební pedagožka s českými kořeny.\n\nDenise Benda se narodila v rodině s dlouhou hudební tradicí. Otec Sebastian Benda i matka Luzia Diaz–Benda byli koncertními hráči na klavír. V roce 1981 se rodina přestěhovala do Švýcarska. Od roku 1994 žije Denise Benda ve Vídni. Jejím prvním učitelem hry na klavír byl otec, potom pokračovala ve studiu u Paula Badury-Skody na [Universität für Musik und darstellende Kunst] ve Vídni. Následovalo studium hry u Rudolfa Buchbindera na Musik-Akademie der Stadt Basel v Basileji, kde získala tzv. \"Konzertdiplom\". Studia zakončila u Murraye Perahia v Aldeburghu ve Spojeném království.\n\nDenise Benda jako sólistka a komorní klavíristka koncertovala ve dvaceti zemích. Spolupracovala s vynikajícími houslisty Josefem Sukem, Tiborem Vargou, Jevgenií Čugajevou, Isabelle Faustovou a s dalšími. Často hrála na mezinárodních festivalech v Dubrovníku, Orfordu v Kanadě a v Blonay ve Švýcarsku.\n\nOd roku 2003 je uměleckou ředitelkou \"Berengaria Music Festival\", který se každoročně koná v Limassolu na Kypru. Spolu se svou sestrou, (houslistkou a violistkou), Nancy Benda koncertují jako Duo Benda. V současnosti (2010) je Denise Benda pedagožkou katedry dirigování a skladby na vídeňské konservatoři. (\"Konservatorium Wien\").\n\nClarinette à la Carte, Denise Benda (klavír); François Benda (klarinet), nahrávka FSM 10/1995, EAN 4011407972209\n\n\nRodokmen švýcarsko-brazilské rodiny Bendů\n"}
{"id": "544722", "url": "https://cs.wikipedia.org/wiki?curid=544722", "title": "Zárodečník", "text": "Zárodečník\n\nZárodečník (archegonium) je drobný samičí pohlavní orgán (gametangium) rostlin, v němž se vyvíjejí pohlavní buňky. Vytvářejí se na gametofytu mechorostů, výtrusných cévnatých rostlin (kapraďorosty) a nahosemenných rostlin (např. borovice). Oproti samičímu jednobuněčnému gametangiu stélkatých rostlin (oogonium) je zárodečník mnohobuněčný. Obdobným samčím orgánem jsou pelatky (antheridia).\n\nZárodečníky mají lahvicovitý tvar. Skládají se ze dvou částí, protáhlého krčku tvořeného jednou vrstvou buněk a rozšířené báze. V bázi je uložena samičí nepohyblivá pohlavní buňka (oosféra). Nad oosférou směrem k vrchní části krčku se táhne břišní a hrdelní kanálková buňka, které při dozrání zárodečníku slizovatí a umožňují průchod spermatozoidu k oosféře.\n\nVětšinou jsou zárodečníky umístěny na povrchu rostlinné stélky. U některých druhů (hlevíky) můžou být chráněny obalnými lístky. U nahosemenných rostlin jsou zárodečníky umístěny v různém počtu ve vajíčku a to naproti otvoru klovému.\n\nPři dozrání zárodečníku břišní a hrdelní kanálkové buňky slizovatí a umožňují tak průchod samčí pohyblivé pohlavni buňce (spermatozoid) k oosféře. Samičí pohlavní buňky také produkují rozmanité sloučeniny, které otvorem ve stěně samičího gametangia vylučují. Tyto sloučeniny dráždí spermatozoidy a usměrňují jejich pohyb do zárodečníku. K oplození dochází pouze ve vodním prostředí (za deště, rosy), přičemž z oplozené vaječné buňky (zygota) vyrůstá diploidní generace (sporofyt).\n\n\n"}
{"id": "544726", "url": "https://cs.wikipedia.org/wiki?curid=544726", "title": "Ústřední sekretariát", "text": "Ústřední sekretariát\n\nÚstřední sekretariát (čínsky: znaky , pinyin \"zhòng​shū​ shěng\", český přepis \"čung-šu šeng\") byl počínaje obdobím po pádu dynastie Chan koncem 3. století jedním ze tří nejvyšších civilních úřadů ve staré Číně v systému organizace vládní administrativy známém jako tři kanceláře a šest ministerstev. V říši Jüan byl nejvyšším orgánem civilní státní správy. Následující mingská správa jej převzala, ale už roku 1380 byl zrušen. Jeho místo postupně zaujal Velký sekretariát (, \"nej-ke\").\n\n\"Šeng\" () je část nebo oddělení zabývající se dohledem nad svěřeným oborem nebo oblastí s cílem zlepšení jeho fungování, postupně získalo mimo jiné význam provincie. \"Čung-šu\" () znamenalo „ústřední/centrální dokumentace“, to jest ty nejvýznamnější písemnosti, sestavované v bezprostředním okolí císaře; případně „palácoví písař(i)“.\n\nPoprvé se úřad nazvaný \"čung-šu\" objevil za vlády chanského císaře Wu-tiho (vládl 141–87 př. n. l.). Vládní úředníci totiž neměli přístup do vnitřních prostor císařského paláce (Zakázaného města), neformálně se proto vyřizování císařské korespondence věnovali i někteří eunuši. Císař Wu-ti jejich postavení formalizoval zřízením úřadu eunušských tajemníků. Tito byli označováni \"čung-šu\", nebo \"čung šang-šu\". Patrně prvním z nich byl S’-ma Čchien po jeho kastraci. V jejich čele stál ředitel \"čung šang-šu ling\" (), krátce \"čung-šu ling\" (). Roku 29 př. n. l. císař Čcheng-ti v rámci širší reorganizace sekretářských úřadů eunušské tajemníky \"čung-šu\" zrušil.\n\nV  období tří říší v počátcích dynastie Wej vznikla kancelář \"čung-šu\" složená z úřednických tajemníků jako protiváha kanceláře \"šang-šu\", která se pak omezila na rutinní řízení administrativy. Základem \"čung-šu šengu\" byl sekretariát Cchao Chaje, otce prvního wejského císaře. Za dynastie jižní Ťin vznikla ještě kancelář \"men-sia\" (, \"men-sia šeng\"); v čele administrativy pak byly tři kanceláře. Od vzniku do sungské doby byl ústřední sekretariát zodpovědný za navrhování a vyhlašování císařských výnosů a rozhodnutí, obvykle měl rozhodující podíl i na rozhodování o směru vládní politiky. Spolupracoval s kanceláří \"men-sia\", která připomínkovala a hodnotila všechny výnosy. Ke schválení rozhodnutí nemohlo dojít bez souhlasu obou institucí. Realizaci přijatých opatření měla na starosti kancelář \"šang-šu\", které podléhala ministerstva.\n\nV suejské Číně s pozměněným názvem \"nej-š’ šeng\" byl jedním z pětice vrcholných úřadů. Po většinu doby vlády tchangského režimu se vrátil ke starému názvu, i za Sungů byl součástí dominantní trojice úřadů. Změnu přinesla dynastie Jüan, kdy se ústřední sekretariát stal vrcholným orgánem civilní správy a kancléř (\"čung-šu-ling\") stojící v jeho čele zaujal postavení odpovídající dnešnímu předsedovi vlády. Úřad kancléře v jüanské říši zastával obvykle následník trůnu, který se věnoval jiným povinnostem, nebo byl nezletilý. Proto fakticky v čele úřadu stáli jeho dva hlavní rádci (, \"čcheng-siang\").\n\nNová mingská vláda nastoupivší roku 1368 zprvu převzala jüanskou strukturu administrativy s ústředním sekretariátem v čele státní správy a dvěma hlavními rádci v jeho čele. Roku 1380 byl Chu Wej-jung, který stál v čele ústředního sekretariátu a celé vlády, obviněn ze spiknutí a popraven. Téhož roku v rámci celkové reorganizace vlády císař Chung-wu v obavách z přílišné koncentrace moci na jednom místě celý úřad bez náhrady zrušil.\n"}
{"id": "544730", "url": "https://cs.wikipedia.org/wiki?curid=544730", "title": "Erämaan Viimeinen", "text": "Erämaan Viimeinen\n\n„Erämaan Viimeinen“ je singl od finské kapely Nightwish vydaný roku 2007. Je zde nazpívaná a instrumentální verze písničky \"Last Of The Wilds\".\n\n"}
{"id": "544736", "url": "https://cs.wikipedia.org/wiki?curid=544736", "title": "Nachal Chilazon", "text": "Nachal Chilazon\n\nNachal Chilazon (: נחל חילזון, doslova „\"Hlemýždí tok\"“, z arabského názvu vádí chalzún) je vádí v Izraeli, v Severním distriktu. Jeho délka je cca 34 kilometrů a plocha povodí 271 čtverečních kilometrů. Po většinu roku zde není trvalý průtok. Jde o jedno ze čtyř hlavních východozápadních údolí, která odvodňují Dolní Galileu.\n\nPramení v údolí Bik'at Sachnin severně od města Dejr Chana, na severních úbočích vysočiny Harej Jatvat. V této oblasti jsou četné beduínské osady. Míjí z jihu pahorek Har Chilazon, na němž stojí vesnice Lotem. Teče pak k západu a u vesnice Ešchar vstupuje do hluboce zaříznutého kaňonu. Zároveň se prudce stáčí k severu a pak obloukem opět míří k západu. Po jižní straně míjí město Karmi'el. V tomto úseku přijímá zprava některá další vádí, která odvodňují údolí Bejt ha-Kerem, zejména Nachal Šagor. Okolí vádí tu lemují staré olivové háje. U města Ša'ab hluboké údolí končí a Nachal Chilazon vstupuje do pobřežní planiny, konkrétně do severního okraje Zebulunského údolí. V tomto intenzivně zemědělsky využívaném regionu je jeho tok napřímen a sveden do umělého koryta. To pak ústí nedaleko vesnice Ejn ha-Mifrac (jen 2 kilometry od břehů Středozemního moře) do vodního toku Nachal Na'aman.\n\nHorní tok vádí je silně znečištěn splašky z okolních arabských vesnic. V roce 2007 byla kvůli tomu iniciována petice na záchranu Nachal Chilazon. Střední tok včetně kaňonu je udržován a je součástí turisticky využívané cyklostezky.\n\nV roce 2008 archeologové objevili na severním svahu údolí Nachal Chilazon lidské kosterní pozůstatky z doby před 12 000 lety. Jedním z pohřbených byla žena uložená do hrobu spolu se zvířaty. Podle archeologů mohlo jít o šamana. Místu, kde k nálezu došlo se proto začalo říkat Čarodějnická jeskyně.\n\nlevostranné\npravostranné\n\n\n"}
{"id": "544739", "url": "https://cs.wikipedia.org/wiki?curid=544739", "title": "Pelatka", "text": "Pelatka\n\nPelatka, neboli antheridium, je samčí jednobuněčný či mnohobuněčný pohlavní orgán (gametangium), vyskytující se převážně u stélkatých organismů ve fázi gametofytu. V antheridiích se mitotickým dělením tvoří samčí pohlavní buňky (gamety). Antheridia se objevují během pohlavního rozmnožování především u mechů, kapradin, plavuní, řas a také některých hub.\n\nMnohobuněčná antheridia se obvykle skládají ze spermatogenních buněk uvnitř, jež se mitoticky dělí a tvoří gamety. Další stavební složkou jsou sterilní buňky, tvořící ochranný obal orgánu, případně vnitřní podpůrnou strukturu.\n\nAntheridia můžeme také rozlišit na unilokulární, čili nečleněná, a plurilokulární, rozčleněná na více komůrek.\n\nSamičím protějškem antheridia je archegonium.\n\nU skupiny řas (\"Algae\") se vyskytují pouze jednobuněčná antheridia bez sterilních buněk tvořících obal. Vytvářejí se na nich zpravidla bičíkaté spermatozoidy. Zajímavostí řádu \"Fucales\" je uložení gametangií v komůrkách diploidního sporofytu, přičemž se gamety tvoří přímo v nich. Chybí tedy zcela fáze haploidního gametofytu.\n\nU vřeckovýtrusých hub v případě gametangiogamie dochází ke spojení mnohojaderného antheridia se samičím mnohojaderným askogonem skrze trichogyn (výrůstek na askogonu). Namnožený obsah antheridia přechází do askogonia, kde dochází k párování jader.\n\nMnohobuněčná antheridia mechorostů vyrůstají na vlastní rostlince, a to buď společně se samičími gametangii - archegonii (homothalický gametofyt), nebo samostatně, kdy jsou rostlinky odděleného pohlaví (heterothalický gametofyt). V antheridiích se tvoří biciliátní spermatozoidy, jejichž dva bičíky dokládají potřebu vodního prostředí pro přenos k samičím pohlavním buňkám.\n\nCévnaté rostliny mají do různé míry redukovanou fázi gametofytu. U kapraďorostů se objevuje v podobě útvaru zvaného prokel, jenž nese i antheridia. Některé cévnaté rostliny své pohlavní orgány během vývoje zcela druhotně ztratily.\n\n\n"}
{"id": "544741", "url": "https://cs.wikipedia.org/wiki?curid=544741", "title": "Bye Bye Beautiful", "text": "Bye Bye Beautiful\n\nBye Bye Beautiful je singl od finské kapely Nightwish.\n\n"}
{"id": "544742", "url": "https://cs.wikipedia.org/wiki?curid=544742", "title": "Vlochyně bahenní", "text": "Vlochyně bahenní\n\nVlochyně bahenní (\"Vaccinium uliginosum\", dříve také \"V. occidentale\"), česky nazývaná též borůvka bažinná, brusnice vlochyně nebo nářeč. raušinka je rostlina z čeledi vřesovcovitých, rodu brusnice (\"Vaccinium\"). Jako ostatní brusnice roste v kyselých, na živiny chudých půdách, zvláště v bažinách a rašeliništích v arktickém a chladných částech mírného pásma severní polokoule, dále k jihu se vyskytuje ve vyšších a horských polohách.\n\n\nVlochyně bahenní je keřík, 10 až 75 cm vysoký s hnědým dřevnatým stonkem. Na stonku rostou 3 až 30 mm dlouhé a 2 až 15 mm široké oválné zelené až modrozelené listy. Z bílých až narůžovělých, 4–6 mm dlouhých zvoncovitých květů na krátkých stopkách dozrávají v pozdním létě plody – 5–8 mm veliké, kulovité až soudkovité tmavěmodré bobule s bílou dužninou (šťáva nebarví), které chutnají sladce.\n\nOtázka jedovatosti plodů je velmi diskutována. Podle některých autorů je sice obecně tradována, nebyla však spolehlivě prokázána. Sibiřané ji běžně sbírají, pojídají a zpracovávají jako ovoce. Případná jedovatost obecně není nijak silná a může se výrazně lišit podle stanoviště. Jako projevy intoxikace se uvádí psychomotorická excitace, zvracení, rozšíření zorniček a pocity závratě. Požití 300 g plodů vyvolalo u některých jedinců malátnost, závratě, pocit horka v hlavě, poruchy vidění a obtížné polykání, zatímco u jiných ani větší množství žádné příznaky nevyvolalo. se také, že zásadní podíl na jedovatosti nemá rostlina samotná, ale parazitická houba \"Sclerotina megalospora\", která ji napadá.\n\nPlody bývaly používány jako halucinogeny. Toxikologické informační středisko u plodů uvádí „\"…téměř nejedovaté plody – nebezpečná může být dávka nad 20 plodů (bobulí, semen) po větším požitém množství se podává aktivní uhlí nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže\".“\n\nJako okrasná rostlina se téměř nepoužívá, nicméně má barevně zajímavé podzimní zbarvení listů.\n\n"}
{"id": "544747", "url": "https://cs.wikipedia.org/wiki?curid=544747", "title": "Kupní síla", "text": "Kupní síla\n\nKupní síla je ekonomický termín, který lze obtížně definovat, neboť se vyskytuje v několika významech, respektive souvislostech, přičemž pokaždé znamená něco trochu odlišného. Laiky bývá tento termín spojován s kupní silou obyvatelstva, zatímco ekonomové nejčastěji uvažují kupní sílu peněz či měn. Méně častěji se hovoří o kupní síle segmentu. Všechna tato spojení si kladou za cíl nějakým způsobem vyjádřit schopnost nakoupit určité zboží, služby případně jejich kombinaci v závislosti na nějaké veličině, nejčastěji na čase či nějak definované skupině lidí. Z hlediska ekonomických teorií nelze vyjádřit zároveň kupní sílu peněz a obyvatelstva, protože mezi těmito čísly nemusí být přímá úměra a dokonce vztah mezi nimi nemusí být jasný, ve většině případů nemá ani žádný význam se pokoušet ho vyjadřovat.\n\nKupní síla peněz vyjadřuje množství služeb a zboží, které lze při dané cenové hladině koupit za určité množství peněz, což prakticky znamená, že vyjadřuje, kolik si toho člověk může za konkrétní sumu koupit. Platí tedy, že cena peněz je množství statků, tj. zboží a služeb, kterých se člověk musí vzdát, aby získal jednotku peněz. Z čehož pramení, že jednotku peněz lze vyjádřit jako převrácenou hodnotu ceny zboží, čili je opakem cenové hladiny. Z této definice vyplývá, že samotné vyjádření kupní síly nemá žádný smysl; ten získává teprve v okamžiku, kdy se sleduje její závislost na čase či jiné veličině, anebo kdy se sleduje stejné zboží v rámci několika měn. Problémem okamžitého vyjádření kupní síly peněz je, že existuje nekonečné množství směnných poměrů k ostatním statkům, které se navíc nevyvíjí rovnoměrně. V případě, že sledujeme hodnotu peněz v závislosti na čase, získáme jako výsledek inflaci či deflaci, kterou pak vyjadřujeme procenty, kdy za výchozí stav je považován nejnižší rok. V případě, že porovnáváme kupní sílu měn, hovoříme o tzv. paritě kupní síly, což je pouze vyjádření, za kolik jednotek dané měny si koupíme nějaké zboží a služby. Rozsah srovnávacích produktů a služeb je definován pomocí tzv. spotřebního koše. Výsledek umožní zpětně porovnat ekonomickou úroveň dané země. Parity jednotlivých měn tak nemohou být shodné s měnovými kurzy, protože kurz vyjadřuje zájem o danou měnu, nikoli vyspělost ekonomiky. V důsledcích parita kupní síly vyjadřuje, kolik peněz je třeba k zakoupení spotřebního koše v zemi, kde se touto měnou platí; pokud je znám příjem sledované skupiny, lze z této hodnoty odvodit kupní sílu obyvatelstva. Pojem kupní síla je tak zcela svázán s teorií peněz, nabídkou a poptávkou a je součástí ekonomické teorie, v mnoha teoriích je kupní síla spíše důsledek hospodaření s penězi než záměrně sledovaný údaj. Kupní síla se pak odvíjí od množství peněz v oběhu a od možnosti s penězi zacházet.\n\nKupní síla peněz je zajímavá i pro historiky, protože u většiny historických období není znám dostatek fakt, aby bylo možno s rozumnou přesností stanovit přepočet mezi hodnotou dnešních peněz a historickou měnou, pro české země se o to jako první pokusil Josef Pekař. Ve středověku byl zájem o peníze často určován obsahem drahého kovu v minci, což v důsledcích znamenalo, že kupní síla peněz měla na kurz často určující vliv.\n\nSoučasný pohled na kupní sílu peněz je však poněkud složitější, než ho dělají ekonomické teorie, protože se do těchto teorií promítají ještě politické zájmy, které ovlivňují lobbing, a tedy cílené zájmy jednotlivých skupin obyvatelstva. Tyto pohledy nás sice velmi málo informují o tom, jak se vyvíjí cena peněz teoreticky, ale velmi výrazně ovlivňují vládní výdaje, přes něž je ovlivňováno celkové množství peněz v oběhu, což podle současně přijímané teorie vede k ovlivnění kupní síly peněz.\n\nJednotlivé pohledy na pojem kupní síla peněz se liší, protože vyplývají z odlišných teorií peněz, samostatný přístup ke kupní síle je nemožný, neboť je třeba vysvětlit pojmy jako nominální úroková míru a následně i inflace, to není možné bez úplné teorie peněz. Přístup k tomu co ovlivňuje kupní sílu peněz se v různých ekonomických teoriích zásadně liší. Částečně je tento rozdíl daný historickým vývojem, protože poznání o fungování peněz se postupně prohlubuje, částečně se jedná o konkurenční teorie, které se dívají na svět peněz velmi odlišně. Nejzásadnější rozdíly panují v pohledu jak chápat samotné peníze a jak chápat roli státu a národních bank. Z pohledu dnešních teorií lze rozlišit ekonomické teorie klasické neboli liberální a keynesiánské. Přičemž klasické se snaží udržovat co nejnižší roli státu v ekonomice, zatímco keynesiánské přiznávají státu velký vliv, z toho pramení jejich rozdílný pohled na inflaci a následně i na kupní sílu. Liberální teorie se opírají o ekonomické poznání myslitelů od 18. století a vychází z předpokladu, že nestabilita vzniká krátkodobými změnami nabídky peněz, čímž se ovlivňuje jejich kupní síla, zatímco keynesiánský model předpokládá, že pro udržení kupní síly peněz je třeba státních zásahů. Pohled na kupní sílu peněz tak přímo vychází z jednotlivých teorií peněz. V dnešní době je ekonomické myšlení nejvíce ovlivněno monetarismem, který razí teorii minimálních státních zásahů, neboť se podle této teorie zpravidla projeví pozdě anebo jsou spíše negativní, politicky jsou taková řešení často nepopulární a proto je často postupováno i podle keynesiánské teorie.\n\nMimo všechny teorie pak stojí obchodní pohled, který hodnotí kupní sílu na základě úvahy, zda se vyplatí peníze držet, zde platí tento vztah formula_1, kde formula_2 je reálná hodnota peněz, formula_3 je nominální hodnota peněz, formula_4 je míra inflace v daném období a formula_5 je počet období. Z tohoto vztahu pak lze vypočítat jak se změnila kupní síla za delší období, lze tak spočítat, že od pádu zlatého standardu ztratil americký dolar téměř 90 % své kupní síly.\n\nHistoricky první teorie předpokládaly, že jediné co ovlivňuje hodnotu peněz je obsah drahého kovu v minci, teorie stojící na tomto předpokladu se nazývá metalistická teorie peněz. Tato teorie převažovala po celý středověk, kdy pak nezáleželo na množství peněz v oběhu, ale pouze na kvalitě mincí. Kupní síla vyvozená z obsahu drahého kovu umožňuje vytvořit relativně stabilní a především očekávatelné prostředí, které je stabilnější než u peněz papírových. Nevýhodou komoditního standardu pro vlády je obtížnější zvýšení množství peněz, což vlády potřebují především ve válkách. Tohoto problému si byly vědomy již české stavy v době stavovského povstání, kdy uměle zvýšily hodnotu peněz, čímž snížili jejich kupní sílu, což nastartovalo hyperinflaci. Obecným problémem zlatého či stříbrného standardu, který tato teorie není schopna postihnout, je nestabilita cen drahého kovu. Cenu totiž ovlivňuje řada faktorů mezi něž patří množství drahého kovu, což mohou ovlivnit nová naleziště. Druhým zásadním problémem těchto standardů je snaha vlád mít peníze zcela pod kontrolou, který vede k ražbě nekrytých mincí.\n\nPrvní moderní ucelenou teorií peněz byla tzv. kvantitativní teorie peněz, jejíž počátky lze sledovat až k dílům Davida Huma, prvním kdo se zabýval problematikou emise peněz a tím i kupní síly byl David Ricardo. Matematické vyjádření této teorie nalezl až v roce 1911 americký ekonom Irving Fisher. Tato teorie vysvětluje finanční jevy, které byly dříve nevysvětlitelné, mezi něž zejména patří pohyby cenové hladiny i v případech, které jsou v rozporu s metalickou teorií. Pro kupní sílu není zajímavá teorie jako celek, ale pouze její důsledky, které vyplývají z jejího matematického vyjádření, neboť dokud se kvantitativní teorie nepropojila s matematikou, nebylo z hlediska kupní síly možno její závěry jednoznačně interpretovat a pohybovala se tak na úrovni filosofických úvah. Matematické vyjádření je popsáno ve Fisherově díle „The Purchasing Power of Money“ z roku 1911, další důsledky jsou popsány a rozvinuty v dalším Fisherově díle „Elementary Principles“ z roku 1922. Fisher matematicky vyjádřil tzv. kvantitativní rovnici peněz, která bývá někdy ne zcela přesně označována jako rovnice směny. Tato rovnice řeší kolik peněz by mělo být v ekonomice, čímž dává do vztahu čtyři hospodářské veličiny (množství peněz v oběhu, oběžnou rychlost peněz, cenovou hladinu a množství směňované produkce). Toto vysvětlení pak ukazuje jak se vyvíjí kupní síla peněz, pokud se změní některá ze základních hospodářských veličin a jak lze postupovat pro udržení zdravého vývoje kupní síly.\n\nExistuje několik zápisů rovnice směny, přičemž za základní bývá označován tento tvar:\nformula_6, platná je i v přírůstkovém tvaru formula_7\nVýznam proměnných ve vzorci:\n\nTento vztah ukazuje, že pokud stoupne množství peněz v oběhu, sníží se jejich hodnota, což vytváří inflaci a snižuje kupní sílu peněz.\n\nTeorie tak předpokládá, že každé zvýšení objemu peněz se musí projevit v kupní síle peněz. Při nárazovém zvýšení objemu peněz nelze očekávat zvýšení množství statků nabízených ke směně ani snížení oběžné rychlosti peněz, mělo by tedy dojít k vyrovnání v cenové hladině a tak se podepsat na změně kupní síly. Praxe ukazuje, že se tak děje s určitým zpožděním, čehož vlády využívají k různým finančním machinacím jako je např. snížení nezaměstnanosti. Naopak při zvýšení množství peněz v oběhu, lze očekávat, že se oběh peněz zrychlí, neboť lidé mají dojem, že se jejich kupní síla zvětšila a v souladu s teorií více utrácejí. Tento fakt však neplatí obecně a právě v tom je jedna ze slabin této teorie, neboť tato teorie je čistě transakční což znamená, že ji nijak ji neovlivňuje úroková míra. S tím souvisí ještě skutečnost, že vychází z předpokladu, že se veškeré transakce dějí v penězích, což není přesný předpoklad. Mnoho transakcí se odehrává nepeněžní formou, což některé teoretické předpoklady narušuje. V případě poklesu důvěry v peníze tomu nepeněžních transakcí přibývá a transakční rovnice v žádném tvaru nedává správné hodnoty, v takovém případě je však kupní síla peněz velmi nízká a z hlediska investora či běžného občana se peníze stávají nezajímavé. Toto se děje např. při hyperinflaci. Z rovnice i z teoretických pojednání vyplývá, že peníze jsou vnímány pouze jako oběživo, nikoli i jako statek s určitou likviditou, což v praxi neplatí, neboť významná část peněz je držena jako nejlikvidnější zboží.\n\nV rozporu s teorií je i skutečnost, že při krátkodobém vzestupu množství peněz, klesne transakční rychlost, a tudíž se nezmění pravá strana.\n\nProblém spojený s úroky a se skutečností, že lidé v reálném světě drží konstantní podíl na reálném důchodu vyřešila Cambridgeská škola, která tuto rovnici upravila do podoby nazvané cambridgeská rovnice. Ta vychází z Marshallovy teorie poptávky po penězích a klade za cíl zjistit kolik peněz v součtu drží jednotlivé subjekty, čímž promítá do kupní síly peněz i úrok. V praxi to znamená, že kvantitativní rovnice peněz neumožňuje analýzu poptávky po penězích, která má význam pro kupní sílu měn i peněz. Na problém rostoucího zájmu o peníze narážely peníze po dobu celé své existence - např. Rudolf II., jehož kvalitní ražba byla požadována v zahraničí, což významným způsobem zvyšovalo kupní sílu peněz. Tím za Rudolfa II. výrazně rostla kupní síla peněz a nastával jejich odliv do zahraničí, čímž vznikal nedostatek na vnitřním trhu, který bylo možno krýt jen zvýšenou těžbou stříbra. Cambridgeská rovnice zavádí cambridgeský koeficient, který je sice ve Fisherově rovnici obsažen (V je jeho reciproká hodnota), ale přesto dává prostor pro započtení poptávky po penězích, čímž do kupní síly promítá i nedostatek peněz a částečně i případné spekulace na peněžním trhu.\n\nRovnice v základním tvaru je tedy zapsána takto:\nformula_13\n\nVýznam proměnných:\n\nPo velké hospodářské krizi se klasická ekonomie dostala do krize, neboť ji nedokázala uspokojivým způsobem vysvětlit ani nalézt cestu z ní (vysvětlení podal až Milton Friedman o zhruba čtyřicet let později). Díky této krizi se prosadily myšlenky státních zásahů jejichž autorem je John Maynard Keynes, který v roce 1930 vydal Pojednání o penězích a v roce 1936 vydal pro tento směr klíčové dílo Obecná teorie zaměstnanosti, úroku a peněz. Zde se snažil vysvětlit, že doposud platné teorie platí jen v nějakých speciálních případech, obecně podle něj však platí širší zásady, které se zcela jinak dívají na peníze a následně i na kupní sílu. Tato díla přichází s myšlenkou, že se nelze dívat na peníze makroekonomicky, ale zavedl tzv. analýzu příjmů domácností, která se dělila podle zdrojů vzniku a užití. Tato teorie dále odmítla dřívější pohled na peníze degradované na pouhé oběživo, ale dokazuje, že významnou vlastností peněz je jejich likvidita.\n\nZ tohoto příjmově-výdajového přístupu pak keynesiánská ekonomie odvodila teorii efektivní poptávky, která spočívá v myšlence, že nestálost hospodářství je způsobena nestálostí kupní síly peněz. John Maynard Keynes vyšel z předpokladu, že neplatí Sayův zákon trhů a došel k závěru, že klíčovým problémem je nestabilita kupní síly. Snaha najít stabilitu kupní síly jej přivedla k myšlence, že hlavní problém spočívá v tom, že hlavní část důchodů se rozděluje nezávisle na investičním plánování, což jej přivedlo k nutnosti reformovat peněžní a úvěrový systém. V praxi to tedy znamená, že spotřebitelé si utrácejí peníze, kde se jim zachce, bez ohledy na vyšší zájmy. Z toho odvodil, že pokud nedochází ke státním zásahům, může sama o sobě vzniknout krize a způsobit velkou nezaměstnanost, kde již ekonomika není schopna samoregulačních mechanismů a jsou nutné státní zásahy především v oblasti úroků, kterými stabilizuje kupní sílu. Krize tak podle J. M. Keynese vznikají nedostatečnou agregátní poptávkou, kdy v období krize neexistuje mechanismus, který bez státního zásahu přemění úspory na investice, protože podle Keynese stálost kupní síly peněz závisí na stálosti poměru mezi důchody domácností a velikostí reálného národního důchodu a na rovnosti úspor a celkových nákladů na výrobu investičních statků.\n\nTím se z peněz stal uchovatel hodnot, nikoli pouze transakční prostředek. Z hlediska kupní síly to tedy znamená představu, že se má střídat období deficitních státních rozpočtů kdy stát provádí investice pomocí veřejných zakázek s cílem nastartovat další rozvoj, tyto schodky pak vykryje ze vzniklých přebytků. V zásadě to znamená, že pro hospodářství je klíčový marginální sklon k spotřebě, díky kterému se zvedá tzv. multiplikátor, což umožňuje stabilitu hospodářství a tím i růst kupní síly obyvatelstva a to i za cenu poklesu kupní síly peněz.\n\nPo druhé světové válce se zcela prosadilo neokeynesiánství, které rozvíjí myšlenky keynesiánství, v politice vyspělých zemí bylo postupováno podle těchto návodů. Problém nastal již v sedmdesátých letech 20. století, kdy se ukázalo, že se nedaří státní rozpočty vyrovnávat, což způsobuje pokles kupní síly peněz a inflaci, tyto jevy byly sice vyrovnávány růstem kupní síly obyvatel, ale způsobovali makroekonomické obtíže, které neodvratně směřovaly ke krizi. V této době se navíc vyskytly nové jevy (stagflace, slumpflace), které tato ekonomická škola již nebyla schopna vysvětlit, proto byl tento model nahrazen monetární teorií.\n\nVýpočty se kterými pracuje keynesiánský ekonomický model jsou poměrně složitější a vztah ke kupní síle z nich není patrný na první pohled, v zásadě existuje několik vzorců, které mají ke kupní síle vztah, přes ostatní ekonomické ukazatele. Toto neznamená, že pro tento model není kupní síla důležitá, naopak přes kupní sílu hledalo keynesiánství důvody v nestabilitě systému.\n\nPro vysvětlení je nutno nejprve uvést vztah, kterým keynesiánství definuje celkovou poptávku peněz. Tento vztah o kupní síle neříká téměř nic, ale bez tohoto vztahu pozbývá rovnice vyjadřující kupní sílu v keynesánském modelu smyslu.\n\nformula_18 přičemž platí formula_19\n\nVýznam proměnných:\n\nPředpokládá se tedy, že důchody domácností lze rozdělit na důchody vydávané na spotřební statky a na část která je spořena. Potom platí formula_25 a zároveň se předpokládá že tyto důchody lze rozdělit na ty které vznikají výrobou investičních a spotřebních statků z toho plyne vztah formula_26. Keynes dále předpokládal, že pokud platí předchozí vztahy, musí platit, že formula_27 a zároveň formula_28, z čehož vyplývá klíčový vztah: formula_29, pokud dojde k narušení tohoto principu, bude podle keynesiánství cena spotřebních statků nerovnovážná a vyvolá strukturální změny ve složení reálného národního důchodu, což způsobí nestabilní kupní sílu peněz.\n\nVýznam proměnných:\n\nKupní síla je pak dána vzorcem, který vznikl úpravou cambridgeské rovnice kvantitativní teorie peněz\n\nformula_36\n\nMonetarismus vznikl někdy v padesátých letech 20. století jako opozice k tehdy převládajícímu keynesiánskému chápání peněžních jevů. V sedmdesátých letech 20. století se dostalo keynesiánství do krize a monetarismus byl postupně přijat jako platná teorie i díky skutečnosti, že jeho ideový vůdce Milton Friedman předpověděl stagflaci. Monetarismus přišel s ideou, že inflace je čistě peněžní jev, to znamená, že je způsobena rychlejším růstem nabídky peněz než je růst reálného národního důchodu. Podle této teorie je pro makroekonomii klíčové, aby množství dlouhodobě peněz rostlo s růstem nominálního hrubého domácího produktu, pro kupní sílu to znamená, že její význam je oproti keynesiánství zatlačena do pozadí, protože její růst či pokles je ovlivněn množstvím peněz v oběhu a růstem či poklesem nominálního hrubého domácího produktu. Z hlediska monetarismu je samostatně ze strany státní moci velmi těžko ovlivnitelná jinak než pomocí inflace.\n\nPro chápání kupní síly je v monetarismu klíčové pojetí peněz, které monetaristé pozměnili, alespoň v rámci makroekonomických úvah. Monetaristé posunuli chápání peněz, přesněji peněžní zásoby, tak jak ji dnes chápe FED, to znamená. že za peníze je považován pouze agregát M-1 (tzn. pouze peníze které jsou mimo banky plus peníze uložené v bankách bez výpovědní doby). Z toho přímo plyne, že jediným nástrojem jak lze podle monetarismu ovlivňovat množství peněz v oběhu. Monetaristé vzcházejí z kvantitativní rovnice směny, kterou nejlépe ilustruje rovnice:\n\nRovnice v základním tvaru je tedy zapsána takto:\nformula_40\n\nVýznam proměnných:\n\nZ toho plyne, že formula_45 je vlastně reálný hrubý národní produkt. Monetaristé předpokládají, že rychlost oběhu peněz je víceméně konstantní, stejně tak je fixně dáno množství vyrobeného zboží a služeb. Z tohoto pohledu vyplývá, že podle monetaristů se jakákoli změna v peněžní zásobě přímo promítne do cen zboží a tím do kupní síly peněz. Tento předpoklad samozřejmě připouští krátkodobé změny, avšak i zde platí předpoklad, že aby vládní výdaje ovlivnili ekonomiku, musí být provázeny změnou v celkovém množství peněz.\n\nKupní síla obyvatel je často používaný termín, jehož přesná definice je poměrně složitá. V zásadě pod tím zpravidla rozumíme, kolik si toho obyvatel nějakého regionu či profese může za svoje příjmy koupit v rámci definovaného spotřebního koše. Kupní síla obyvatelstva je tedy množství peněz, které má v daném období obyvatelstvo k dispozici pro nákup zboží na vnitřním trhu, čímž tvoří tzv. koupěschopnou poptávku. Jelikož je tento termín často užíván politiky, dochází k mnoha interpretacím o tom, co je vhodné statisticky sledovat, s čímž samozřejmě často roste tlak na spotřební koš. Kupní síla obyvatel regionů však nemá pouze politický význam, ale má především obchodní význam, neboť při správně zvolených hodnotách ukazuje investorům zda a jak vhodně investovat do daného regionu, protože popisuje disponibilní příjem určité oblasti a slouží tak jako obecně používaný ukazatel potenciální spotřeby.\n\nZ ekonomického pohledu lze kupní sílu obyvatel chápat jako jeden z důležitých ukazatelů hospodářské úrovně regionu. Význam kupní síly obyvatelstva bývá často zveličován, nebo spíše nebývá vždy správně interpretován. Kupní síla obyvatelstva musí být totiž chápána v celkovém kontextu ekonomiky, protože pokud roste výrazně rychleji než ostatní ekonomika, nebo se chová protikladně, může vyvinout značný tlak na měnu. Tato situace nastala např. v ČR v roce 1951-53 a vynutila si měnovou reformu. Je-li kupní síla správně interpretována a nezkreslována nevhodným výběrem pak víceméně kopíruje ekonomickou situaci regionu. Přesný výpočet kupní síly obyvatelstva je velmi složitý, neboť je třeba vzít v úvahu velké množství dat. Velmi často bývá zvýšená kupní síla obyvatelstva interpretována tak, že její zvýšení (čímž rozumíme skutečnost, kdy cenový index roste pomaleji než příjmy) vede k většímu utrácení, čímž se oživuje ekonomika. Tato interpretace velmi často zvítězila při ekonomické krizi v roce 2008 resp. při jejím řešení v roce 2009, kdy byla snaha zvyšovat kupní sílu obyvatelstva v naději, že lidé začnou více utrácet. Zvyšující se kupní síla však automaticky neznamená větší utrácení, protože část lidí se při takovéto situaci pokusí umořovat své dluhy, spořit atp. takové chování však neoživuje ekonomiku. Není ani pravdou, že klesající kupní síla obyvatelstva znamená nižší výdaje, jak ukázaly krize v osmdesátých letech 20. století, lidé často nejsou ochotni své výdaje omezit a proto se zvyšuje objem zápůjček či dochází k utrácení úspor. Projev kupní síly obyvatelstva na celkovou ekonomiku se snaží popisovat téměř každá ekonomická či politická teorie, nicméně praktické předpovědi, které tyto teorie dávají jsou často v rozporu s realitou.\n\nKupní síla segmentu je vlastně kupní síla části trhu, segmentace trhu je vlastně oblast marketingu. Z hlediska kupní síly se jedná o marketingový průzkum nějaké cílové skupiny, kdy je cílem zjistit, zda má nějaký produkt v daném regionu či mikroregionu uspět a za jakých okolností se tak s jakou pravděpodobností stane. Znamená to tedy, že v celkovém průzkumu se uvažuje konkurenční zboží a zda je pro daný segment zajímavý posun ceny přímo úměrně s kvalitou, nebo zda na daném trhu zbývá prostor pro prodej nového produktu či nových služeb.\n\nKupní síla peněz se měří pomocí tzv. cenových indexů, obecně platí, že toto měření je nesmírně komplikované a občas i zpochybňované. Toto měření totiž vychází z cenových průzkumů a od šedesátých let 20. století je prováděno ve všech zemích OSN. Kupní síla je počítána podle jakýchsi tabulek tzv. Penn World Tables, které mají za cíl srovnat shodné služby a výrobky a vypočítat z nich nějakou hodnotu. Problematika tohoto měření a srovnávání pomocí Penn World Tables spočívá ve skutečnosti, že jsou vytvořeny na základě amerického či západoevropského způsobu života. To znamená, že jsou obsaženy služby běžné ve vyspělých státech, které jsou v chudých státech také dostupné, ale zpravidla velmi levné a pro drtivou většinu populace nezajímavé (např. masáže). To ovlivňuje srovnání jednotlivých zemí, zmenšuje rozdíl mezi bohatými a chudými státy a zároveň zmenšuje vypovídací hodnotu srovnání. Na druhou stranu je třeba současnému modelu přiznat vysokou srovnávací hodnotu mezi zeměmi na podobné úrovni.\n\nVýpočet se provádí pomocí srovnatelného a pro danou oblast dostatečně reprezentativního spotřebního koše, výsledek se však neudává v nějaké národní měně ale v PPS (purchasing power standard), což je imaginární měna tzv. standard kupní síly - sloužící k vyjádření objemu ekonomických souhrnných ukazatelů při mezinárodním srovnávání. Výhodou tohoto postupu je, že se tak eliminují cenové rozdíly mezi státy, to znamená, že srovnáním HDP na obyvatele podle standardů kupní síly, vychází srovnání životní úrovně v těchto státech.\n\nParita kupní síly ( purchasing power parity) je vyjádření kupní síly měn, zjednodušeně platí, že se jedná o poměr cen v národních měnách za stejné výrobky a služby v různých zemích. Parity kupní síly se neporovnávají mezi dvěma státy, ale jedná se o celkový přehled. Parita kupní síly nevyjadřuje zájem o měnu, ale pouze její kupní sílu, to znamená, že se odchyluje od měnového kurzu. U srovnání více zemí dochází k obdobným problémům jako u porovnávání kupní síly obyvatelstva, největším problémem zůstává definice spotřebního koše. Při nevhodně zvoleném spotřebním koši se do kupní síly totiž mohou výrazně promítnout věci jako jsou cla či náklady spojené s exportem např. doprava, pokud toto není spotřebním košem zohledněno, vzniká nepřesný obrázek.\n\n\n"}
{"id": "544752", "url": "https://cs.wikipedia.org/wiki?curid=544752", "title": "Seznam československých ministrů bez portfeje", "text": "Seznam československých ministrů bez portfeje\n\nToto je chronologický seznam ministrů bez portfeje Československa v letech 1918-1992.\n\n"}
{"id": "544753", "url": "https://cs.wikipedia.org/wiki?curid=544753", "title": "The Islander", "text": "The Islander\n\nThe Islander je singl od finské kapely Nightwish.\n\nCD:\n\n\nDVD:\n\n\nCD:\n\nCD a DVD Limited Digipak:\n\nCD:\n\nDVD:\n\nMini LP:\n"}
{"id": "544755", "url": "https://cs.wikipedia.org/wiki?curid=544755", "title": "Zákon sudnyj ljudem", "text": "Zákon sudnyj ljudem\n\nZakon sudnyj ljudem (česky \"Soudní zákon pro laiky\") je první staroslověnsky psaný právní spis. Text je určen zejména laikům, tedy civilnímu obyvatelstvu. Vznikl v 2. polovině 9. století, o místě sepsání ale nepanuje zcela jednotný názor. Velmi pravděpodobným místem vzniku je Velkomoravská říše, kde je autorství připisováno svatému Cyrilovi. Jako hlavní důkaz velkomoravského původu se uvádí jazykový rozbor. Jiné teorie kladou vznik dokumentu na území tzv. První bulharské říše, nebo do Ruska.\n\nText byl nalezen ve více rukopisech ze 13. a 14. století, nejznámější je Novgorodskij spisok (1280, Rusko). Nejstarší dochované rukopisy pochází z 13. století. Jednotlivé exempláře se obsahem i rozsahem liší.\n\nZákoník je rozdělen do 32 článků. Obsahuje prvky občanského a trestního práva. Vychází hlavně z byzantské Eklogy, ale i ze zákoníků západořímské provenience. Základní změnou oproti Ekloze je zmírnění tělesných trestů (např. za znásilnění panny na pustém místě Ekloga navrhuje trest uřezání nosu; Zakon sudnyj ljudem navrhuje jenom pokutu).\n\nV prvním bodě se zákoník vypořádává s lidmi, co nepřijali křesťanství tím, že stanovuje tresty pro ty, kteří konají pohanské oběti nebo přísahy. Trestem bylo to, že: „K\"aždá vesnice, v níž se konají oběti nebo přísahy pohanské, ať je předána Božímu chrámu se vším majetkem, který patří pánům v této vesnici. Ti, kteří konají oběti a přísahy, ať jsou prodáni s veškerým svým majetkem a získaný výnos ať se rozdá chudým\".“\n\nObsahově je zákoník poněkud kusý, používal se pravděpodobně jenom jako doplňující pramen k domácímu právu.\n\nJedna z verzí Zákoníku \n\n"}
{"id": "544764", "url": "https://cs.wikipedia.org/wiki?curid=544764", "title": "Jamaal Torrance", "text": "Jamaal Torrance\n\nJamaal Torrance (* 20. července 1983 Orlando, Florida) je americký atlet, jehož specializací je běh na 400 metrů.\n\nV roce 2007 získal na Panamerických hrách v brazilském Rio de Janeiru stříbro ve štafetě na 4×400 metrů. O rok později s americkou štafetou získal zlatou medaili na halovém MS ve Valencii. Největší individuální úspěch zaznamenal v roce 2010 na halovém MS v katarském Dauhá, kde vybojoval bronzovou medaili. Z téhož šampionátu si odvezl také zlatou medaili ze štafety 4×400 metrů.\n\n"}
{"id": "544765", "url": "https://cs.wikipedia.org/wiki?curid=544765", "title": "Konopí", "text": "Konopí\n\nKonopí (\"Cannabis\") je rod jednoletých bylin z čeledi konopovitých.\n\nJsou to dvoudomé byliny se vzpřímenými lodyhami, samičí rostliny bývají nižší než samčí, které jsou štíhlejší a dozrávají asi o měsíc dříve. Lodyhy jsou vysoké okolo 2 až 3 metrů a jsou v horní části větvené. Listy jsou dlanitě složené, 3 až 9 četné se zubatými čárkovitými žilnatými lístky. Stopkaté samčí květy jsou uspořádány do lat, samičí úžlabní květy jsou přisedlé. Jsou to rostliny větrosnubné. Plodem je jednosemenná nažka. Hlavní kořen je vřetenový s mnoha postranními kořínky.\n\nKonopí je teplomilná rostlina, ve střední a jižní Evropě se pěstuje v teplejších oblastech na neutrálních až mírně kyselých hlinitých půdách s dostatkem vláhy a dusíku v půdě.\n\nO taxonomii konopí se nejen mezi botaniky dosud vedou spory. Někdy se \"Cannabis\" považuje za monotypický taxon s označením \"Cannabis sativa\", který se dále rozděluje na poddruhy \"C. sativa\" subsp. \"sativa\" a \"C. sativa\" subsp. \"indica\" Lam. Častější polytypický koncept ale počítá s rozdělením na dva druhy: \"C. sativa\" a \"C. indica\" nebo tři druhy: \"C. sativa\" L., \"C. indica\" Lam. a \"C. ruderalis\" Jan.\n\nKonopí seté (\"Cannabis sativa\" L.), je charakteristické svým dlouhým, štíhlým stonkem. Je to všestranně využitelná plodina. Jeho nejznámější využití je v textilní výrobě a také pro výrobu papíru. Ze stonku se po zpracování namáčením a třením získávají vlákna, která se spřádají. Z konopného textilního vlákna se vyrábějí provazce, lana, plachty, rohože i pytle velmi pevné a odolné proti vlhkosti a hnilobě. Z krátkých vláken se vyrábí např. koudel pro utěsňování šroubovaných spojů potrubí. Rostliny pěstované pro vlákno, textilní rostliny, mají mít co největší výšku a co nejméně kolének. Vlákniny je v rostlině asi 25 %, zbytek je dřevitá hmota – pazdeří, které se lisuje bez pojiva do briket pro spalování nebo se používá jako tepelně izolační materiál. Na území České republiky se konopí asi 40 let vůbec nepěstovalo, pěstování se obnovilo až v roce 1996. Zákon č. 167/1998 Sb., o návykových látkách určuje, které odrůdy je povoleno pěstovat.\n\nSemena obsahují olej bohatý na vitaminy A, D, E. Obsahuje omega-6 a omega-3 nenasycené mastné kyseliny v poměrném zastoupení 3:1 (přibližně stejné je zastoupení v lidském těle). Vylisovaný olej se používá v potravinářství, kosmetice, k výrobě mýdel, mazadel a barev. Pokrutiny zbylé po vylisování se zkrmují. Celá semena jsou pod tradičním názvem \"semenec\" běžně používána jako krmivo pro ptactvo. Obsahují dále mastné kyseliny (palmitová, stearová, olejová, linolová, linolenová).\n\nNěkteré kultivary se stejně jako konopí indické pěstují pro léčebné a rekreační účinky, které poskytují jeho metabolity kanabinoidy (zejm. THC, CBD, CBC). Sušené listy a především samičí květenství se nazývají také marihuana, koncentrovaná pryskyřice se nazývá hašiš.\n\nPo celosvětovém zákazu pěstování konopí v roce 1961, daném Jednotnou úmluvou OSN o omamných látkách, došlo postupně k vyšlechtění odrůd konopí setého se sníženým obsahem THC. V 80. letech uznala EU pěstování konopí s obsahem THC do 0,2 % pro technické či průmyslové účely a vznikl pojem \"technické\" či \"průmyslové konopí\". V ČR umožňuje pěstování konopí (THC max. 0,3 %) Zákon č. 167/1998 Sb., o návykových látkách, který současně pěstitelům určuje i ohlašovací povinnost při osetí plochy nad 100 m.\n\nČSÚ udává osetou plochu v ČR technickým konopím na 427 ha v roce 2015. Nárůst oproti roku 2014 o 300 ha je velmi výrazný.\n\nParagraf č. 285 trestního zákoníku od 1. 1. 2010 stanovil, \"zjednodušeně citováno\", že ten kdo pro svou potřebu přechovává nebo pěstuje v malém množství konopí s obsahem THC nad 0,3% , dopouští se přestupku a může být potrestán pokutou až 15 000 Kč a ten kdo totéž činí s větším množstvím, dopouští se trestného činu. Nabízení nebo prodej je však vždy trestným činem.\n\nKonopí indické (\"Cannabis indica\" Lam.), je košatější než konopí seté a má širší listy. Má stejně jako konopí seté na listech a samičích květenství vrstvičku pryskyřice, která obsahuje kanabinoidy, pro které se především pěstuje.\n\nKonopí rumištní (\"Cannabis ruderalis\" Jan.), je plevelnou rostlinou zavlečenou k nám ze sibiřské oblasti. Dorůstá výšky do 1,5 m, stonek je tenký, větvený, slabě olistěný. Jedná se o planou formu konopí, u které obsah delta-9-THC není významný. V Evropě se s ním běžně setkáme v Rumunsku či Bulharsku kolem cest, ale nalézt jej můžeme i u nás – podél Dyje či v oblasti Pálavy. Toto konopí však kvete velice rychle a proto s používá pro šlechtění samonakvétacích odrůd (autoflowering), které kvetou během 2-3 týdnů a dozrávají kolem 2-3 měsíců.\n\nKonopí bylo používáno v mnoha civilizacích, od Asie po Evropu (a později Severní Ameriku) již od neolitu.\n\n \n"}
{"id": "544767", "url": "https://cs.wikipedia.org/wiki?curid=544767", "title": "Malá privatizace", "text": "Malá privatizace\n\nMalá privatizace je jedna z prvních etap, kterou začal rozsáhlý proces privatizací v Československu po roce 1989. Pomohla znovu vystavět živnostenský sektor, který v Československu prakticky žádný nebyl. Jednalo se o převody především jednotlivých provozoven maloobchodu a služeb z vlastnictví státu jiným, nestátním subjektům. Právní podklad tomuto procesu položilo Federální shromáždění schválením zákona č. 427/1990 Sb., o převodech vlastnictví státu k některým věcem na jiné, právnické nebo fyzické osoby.\n\nNový nabyvatel získával vlastnictví provozovny výhradně za peníze, licitací ve veřejných aukcích. První se uskutečnila 26. ledna 1991 v Praze. Předmětem aukce byl majetek (provozovna, zařízení a zásoby), eventuální závazky se na nového nabyvatele nepřeváděly, ty zůstaly v mateřském podniku, což ovšem ztěžovalo prodej zbytku tohoto podniku v budoucnu. Aukce probíhaly až do roku 1993, přičemž hlavní objem takto privatizovaného majetku byl vydražen v letech 1991 a 1992. V součtu to bylo přes 23 tisíc podnikatelských jednotek. Z prodeje majetku v „malé privatizaci“ bylo k 31. prosinci 1993 získáno 31 772 580 586 Kč.\n\nVýtěžek z privatizace byl ukládán na zvláštní účet Ministerstva pro správu národního majetku a jeho privatizaci (MSNMP). Účet byl označován jako „zvláštní účet MSNMP–Malá privatizace“. Z účtu byly v pozdějších letech uvolňovány prostředky, např. na odstraňování následků povodní, pro Státní fond životního prostředí, na obnovu vodních toků, vodovodů a úpraven vod, pro Ministerstvo školství apod. Zůstatek hotovosti na „zvláštním účtu“ ke dni 31. prosinci 2014 uvádí výroční zpráva Fondu národního majetku ve výši 3 907 756 000 Kč.\n\n\n"}
{"id": "544771", "url": "https://cs.wikipedia.org/wiki?curid=544771", "title": "Penzijní fond", "text": "Penzijní fond\n\nPenzijní fond je fond, který bývá využíván ke spoření na penzi. V České republice je možné pravidelně investovat do tzv. účastnických fondů, které jsou spravovány soukromými penzijními společnostmi. Každá z nich má v nabídce zpravidla několik účastnických fondů, které se dělí dle výnosově-rizikového profilu na konzervativní, vyvážený a dynamický. \n\nPenzijní fondy souvisí v České republice s třetím pilířem doplňkového penzijního spoření, jehož kořeny sahají až do roku 1994, kdy byl schválen zákon č. 42/1994 Sb., o penzijním připojištění se státním příspěvkem a o změnách některých zákonů souvisejících s jeho zavedením. K zásadnímu posunu však došlo až o devatenáct let později, v roce 2013, se zákonem č. 427/2011 Sb. Tehdy se penzijní připojištění transformovalo na třetí pilíř zvaný jako doplňkové penzijní spoření. \n\nDoplňkové penzijní spoření je možné charakterizovat jako doplňkový systém vytvořený na občanském (individualistickém) principu, do kterého může občan dobrovolně vstoupit, stejně jako z něj může dobrovolně vystoupit. Spoří se v něm do fondů a vše je regulované a podporované státem. \n\nTřetí pilíř je v roce 2018 tvořen těmito fondy: \n\n\n\nHlavní motivací pro vstup do třetího pilíře je státní příspěvek, popř. daňové úlevy. Hodnota státního příspěvku se odvíjí od výše měsíčního příspěvku účastníka: \n\n\nPříspěvkem na doplňkové penzijní spoření si může klient snížit daňový základ pro výpočet daně z příjmu fyzických osob. Pokud naspoří více než 12000 Kč za rok, tj. 1000 Kč měsíčně, může si snížit daňový základ o částku, jež přesahuje tuto hranici, nově až o 24000 Kč ročně (Důchodová reforma 2017). Tato částka se rovná příspěvku 3000 Kč měsíčně. \n\nK dalším výhodám doplňkového penzijní spoření patří také možnost čerpat předdůchod (neplatí pro transformované fondy ) již 5 let před dovršením státem určeného důchodového věku. Z doplňkového penzijního spoření však nemůže účastník peníze vybrat dříve než dva roky od sjednání smlouvy. V opačném případě by o ně přišel. Pokud je pak vybere předčasně před 60. rokem, přijde o veškeré státní příspěvky a budete muset vrátit také čerpané daňové výhody. Po 60. roce není třeba vybírat všechny peníze na jednou, ale je možné si je nechat postupně vyplácet, zatímco zbytek bude dále zhodnocován. \n\nV případě smrti účastníka nashromážděné prostředky získají určené osoby či dědicové (Asociace penzijních 2017b). \n\nČeské penzijní společnosti jsou sdruženy v Asociaci penzijních společností České republiky. Ta má deset členů a tři přidružené členy:\n\n\n\"Přidružení členové:\"\n\n\n"}
{"id": "544781", "url": "https://cs.wikipedia.org/wiki?curid=544781", "title": "Blefaritida", "text": "Blefaritida\n\nBlefaritida je onemocnění charakterizované zánětem okrajů očních víček. Může se projevovat zarudnutím, svěděním a podrážděním. Stav mohou zlepšit lubrikační oční kapky.\n\nExistují dva hlavní typy blefaritidy:\n\nSeborrhoická blefaritida je obvykle jednou z částí spektra projevů seborrhoické dermatitidy, která se projevuje na kštici, očních řasách, obočí, v nasolabiální rýze a na uších. Léčba patří do rukou dermatologa.\n\nStafylokoková blefaritida je způsobena stafylokokovou infekcí přední části očního víčka. Jak se infekce rozvíjí, postižený může začít mít pocit cizího tělesa v oku, zmatnění řas a pálení. Lékař obvykle předepíše povrchově aplikované antibiotikum, což by mělo vést k rychlému vyléčení. Stav někdy může vést k zánětu Meibomovy žlázy (chalazion, „vlčí zrno“) nebo zánětu Mollovy či Zeisovy žlázy (hordeolum, „ječné zrno“).\n\n\n"}
{"id": "544784", "url": "https://cs.wikipedia.org/wiki?curid=544784", "title": "Banátská republika", "text": "Banátská republika\n\nBanátská republika (rumunsky \"Republica Bănățeană\", německy \"Banater Republik\", srbsky \"Banatska republika\" / \"Банатска република\", maďarsky \"Bánáti Köztársaság\") byl krátkodobý stát vyhlášený 1. listopadu 1918 v Temešváru po zhroucení Rakouska-Uherska. Republika zanikla 15. listopadu téhož roku.\n\nRepublika byla pokusem zachovat jednotu německých a maďarských politických elementů na území Banátu v období rozkladu Rakouska-Uherska. Zároveň došlo k reformě starého politického systému tak, aby se do nového \"státu\" chtěly začlenit i rumunské a srbské politické elementy a republika se tak pojistila proti požadavkům vítězného Rumunska a Srbska. Jelikož však nebylo možno zastavit vojenské jednotky vítězných států, tak se Banátští Rumuni a Srbové k tomuto projektu německo-maďarských politiků nepřipojili. Jedná se o jediné období historie, kdy byl Banát \"nezávislou\" zemí, kterou uznalo pouze Maďarsko. Poté byl Banát rozdělen do dnešní podoby tj. velká část k Rumunsku, menší západní část k Srbsku a malá severozápadní část v okolí města Segedín k Maďarsku.\n\nJediným prezidentem po dobu existence byl Otto Roth.\n\nZ celkového počtu cca 1 582 133 obyvatel, bylo:\n\n\n"}
{"id": "544790", "url": "https://cs.wikipedia.org/wiki?curid=544790", "title": "Tramvajová trať Starý Hloubětín – Lehovec", "text": "Tramvajová trať Starý Hloubětín – Lehovec\n\nTramvajová trať Starý Hloubětín – Lehovec je úsek tramvajové trati v Praze 14 – Hloubětíně. Trať vede v celé své délce po vlastním tělese uprostřed Poděbradské ulice v úseku od smyčky Starý Hloubětín do smyčky Lehovec.\n\nPlány na vybudování tramvajové tratě na Lehovec se objevily již v roce 1929, kdy se uvažovalo o zřízení nové tramvajové vozovny, která by stála v místech dnešní smyčky Lehovec. Vozovna pak vznikla počátkem 50. let na jiném místě přímo v Hloubětíně a k prodloužení trati Poděbradskou ulicí na Lehovec došlo až v roce 1976 kvůli dopravní obsluze sídliště Hloubětín a vznikajícího sídliště Lehovec. Přitom byla přestavěna dosavadní smyčka Hloubětín (po vzniku stejnojmenné stanice metra přejmenovaná na Starý Hloubětín) a součástí stavby byl i kolejový trojúhelník v křižovatce s ulicí Kbelskou. Trať byla vybudována za použití velkoplošných panelů BKV.\n\nVybudování trati a autobusového terminálu u smyčky Lehovec vedlo k zániku dosavadního malého terminálu linek do Horních Počernic v ulici Na Obrátce, po němž zůstal název ulice. \n\nRoku 1986 zanikla trať v ulici Kbelské a tramvajová křižovatka kvůli vyhrazení Kbelské ulice pro silniční okruh. Byly nahrazeny novým, západněji umístěným napojením před smyčkou Starý Hloubětín, mimo popisovanou trať.\n\nOd začátku března roku 2010 do začátku května téhož roku probíhala rekonstrukce trati, při které bylo odstraněno původní tramvajové těleso tvořené BKV panely a nahrazeno novou kolejí klasické konstrukce, tedy na pražcích. Při rekonstrukci nebyly použity žlábkové kolejnice běžně používané v pražské tramvajové síti, nýbrž běžné železniční bezžlábkové kolejnice tvaru S49 E1. Na automobilových přejezdech jsou doplněny přídavným širokým žlabem. Na přechodech pro pěší jsou použity přídavné gumové profily. Při rekonstrukci došlo také k zrušení podchodu u zastávky Sídliště Hloubětín, který byla nahrazen světelnou křižovatkou.\n\nTrať vede od vjezdu do smyčky Starý Hloubětín (původně Hloubětín) do smyčky Lehovec, kde je ukončena. Celá trať prochází Poděbradskou ulicí a její délka je přibližně 1500 metrů. Na celém úseku se nachází tři nácestní zastávky, a to v obou směrech, a jedna zastávka ve smyčce Lehovec. \n\nZastávka \"Kbelská\" se nachází přibližně 100 metrů za křižovatkou ulic Poděbradská, Kbelská a Průmyslová. Přístup z chodníku na zastávku je možný přechodem vybaveným světelnou signalizací. Po krajích vozovky se nachází dvojice stejnojmenných autobusových zastávek.\n\nZastávka \"Hloubětín\" se nachází v úrovni stejnojmenné zastávky linky metra B nedaleko křižovatky Poděbradské s Chvalskou ulicí. Přístup na zastávku je umožněn pomocí podchodu, který spojuje výstup z metra s tramvajovými i autobusovými zastávkami. Dvojice autobusových zastávek se nachází po krajnicích vozovky; další zastávka v bezprostřední blízkosti se nachází ve Chvalské ulici a nese název \"Hloubětínská\".\n\nNácestní zastávka \"Sídliště Hloubětín\" se nachází nedaleko křižovatky s ulicí Slévačskou. Do rekonstrukce trati v roce 2010 byl přístup k zastávce umožněn pouze podchodem, který jí spojoval s oběma okraji Poděbradské. Během rekonstrukce byly prostřední východy z podchodu na ostrůvky tramvajové zastávky zazděny a pro přístup k zastávce byla nově vybudována světelná signalizace, která umožní i bezbariérový přístup.\n\n\"Lehovec\" je trojkolejná koncová smyčka s jednou výstupní a dvěma nástupními zastávkami. Deponační kapacita smyčky je 31 vozů typu T. Vzhledem k umístění smyčky mezi dvě větve Poděbradské ulice je ve smyčce zřízen podchod spojující nástupiště s oběma částmi Poděbradské. Na smyčku přímo navazuje menší autobusový terminál, který je v současnosti využíván pouze jednou denní a jednou noční linkou.\n\nV běžném denním provozu je trať využívána linkami číslo 16 a 25, v noci pak linkami 92 a 94.\n\n\n"}
{"id": "544791", "url": "https://cs.wikipedia.org/wiki?curid=544791", "title": "Vratička měsíční", "text": "Vratička měsíční\n\nVratička měsíční (\"Botrychium lunaria\") je malá nenápadná kapradina s jediným listem, která patří do čeledi hadilkovité (\"Ophioglossaceae\"). Vyskytuje se na suchých pastvinách, travnatých stráních, častěji na vápnitých půdách.\n\nVratička měsíční je vytrvalá bylina s krátkým podzemním stonkem. Nese dlouze řapíkatý list, který je rozdělený na sterilní a fertilní část. Sterilní část listu (připomíná list) je přisedlá, a má úkrojky ledvinité až kosodélníkovité, celokrajné až laločnaté, bez střední žilky. Fertilní část (připomíná lodyhu) je zpeřeně členěná. List je většinou jeden, vzácně až čtyři.\n\nDruh se nachází na všech kontinentech s výjimkou Antarktidy od mírného pásu až po polární kruh.\n\nV České republice se vyskytuje bez výrazných preferencí, roztroušeně po celém území od planárního po subalpínský stupeň, poměrně hojně např. v Jeseníkách a naopak v Beskydech extrémně vzácně. Roste na suchých až vlhkých loukách, travnatých stráních, častěji na vápnitých půdách.\n\nI přes značné geografické rozšíření je vratička měsíční hodnocena jako silně ohrožený druh české květeny , a je chráněna zákonem v kategorii ohrožených druhů . Zákonné ochraně podléhá i v Německu, Polsku a na Ukrajině.\n\n\n\n \n"}
{"id": "544810", "url": "https://cs.wikipedia.org/wiki?curid=544810", "title": "Neutrální zóna", "text": "Neutrální zóna\n\n„Neutrální zóna“, v originále „The Neutral Zone“, je v pořadí dvacátá šestá epizoda první sezóny seriálu \"\".\n\nPosádka USS Enterprise D očekává návrat kapitána Picarda z konference, když senzory náhle zachytí starou loď. Plavidlo zřejmě pochází z planety Země konce dvacátého století. Posádka se rozhodne loď prozkoumat, a tak se Dat s Worfem transportují na palubu. Oba nacházejí lodní počítač velmi starého typu. Za dveřmi je čeká překvapení: Řada komor s těly zmražených lidí, z nich tři jsou ještě při životě. Transportují tyto tři komory na palubu. Mezitím se již kapitán vrátil a ihned nařídí kurz do blízkosti romulanské neutrální zóny. Dostal totiž zprávu, že poblíž došlo ke zničení dvou hraničních základen Federace. Má se za to, že je zničili Romulané. Naposledy o sobě Romulané dali vědět před 50 lety, od té doby jistě rozvinuli svou technologii.\n\nDoktorka Beverly Crusherová dokázala vyléčit příčiny úmrtí u trojice zmražených lidí a pak je oživila. Kapitán je trochu rozladěn, že se Dat bez jeho vědomí rozhodl vzít těla na palubu. Dat to však považoval za jediné správné řešení. Jedná se o dva muže a ženu. Kapitán se teď musí věnovat problému s Romulany, a tak pověří dohledem nad trojicí návštěvníků Rikera. Ze starého lodního počítače posádka zjistí jejich jména i to, že zemřeli před 375 lety. Snaží se trojici vysvětlit, že se za ta léta mnohé změnilo. Deanna Troi vypracovala studii o Romulanech. Jsou povahově nevyzpytatelní a vznětliví. Kromě toho se také cítí nadřazeni nad ostatní rasy. Dat předpokládá, že Romulané se ohlásili s nepřátelskými úmysly. Chtějí svou taktiku a technickou úroveň porovnat s Federací.\n\nJeden z trojice, starší muž jménem Ralph, si přeje získat nějaké informace a kontaktuje proto kapitána. Picard mu sděluje, že lidstvo ve 24. století již vyspělo a odstranilo problémy jako hlad, nouzi či peníze. Žena jménem Claire se velmi těžce vyrovnává s faktem, že její rodina a přátelé jsou již po smrti. Deanna jí pomáhá najít příbuzenstvo.\n\nEnterprise dorazila do neutrální zóny. Najdou obě základny zcela zpustošené, ale žádné stopy po soustředěném útoku. Náhle se odmaskuje romulanská loď. Posádka Enterprise zjišťuje, že Romulané svou technologii skutečně velice rozvinuli. Ralph se mezitím nepozorovaně dostal až na můstek, chce znát odpovědi na všechny otázky. Ostraha jej musí z můstku vyvést. Z romulanské lodi se ohlásí velitel T'Bok. Oznámí, že na romulanské straně neutrální zóny také došlo ke zničení základen. Podle něj se jedná o stejného útočníka jako u zničených základen Federace. Kapitán Picard navrhuje spolupráci při vyšetřování incidentů a T'Bok souhlasí.\n\nKapitán pak oznámí trojici návštěvníků, že se brzy setkají z lodí, která je vezme zpátky na Zemi. Riker namítne, že rychleji by to šlo k blízké hvězdné základně. Kapitán odvětí, že jejich misí je kráčet kupředu. Jsou teprve na počátcích cesty a musí se toho ještě hodně učit.\n"}
{"id": "544812", "url": "https://cs.wikipedia.org/wiki?curid=544812", "title": "Vykrádání církevních objektů v Česku", "text": "Vykrádání církevních objektů v Česku\n\nK vykrádání církevních objektů (kostelů, kaplí, hřbitovů apod.) docházelo v dějinách českých zemí vždy, ale v různé míře. V době rozšíření zbožnosti bylo případů méně (středověk, doba barokní), naopak vysoký nárůst nastává v dobách krize, za válečných zmatků, v dobách útoků proti církvi a relativizaci křesťanských principů (osvícenství, 20. století). Od doby nového nástupu kapitalismu po roce 1989 je významným faktorem ve společnosti též povrchní materialistické chápání jakéhokoliv umění jako zboží a peněz. To umožňuje rozsáhlý trh s uměleckými i kultovními předměty (obrazy, sochami, relikviáři, bohoslužebnými nádobami, ale i s kostelním nábytkem atd.) a velkou poptávku po těchto předmětech, které jsou movitým klientům dodávány přes řetězec překupníků, pašeráků a vlastních zlodějů. K velkému boomu vykrádání kostelů v Česku došlo po roce 1989 v souvislosti s otevřením hranic.\n\nPodle statistik a hrubých odhadů odborníků se z České republiky každoročně vyveze 15–20 tisíc uměleckých předmětů. Stejné množství předmětů je také každým rokem ukradeno. Nejvíce jich pochází z církevních objektů (80 %), z nichž drtivou většinu tvoří katolické kostely. Česká republika patří k nejvíce napadeným zemím v Evropě. Počet věřících v České republice je v rámci Evropy percentuálně jeden z nejnižších a v zemi jsou od vzniku republiky v roce 1918 tradičně pěstovány protikatolické nálady.\n\nVelké množství far je bez duchovního správce nebo se v nouzi fary ruší a prodávají. Velmi zajímavé je srovnání z roku 1992, kdy Češi a Slováci žili ještě ve společném státě. Tehdy v oblasti vykrádání církevních objektů náleželo českým zemím plných 85 % případů, pouhých 15 % Slovensku. Stejně tak v porovnání s Rakouskem, Německem a Polskem je situace v Česku vůbec nejhorší. Podle statistik Policejního prezidia ČR vzrostl v porovnání roku 1989 a 1991 počet vloupání do objektů se starožitnými a uměleckými předměty cca o 1 852 % (oproti 51 případům v roce 1989 bylo 996 případů v roce 1991).\n\nPodle zprávy Policie ČR nelze počítat s tím, že v rámci České republiky podstatně klesne počet krádeží starožitných a uměleckých předmětů. Značná část těchto předmětů bude určena pro zahraniční trhy. Jejich návratnost zpět na české území bude minimální. Přibývá kaplí a kostelů, kde už doslova „není co ukrást“. \nV polovině 90. let 20. století byl v řadě kostelů zaveden integrovaný ochranný systém. Ten zahrnuje důkladnou obrazovou i popisnou dokumentaci církevního mobiliáře. Většina církevních objektů byla zabezpečena bezpečnostními systémy a duchovní správci začali vzácné předměty uschovávat do depozitářů. Vykrádání kostelů však nekončí. Podle konzervátora Jiřího Černého současné masové vykrádání kostelů nemá obdoby a je průvodním jevem celkového úpadku kdysi křesťanské Evropy, způsobeného ztrátou víry a převrácením hodnot. Projevuje se to mimo jiné i nízkými tresty pro recidivisty, zaměřující se na svatokrádeže a nelegální obchod s kradenými uměleckými předměty. \n\n\n"}
{"id": "544814", "url": "https://cs.wikipedia.org/wiki?curid=544814", "title": "Kileskus", "text": "Kileskus\n\nKileskus (\"ještěr\" v Chakaštině) byl rod menšího teropodního (dravého dinosaura) z podčeledi Tyrannosauroidea, žijícího v období střední jury (geologický stupeň bath, asi před 168 až 166 miliony let) na území dnešního Krasnojarského kraje na území Ruské federace. Byly objeveny fosilie lebky a části kostry končetin. Lebeční kosti připomínají blízce příbuzný rod \"Proceratosaurus\". Jedná se o jednoho z nejstarších známých tyranosauroidů. Nový doplňující fosilní materiál byl prostudován a informace o něm publikovány v září roku 2019.\n\nTypový druh \"K. aristotocus\" byl popsán ruskými paleontology v roce 2010. Na délku měřil tento teropod asi 3 metry. Jeho hmotnost zřejmě nepřesahovala přibližně 50 kilogramů. Fylogenetickou analýzou bylo zjištěno, že se jedná o vývojově primitivního tyranosauroida, patřícího do čeledi Proceratosauridae. Jedná se tedy o velmi vzdáleného příbuzného o téměř 100 milionů let později žijícího proslulého druhu \"Tyrannosaurus rex\".\n"}
{"id": "544816", "url": "https://cs.wikipedia.org/wiki?curid=544816", "title": "Vražda na faře", "text": "Vražda na faře\n\nVražda na faře (\"The Murder at the Vicarage\") je detektivní román od Agathy Christie. Poprvé byl knižně publikován ve Spojeném království v roce 1930.\n\nJde o první románové vystoupení slavné slečny Marplové, poprvé se však objevila ještě předtím v povídkách publikovaných časopisecky a později zařazených do knihy \"Třináct záhad\" (1932).\nV roce 1986 natočila televize BBC stejnojmenný film s Joan Hicksonovou v hlavní roli. V roce 2004 byla natočena novější verze s Geraldine McEwanovou v hlavní roli.\n\nV České republice vyšla kniha naposledy v roce 2009 v Knižním klubu. ISBN 978-80-242-2365-0, EAN: 978802422 3650.\n\nObyvatelé vesničky Saint Mary Mead žijí svým poklidným všedním životem. Jednoho dne je však na zdejší faře zastřelen plukovník Protheroe. Nevrlého plukovníka nikdo ze zdejších obyvatel neměl v oblibě. Dokonce i faráři se jeho vznětlivá povaha dvakrát nezamlouvala. Nikdy by se ale nenadál, že ho na své faře najde zavražděného. Plukovník ten den požádal o faráře o rozhovor, domluvili se na šestou hodinu večerní. Farář se ale opozdil, zatímco plukovník dorazil o něco dříve.\n\nFarář na zpáteční cestě ještě spatří vybíhat ze svého domu mladého Lawrence Reddinga. Muž je v šoku a chová se podezřele. Ještě týž večer se na policejní stanici přizná, že plukovníka zavraždil. Okolnosti ale jeho přiznání odporují. Podezřelých je mnoho, případ je velice komplikovaný. Na stole u mrtvoly se také našel nedopsaný dopis, který celou věc ještě více komplikuje. Sebevražda je ale vyloučena, a tak je nutné hledat vraha mezi místními obyvateli.\n\nNení divu, že případ se stal předmětem vzrušených debat po celé vesnici. Policejním vyšetřováním je pověřen horlivý inspektor Slack, který hned začne s výslechy a hypotézami. Ale má cennou pomocnici v jedné z obyvatelek v sousedství fary – slečně Jane Marplové. Starší dáma je velice bystrá a všímavá. Má detektivní talent a umí si dát věci do souvislosti. Ale i ona je zpočátku na nesprávné stopě. Vrah totiž celou věc velmi pečlivě zosnoval. Nakonec však slečna Marplová nastíní policii celou událost v jasných souvislostech a pomůže k tak k vrahově odhalení.\n"}
{"id": "544826", "url": "https://cs.wikipedia.org/wiki?curid=544826", "title": "Headhunting", "text": "Headhunting\n\nPřímé vyhledávání (), slangově headhunting (pův. \"lovení lebek\"), je termín označující přímé vyhledávání pracovníků pro vrcholovou pozici v organizaci veřejného sektoru nebo soukromé firmě. Oproti standardnímu výběrovému řízení, kdy firma zveřejní nabídku práce a přihlásit se může kdokoli, společnost naopak sama kontaktuje vybrané profesionály s nabídkou spolupráce. To se děje prostřednictvím personalistů specializovaných personálních agentur (tzv. \"headhunteři\"), kteří přímo vyhledávají a oslovují potenciálního kandidáta.\n\nHeadhunting může (měla by) využít jakákoli společnost nebo instituce, která potřebuje na klíčové místo dosadit tu správnou osobu. Výjimkou nejsou headhunteři a poradenské společnosti specializující se na konkrétní segment trhu, například dodávání kreativních lidí reklamním agenturám, hledání vědeckých pracovníků pro výzkumná zařízení nebo poskytování komplexního poradenství rodinným firmám. Ty totiž mohou například zjistit, že ne vždy je potomek nebo příbuzný tou nejlepší volbou při obsazování důležitých pozic nebo při rozhodování o nástupnictví.\n\nPřímé vyhledávání je velmi složité, vyžaduje odborné znalosti firemních mechanismů, hluboké personalistické zkušenosti i schopnost analyzovat a vyhodnocovat situaci na pracovním trhu v různých, často specifických oblastech podnikání. Tento proces bývá personálně i finančně náročný, a proto se používá především pro obsazování vysokých řídících pozic (executives = v překladu vedoucí pracovníci) nebo hledání úzce zaměřených odborníků, kterých je v oboru nedostatek. Není neobvyklé, že vhodná osoba už u nějaké společnosti velmi dobře situovaná je. Její „přetáhnutí“ ke konkurenci proto vyžaduje nejen vynikající přesvědčovací dovednosti, ale také schopnost zajistit, aby její přesun nepoškodil dobré vztahy mezi firmami (ty mohou být ve velmi úzce orientovaných oblastech velmi klíčové pro celé odvětví). \n\nHeadhunting má několik fází. Klient, organizace veřejného či soukromého sektoru s potřebou obsadit konkrétní pozici, zadá agentuře požadavek na vyhledání kandidáta, který splňuje jí vydefinovaný profil. V první fázi headhunter vybere organizace (loviště), ve kterých jsou zaměstnáni pracovníci splňující profil. Často se jedná o konkurenční firmy podnikající ve stejném oboru jako klient. V druhé fázi headhunter sestaví seznam osob, které osloví (tzv. short list). Seznam organizací (lovišť) i seznam osob (short list) podléhají schválení klienta. Ve třetí fázi headhunter přímo komunikuje s lidmi na short listu. Tato komunikace zpravidla začíná telefonátem headhuntera a v případě zájmu osloveného pokračuje osobním pohovorem. Poté headhunter doporučí klientovi buďto jediného kandidáta nebo velmi úzkou skupinu kandidátů na volnou pozici. \n\nV rámci headhuntingové agentury se rozlišují zpravidla tři druhy činností: business development (shánění zakázek a klientů), rekrutace (osobní komunikace s kandidáty) a research (mapování pracovního trhu a získávání kontaktů na kandidáty). Klíčovým know-how headhuntera je databáze potenciálních kandidátů, které může při vyhledávání oslovit. V některých případech jsou lovci mozků sami bývalí vrcholoví manažeři, kteří využívají kontaktů získaných během své kariéry.\n\nHeadhunting je efektivní, ale časově náročná a drahá metoda. Proto je vhodná pouze pro vyhledávání jednotlivých pracovníků do středního a vrcholového managementu nebo úzkoprofilových odborníků, kteří jsou na pracovním trhu vzácní a nelze je efektivně oslovit jiným způsobem (např. inzerátem).\n\nHeadhunting je zároveň diskrétní metoda. Headhuntingová agentura působí jako prostředník, který chrání identitu klienta. Jméno organizace, ve které se pozice nabízí, se kandidát zpravidla dozví až při osobním pohovoru. Pokud je pozice obsazena, organizace chce do poslední chvíle utajit personální změnu před tím, kdo ji aktuálně zastává. Únik informací o chystané změně na vrcholové pozici může organizaci způsobit i negativní publicitu v médiích.\n\nOdměna pro headhuntera je zpravidla rozdělena do několika částí, které jsou vypláceny po splnění určitých fází (např. po sestavení short listu kandidátů). Je stanovena obvykle na základě násobků měsíčního příjmu pracovníka na obsazované pozici.\n\nJen výjimečně oslovuje headhunter kandidáty, kteří nejsou zaměstnáni. Zpravidla přetahuje osoby, které obdobnou pozici zastávají v jiných organizacích. Klíčové je proto získání kontaktu na konkrétního pracovníka. Pracovník headhuntera, který je odpovědný za research, se proto snaží telefonicky zjistit, často pod falešnými záminkami, interní informace z organizace, ve které agentura loví. Proti headhunterům se řada organizací brání speciálním školením pracovníků recepce a sekretariátu. Etickým principem headhuntingu je, že headhunter nesmí lovit kandidáty v organizacích, kam pracovníky dodává. Tento závazek by měl být i součástí smlouvy mezi headhunterem a klientem.\n\nHeadhunter klientovi ručí svým dobrým jménem i smluvním závazkem za člověka, kterého doporučil jako kandidáta. Na dodaného kandidáta se zpravidla vztahuje záruka, která spočívá v povinnosti headhuntera zadarmo vyhledat nového kandidáta, pokud původní kandidát přestane pro firmu pracovat v průběhu sjednané lhůty.\n\nNa poli executive search mohou působit firmy i jednotlivci. Úroveň jejich služeb je různá, často mají vyvinutý vlastní propracovaný systém získávání potenciálních odborníků, který je součástí jejich know-how. Největšími agenturami ve světovém měřítku jsou agentury Korn/Ferry International, Egon Zehnder International, Spencer Stuart, Pedersen & Partners, Russel Reynolds Associates a Heidrick Struggles.\n\nMezi agentury působící na českém trhu patří např. Bubenik Partners, flow-r, executive search, Krajíček & Partners, Anderson Willinger. Pět největších společností v oboru executive search v rámci České republiky, řazeno podle počtu umístěných pracovníků za rok 2007:\n\nPotřeba executive search narůstá s nutností přizpůsobovat se změnám na globálním i domácích trhu. Firmy jsou nuceny vyhledat pomoc, pokud chtějí kvalifikované a kvalitní pracovníky, a poradenské firmy i jednotliví odborníci na executive search jsou zase nuceni rozšiřovat své portfolio o další odbornost na poli personalistiky, krizového řízení nebo třeba finančních strategií (prodej firmy, akviziční příležitosti atd.), aby firmám nejen našly ty správné kandidáty, ale také jim pomohly udržet si je.\n\n"}
{"id": "544828", "url": "https://cs.wikipedia.org/wiki?curid=544828", "title": "Děmjan Bědnyj", "text": "Děmjan Bědnyj\n\nDěmjan Bědnyj (rusky \"Демьян Бедный\", vlastním jménem Jefim Alexejevič Pridvorov (\"Ефим Алексеевич Придворов\"), 13. dubna / 1. dubna 1883, Gubovka, Ruské impérium – 25. května 1945, Moskva, Sovětský svaz) byl ruský a sovětský spisovatel, básník, publicista a člen bolševické strany. Byl znám především jako autor agitačních a satirických děl.\n\nNarodil se v rodině chudého rolníka. V letech 1904 – 1908 studoval na Petrohradské univerzitě filosofii a historii. Roku 1899 vydal svou první báseň. Od roku 1911 psal pro bolševické noviny a časopisy. V roce 1912 vstoupil do bolševické strany.\n\nRoku 1918 se stal svědkem popravy Fanny Kaplanové, která se neúspěšně pokusila zabít Lenina. Roku 1923 získal Řád rudého praporu. Během vnitrostranického boje o nástupnictví po Leninovi v letech 1924 – 1928 se postavil na stranu Stalina.\n\nV roce 1933 získal Leninův řád. Ve třicátých letech se stal jedním z nejpopulárnějších sovětských spisovatelů.\n\nČistky se ho částečně dotkly. V roce 1938 byl vyhnán ze strany, za druhé světové války se však mohl vrátit. Dne 9. května 1945 se inspiroval sovětským vítězstvím nad nacistickým Německem a složil báseň oslavující Stalina, kterou vydal v deníku \"Pravda\". O dva týdny později zemřel.\n\nPsal především agitační básně, bajky, epigramy a novinové články, ve kterých propagoval bolševické myšlenky třídního boje a komunistický politický program. Rovněž takto komentoval a „vysvětloval“ aktuální politické události. Díky lidovým formám (bajka, jarmareční píseň, častuška) byl populární u širokého publika. V době Občanské války byl velmi populární mezi vojáky Rudé armády.\n\n\n\n\n"}
{"id": "544830", "url": "https://cs.wikipedia.org/wiki?curid=544830", "title": "Galaxy Evolution Explorer", "text": "Galaxy Evolution Explorer\n\nGALEX (Galaxy Evolution Explorer) je ultrafialový vesmírný teleskop provozovaný americkou agenturou NASA, jehož cílem je studium původu a vývoje galaxií. Na oběžnou dráhu byl vynesen 28. dubna 2003 pomocí nosné rakety Pegasus.\n\nGalex je tříose stabilizovaná družice o celkové výšce 2,5 metru a je tvořená přístrojovým úsekem tvaru nízkého šestibokého hranolu o průměru přibližně 1 m, k němuž je připojen válcový tubus dalekohledu. K tubusu jsou připojena dvě dvoudílná křídla fotovoltaických baterií o celkové ploše 3,0 m2, dobíjející NiH2 akumulátorovou baterii o kapacitě 16 Ah.\n\nJediným vědeckým přístrojem je zrcadlový dalekohled Cassegrainova typu v modifikovaném Ritchey-Chretienově uspořádání (průměru primárního zrcadla 0,5 m, ohnisková dálka 3 m, odrazivá plocha tavený křemen s napařeným Al pokrytým CaF2), vybavený dvěma detektory:\n\n\n\nHlavním úkolem družice je přehlídka oblohy pro studium vývoje galaxií do vzdálenosti odpovídající rudému posuvu Z=2 a mapování ultrafialového záření pozadí. Řídicí počítač Rad 6000 je vybaven vnitřní pamětí RAM s kapacitou 128 MByte. Vědecká data jsou zaznamenávána do polovodičové paměti s kapacitou 24 Gbit. Telemetrický vysílač (rychlost přenosu 2 Mbit/s, výkon 5 W) a povelový přijímač (rychlost přenosu 2 kbit/s) pracují v pásmu S. Vědecká data jsou vysílána ze záznamu v pásmu X (rychlost přenosu 24 Mbit/s, výkon 6 W). Pro zjišťování orientace v prostoru slouží 2 laserové gyroskopy, sluneční a hvězdná čidla. Jako výkonné prvky systému stabilizace a orientace slouží 4 silové setrvačníky a magnetické tyče.\n\nHlavní řídicí středisko MOC (\"Mision Operations Center\") se nachází v areálu firmy Orbital Sciences Corporation v Dulles ve Virginii. Pozemní stanice se nacházejí v Perthu v Austrálii a na Havajských ostrovech. Družici postavila firma Orbital Sciences Corporation a vědecké vybavení připravila California Institute of Technology (\"Caltech\") v Pasadeně v Kalifornii.\n\n28. června 2013 NASA ukončila činnost družice. Předpokládá se, že než sestoupí do atmosféry a definitivně zanikne, zůstane na oběžné dráze ještě nejméně 65 let.\n\n"}
{"id": "544853", "url": "https://cs.wikipedia.org/wiki?curid=544853", "title": "Saisa", "text": "Saisa\n\nSaisa je říčka na západě Litvy v okrese Plungė (Telšiajský kraj), v Žemaitsku na Žemaitijské vysočině. Vlévá se do Sausdrava 19,6 km od jeho ústí za vsí Sausdravėnai. Je to jeho levý přítok. Pramení 2,5 km na východ od městysu Kantaučiai. Saisa teče na západ, míjí zleva ves Kantaučiai, protéká vsí Sausdravėnai, Žlibinai, zleva ves Purvaičiai. Řeku křižují cesty Kantaučiai - Zalepūgai, Kantaučiai - Smilgiai a Kantaučiai - Žlibinai. \n\n\nOd přítoku řeky Saisy je Sausdravas až do soutoku s řekou Minija a dále řeka Minija až do svého ústí jsou ichthyologickou rezervací (je zde zakázáno rybaření, nebo jinak překážet nerušenému tření).\n\n\n"}
{"id": "544860", "url": "https://cs.wikipedia.org/wiki?curid=544860", "title": "Čechoameričané", "text": "Čechoameričané\n\nČechoameričané jsou občané Spojených států amerických, kteří mají české předky. Emigranti původem z českých zemí, kteří mají předky jiné národnosti než české, se mezi Čechoameričany obvykle nepočítají, ale identifikují se svou vlastní etnickou skupinou, např. německými Američany a americkými Židy.\n\nAugustin Heřman (1621–1686) byl první zdokumentovaný český osadník. Byl to kartograf, zkušený technický kreslíř a obchodník. Poté, co přišel do Nového Amsterodamu (dnešní New York), stal se jedním z nejvlivnějších lidí v nizozemské provincii, což vedlo k jeho jmenování do Rady devíti, která radila nizozemskému guvernérovi Nového Amsterodamu Peterovi Stuyvesantovi. Po Hermanovi bylo pojmenováno město v Marylandu Bohemia Manor (dnes se jmenuje Chesapeake City).\n\nVe stejné době žil obchodník Frederick Philipse (1626–1720). Postupně se stal nejbohatším člověkem v celé holandské provincii. Philipse byl z aristokratické protestantské rodiny, která opustila Čechy po třicetileté válce.\n\nV roce 1738 se do USA přistěhovala skupina 300 příslušníků církve Jednoty bratrské, kteří tam zanechali hlubokou kulturní stopu.\n\nVolná neobdělávaná půda v Americe podporovala imigraci po celé 18. století. Většina přistěhovalců byli zemědělci, kteří se usadili ve středozápadních státech. Během Občanské války v USA Češi sloužili na obou stranách, ale jako většina ostatních přistěhovalců spíše bojovali za Unii. Imigrace pokračovala a dosáhla vrcholu v roce 1907, kdy 13 554 Čechů vstoupilo do přístavů na východním pobřeží. Na rozdíl od předchozích imigrantů, noví imigranti byli především katolíci. V roce 1910 byla česká populace v USA 349 000 a v roce 1940 1 764 000. Emigrace vzrostla začátkem 2. světové války, později nástupem komunismu a kolem roku 1968 invazí vojsk Varšavské smlouvy na území Československa. Americký úřad pro sčítáni lidu v roce 1970 oznámil, že na území USA žije téměř 800 000 Čechů.\nZa dob komunismu existovalo v USA několik organizací, které pomáhaly emigrantům z Československa nebo zastupovaly český exil. Mezi nejvýznamnější organizace patřily:\n\n\nK roku 2010 byla česká menšina ve Spojených státech na 25. místě v pořadí menšin podle počtu. Čechoameričané se sdružují do mnoha organizací roztroušených po celých Spojených státech. V současné době existuje kolem 166 větších či menších spolků a organizací. Podle sčítání lidu v USA 2000 tam žilo 1 262 527 lidí, kteří jsou úplného nebo částečného českého původu, kromě 441 403 lidí, kteří uvedli svůj původ jako československý.\n\nStáty s nejvyšší českou populací v USA jsou:\n\nStáty s nejvyšším procentem Čechů jsou:\n\n"}
{"id": "544867", "url": "https://cs.wikipedia.org/wiki?curid=544867", "title": "Nachal Calmon", "text": "Nachal Calmon\n\nNachal Calmon (: נחל צלמון) je vádí a národní park v Izraeli, v Severním distriktu. Jeho délka je cca 30 kilometrů. Průtok dosahuje až 300 kubických metrů za hodinu, v suchých obdobích roku ale jen 50 metrů kubických.\n\nPramení na jižních svazích masivu Har Meron v Horní Galileji a pak začíná svůj tok v údolí Chananija, které je východní polovinou údolí Bejt ha-Kerem. Pak se teče k jihu do Dolní Galileji, hluboce zaříznutým údolím, kde míjí četné beduínské vesnice jako Ras al-Ajn nebo Sallama. Pak se údolí rozšiřuje a Nachal Calmon protéká jihovýchodním směrem až k městu Ajlabun, kde jeho tok protíná od 60. let 20. století nově vybudovaný Národní rozvaděč vody. Ke křížení dochází v uměle vybudované vodní nádrži Ma'agar Calmon, jejich vody se ale nemísí. Pak původní tok Nachal Calmon pokračuje k východu. Ústí do Galilejského jezera na jižním okraji kibucu \"Ginosar\".\n\nV dávné minulosti Nachal Calmon protékal údolím Bejt ha-Kerem a odvodňoval ho západním směrem do Středozemního moře. Pokles terénu v oblasti příkopového zlomu podél řeky Jordán ale způsobil otočení toku směrem k východu.\n\nZejména na dolním toku je vádí prakticky bez trvalého průtoku, protože voda je používána na zavlažování. Podél Nachal Calmon fungovalo koncem 19. století 14 mlýnů, které využívaly sílu vodního toku. Některé z nich ještě byly v provozu v době vzniku státu Izrael roku 1948 a jejich ruiny dodnes lemují údolí.\n\nPodél vádí jsou dochovány biotopy původní vegetace. Nachal Calmon byl v květnu 2005 vyhlášen národním parkem. Roční návštěvnost dosahuje 60 - 80 000 lidí.\n\n\n"}
{"id": "544891", "url": "https://cs.wikipedia.org/wiki?curid=544891", "title": "Mafra (palác)", "text": "Mafra (palác)\n\nPalác Mafra (portugalsky \"Palácio Nacional de Mafra\") je monumentální komplex paláce a kláštera s kostelem v Mafře v Portugalsku, cca 40 km severně od hlavního města Lisabonu. Postaven byl v letech 1717–1730 v barokním a klasicistním italském stylu na příkaz krále Jana V. Palác je jednou z nejokázalejších portugalských barokních staveb.\n\nPalácový komplex tvoří šest symetricky rozmístěných budov, dvě věže a centrální bazilika, zasvěcená Panně Marii a sv. Antonínovi.\n\nPalác je největší královskou rezidencí v Portugalsku a jednou z největších staveb v Evropě vybudovaných v 18. století. Sloužil rovněž jako klášter františkánů (ke klášteru náleži impozantní knihovna s 30.000 tituly). Komplex měl být portugalským protějškem madridského Escorialu. Po pádu monarchie 5. října 1910 vzniklo v paláci muzeum. Celý komplex byl 7. července 2019 na zasedání v Baku zapsán na seznamu světového dědictví UNESCO.\n\nKe stavbě kláštera se zavázala žena Jana V. Marie Anna, pokud bude obdařena následníkem trůnu. Po narození princezny Marie Barbary (1711) přistoupil Jan na výraz díků a vděčnosti k naplnění slibu a 17. listopadu 1717 byly práce na stavbě zahájeny se záměrem vybudovat konvent pro třináct františkánských bratří. Záhy však mohutný příliv brazilského zlata způsobil změnu záměru Jana V., který se rozhodl pro výstavbu velkého paláce. Architekt Johann Friederich Ludwig oznámil změnu plánů a započal se stavbou velkého paláce, na které pracovalo více než 52.000 dělníků z různých zemí.\n\nNakonec stavba umožnila ubytovat až 330 františkánských mnichů, aniž by bylo nutno redukovat velikost projektovaného paláce. Palác byl otevřen osmidenní sérií oslav 22. října 1730 na počest 41. narozenin krále.\n\nPortugalská královská rodina nikdy nevyužívala palác v Mafře jako své stálé sídlo; sloužil spíše k příležitostnému pobytu či jako místo odpočinku členů rodiny. Překrásné lesy v okolí byly skvělým prostorem k lovu pro řadu portugalských knížat holdujících této vášni.\n\nZa vlády krále Jana VI. byl palác nově zařízen. Při jeho útěku před Napoleonem v roce 1807 byla většina nejlepšího mobiliáře a uměleckých děl odvezena do Brazílie. V době napoleonských válek zde měl své sídlo francouzský generál Junot, poté velitel anglických vojsk vévoda Welington.\n\nV roce 1834, po občanské válce, která proti sobě postavila liberály stranící Marii II. a konzervativce na straně Michala II., nařídila královna Marie II. rozpuštění řeholních řádů, v důsledku čehož klášter v Mafře opustila část františkánských bratří. Poslední monarchové z domu Braganza užívali palác výlučně jako lovecký zámek a poslední král Manuel II. odešel v roce 1910 z kláštera do anglického exilu.\n\nPalác byl v roce 1907 prohlášen za národní památku. V současnosti je budova v péči \"Ústavu portugalského architektonického dědictví (Instituto del Patrimonio Arquitectónico de Portugal)\", který zde realizuje různé programy restaurace a konzervace; nejdůležitější byl program věnující se hlavní fasádě. Do programů jsou zapojeni členové mezinárodních institucí specializovaných na restauraci historických budov.\n\nDne 7. 7. 2007 se palác dostal mezi sedm finalistů v národní soutěži o novodobých \"sedm divů světa\".\n\nV říjnu roku 2007 se zde uskutečnil 20. summit Rusko – EU.\n\nK Mafře se vztahuje řada legend. Nejznámější vypráví o v paláci žijících krysách schopných pozřít člověka. Jiná vysvětluje existenci tunelu spojujícího Mafru s obcí Ericeira, jejž použil král Manuel II. v roce 1910 při útěku do exilu.\n\nV románu laureáta Nobelovy ceny, portugalského spisovatele José Saramaga \"Memorial do convento (Paměti kláštera)\" (1982), česky – \"Baltazar a Blimunda\" (2002), je na příběhu jednoho obyvatele Mafry podána podrobně historie vzniku a stavby paláce; za román získal Saramago v roce 1984 \"Grand Prix\" PEN Clubu.\n\n \n"}
{"id": "544892", "url": "https://cs.wikipedia.org/wiki?curid=544892", "title": "Kotrba", "text": "Kotrba\n\nPříjmení Kotrba nosí více různých osobností:\n\n\nženy:\n"}
{"id": "544893", "url": "https://cs.wikipedia.org/wiki?curid=544893", "title": "Kostel svatého Vavřince (Malhostovice)", "text": "Kostel svatého Vavřince (Malhostovice)\n\nFiliální kostel svátého Vavřince se nachází v obci Malhostovice, okres Brno-venkov. Z hlediska církevní správy přísluší k farnosti Drásov, děkanát Tišnov. Je chráněn jako kulturní památka České republiky.\n\nKostel se poprvé připomíná v zápise z 20. února 1407. Založen byl však pravděpodobně již ve 13. století, nejpozději na přelomu 13. a 14. století. Přibližně do roku 1590 býval kostelem farním. K raně gotickému jádru (presbytář a loď kostela), byla přistavěna v posledním desetiletí 15. století pozdně gotická sakristie.\nV roce 1834 byl kostel pro svůj zchátralý stav stržen, aby uvolnil místo kostelu novému. V květnu onoho roku položen základní kámen a 28. června 1835 nový kostel vysvěcen.\n\nPo zrekvírování zvonů během 1. světové války (dva zvony) a posléze i 2. světové války (všechny čtyři zvony) jsou nyní na věži tři zvony. \"Umíráček\" 1943 (60 kg) z náhradního kovu, \"Sv. Vavřinec\" 1959 (532 kg) tón a1, \"Panna Maria\" 1959 (260 kg) tón c2\n\nObětní oltář zhotovil v roce 2004 malhostovický stolař Jaroslav Hoblinka Koláček. Hlavní oltář, podle původního \"\"Franta Moltz Tischler zu Miiglitz 1733\"\" s prastarou soškou Panny Marie s Ježíškem (darovaného z kostela v Brně-Zábrdovicích), vyrobil v roce 1926 Bohumil Bek z Kutné Hory. Varhany pochází od varhanního mistra Svítila z Nového Města (1856), kostelní lavice z roku 1992 od Josefa Sedláčka z Malhostovic, mramorová křtitelnice z roku 1904. Obraz patrona kostela sv. Vavřince nad hlavním oltářem vytvořil brněnský malíř Šťastný (1858), boční oltář s obrazem sv. Cyrila a Metoděje je od malíře Josefa Zeleného z Brna (1863). Obrazy Křížové cesty malované na plechu pochází asi od otce akademického malíře Norberta Pokorného z Tišnova. Na kazatelně jsou vyobrazeni čtyři evangelisté – Matouš, Marek, Lukáš a Jan. Nad hlavním vchodem je umístěn obraz Panny Marie a sv. Šebestiána, který maloval Norbert Pokorný (1910). U zadního vchodu je obraz sv. Františka z Assisi. Poutní socha Pany Marie pochází od brněnského sochaře Františka Danii z roku 1905, v chrámu je také socha sv. Barbory a sádrové sochy Božského Srdce Páně 1916, Krista Vykupitele, sv. Antonína a sv. Terezičky od Ježíše. Betlém z roku 1939 se šesti sádrovými sochami a voskovým jezulátkem pochází z drásovského kostela.\n\nO vysoké řemeslné úrovni středověké architektury vypovídá, napravo od oltáře ve zdi umístěná, kamenná schránka na úschovu nádoby s hostiemi (sanktuárium). Je to schránka ve tvaru hranolové niky opatřená závěsy na dvířka, nad nimiž se zvedá štít ve tvaru oslího hřbetu, zakončený pisánským křížem.\n"}
