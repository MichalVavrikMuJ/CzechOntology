{"id": "446666", "url": "https://cs.wikipedia.org/wiki?curid=446666", "title": "SM-68 Titan", "text": "SM-68 Titan\n\nRaketa SM-68A/HGM-25A Titan I byla prvním členem rodiny raket Titan a na rozdíl od pozdějších typů sloužila pouze jako mezikontinentální balistická raketa, nikoli jako kosmická nosná raketa. Titan I byl zpočátku označován XB-68, později přešlo americké letectvo na značení SM (strategy missile - strategická střela) a raketa byla přejmenována na SM-68 a později HGM-25. Projekt Titan byl od počátku považován za záložní projekt pro případný neúspěch programu Atlas. Na rozdíl od Atlasu měl Titan standardní stupňovou koncepci a používal běžné materiály a konstrukční postupy. Jako palivo sloužil vysoce rafinovaný petrolej zvaný RP-1 a funkci okysličovadla plnil kapalný kyslík. První raketa Titan I byla uvedena do služby roku 1961 (zhruba dva roky po Atlasu), ale než byly rozmístěny všechny plánované střely, začala být nahrazována vyspělejší verzí LGM-25 Titan II.\n\nRaketa se skládala z prvního a druhého stupně a návratového modulu Mk. 4 s termonukleární hlavicí W-38. První stupeň byl vybaven dvěma motory LR-87-3, byl dlouhý 16 metrů měl průměr 3,1 metru a celková hmotnost včetně paliva činila 76 200 kilogramů. Oba motory dokázaly vyvinout společný tah 1467 kN a pracovaly po dobu 138 sekund. Druhý stupeň byl poháněn jedním motorem LR-91-3, jenž byl zmenšenou verzí motorů LR-87 z prvního stupně. Délka druhého stupně byla 9,8 metru, průměr byl 2,3 metru a celková hmotnost včetně paliva činila 28 940 kg. Motor dodával tah 356 kN a pracoval po dobu 225 sekund. Oba stupně používaly jako pohonné látky kapalný kyslík a RP-1, stejně jako SM-65 Atlas.\n\nModul pro návrat do atmosféry, AVCO Mk. 4 byl shodný jako na pozdějších verzích raket SM-65 Atlas E/F. Raketa nesla standardně jednu termonukleární hlavici o síle 3,75 megatuny (3,75 milionu tun TNT). Hlavice mohla být nastavena na detonaci v dané výšce nebo při kontaktu se zemí. Efektivní dolet byl 10 200 kilometrů. Navádění rakety na cíl bylo realizováno rádiovým naváděcím systémem, původně byl zvažován inerciální naváděcí systém, kterým však byly vybaveny až pozdější typy raket Atlas.\n\nRakety byly uloženy v pozemních silech a před odpálením měly být dopraveny na povrch výtahem a natankovány palivem. Odpalovací komplexy se skládaly ze tří podzemních sil, kontrolního centra, elektrárny a radarových věží. Každé podzemní silo mělo vlastní tankovací systém, výtah a další vybavení. Jednotlivé součásti odpalovacích komplexů byly propojeny tunely. Svou komplexností a vysokou cenou se jednalo o nejnákladnější americké vojenské zařízení té doby.\n\n\n"}
{"id": "446673", "url": "https://cs.wikipedia.org/wiki?curid=446673", "title": "Mark Kelly", "text": "Mark Kelly\n\nMark Kelly (* 9. dubna 1961, Dublin, Irsko) je rockový hráč na klávesové nástroje, který od počátku hraje v britské progresivní rockové kapele Marillion.\n"}
{"id": "446686", "url": "https://cs.wikipedia.org/wiki?curid=446686", "title": "David Harrower", "text": "David Harrower\n\nDavid Harrower (* 1966, Edinburgh) je skotský dramatik, který od roku 2005 žije v Glasgow.\n\n\n\n"}
{"id": "446699", "url": "https://cs.wikipedia.org/wiki?curid=446699", "title": "Twilight Time", "text": "Twilight Time\n\nTwilight Time může být:\n\n"}
{"id": "446700", "url": "https://cs.wikipedia.org/wiki?curid=446700", "title": "Kostel svaté Kateřiny Sienské (Třešť)", "text": "Kostel svaté Kateřiny Sienské (Třešť)\n\nŘímskokatolický kostel svaté Kateřiny Sienské v Třešti, místními nazývaný také „dolní kostel“, je kostel stojící na území MPZ Třešť. Na rozdíl od \"horního\" kostela sv. Martina ležícího u zámku se nachází v samém centru města. Vlastníkem je město Třešť. Nynějším farářem je Tomáš Caha.\n\nZaložen byl pravděpodobně v roce 1492. První písemná zmínka je nicméně ze 16. století. Založen byl rodem Vencelíků jako německý luteránský chrám. Původně to byla obdélníková stavba ve stylu renesanční gotiky bez kněžiště, to bylo dobudováno v roce 1606. Již předtzím ale v roce 1593 vznikla renesanční předsíň kostela. V 17. století, díky úbytku obyvatel po Třicetileté válce kostel prý natolik zpustl, že neměl střechu a na jeho zdech rostly stromky a mechy . V roce 1660 byl kostel opraven a kromě hlavního oltáře (zasvěcenému v té době již sv. Kateřině) byly přidány ještě dva postranní oltáře, roku 1668 byl kostel opatřen dřevěným stropem.\n\nV roce 1770 se zřítilo celé kněžiště kostel byl po opravách v barokním slohu znovu vysvěcen v roce 1777. 1. října 1824 za velkého požáru Třeště kromě obytných domů a hospodářských stavení vyhořel také svatokateřinský kostel s vnitřním vybavením, hlavním oltářem obrazem sv. Kateřiny, varhany, krovy i věží odkud se zřítily i oba zvony. Patronka kostela sv. Kateřina byla umístěna na hlavní oltář až po požáru v roce 1824, v roce 1842 kostel obnoven. V roce 1842 umístěny do kostela také nové varhany, které slouží dodnes. Oprava věže byla po požáru dokončena až v roce 1870, kdy byla cibulovitá střecha nahrazena jehlancovou.\n\nV letech 1971-72 byly prováděny úpravy okolí kostela, zbudovány nové terasy a schody. Další opravy byly prováděny mezi lety 1981-82, kdy byla postavena zděná zpovědnice, zavedena elektroinstalace, odstraněny byly bočních oltáře, opraveny omítky a výmalba. V roce 1993 pak byla položena nová podlaha, o dva roky později byl zavěšen nový zvon a v roce 1997 do kostela přibyly nové dubové lavice. V červnu 2010 došlo k pádu makovice a kříže z věže kostela. Ve spadlé makovici byly uloženy dokumenty z roku 1870 a 1930. Nově vyrobený kříž byl v září 2010 vysvěcen a znovu usazen.\nKostel je goticko-renesanční stavbou upravovanou barokně, pozdější opravy byy provedeny v historizujícím slohu. Renesanční novostavba vykazovala údajně řadu gotických prvků a později byla barokisována. Kostel má plochostropou loď s věží v západním průčelí, kněžiště v půdorysu obloukem uzavřeného s přilehlou sakristií, na jižní straně lodi je předsíň. Loď a věž pocházejí z původní výstavby. Před jižní vstupní předsíní stojí kamenná sloupková boží muka z roku 1701.\n\nOkolo kostela se pohřbívalo až do roku 1813. Pak byl z hygienických důvodů hřbitov přemístěn na dnešní místo a roku 1879 se v okolí kostela vysázeli stromy v té podobě jak to můžeme vidět dnes.\n\nU kostela sv. Kateřiny jsou umístěny 2 náhrobky:\n\n\nV roce 1767 byly do věže pořízeny 2 nové zvony (r. 1824 zvony po požáru zničeny). Následně v roce 1889 byly pořízeny 3 nové zvony : Kateřina – 887 kg, Leopold – 390 kg, Filip a Jakub - 338 kg. Tyto zvony byly zabaveny v roce 1914 pro válečné účely. V roce 1930 byly proto pořízeny 3 nové zvony: sv. Kateřina, sv. Cyril a Metoděj, sv. Filip a Jakub. Pro válečné účely byly tyto zvony zabaveny v roce 1942 a odvezeny do Hamburku, odkud se již nevrátily. Mezi lety 1942 - 1995 byla věž bez zvonů. V roce 1995 byl pak pořízen nový zvon Kateřina.\n\n\n"}
{"id": "446705", "url": "https://cs.wikipedia.org/wiki?curid=446705", "title": "Fright Night", "text": "Fright Night\n\nFright Night je debutové album finské power metalové skupiny Stratovarius.\n\nDva singly byly vydány v roce 1988, \"Future Shock\" and \"Black Night\".\n\n\n"}
{"id": "446712", "url": "https://cs.wikipedia.org/wiki?curid=446712", "title": "Divadelní společnost Matrix", "text": "Divadelní společnost Matrix\n\nDivadlo Matrix se nachází v kalifornském Hollywoodu. Získali ocenění L.A. Weekly a Los Angeles Drama Critics Circle.\n\nBarbara Babcock, Penny Fuller, Staci Keanan, Brian Cox, Julia Campbell, Anna Gunn, Gregory Cooke, Richard Kind, Kurt Deutsch, Alastair Duncan, George DiCenzo, Charless Hallahan, Stephen Elliot, Robin Gammell, Robert Foxworth, Jeanie Hackett Sharon Lawrence, David Alexander, Olivia Mandel, Lawrence Pressman, French Stewart, Gregg Henry, Sara Rue, Kirsten Potter, Gregory Itzin, Lisa Akey, Adam Arkin\n\n\n"}
{"id": "446713", "url": "https://cs.wikipedia.org/wiki?curid=446713", "title": "Future Shock (skladba)", "text": "Future Shock (skladba)\n\n\"Future Shock\" je první singl skupiny Stratovarius vydaný v roce 1988 labelem CBS Finland.\n\n\n"}
{"id": "446715", "url": "https://cs.wikipedia.org/wiki?curid=446715", "title": "River", "text": "River\n\nSlovo river může označovat:\n\n"}
{"id": "446716", "url": "https://cs.wikipedia.org/wiki?curid=446716", "title": "Temná mlhovina", "text": "Temná mlhovina\n\nTemná mlhovina je mlhovina, která není blízko žádné hvězdy, která by ji emitovala k svícení (emisní mlhovina), nebo by se jen světlo hvězdy odráželo na částečkách prachu v mlhovině (reflexní mlhovina). Temné mlhoviny zpravidla pozorujeme jen díky tomu, že za nimi svítí další objekty, a pak ji vnímáme jako tmavou oblast.\n\nSložením jsou stejné jako difuzní mlhoviny, to znamená vodík H (v molekulární formě), pak také helium a částečky prachu, ty velmi efektivně brání v průchodu viditelného světla.\n\nTemné mlhoviny mohou být velké až několik stovek světelných let a jejich hmotnost může být až desitky miliónů hmotností Slunce. To z nich dělá obrovskou zásobárnu materiálu pro vznik hvězd.\n\nUkázka dalších temných mlhovin:\n"}
{"id": "446717", "url": "https://cs.wikipedia.org/wiki?curid=446717", "title": "Twilight Time (album)", "text": "Twilight Time (album)\n\nTwilight Time je album finské power metalové skupiny Stratovarius. První album financované z vlastních nákladů bylo původně vydáno pod názvem \"Stratovarius II\". Později bylo vydáno labelem Shark Records s novým obalem a názvem \"Twilight Time\". Bluelight také vydali nové vydání s jiným obalem. Basista Jari Behm se objevil na fotografii v bookletu a byl uveden jako spoluautor, ale všechny basové části na albu hrál Timo Tolkki.\n\n\n"}
{"id": "446723", "url": "https://cs.wikipedia.org/wiki?curid=446723", "title": "Třezalka tečkovaná", "text": "Třezalka tečkovaná\n\nTřezalka tečkovaná (\"Hypericum perforatum\") je známým představitelem rodu třezalka. Je to vytrvalá bylina se vstřícnými jednoduchými listy a zlatožlutými, pravidelnými květy v bohatých květenstvích. Je rozšířena v Evropě, Asii a severní Africe. V České republice roste zejména na výslunných stanovištích nižších a středních poloh.\n\nTřezalka tečkovaná je významná léčivá rostlina. V současné medicíně je využívána zejména při léčení deprese a úzkosti a také pro její antivirotické účinky. Hlavními účinnými látkami jsou hypericin a hyperforin.\n\nBylina sv. Jana, čarovník, krevníček, prostřelenec, svatojánská bylina.\n\nTřezalka tečkovaná je statná, vytrvalá, lysá bylina, dorůstající obvykle výšky 20 až 60 cm. Lodyha je přímá nebo vystoupavá, většinou nevětvená, se 2 vystouplými podélnými lištami, jednoletá, v průběhu sezóny poněkud dřevnatějící. U báze stonku bývají lišty někdy nezřetelné. Listy jsou podlouhlé, vejčité nebo kopinaté, přisedlé nebo krátce řapíkaté, 15 až 35 mm dlouhé a 5 až 15 mm široké. Čepel listů je celokrajná, na okraji slabě až silně podvinutá, na ploše tečkovaná siličnými nádržkami a tmavými žlázkami. Proti světlu prosvítají jen hlavní žilky, zatímco drobnější žilky jsou nezřetelné.\n\nKvětenství jsou bohatá, poměrně volně uspořádaná. Květy mají průměr 15 až 30 mm. Koruna je zlatožlutá, složená z 5 výrazně nesouměrných, na jedné straně zubatých korunních lístků o délce 8 až 18 mm. Tyčinek je asi 50. Na vrcholu semeníku jsou 3 volné čnělky, asi 2x delší než semeník. Plodem je vejcovitá, přehrádkosečná tobolka obsahující mnoho hnědých až černých, drobných, jen asi 1 mm dlouhých semen.\n\nTřezalka tečkovaná bývá zaměňována zejména s třezalkou skvrnitou, která je rovněž hojným druhem. K jejich bezpečnému rozlišení stačí prohlédnout list proti světlu. U třezalky tečkované jsou v žilnatině dobře patrné pouze hlavní žilky, zatímco postranních je málo, jsou nepříliš zřetelné a nespojují se. U třezalky skvrnité je jasně patrná i postranní žilnatina, která je podstatně hustší a síťovitě pospojovaná. Dalším spolehlivým rozlišovacím znakem je počet lišt na lodyze. Třezalka tečkovaná má 2 nepříliš výrazné podélné lišty, zatímco u třezalky skvrnité jsou 4 lišty. Tento znak je lépe patrný v horní části lodyhy. Další, méně běžný druh třezalka čtyřkřídlá má rovněž 4 lišty, které jsou u tohoto druhu výrazné a silně vystouplé. Žilnatina listů je řídce síťovitá. Všechny ostatní, vesměs vzácnější, vzpřímeně rostoucí druhy třezalek vyskytující se v ČR mají žláznatě zubatý okraj kališních lístků, kdežto výše zmíněné 3 druhy mají kališní lístky celokrajné. Třezalka chlupatá se navíc liší ochlupenou lodyhou i listy.\nTřezalku tečkovanou lze odlišit od řady jiných druhů též mikroskopicky podle listového okraje, a to i v sušeném nebo drceném stavu.\n\nRostlina nese 2 typy žlázek s rozdílnou funkcí, obsahem i stavbou. Nejhojněji jsou zastoupeny bezbarvé, průsvitné siličné žlázky, které daly třezalce tečkované její druhové latinské jméno (\"perforatus\" = propíchaný, dírkovaný). Proti světlu vypadají jako drobné vpichy, rovnoměrně rozptýlené po celé ploše listu. Jsou přítomny i ve květech a plodech. Žlázky jsou tvořeny schizogenní nádržkou, vzniklou v mezibuněčném prostoru rozestoupením buněk. Žlázka vyplňuje celou tloušťku listové čepele a na povrchu listu je překryta pouze jednobuněčnou vrstvou pokožky. Od listového parenchymu je oddělena vrstvou plochých buněk. Obsah je olejovitý, tvořený zejména esenciálními oleji (silicemi). Ve žlázkách nacházejících se v květech a nezralých plodech je obsažena také medicínsky významná látka hyperforin.\n\nTmavé žlázky naproti tomu vypadají jako drobné černé tečky a mají zcela odlišnou stavbu. Jsou tvořeny shlukem (uzlinou) větších buněk obklopených ze všech stran dvojitou vrstvou plochých buněk. Obsah je černý a má zrnitou strukturu. Tmavé zbarvení jim dává obsažené červené barvivo hypericin a pseudohypericin. Na listech jsou soustředěny zejména podél listového okraje, několik jich však bývá rozptýleno i na ploše čepele. V květech se nacházejí zejména podél okraje korunních plátků a na vrcholu tyčinek.\n\nVrstvy plochých buněk obklopující žlázky obou typů jsou napojeny na cévní systém. Na korunních lístcích bývají mimo kulovitých žlázek přítomny i světlé a tmavé trubicovité struktury s obdobným obsahem. \n\nDruh je rozšířen téměř v celé Evropě s výjimkou arktických oblastí. V Asii jeho areál dosahuje po střední Sibiř, Mongolsko, Čínu a severozápadní Indii.\nVyskytuje se též v severozápadní Africe (pohoří Atlas), Madeiře a Kanárských ostrovech. Byla zavlečena do mírných a subtropických oblastí téměř celého světa.\n\nV České republice je třezalka tečkovaná hojně rozšířena zejména v nižších a středních polohách. Ve vyšších horských polohách se vyskytuje vzácněji. Nejčastěji roste na výslunných stanovištích na stráních, mezích a pastvinách, na okrajích lesů, pasekách a podobně, na stanoviště však není moc vybíravá.\n\nTřezalka tečkovaná byla lidskou činností postupně zavlečena do oblastí mírného pásu téměř celého světa. Hojně se rozšířila zejména v Severní a Jižní Americe, Austrálii a Jižní Africe. V mnohých oblastech se intenzivně šíří a celkem ve 20 zemích světa je vedena jako invazní rostlina. V USA a Kanadě je řazena mezi přední plevelné rostliny.\n\nDo Austrálie byla třezalka tečkovaná přivezena v patrně v polovině 19. století, kdy byla pěstována v botanických zahradách v Melbourne a Adelaide. Zplaněle rostoucí byla poprvé nalezena v roce 1880 ve státě Victoria, o 10 let později i v Novém Jižním Walesu. Následně se masově rozšířila zejména v jihovýchodní části kontinentu, kde je celková výměra jejích porostů odhadována na 400000 hektarů. Roste zejména na různých typech pastvin, řídké lesní vegetaci i savanách, podél cest a na narušených místech. V rozpětí 70 let bylo v Austrálii v rámci boje s touto rostlinou postupně vysazeno 12 druhů hmyzu, z nichž polovina se uchytila. V první polovině 20. století sem byly dovezeny z Evropy 2 druhy mandelinek, které třezalku spásají: \"Chrysolina quadrigemina\" a \"Ch. hyperici\". Výsledky ovšem nebyly dostatečné a později byl úspěšně introdukován roztoč \"Aculus hyperici\", který patří k hlavním patogenům třezalky ve Středomoří. Ve 40. letech 20. století byly oba druhy mandelinek dovezeny též do USA.\n\nVe Spojených státech pochází první záznam o výskytu třezalky tečkované z Pensylvánie z roku 1793. Později se masově rozšířila zejména v západních oblastech kontinentu. Jenom v Kalifornii okupovala ve 40. letech 20. století území o rozloze 1 milión hektarů. Nejvíce jsou postiženy pastviny, které byly v minulosti nadměrně vypásány a dominují na nich nepůvodní, jednoleté druhy trav, jako je např. sveřep střešní (\"Bromus tectorum\"). Na pastvinách třezalka snižuje kvalitu píce a způsobuje dobytku zdravotní potíže vlivem fotosenzibility.\nV některých oblastech USA se podařilo třezalkové porosty silně zredukovat. Např. v Idaho dnes zabírají jen asi 3 % rozlohy z roku 1948. V některých oblastech však pastviny po úspěšné biologické redukci třezalky zarostly nějakým jiným nežádoucím druhem, jako je toxický starček přímětník (\"Senecio jacobaea\") nebo chrpa \"Centaurea maculosa\". V Kalifornii pokleslo zamoření třezalkou po 10 letech od aplikace biologické kontroly na 1 % původního stavu. Počáteční úspěch byl tak velký, že mandelince \"Ch. quadregemina\" byla ve městě Eureka postavena téměř 2 metry velká bronzová socha.\n\nNa třezalce tečkované se živí řada druhů hmyzu. V České republice jsou to např. některé mandelinky rodu \"Chrysolina\" a housenice pilatky \"Tenthredo amoena\".\nHmyz živící se třezalkou se musí vypořádat se škodlivým působením hypericinu, koncentrovaného v tmavých žlázkách. Nespecializovaní spásači se zpravidla vyhýbají částem rostliny s větší koncentrací tmavých žlázek, jako je listový okraj. Příkladem mohou být různé kobylky, např. kobylka zelená. Někteří specializovaní spásači třezalky se chrání před slunečním světlem, které iniciuje toxicitu hypericinu. Mezi takové spásače náleží např. můra osenice půvabná (\"Actinotia polyodon\", syn. \"Cloantha perspicillaris\"), mandelinky bázlivec vratičový (\"Galeruca tanaceti\") a \"Chrysolina geminata\". Některé druhy hmyzu jsou schopny hypericin odbourávat pomocí enzymů s antioxidačním účinkem (zejména glutathion-S-transferáza). Patří mezi ně zavíječ kukuřičný (\"Ostrinia nubilalis\"), píďalka úhorová (\"Anaitis plagiata\") a lišaj \"Manduca sexta\".\nVe Středomoří třezalku spásá hlavně krascovitý brouk polník třezalkový (\"Agrilus hyperici\") a roztoč \"Aculus hyperici\".\n\nTřezalka tečkovaná se převážně rozmnožuje apomikticky, je však schopna i pohlavního rozmožování. Převažují tetraploidní rostliny (2n = 32), příležitostně byly zjištěny i diploidní a hexaploidní typy, což je vysvětlováno jako důsledek fakultativní apomixie. Druh je považován za dávného křížence dvou různých diploidních druhů třezalek. Jako jeden z rodičovských druhů byla identifikována třezalka skvrnitá (konkrétně poddruh \"H. maculatum\" subsp. \"immaculatum\"), druhým by mohl být asijský druh \"H. attenuatum\", nesoucí znaky přítomné u třezaly tečkované a chybějící u třezalky skvrnité. Areály obou taxonů se překrývají v oblasti Altaje. Při studiu embryologie tetraploidní třezalky tečkované bylo zjištěno, že meióza probíhá pouze asi ve 3 % zárodečných vaků, zatímco ve zbývajících vacích dochází k apomixii. Zárodečná buňka při ní sice vstupuje do procesu meiózy, později však zakrňuje a funkci zygoty přebírá somatická buňka zárodečného vaku s neredukovaným počtem chromozomů, která se dále dělí mitoticky bez redukčního dělení. Při oplození tak nedochází k rekombinaci DNA, proces oplození je však přesto nutný pro pólová jádra zárodečného vaku, z nichž se formuje endosperm. Bez něj embryo postupně zakrní. U rostliny je tak i při apomiktickém způsobu rozmnožování tvorba semen podmíněna opylením. Tento proces se nazývá pseudogamie. Diploidní rostliny se rozmnožují klasickým pohlavním způsobem.\nPyl vzniká normálním meiotickým dělením a je tedy haploidní. Vlivem poruch meiózy bývá okolo 30 % (někdy až 70 %) pylových zrn sterilních.\n\nRostlina se množí také vegetativně úlomky kořenů a růstem z postranních kořenů. Vegetativní množení je stimulováno zejména spásáním, působením ohně nebo odlistěním rostlin. Mladé rostlinky se brzy osamostatní. Třezalka má hluboký kořenový systém a jeho pomocí přečkává případné požáry vegetace. Kromě toho žár ohně stimuluje klíčení dormantních semen v půdní semenné bance.\n\nKvěty třezalky tečkované jsou opylovány různým hmyzem sbírajícím pyl. Nektar se v nich nevytváří. Jsou též schopny samoopylení. Jedna rostlina vytvoří asi 15000 až 34000 semen. V jedné tobolce bývá 400 až 500 semen. Semena se šíří větrem, vodou, prostřednictvím zvířat nebo lidskou činností. Tobolky mají lepkavý povrch a přítomnost tohoto lepkavého exudátu na povrchu semen blokuje klíčení, dokud jej vnější vlivy neodstraní. Semena si udržují klíčivost přibližně 6 až 30 let a bývají v půdní semenné bance zastoupena v hojném počtu.\n\nDruh \"Hypericum perforatum\" je v rámci rodu \"Hypericum\" řazen do sekce \"Hypericum\" a stejnojmenné podsekce a série. Série \"Hypericum\" obsahuje celkem 12 druhů, z třezalek rostoucích v ČR sem patří též třezalka skvrnitá, třezalka čtyřkřídlá a třezalka ozdobná.\n\nTřezalka tečkovaná je silně variabilní taxon, přičemž různorodost morfologických znaků spočívá zejména ve velikosti a tvaru listů a okvětí a také hustotě žláznatých teček. Jednotlivé formy nejsou jednoznačně ohraničené a jsou mezi nimi plynulé přechody. Jsou rozeznávány 4 vnitrodruhové taxony:\n\nV přírodě se třezalka tečkovaná nejčastěji kříží s autotetraploidním taxonem \"H. maculatum\" subsp. \"obtusiusculum\" ze vzniku tetraploidních nebo řidčeji i hexaploidních kříženců. Tito kříženci bývají dále plodní. Jsou známi též kříženci s dalšími taxony, kteří však vesměs tvoří jen málo klíčivých semen: nominátním poddruhem \"H. maculatum\" subsp. \"maculatum\", \"H. tetrapterum\", \"H. montanum\" a \"H. pulchrum\". Kříženec s \"H. maculatum\" se nazývá \"Hypericum\" × \"desetangsii\".\n\nV třezalce tečkované bylo zjištěno více než 150 různých látek, z nichž řada má prokazatelný biologický účinek. Z medicínského hlediska nejvýznamnější obsahové látky náležejí mezi naftodiantrony (hypericin, pseudohypericin), floroglucinoly (hyperforin, adhyperforin) a flavonoidy. Dále jsou obsaženy xanthony, třísloviny, procyanidiny, fenolické sloučeniny, deriváty antrachinonu, esenciální oleje aj.\n\nÚčinné látky ze skupiny naftodiantronů jsou v třezalce tečkované zastoupeny hypericinem a strukturně velmi podobným pseudohypericinem. Souhrnně se obě tyto látky označují jako hypericiny. Jsou koncentrovány v tmavých žlázkách, jimž dávají černé zbarvení. V roztoku jsou červené. Tmavé žlázky jsou s různou četností rozptýleny po celé nadzemní části rostliny. Největší množství hypericinů je obsaženo v květech ve stádiu plného květu (asi 5x až 8x více než v listech), a to zejména v tyčinkách a korunních lístcích. S odkvětem pak jejich obsah klesá. Dvouletá rostlina obsahuje asi dvojnásobek množství hypericinů oproti rostlině v prvnímu roce po výsevu.\nBiosyntéza hypericinu začíná v zelené rostlinné tkáni prostřednictvím polyketidové dráhy a pokračuje v tmavých žlázkách kondenzační reakcí emodinu a emodin anthronu. Výsledný emodin de-anthron je fenolickou oxidací přeměňován na protohypericin (případně protopseudohypericin), který se působením světla přeměňuje na hypericin (resp. pseudohypericin).\n\nV surové nati kolísá obsah hypericinů v závislosti na stádiu rostliny v rozmezí od 0,03 do 0,3 %. Hypericiny jsou zodpovědné za fotosenzibilující efekt, mají antivirové účinky a přispívají též k antidepresivnímu účinku.\n\nHyperforin je v rostlině téměř výhradně koncentrován v průsvitných žlázkách, a to zejména v generativních orgánech. Největší obsah této látky je v nedozrálých plodech, kde je obsažena v množství asi 4,4 % hmotnosti sušiny (spolu s 1,8 % adhyperforinu). Vyskytuje se také v poupatech a květech, naopak v listech a stonku téměř chybí. Je doprovázena adhyperforinem, který se liší pouze jednou ethylovou skupinou namísto methylové, základní struktura je však stejná. Látka je poměrně nestabilní a snadno oxiduje na celou řadu rozkladných produktů. Je rozpustná v organických rozpouštědlech, v lipofilních roztocích je však značně nestabilní, což souvisí s množstvím dvojitých vazeb ve struktuře a jejich snadnou oxidací mj. atomárním kyslíkem vznikajícím působením světla na hypericin. V lihovém výluhu ze sušeného materiálu je rozložena v průběhu několika dní, v případě výluhu z čerstvých rostlin je její životnost i několik měsíců, což je vysvětlováno přítomností stabilizujících složek v čerstvé rostlině.\nHyperforin byl dosud zjištěn v rámci celé rostlinné říše výlučně v třezalce tečkované. Jeho obsah ve dvouletých rostlinách je asi o pětinu vyšší než v 1. roce.\n\nPři vyluhování hyperforinu se jako nejlepší rozpouštědlo ukázal ethanol v minimální koncentraci 70 % . Při použití 40 % ethanolu lze vylouhovat jen asi 1 % celkového množství. Vyšší teplota (60 °C) při vyluhování poněkud snižuje jeho výtěžnost. Působení světla nemá vliv na množství vylouhovaného hyperforinu, ovlivňuje však jeho stabilitu. Nejlepší výsledky z hlediska stability roztoku byly získány při vyloučení světla a přístupu kyslíku při extrakci. K sušení je doporučováno vakuové sušení. Vysušený výluh se ukázal jako stabilní forma. V čajovém nálevu ze sušené třezalkové nati nebyl žádný hyperforin detekován.\n\nBiosyntéza hyperforinu je úzce spojena s biosyntézou monoterpenických esenciálních olejů (silic) a probíhá sloučením acylfloroglucinolu se 3 molekulami isopentenyldifosfátu a jedné molekuly geranyldifosfátu.\nHyperforin je hlavním nositelem antidepresivního účinku a je zodpovědný za interakce s ostatními léčivy. V extraktech je obsažen v množství od 0 do 6 %.\n\nFlavonové sloučeniny jsou přítomny buď jako volné flavonoidy či biflavonoidy nebo vázané v podobě glykosidů. Jejich celkový obsah v sušině činí asi 2 až 4 %. Jsou přítomny v květech i listech. Z volných jednoduchých flavonoidů převládá kvercetin, kempferol, myricetin, dihydrokvercetin a luteolin. Flavonoidní složka glykosidů (aglykon) je tvořena téměř výhradně kvercetinem. Mezi tyto glykosidy náleží u třezalky rutin, hyperosid, isokvercitrin, kvercitrin a jiné. Z biflavonoidů jsou přítomny zejména biapigeniny a amentoflavon. Tyto látky byly zjištěny výhradně v květech.\n\nBylo zjištěno, že obsah hyperosidu v prvním roce po výsevu představuje jen asi 13 % jeho obsahu ve dvouleté rostlině. Množství a poměr rutinu a kvercitrinu se mění v závislosti na nadmořské výšce. Se stoupající nadm. výškou obsah rutinu stoupá, zatímco obsah kvercetinu klesá.\nFlavonoidy představují nejrozsáhlejší skupinu sekundárních metabolitů třezalky. Mají antidepresivní účinek, zejména však zlepšují farmaceutické působení jiných obsahových látek, jako jsou např. hypericiny.\n\nEsenciální oleje jsou koncentrovány v průsvitných žlázkách, rozptýlených po celé nadzemní části rostliny. V silici bylo zjištěno celkem 29 různých složek.\n\nXanthony jsou látky charakteristické pro čeledi třezalkovité a hořcovité. Jsou koncentrovány zejména v kořenech. V kořeni třezalky tečkované jsou zastoupeny zejména norathyriolem, mangiferinem, isomangiferinem a kielkorinem. Norathyriol je přítomen v množství asi 0,0004 %.\n\nTřísloviny jsou v třezalce zastoupeny v množství asi od 6 do 15 %. Jsou tvořeny zejména katechinovými a epikatechinovými jednotkami. Jsou přítomny též jednodušší procyanidiny.\n\nHlavní medicínský význam třezalky spočívá v léčení lehkých a středně těžkých forem deprese. Tento účinek byl potvrzen množstvím kontrolovaných randomizovaných klinických studií (do roku 2009 jich bylo provedeno více než 50) a je z medicínského i farmakologického hlediska nejprozkoumanější. Dále byl také prokázán účinek při léčbě somatoformních poruch a úzkostných stavů. Z jiných oblastí využití ukazují ojedinělé studie pozitivní účinek při léčbě oparu a v kombinaci s ploštičníkem hroznatým (\"Cimicifuga racemosa\") při klimakterických potížích. V rámci provedených klinických studií nebyl prokázán účinek na dětskou hyperaktivitu, sociální fobii, bolesti při polyneuropatii a syndrom pálících úst. Třezalková mast standardizovaná na obsah hyperforinu (1,5 %) má prokázanou účinnost při léčbě atopického ekzému.\nPreklinické studie ukázaly také jejich potenciálně slibné sedativní, anxiolytické (proti úzkostným stavům), nootropické (zlepšující schopnosti mozku), antischizofrenické (léčba schizofrenie), antikonvulzivní (tlumící křeče např. při epilepsii), antidiabetické a analgetické účinky. Mají též potenciál při léčení alkoholové a nikotinové závislosti. Mohou být také účinné při léčbě celé řady psychických poruch, jako je generalizovaná úzkostná porucha, poruchy spánku, somatoformní poruchy, obsedantně kompulzivní porucha a sezonní afektivní porucha.\n\nToxikologické studie neprokázaly že by třezalka tečkovaná měla v krátkém a střednědobém horizontu toxické účinky. Vedlejší účinky užívání této rostliny nebo přípravků z ní vyrobených bývají mírné a zahrnují zejména trávicí potíže a únavu. Poškození kůže vlivem fotosenzitivity se při běžných terapeutických dávkách objevuje zřídka. Výjimečně byly popsány vážnější vedlejší účinky, spočívající v kožních, alergických nebo psychiatrických reakcích.\nNejvětším rizikem spojeným s užíváním třezalkových preparátů je jejich interakce s jinými léčivy. Z tohoto důvodu je doporučováno o užívání třezalky informovat ošetřujícího lékaře.\n\nFotosenzitivita a následné riziko poškození kůže slunečním zářením jsou v souvislosti s třezalkou často zmiňovány. Účinnými látkami jsou hypericiny. Fotosenzitivita se jako vedlejší účinek léčby třezalkou objevuje výjimečně, projevuje se slabě a odezní v horizontu několika dní po konci léčebné kúry. Jedinci s bledou pletí bývají citlivější. K vyvolání projevů fototoxicity je zapotřebí dávky obsahující 30x až 50x více hypericinu než je v běžných terapeutických dávkách.\n\nVýzkum farmakologického působení třezalky ukázal, že floroglucinoly v ní obsažené (hyperforin, adhyperforin) ruší účinek některých léků. Mechanismus tohoto účinku spočívá v aktivaci enzymů, které léčiva v organismu odbourávají, konkrétně cytochromu P450 3A4 a P-glykoproteinu. Výsledkem pak je pokles hladiny daných medikamentů v krvi a související oslabení jejich terapeutického účinku. Mezi léky, které třezalka takto ovlivňuje mimo jiné patří antikoncepční přípravky, léky na ředění krve (warfarin), imunosupresiva (cyklosporin), antidepresiva, chemoterapeutika používaná při léčbě rakoviny (irinotekan), kardiotonika (digoxin), antiastmatika (theofylin) a léky proti AIDS (idinavir).\n\nAutoři prvních odborných studií účinku třezalky na centrální nervovou soustavu došli k závěru, že hlavní mechanismus antidepresivního účinku této rostliny spočívá v inhibici monoamin-oxidázy, enzymu který se v těle podílí na odbourávání biogenních aminů. V kombinaci se stravou bohatou na tyramin, jako je červené víno nebo sýr, anebo s některými léčivy (sympatomimetika, antidepresiva) je v takovém případě riziko potenciálně škodlivých vedlejších účinků projevujících se zejména prudkým zvýšením krevního tlaku (hypertenzní krize). Tyto závěry ovšem v pozdějších studiích nebyly potvrzeny a bylo zjištěno, že účinek třezalky je komplexnější a postavený na odlišných mechanismech. Obsah flavonoidových aglykonů vyvolávajících tento účinek je v třezalce příliš nízký na to, aby se mohl při běžném dávkování tento účinek projevit. Navíc není v odborné literatuře dosud popsán ani jediný klinický případ takové interakce. Přesto s tímto potenciálním účinkem dále operuje např. i oficiální zpráva Evropské komise z roku 2002, týkající se zdravotních rizik potravních doplňků s obsahem třezalky a hypericinu.\n\nÚčinek užívání třezalkových preparátů na vývoj plodu není dosud uspokojivě prozkoumán. Obecně se užívání těchto preparátů v době těhotenství a při kojení spíše nedoporučuje. Některé studie ukázaly nižší porodní váhu, zatímco v jiných bylo užívání třezalky v době těhotenství bez viditelného dopadu na vývoj plodu.\n\nTřezalka je ve větším množství toxická pro spásající dobytek kvůli obsahu hypericinu a následné fotosenzibilitě. Mezi charakteristické projevy patří u hospodářských zvířat zejména puchýře a otoky. Nejméně odolní jsou koně, nejvíce kozy. Obecně jsou tmavě zbarvená zvířata lépe chráněna než světlá. Úhyn zvířat je výjimečný, některé průvodní jevy (slepota, otok nebo bolesti tlamy) zabraňují zvířatům v přijímání potravy a vody, což následně může vést ke smrti dehydratací nebo hladověním. Kozy a hovězí dobytek se třezalce spíše vyhýbá a konzumuje ji zejména při nedostatku jiné pastvy.\n\nTřezalka byla využívána jako léčivá rostlina již za časů Starověkého Řecka a také ve středověku. Věřilo se, že je naplněna magickou silou a ochraňuje před zlem a nemocemi. Pedanius Dioscorides, řecký lékař a botanik žijící v prvním století našeho letopočtu, rozlišoval celkem 4 druhy třezalek, mezi nimi i třezalku tečkovanou pod názvem \"Uperikon\". Doporučoval je spolu s medovou vodou na ischias a zevně na spáleniny. V Galénově systému je třezalka popisována jako bylina povahy horké a suché. Paracelsus píše že může být užita jako amulet proti zakletí a přízrakům. Bylina byla hojně využívána v předkřesťanské Anglii a z této doby se k ní dochovala řada legend. Středověký botanik John Gerard uváděl že mast z této byliny je nejdrahocennější prostředek k hojení hlubokých zranění a že lepšího přírodního balzámu pro tyto účely není. Herbalisté ze 16. a 17. století ji uvádějí pod starým latinským názvem \"Fuga daemonum\" s tím, že sloužila k odhánění démonů. Niocholas Culpeper, anglický botanik, lékař a astrolog ze 17. století, přiřadil třezalku zvířetníkovému znamení Lva a domu Slunce. Doporučoval ji jako jedinečnou bylinu k léčení ran s tím, že léčí vnitřní zranění a zhmoždění a v podobě masti rozpouští otoky, uvolňuje neprůchodnost a uzavírá okraje rány k sobě. Doporučoval ji také při bodnutí či kousnutí jakýmkoliv jedovatým zvířetem, ischiasu, epilepsii a ochrnutí. Třezalkový olej byl v minulosti používán chirurgy k čištění ran. V Evropě patřil k neoblíbenějším lidovým prostředkům na odřeniny, zranění a pohmožděniny. Brzy po jejím zavlečení do USA ji zařadili do svého výběru léčivých rostlin po bok severoamerickým druhům třezalek i domorodí indiáni, zatímco mezi bílými Američany začala být oceňována až v polovině 19. století. Koncem 19. století již zde byla používána v obdobných indikacích jako v dnešním bylinářství.\n\nČerstvá nebo sušená kvetoucí nať třezalky tečkované se označuje jako \"Herba hyperici\". Ta se různými způsoby zpracovává na celou řadu přípravků, přičemž způsob zpracování má zásadní vliv na obsah a skladbu účinných látek. Při léčbě depresí jsou nejvyužívanější sušené alkoholové extrakty upravené do podoby tablet nebo kapslí. Alkoholový výluh se získává ze sušené nati a v rámci poměrně komplikovaného zpracování je zahuštěn, vysušen a poté standardizován na obsah účinných látek. Rozpouštědlem je nejčastěji ethanol, řidčeji methanol. Dalšími lékovými formami získávanými ze sušené rostliny jsou tinktury (tekuté alkoholové výluhy), olejové extrakty nebo tablety lisované přímo z jemně drcené rostliny. Výrobce obvykle při výrobě smísí nať planých i pěstovaných rostlin pocházejících z různých zdrojů a různých let. Čerstvá nať je zpracovávána na homeopatické přípravky, vyluhována v oleji nebo je z ní lisována šťáva.\n\nNa trhu je prodávána celá řada třezalkových preparátů: drcená nať sypaná nebo v nálevových sáčcích, prášek z byliny lisovaný do tablet, suchý extrakt v tabletách a kapslích, tinktury, šťáva lisovaná z čerstvých bylin, macerát v oleji a rovněž homeopatické přípravky.\n\nMedicínský význam preparátů z třezalky prudce vzrostl před rokem 2000. V roce 1995 se v USA prodaly přípravky za 20 miliónů dolarů, o 2 roky později to již byl desetinásobek.\nV roce 1996 němečtí lékaři předepsali celkem 131 miliónů denních dávek léčivých přípravků z třezalky a na německém trhu bylo v nabídce více než 50 různých preparátů. V roce 1999 se v Evropě prodala třezalka tečkovaná za 6 miliard dolarů (200 miliard Kč podle tehdejšího kurzu dolaru). V letech 2007 až 2008 bylo v Evropě prodáno téměř 10 miliónů balení třezalkových přípravků za rok. Největšími trhy jsou Německo, Ruská federace a Polsko. Prodej v těchto 3 zemích představuje téměř 80 % prodeje v celé Evropě. Prodej preparátů v Německu čtyřnásobně převyšuje prodej antidepresiva fluoxetinu, známého jako Prozak.\n\nTřezalkový olej (\"Oleum Hyperici\") je tradiční medicínská podoba třezalky. Je používán k domácímu léčení spálenin, drobných zranění a různých kožních neduhů, vnitřně pak při potížích s trávením (dyspepsie). Při přípravě v domácích podmínkách se čerstvé třezalkové květy napěchují do zavařovací sklenice a zalijí olejem. Většinou se doporučuje olej olivový, občas je používán i lněný nebo kvalitní slunečnicový. Sklenice se uzavře a postaví na několik týdnů na slunce. Po vylouhování se olej zcedí. Uchovává se v uzavřené tmavé nádobě. Trvanlivost je minimálně jeden rok.\nVe veterinární péči se používá buď tekuté podobě nebo ve formě masti. Aplikuje se zevně při zánětech vemene, na záněty, ekzémy, dermatózy ap.\n\nPůsobením slunečního světla při maceraci dochází k rozkladu hypericinu na rozkladné produkty, které dávají výslednému produktu červené zbarvení a jsou na rozdíl od hypericinu rozpustné v oleji. Čerstvý olej obsahuje účinnou látku hyperforin, její obsah však při uskladnění vlivem oxidace rychle klesá.\n\nV minulosti byla většina třezalky sbírána v přírodě, v souvislosti s rostoucím významem v psychoterapii je stále více pěstována. K získání co do obsahových látek stejnoměrné produkce byly vyšlechtěny kultivary. Je jako zemědělská plodina poměrně nová, přesto je již registrováno několik kultivarů zejména v Německu. Šlechtění dále probíhá. Mezi žádané vlastnosti náleží zejména vysoký a vyrovnaný obsah účinných látek, životaschopnost a odolnost vůči antraknóze. Jednou z nejpěstovanějších forem je polský kultivar 'Topas', registrovaný v roce 1982.\n\nV roce 1995 se na třezalkových plantážích ve Švýcarsku objevila antraknóza, houbové onemocnění způsobující odumírání rostlin, které v podstatě kultury zničilo. Původce byl identifikován jako \"Colletotrichum gloeosporioides\". Později byly vyšlechtěny kultivary proti tomuto onemocnění odolnější.\n\nHlavními producenty jsou Německo, Polsko a Mallorka. V roce 2003 bylo v Německu oseto třezalkou více než 600 hektarů.\n\n\n \n"}
{"id": "446727", "url": "https://cs.wikipedia.org/wiki?curid=446727", "title": "Jaroslav Štercl", "text": "Jaroslav Štercl\n\nJaroslav Štercl (18. listopadu 1919, Blovice u Plzně – 4. dubna 1996, Praha) byl český herec, komik, lidový bavič, muzikálový a operetní zpěvák a trampský muzikant. Často vystupoval v kabaretech a na estrádách.\n\nPatřil k nejoriginálnějším českým komikům. Jeho první veřejné vystoupení bylo na kabaretní scénce Nuselského pivovaru v Praze. Za svůj život si zahrál mnoho desítek drobných a epizodních roliček ve filmu a v televizi. Hrdě se hlásil k trampské osadě Ztracenka, odkud pocházela i skupina Settleři či Jarka Mottl i mnozí další významní trampští muzikanti a umělci. Také působil v Hudebním divadle v Nuslích a po zavření divadla v roce 1977 v Karlíně (tam však dostával velmi malé role, které nakonec odmítl). Poté musel i v televizních vystoupeních vynechat nevhodné narážky (např. jako referent Kňourek telefonické oslovení \"soudruh Habsburk\").\n\nDr. Jan Pixa jej objevil pro televizní vědomostní soutěže. Do té chvíle se málo vědělo, že známý komik je vzdělán v mnoha oborech a má obrovské encyklopedické vědomosti; stal se jedním z prvních odborných poradců v soutěžích \"Souboj s pamětí\" a \"Osm vteřin a dost\" a jejich hlavní hvězdou. Jeho nápovědy byly často zaobaleny do neuvěřitelného \"kabátu\", ale v jádru byly vždy velmi přesné. Jeho knihovna čítala několik tisíc svazků, ve kterých se velmi rychle orientoval.\n\nAž do své smrti nezapomněl na své diváky a trpělivě objížděl i malé obce jako jeden z mnoha účinkujících v estrádním pořadu \"Abeceda humoru\", kde vystupoval po boku Standy Procházky, Richarda Adama, Jaroslava Čejky či Jiřího Helekala. Rád navštěvoval Nuselskou kavárnu v pražských Nuslích, kde v letech 1955 až 1968 podle svědectví pamětníků bavil zdarma celé osazenstvo (dnes je tam v přízemí čtyřpatrového rohového domu v původních prostorách Nuselské kavárny z 19. století orientální restaurace \"Pod věží\" v Otakarově ulici čp.6).\n\nJe pochován na Vinohradském hřbitově v Praze.\n\n\n"}
{"id": "446734", "url": "https://cs.wikipedia.org/wiki?curid=446734", "title": "Šantung (tkanina)", "text": "Šantung (tkanina)\n\nŠantung (franc.: \"doupion\") je obchodní označení pro tkaniny v plátnové vazbě původně z planého hedvábí a později z vlny.\n\nImitace se vyrábí také z buretových, bavlněných a umělovlákenných přízí.\n\nV útku a částečně také v osnově se používají příze s nepravidelně rozloženými \"nopky\" a \"plamenci\", takže tkanina má členitý povrch.\n\nPoužívá se na halenky, dámské šaty a pánské letní obleky. \n\nNázev je odvozen od jména čínské provincie (zvané také Šan-tung), kde se tento druh tkaniny původně vyráběl.\n\nTalavášek: \"Tkalcovská příručka\", SNTL Praha 1980\n"}
{"id": "446736", "url": "https://cs.wikipedia.org/wiki?curid=446736", "title": "Zahrádečtí ze Zahrádek", "text": "Zahrádečtí ze Zahrádek\n\nZahrádecký ze Zahrádek, příjmení staromoravské rodiny vladycké, která pocházela bezpochyby se zaniklé vsi Zahrádek u Štěpkova v okolí Nové Říše. Ves tu koupil r. 1385 Ondřej Kocour z Dačic a k jeho dceři přiženil se před r. 1407 Mikuláš (bezpochyby předek), jenž přijat r. 1417 od tchána na spolek Zahrádek a Norovic. Jiný Mikuláš žil ke konci téhož století a nabyl statku Hobzí. Býval na výpravách do Uher a ve Vlaších a zemřel ok. r. 1494 (manž. Dorota z Křesyně †1505). Syn jeho Oldřich (1495 atd.) držel po otci Hobzí a měl manž. Voršilu Noglarovou z Pfofašláku (†1554). Současně (1506 atd.) žil Jan, jenž držel Budiškovice. Synové Oldřichovi byli Jan, Jiří, Jindřich, Václav a Linhart. Jan bojoval ve Vlaších a Uhřích a sedal 36 let v soudu zemském. Nabyl Červeného Hrádku a obdržel r. 1564 list mocný. Jiřík držel Hobzí ještě r. 1565. Na Hobzí seděli potom Oldřich starší (1589) Jiřík a Karel (1594, †j. 1609). Jiřík zúčastnil se horlivě povstání. Jsa sudím menšího práva Brn. volen r. 1619 za direktors a defensora, potřebován v kommissích a od krále Bedřicha učiněn hejtmanem kraje brněnského. Za to měl propadnouti hrdlo, ale odsouzen na tříleté vězení s statky jeho Hrotovice a Újezdec zabrány. Dotčený Jan, syn Oldřichův, měl manž. Krescencí z Leskovce a syny Arnošta, Václava a Jana. Arnošt prodav Červený Hrádek držel r. 1580 Krhov a později Hrotovice (†j. 1598, manž. Polyxena hrab. z Thurnu.) Václav držel Budiškovice, 1594 také Hrádek a 1606 také Radotice. Byl krále Matiáše radou a nejv. hofrychtéřem m. M. (†1610). Z manželky Mandalény z Leskovce zůstavil jedinou dceru Krescencí, která dědila Budiškovice a Hrádek (manž. Kryštof z Říčan). Jan psal se r. 1586 sed. na Červ. Hrádku (který vložen 1585 Alžbětě Višňovské z Petrovce), r. 1594 držel Višňový a Třtěnice a r. 1597 také Krhov (manž. snad Barbora Višňovská z Petrovce na Višňovém). Synové jeho Jindřich a Karel, též strýci jejich Jan na Bohuslavicích, Jiří na Hrotovicích, Vilém a Václav povýšeni majestátem 24. října 1615 do stavu panského, což těmto 7. čce 1616, opakováno. Jindřich byl r. 1609 sudím menšího práva Brn., pak král. radou, držel Višňový, Krhov a Hobzí, k nimž koupil r. 1617 Jemnici. H. Žalanský a Jan Čermnický připsali mu svoje díla. R. 1619 volen za direktora a defensora a potřebován v kommissích. Brzo po bitvě Bělohorské poslán do Vídně, aby vyprosil odpuštění; dosáhl perdonu pro sebe a podržel statky (†1627). Pohromami po r. 1620 postiženi i Václav a Vilém [Zahrádecký], kteří se těšili z rebelie a mluvili proti papeži a proto r. 1624 odsouseni. Václav sloužil pak císaři vojensky a stal se napřed nejvyšším a naposled FML (polní maršál-lejtnant). R. 1635 držel krátký čas Záhořany u Litoměřic (†j. 1647). Tehdá žil z téže rodiny jediný Karel Bohobud, syn n. Jindřichův. Za jeho a sestry Elišky nezletilosti prodána Jemnice, Karel pak došed let prodal Višňový a oddav se vojenství stal se naříz. nejvyšším a král. radou. Při tom však se zadlužil tak, že musil prodati r. 1647 Krhov, a když pak zemřel, prodáno i Hobzí (1651) na nalehání věřitelův. \n\nV roce 1990 jeden z potomků František Zahrádecký zmapoval celý rod až po současnost pro Znojemský archiv.\n\n"}
{"id": "446737", "url": "https://cs.wikipedia.org/wiki?curid=446737", "title": "Dceřina kletba", "text": "Dceřina kletba\n\nDceřina kletba je dvanáctá balada ve sbírce Karla Jaromíra Erbena \"Kytice\". Ve sbírce je tematicky blízko básni Poklad, neboť obě dvě pojednávají o porušení základního vztahu matka-dítě.\n\nDcera zabila své nemanželské dítě. Uvědomuje si svůj čin a chce za něj pykat na popravišti. Svého svůdníka prokleje. Po otázce „A co necháš svojí matce, jež tě milovala sladce a draze tě chovala?“ proklela mladá vražedkyně také svoji matku, protože ji vychovávala příliš volně a ona proto podlehla svému svůdníkovi.\n"}
{"id": "446745", "url": "https://cs.wikipedia.org/wiki?curid=446745", "title": "Saboteur (počítačová hra)", "text": "Saboteur (počítačová hra)\n\nSaboteur! je počítačová hra, kterou vydala v roce 1985 pro několik typů 8bitových počítačů softwarová společnost Durell Software. Naprogramoval ji Clive Townsend.\n\nHlavní hrdina - sabotér - se snaží dostat do skladu, aby zde našel floppy disk se jmény šéfů podsvětí.\n\nHráč musí najít cestu komplexem místností, který je tvořen skladištěm, temnými podzemními tunely a tajným řídicím střediskem, najít disk a uprchout ven. Na střeše areálu ho čeká připravený vrtulník. K dispozici má hráč ukazatel energie, který klesá, když spadne z velké výšky, skloní se pod vodní hladinu nebo je napaden. Pokud energie klesne na nulu nebo uběhne předem stanovený čas, hra končí. Energii lze doplnit odpočíváním na klidném místě.\n\nSabotér se může sehnout, šplhat po žebřících, běhat a útočit na nepřátele úderem nebo kopáním. Hru začíná s jedním šurikenem a cestou může jako zbraň využívat také další věci (jako cihly nebo kousky trubek), které najde na hromadách odpadu ve skladišti. Ve skladišti je nainstalováno mnoho bezpečnostních systémů, kterým se hráč musí vyhnout nebo je obelstít. Počítají se mezi ně i hlídači, kteří používají pěstní souboj, popř. samopal, a kteří klidně čekají a jsou připraveni hráče pronásledovat a napadnout, pokud ho vidí nebo pokud dělá příliš mnoho hluku. Strážci mají k dispozici hlídací psy a automatické střílny ve zdech.\n\nNež hra \"Saboteur!\" začne, je nutné zvolit obtížnost. Voleb je devět a předurčují, kolik strážců bude areál hlídat, kolik času bude mít sabotér na dokončení svého úkolu a jak těžká bude cesta k disku a následně k vrtulníku (tzn. kolik bezpečnostních dveří bude zamčených a bude potřeba je odemknout).\n\nO hře \"Saboteur!\" se říká, že je založena na nápadech a rutinách, které měl Clive Townsend připraveny pro Death Pit, hru, jejíž vývoj byl ukončen v souvislosti se Saboteurem. Prototyp \"Death Pitu\" byl nakonec oživen a je k dispozici na serveru World of Spectrum.\n\nHru následoval v roce 1987 Saboteur 2.\n\nObjevilo se několik pokusů naprogramovat třetí díl (pod názvem \"Saboteur 3\", \"Saboteur III\", \"Sabot3ur\" a \"Saboteur 3D\"), ale nikdy nebyly dokončeny.\n\n"}
{"id": "446752", "url": "https://cs.wikipedia.org/wiki?curid=446752", "title": "Moskvič 401", "text": "Moskvič 401\n\nMoskvič 401 (rusky: Москвич-401) byl automobil vyráběný automobilkou MZMA (Moskevský Závod Malolitrážních Automobilů). Byl to modernizovaný Moskvič 400, který vznikl úpravou Opelu Kadett. Dodávalo se i kombi pod názvem Moskvič 420 a kabriolet Moskvič 420A. Výroba vozu začala v roce 1954 a skončila v roce 1956, kdy byl nahrazen typem 402.\n\n"}
{"id": "446753", "url": "https://cs.wikipedia.org/wiki?curid=446753", "title": "Behaviorální geografie", "text": "Behaviorální geografie\n\nBehaviorální geografie (: \"Behavioral geography\"), jinak též geografie chování, je jeden z proudů socioekonomické geografie a relativně samostatná geografická disciplína, která vznikla v 60. letech 20. století na základě spolupráce geografie se sociologií, sociální psychologií a psychologií. Zabývá se projevy chování lidí v prostoru a vnímání prostoru jednotlivci a skupinami lidí. Nejdůležitějšími oblastmi studia behaviorální geografie jsou:\n\nMezi významné představitele behaviorální geografie patří například Julian Wolpert (1964) a jeho dílo \"The Decision Process in Spatial Context\" a Allan Pred (1972) a jeho dílo \"Behavior and Location: Foundations For a Geographic And Dynamic Location Theory.\"\n"}
{"id": "446760", "url": "https://cs.wikipedia.org/wiki?curid=446760", "title": "Johana Brabantská", "text": "Johana Brabantská\n\nJohana Brabantská (24. června 1322 - 1. listopadu 1406, Brusel) byla brabantská a lucemburská vévodkyně.\n\nByla dcerou brabantského vévody Jana III. a Marie, dcery hraběte Ludvíka z Évreux.\n\nPoprvé byla provdána roku 1334 za Viléma Holandského, z manželství se narodil jediný syn Vilém, který záhy zemřel. Vévoda padl roku 1345 v bitvě bez dědice.\n\nPo sedmi letech vdovství se Johana provdala za mladičkého Václava, syna českého krále Jana. Sňatek sjednala Václavova matka Beatrix Bourbonská s Johaniným otcem, brabantským vévodou Janem III. Manželé byli zřejmě spokojeni, prosluli jako dlouholetí mecenáši kronikáře a básníka Jeana Froissarta. Potomstva se nedočkali, Václav zemřel údajně na lepru a pochován byl v cisterciáckém klášteře Orval. Vévodovým posledním přáním bylo, aby jeho srdce poslali Johaně. Johana jej přežila o více než dvacet let a byla pohřbena v kostele karmelitánů v Bruselu.\n\n"}
{"id": "446764", "url": "https://cs.wikipedia.org/wiki?curid=446764", "title": "Vila Viktora Kříže", "text": "Vila Viktora Kříže\n\nVila Viktora Kříže původně Vila Eva, postavená pro stavitele Viktora Kříže dle pozměněných plánů Karla Řepy z roku 1925, je situována v relaxační části Pardubic na břehu Matičního jezera a v bezprostřední blízkosti Bubeníkových sadů. \n\nPo návratu Karla Řepy z lublaňského ateliéru jeho školitele Jože Plečnika (hlavního architekta presidenta Masaryka) do rodných Pardubic započíná svoji architektonickou tvorbu rodinného bydlení vilou čp. 655 za spolupráce interiérového dekoratéra a knižního grafika Josefa Salavce (spolupracovníka Františka Kysely a Pavla Janáka, při realizaci pardubického krematoria - „domu světla“), který dekoroval interiéry ve stylu art deco výše uvedené budovy.\n\nUstouplé jihovýchodní nároží domu je měkce zaobleno a vynáší terasu v patře. Malebný obrys terasy lemuje zídka s perforovaným parapetem vynášeným dvojicemi válcových terakotových pilířků (otvory zábradlí původně vyplňovaly květinové truhlíky). V intervalech mezi okny jsou na zbylých průčelích domu přikotveny laťové konstrukce na ozdobnou zeleň. Utilitárně pojednanou zahradní tvář vilky zdobí střešní, asymetricky položený polygonální vikýřek s dřevěným pláštěm. Nevšední, a pro oko nepoučeného chodce lehce iritující prvek představuje kombinace hráškově zelené a bílé barvy uplatněná na okenních rámech. Obdobně jako růžový akord dominující dveřním křídlům hlavního vchodu ji určil nedávný restaurátorský průzkum původní barevnosti domu.\nEpicentrum vily tvoří halová chodba s navazujícím dvoukřídlým schodištěm, masiv jehož střední zdi přechází v dřevěné trámkové zábradlí s květníkem. Náplň parteru vytvářely obytné místnosti pokoje a salonu, zakončeného zúženým arkýřkem pod terasou, a provozní zóna s kuchyní (s původním sporákem) a umývárnou, orientovanými do zahrady. Dispoziční členění podkrovního patra bylo obdobné: z předsíně, pravoúhle zalomené do chodbičky vedoucí k balkonu, se vstupovalo do pokojů v čelním rizalitu a v západní mansardě, komory a skrovného útulku pro služebnou. \nPůsobivý geometrický rastr výmalby schodiště Křížovy vily upomíná na řešení smuteční síně pardubického krematoria, provedené podle návrhu skvělého dekoratéra Františka Kysely. Spojuje ji s ním nejen vitální kolorismus, ale snad i idea filozofického panteismu, jenž byl Salavcovi - jak se lze dočíst v jeho pozoruhodných, leč dosud nepublikovaných memoárech - hluboce vlastní.\n\nMeditativní akcent neschází ani dalším prostorám domu: přízemní pokoj v uličním rizalitu jako by byl záměrně od komorního ruchu ulice odcloněný pevnou stěnou a proudy zředěného světla do něj pronikaly jen nárožními okenními výzory, na severní stěně pokoje v patře se při západu slunce zase odráží vlnky větrem zčeřené hladiny Matičního jezera.\n\nCentrální prostora v dispozici - hlavního dvaceti dvou stupňovitého schodiště na severní straně stavby domu (které je zdobeno \"stromečkovým dekorem\", jež je \"korunováno\" světelným elektrickým stropním osvětlením)- je umístěna na jižní straně domu v prvním patře. Původně projektovaný pokoj - ložnice - je netradičně kompozičně opticky uzavřen tmavě dřevěnou jednoduše komponovanou konstrukcí zábradlí schodiště, které zrak transponuje blankytnou modří do prostory, která byla originálně vyzdobena výmalbou \"zpěvu ptactva\" od Josefa Salavce, který drobnou variantu užil také v přebalu sborníku skladeb soukromého \"Spolku přátel komorní hudby v Pardubicích\". Šablonovitá výmalba na tmavohnědém podkladu je zvýrazněna ruční malbou motivů \"zpěvu ptactva na větvích stromu\". V noci (patrně díky příměsi mikroskopických stříbrných lupínků do malby) světélkující a s rozbřeskem spolu s probouzející se faunou upomíná svojí výrazností na oblibu asijských kultur, kdy celá prostora je naplněna životem, před nalezením \"zpěvu lidské existence - dialogu\". Pokoj je účelově oddělen od šatny a původně projektované \"lázně\" oddělen koridorem chody, jejíž blankytný strop v protáhlých pásech člověka provází na terasu (jihozápadní orientace), která je zacloněna hustou korunou magnolie. Ta transponuje motiv užité japonerie do schéma \"prostorového dějství\" zahrady, cesty a architektury budovy samotné. Jiným zcela odlišně pojatým je tzv. Západní pokoj - jehož pás centrálně umístěných oken prosvítají paprsky zapadajícího slunce, které...\n\nUmělecko-historická kolekce Eva obsahuje předměty, které povšechně lze označit za kabinet fetiše či freudovsky kolekci s tématem Totem a tabu. Nejstarším autorským předmětem sbírky je vešebt kresliče boha Amona - Parahotepa, který se podílel na výzdobě Údolí králů a Údolí královen za vlády Ramesse II. kolem roku 1240 př.n.l.. Do roku 1909 se nalézal ve sbírce Vojtěcha svobodného pána Lanny, zakladatele sbírky českého skla Uměleckoprůmyslového muzea v Praze, který je prodal na aukci v Berlíně. Hliněný \"golem- Usírem osvícený\", ten který odpovídá:\" ... z východu na západ.. Provedu - zde jsem, kresliči Amona, synu kresliče Paj v Místě Pravdy.\" V zastoupení vykonává lopotné práce, jako obdělávání polí, zavlažování řek a jiné. Terrakotovou další památkou je nevelký románský reliéf ptactva a rostlin z 12. století, který byl pravděpodobně součástí kachlové výzdoby kamen. Půlelipsovité vymezení vyobrazených je dokomponováno architektonickými prvky kombinující ideu země (půdy - architektury - nehybnosti) a života ( sedmiramenné rostliny, druhy ptactva) propojenou živly (voda - vzduch - oheň - vítr). Votivní předmět snad náboženského bratrstva či profesního spolku z francouzské provenience z pol. 14. století - \"Dary Mudrců\" - je variantou do slonoviny řezaných miniaturních reliéfu klasické gotiky. Je ikonografickým příkladem disputace \" tří králů (tří věků života)\" . Poklekající Kašpar (nejstarší), v levé ruce drží korunu (jako jediný ji nemá na hlavě) a podává uzavřenou klenotnici dítěti. Centrálně komponovaná postava je umocněna diskutujícími mudrci s Marií královnou v pozadí, která drží na klíně Ježíše. Manýristický reliéf Příbuzenstvo Ježíšovo je produkcí rudolfínské dílny okruhu Adrian de Vries. Typickou analogií nejen společenského vlivu sbírky Rudolfa II. je dílo od Petra Brandla - Obřízka Ježíše (kol 1700), který Hradní obrazárnu se svým učitelem spravoval. Z raného díla Brandlova je dochovaný barokní \"Autoportrét malíře\" stejně jako nevelká \"Studie autoportrétu Jana Kupeckého\" (k portrétu chovaném v pražské NG). Obě díla prezentují diferencující způsob psychologického rozpoložení. Brandlův kolega a spolupracovník Matyáš Bernard Braun, který s malířem několikráte spolupracoval (např. při realizacích soch pro Karlův most) je zastoupen nevelkými expresivně pojatými modely - Ukřižovaný je črtovitě zpodobněná bolestí zdeformovaná muskulatura, obličej Ježíše ve vyjádření navozuje loutkové podoby čertů a celá figura je jen variantou \"disputujícího\" Gutfreundova Hamleta.\nNevelkými modely od F. M. Brokoffa, Ignáce Platzera a přípravným Gutfreundovým modelem Úzkosti z roku 1911 (jejíž realizace je také umístěna v památníku Obětí v Osvětimi) je kolekce drobných plastik završena. Krystalicky pojatou kubistickou branou od Františka Kysely z roku 1913, je vyzdobeno loutkové divadlo kulisami barokního Clam Gallasova paláce, či variací architektury na pražskou Jubilejní synagogu Františka Josefa, na jejíž návrzích se podílel i autor známého Portmonea podivínský Josef Váchal. Jeho \"libreto loutkového Království pekelného\" imaginaci bizarně přenáší divákovi do karikatury. Okultní fascinaci později plně uplatňuje v interiéru \"faustovského\" domu v Litomyšli. Počátek minulého století prezentuje soubor litografií od Františka Kupky na téma náboženství,politiky a války, kde je společnost parodována mistrnými alegoriemi. Torzálně dochovaný iluminovaný rukopis dokončený roku 1938 Tajné figury rosenkruciánů 17. a 18.století byl uchován přes totalitní systémy, neboť byl rozdělen na několik částí a ty byly deponovány u rozličných vlastníků.\n\nSoučasnost lze parafrázovat na kolekci \"fetišů\" kafkovské byrokracie. Roku 1925 byla uveřejněna česká mutace textu \"Proces\". Spisovatel neobvykle rozpřádá mechanismus systému existence jedince na počátku nového věku - ve \"fikci\" života bankovního úředníka.\n\nKřížova vila je od února roku 2007 chráněna jako kulturní památka. Citlivá a se zájmem o génius loci domu vedená revitalizace objektu by se mohla stát vzorem pro majitele dalších architektonicky zajímavých a s velkou mírou intaktnosti dochovaných meziválečných rodinných domů.\n\n"}
{"id": "446766", "url": "https://cs.wikipedia.org/wiki?curid=446766", "title": "Ekonomická geografie", "text": "Ekonomická geografie\n\nEkonomická geografie, dříve hospodářská geografie či hospodářský zeměpis, je geografická disciplína, která se zabývá lokalizací, distribucí a prostorovou organizací ekonomických aktivit. Zkoumá problémy jako jsou lokalizace průmyslu, zemědělství či služeb. Zabývá se také dopravou nebo světovým obchodem. V současnosti má na prostorové uspořádání ekonomických aktivit ve světě velký vliv globalizace.\n\nEkonomická geografie se tradičně dělí na:\n\nTěmito oblastmi se však zabývají i jiné geografické disciplíny.\n\nEkonomičtí geografové v praxi pracují například v oblastech lokalizačních analýz, průzkumu trhu (zde je úzká návaznost na demografii nebo sociální geografii), plánování přepravy zboží, oceňování pozemků na trhu nemovitostí, který ovlivňují víceré faktory (například vzdálenost od města, bonita půd a další faktory v dané lokalitě).\n\n"}
{"id": "446771", "url": "https://cs.wikipedia.org/wiki?curid=446771", "title": "Dreamspace", "text": "Dreamspace\n\nDreamspace je album finské power metalové skupiny Stratovarius. Je to poslední album, na kterém zpívá Timo Tolkki ještě před tím, než do skupiny přišel Timo Kotipelto. Je to také první album, na kterém hraje basy Jari Kainulainen. Je to jedno z jejich nejtemnějších alb s velkým počtem textů narážejících na tlak moderního života, i když jejich novější album Stratovarius odhaluje v Tolkkiho textech více osobní stránku, pojednávající o jeho duševním zhroucení a nedávných nepokojích ve skupině. Skoro všechny skladby kromě \"Hold on to Your Dream\" byly z živých vystoupení. Album bylo ovlivněno příchodem Tima Kotipelta a skupina se začala přiklánět ku více formálnímu power metalovému zvuku následujících dvou alb, Fourth Dimension a Episode.\n\n\n"}
{"id": "446776", "url": "https://cs.wikipedia.org/wiki?curid=446776", "title": "Focke-Wulf Ta 154", "text": "Focke-Wulf Ta 154\n\nFocke-Wulf Ta 154 Moskito byl německý noční stíhací letoun za druhé světové války. Projekt letounu byl schválen v září 1942 a dne 1. července 1943 byl zalétán prototyp Ta 154 V-1 (Werk-Nr.0001,TE+FE). Prototyp Ta 154 V-3 (Werk-Nr.0003,TE+FG) byl předobrazem sériových Ta 154A-1, jejichž výrobě však zabránilo několik nehod, při kterých se letouny rozpadly ve vzduchu. Spoje převážně dřevěné konstrukce letounu totiž nevykazovaly dostatečnou pevnost a program výroby Ta 154 musel být po dokončení ukončen. Němeček uvádí, že celkem bylo vyrobeno osm sériových Ta 154 A-1. Program byl ukončen v září 1944.\n\nTa 154 byl dvoumotorový hornoplošník s jednoduchou ocasní plochou a příďovým podvozkem. Výzbroj sériových strojů tvořily dva 20mm a dva 30mm kanóny. Dvoučlenná osádka seděla v tandemu za sebou.\n\nTým Kurta Tanka ve firmě Focke-Wulf už nějaký čas pracoval na rychlém útočném bombardéru s názvem Ta 211, který měl nést vylepšený motor Jumo 211R. Stroj byl dvoumotorový hornoplošník a velmi se podobal americkému Grumman F7F Tigercat. Byl postaven zejména z letecké překližky slepené fenolovou pryskyřicí nazývanou \"tego-film\". Jediným místem, kde byl použit kov ve větší míře, byl přetlakový kokpit.\n\nNázev projektu byl změněn na číslo \"8-154\" odkud pochází i název Ta 154, když se ukázalo, že nejvhodnějším motorem pro letadlo bude silnější motor Jumo 213, protože Junkers nemohl dodat Jumo 211R včas, v důsledku technických a výrobních problémů. Ta 154 bylo přiděleno jméno \"Moskito\" jako druh odlišení od stroje de Havilland Mosquito RAF.\n\nV srpnu 1942 požádalo RLM předložit návrhy na stroj, který by plnil pouze funkci noční stíhačky, na co se rozběhla soutěž mezi Heinkelem He 219 a Focke-Wulfem Ta 154. Bylo objednáno 15 prototypů z každého z nich pro další testování. Během soutěže preferovalo RLM spíše He 219, pro jeho lepší viditelnost a dolet. Ale také se stavěli podezřívavě k dřevěné konstrukci Ta 154. V roce 1942 se Messerschmitt Me 210 zdál být jediným vítězem této soutěže, ale trpěl značnými vývojovými problémy a proto byl ignorován.\n\nBylo to v době, kdy lehký a rychlý de Havilland Mosquito, také vyrobený ze dřeva, začal operovat nad Německem. Rychle dosáhl pozoruhodných rekordů; během svých prvních 600 misí byl jen jeden sestřelen, ve srovnání s 5% ztrát středních a těžkých bombardérů RAF. Erhard Milch žádal osobně konstrukci německého ekvivalentu, přičemž vybral Ta 154. Téměř okamžitě začaly vnitřní boje v německých kruzích, protože RLM a jednotky nočních stíhačů chtěli He 219. Milch to vzal osobně a strávil další 2 roky snahou zastavit vývoj He 219.\n\nVývoj Ta 154 byl již na ve vysokém stadiu rozpracování a první prototyp V1 s motory Jumo 211F vzlétl poprvé 1. července 1943. Následoval druhý prototyp V2 (Werk-Nr.0002,TE+FF) s motory Jumo 211N, který si ponechaly v továrně na zkoušky pilotáže. Pak byl V1 odeslán na letiště Rechlin-Lärz, kde se měl zúčastnit letových zkoušek spolu s He 219 a strojem Junkers Ju 388. Ta 154 dosáhl rychlosti téměř 700 km/ h a s lehkostí předběhl obě stroje, ale ty byly plně vyzbrojené a měly zabudovaný radar.\n\nPrvní vyzbrojenou verzí Ta 154 byla V3, která měla také jako první motory Jumo 211R. Zvýšení hmotnosti, způsobené přidáním zbraní a UHF radaru FuG 212 LichtensteinC-1 s jeho anténami, znamenalo snížení rychlosti o plných 75 km/h. Přesto byl stále o něco rychlejší než He 219. Zbývajících 15 prototypů bylo dodáno Luftwaffe jako model Ta 154 A-0, které byly totožné s V3. Některé z nich obsahovaly vyvýšený kokpit, kvůli lepší viditelnosti.\n\nZanedlouho bylo jasné, že motory Jumo 211R nebudou vůbec nebo tak brzy k dispozici. Budoucí výroba se přeorientovala na výkonnější Jumo 213A, ale tento také nebyl k dispozici včas. Další následující rok strávil program Ta 154 testováním různých prototypů a odeslali mnoho z Ta 154A-0 testovací jednotce Erprobungskommando 154. Během těchto testů prokázal alarmující tendenci lámání podvozku a tímto způsobem přišli o polovinu série V.\n\nBěhem června 1944 začal být dodáván motor Jumo 213, ale jen v malých množstvích. Byla jím vybavena řada A-1, jejíž produkce právě probíhala. Těsně před doručením, byla jediná továrna vyrábějící \"'tego-Film\" ve Wuppertalu, vybombardována RAF. Proto muselo být toto lepidlo nahrazeno jiným, méně silným, které později začalo chemicky reagovat s překližkou použitou na Ta 154. Chemickou reakcí dřevo korodovalo a slepené spoje se oddělovaly. V důsledku toho v červenci havarovalo několik strojů verze A-1. Tento problém stejně kriticky poznamenal Heinkel He 162, stíhačku Ernsta Heinkela, určenou pro program zavedení proudové stíhačky do Luftwaffe, \"Volksjäger\".\n\nKurt Tank přerušil výrobu v srpnu a v září RLM zastavilo celý projekt (v té době byl již Milch odstraněn). V té době bylo dokončeno kolem 50 sériových strojů a několik výrobků předcházejících sériové strojů A-0 bylo upravených na sériový standard. Některé stroje sloužily v jednotce NJG 3 a NJG 10, malé množství bylo použito pro výcvik pilotů proudových stíhaček.\n\n\n"}
{"id": "446784", "url": "https://cs.wikipedia.org/wiki?curid=446784", "title": "She Wolf", "text": "She Wolf\n\nShe Wolf je první singl z třetího anglického alba zpěvačky Shakiry\n\nHudební video režíroval Jake Nava, klip se natáčel ve dnech 9. až 12. června v Los Angeles a Kalifornií.\n\n Australský CD Singl \n\n\n\nPíseň \"Loba\" se poprvé objevila na 23. místě žebříčku Billboard Hot latin songs, předchůdce \"Loba\" byla píseň \"Te Lo Agradezco, Pero No\" (Duet s Alejandro Sanz). Nejvýše se umístila na 6. místě.\n\nZatímco v USA se \"She Wolf\" umístila na 11. místě, v Británii už skladba poskočila na pětku a to na CD vychází až 21. září 2009. Pro kolumbijskou star je to šestý britský Top 10 hit. Ve stejném týdnu, píseň debutovala v Irsku, umístěním na #4. místě.\n"}
{"id": "446790", "url": "https://cs.wikipedia.org/wiki?curid=446790", "title": "Adresářová služba", "text": "Adresářová služba\n\nAdresářová služba je v softwarovém inženýrství aplikace shromažďující a poskytující informace o pojmenovaných objektech, ke kterým bývá intenzivně přistupováno, ale mění se jen zřídka. Informace jsou uloženy ve formě atributů hierarchicky pojmenovaných záznamů (DIT, viz níže), které jsou pro lepší integraci systémů standardizovány. Adresářová služba je často ústřední bezpečnostní komponenta a udržuje odpovídající záznamy pro řízení přístupu (jakým způsobem může někdo zacházet s nějakým objektem).\n\nV adresářové službě mohou být udržovány informace například o uživatelích (telefon, e-mail, pracovní zařazení), tiskárnách či počítačích, ke kterým přistupují ostatní systémy skrze síť.\n\nZa předchůdce lze považovat protokol DAP (Directory Access Protocol) používaný v X.500 a vytvořený v 70. letech 20. stol. v souvislosti s ISO/OSI modelem.\n\nPro adresářový strom informací se také používá zkratka DIT podle anglického termínu Directory Information Tree. Jsou to data v hierarchické stromové struktuře sestávající z rozlišovacích jmen (Distinguished Names, DNs) položek adresářové služby. X.500 i LDAP používají DIT pro svou základní strukturu dat právě stromy s adresářovými informacemi. \n\nTypická implementace LDAP pro jednu organizaci má informační strom adresářů, který se skládá ze dvou částí:\n\nNapříklad položka pro organizaci s názvem domény \"example.cz\" by měla rozlišovací název \"dc = example, dc = cz\" a všechny položky ve stromu informací o adresáři této organizace by obsahovaly tuto příponu rozlišujícího názvu.\n\nV současné době se pro RDN využívají spíše ploché struktury, které nejsou náchylné na změnu organizačního uspořádání a podobně. Takže zaměstnanec s osobním číslem 12345 by mohl být označen třeba takto: \"uid=12345,ou=People, dc=example, dc=cz\".\n\nAdresářové služby neposkytují pokročilé databázové techniky, jako jsou transakce nebo udržování integrity. Datový model adresářů není normalizován, např. položka „pracovní telefon“ může obsahovat dvě tel. čísla nebo pro zvýšení výkonu mohou být vybraná data uložena duplicitně.\n\n\n"}
{"id": "446794", "url": "https://cs.wikipedia.org/wiki?curid=446794", "title": "Krymská tatarština", "text": "Krymská tatarština\n\nKrymská tatarština či krymskotatarština (\"Qırımtatar tili\", \"Qırımtatarca\"), neboli krymština (\"Qırım tili\", \"Qırımca\") či krymská turečtina (\"Qırım Türkçesi\") je jazyk užívaný Krymskými Tatary na Ukrajině a na Krymu.\n\nJe to jazyk turecké jazykové rodiny a byl oficiálním spisovným jazykem Krymu do 17. století. Krymskou tatarštinu nelze zaměňovat s tatarštinou.\n\nDalšími oblastmi malého rozšíření tohoto jazyka jsou Střední Asie, hlavně Uzbekistán, a dále také diaspory Krymských Tatarů v Turecku, Rumunsku a Bulharsku. Po anexi Krymu Ruskem v roce 2014 se stala krymská tatarština jedním z oficiálních jazyků Republiky Krym.\n\nÂ, â nejsou samostatnými písmeny v abecedě.\n\n"}
{"id": "446799", "url": "https://cs.wikipedia.org/wiki?curid=446799", "title": "Zapletal", "text": "Zapletal\n\nPříjmení Zapletal nosí více různých osobností:\n\n"}
{"id": "446810", "url": "https://cs.wikipedia.org/wiki?curid=446810", "title": "Župní sídlo", "text": "Župní sídlo\n\nŽupní sídla, , jsou města v Maďarsku, která jsou správními středisky maďarských žup. Současná župní sídla byla ustanovena v roce 1990 zákonem 67/1990. (VIII. 14.) OGY határozat \"a Magyar Köztársaság megyéiről, a megyék nevéről és székhelyéről\". Všechna župní sídla jsou zároveň také města s župním právem. \n\n\n"}
{"id": "446813", "url": "https://cs.wikipedia.org/wiki?curid=446813", "title": "Senátní obvod č. 61 – Olomouc", "text": "Senátní obvod č. 61 – Olomouc\n\nSenátní obvod č. 61 – Olomouc je podle zákona č. 247/1995 Sb. tvořen východní částí okresu Olomouc ohraničenou na západě obcemi Město Libavá, Domašov nad Bystřicí, Jívová, Dolany, Hlušovice, Olomouc, Křelov-Břuchotín, Kožušany-Tážaly a Blatec.\n\nSoučasným senátorem je od roku 2016 Lumír Kantor.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "446814", "url": "https://cs.wikipedia.org/wiki?curid=446814", "title": "Vasilij Sergejevič Kalinnikov", "text": "Vasilij Sergejevič Kalinnikov\n\nVasilij Sergejevič Kalinnikov (rusky Василий Сергеевич Калинников, anglicky Vasily Sergeyevich Kalinnikov) (13. ledna 1866, Vojny, Orelská oblast – 11. ledna 1901, Jalta) byl ruský hudební skladatel romantismu a fagotista.\n\nKalinnikov se narodil v roce 1866 jako syn policisty. Na konzervatoři začal studovat až v roce 1884 kvůli finanční tísni rodiny. Pro svůj hudební talent brzy vzbudil pozornost Petra Iljiče Čajkovského. Byl však chudý a musel si proto vydělávat občasným hraním na fagot v operetním orchestru. Protože onemocněl tuberkulózou, odjel na ozdravný pobyt na Krym. Zde složil svá vrcholná díla. Komponoval pod vlivem hudby Čajkovského.\n\n\n\n\n"}
{"id": "446817", "url": "https://cs.wikipedia.org/wiki?curid=446817", "title": "Anastáz Ivanovič Mikojan", "text": "Anastáz Ivanovič Mikojan\n\nAnastáz Ivanovič Mikojan (arménsky: Անաստաս Հովհաննէսի Միկոյան; rusky: Анаста́с Ива́нович Микоя́н) (25. listopadu 1895 Sanahin – 21. října 1978 Moskva) byl sovětský státník arménského původu, který byl politicky činný za éry Stalina a Chruščova.\n\nMikojan se stal roku 1910 členem bolševické strany a jakožto její člen se v Baku mezi lety 1910–1920 účastnil bojů proti odpůrcům bolševismu. Po smrti Vladimira Iljiče Lenina se ve vzniklém mocenském vakuu postavil na stranu Josifa Stalina.\nV roce 1941 se stal předsedou Výboru pro zásobování Rudé armády potravinami a oblečením, členem Výboru pro evakuace a Státního výboru pro obnovu hospodářství osvobozených oblastí, od roku 1942 byl členem Státního výboru obrany.\n\nPo Stalinově smrti podporoval Nikitu Chruščova v jeho destalinizující politice. Za éry Chruščova podnikl v letech 1955–1964, jakožto první náměstek předsedy Rady ministrů SSSR, mnoho významných oficiálních návštěv jak castrovské Kuby, tak i Spojených států amerických. V roce 1964 byl přinucen k ústupku, který Leonidu Brežněvovi umožnil převzít otěže moci v tehdejším Sovětském svazu. Hierarchicky poté Mikojan spadal právě pod Brežněva, který jej roku 1964 jmenoval předsedou Prezídia Nejvyššího sovětu, přičemž na tomto postu setrval až do rezignace roku 1965.\nJeho synem byl letecký konstruktér Ivan Mikojan. Vývoji letadel se věnoval rovněž bratr Arťom Mikojan.\n\nMikojanova dlouhověkost a politická obratnost se v 70. letech stala terčem lidového humoru: „\"От Ильича до Ильича без инфаркта и паралича.\"“ (Od Iljiče do Iljiče bez infarktu, bez mrtvice.)\n\n"}
{"id": "446818", "url": "https://cs.wikipedia.org/wiki?curid=446818", "title": "Aritmetické kódování", "text": "Aritmetické kódování\n\nAritmetické kódování je metoda pro\nbezztrátovou kompresi dat.\nObvykle zabere reprezentace řetězce znaků jako např. slov\n\"nazdar bazar\" pevný počet bitů na znak, tak jako v ASCII kódu.\nPodobně jako Huffmanovo kódování, aritmetické kódování je forma\nentropického kódování s proměnlivou délkou kódového\nslova. To konvertuje řetězce do jiného tvaru tak, že pro časté znaky použije\nméně bitů a pro vzácné použije více bitů s cílem zabrat celkově méně bitů.\nNa rozdíl od technik entropického kódování, které rozdělí vstupní text\nna jeho dílčí symboly a každý symbol nahradí kódovým slovem, zakóduje\naritmetické kódování celý vstupní text do jednoho čísla, zlomku \"n\",\nkde (0.0 ≤ \"n\" < 1.0).\n\nAritmetické kodéry mají téměř optimální výstup pro danou množinu symbolů\na pravděpodobností (optimální hodnota je −log\"P\" bitů pro\nkaždý symbol s pravděpodobností \"P\". Kompresní algoritmy, které používají\naritmetické kódování, začínají určením modelu dat –\nv podstatě předpovědi, které vzorky budou nalezeny ve vstupním textu.\nČím přesnější je tato předpověď, tím blíže optimalitě bude výstup.\n\nPříklad: jednoduchý, statický model pro popis výstupu určitého\nmonitorovacího zařízení v čase může být:\n\nModely též mohou pracovat s abecedami jinými než je jednoduchá čtyřsymbolová\nmnožina pro tento příklad. Modely však mohou být i složitější: změny v\nmodelování \"vyššího řádu\", kdy se určuje pravděpodobnost aktuálního\nsymbolu podle, symbolů, které mu předcházely (kontext). V modelu pro anglický\ntext, by například pravděpodobnost výskytu \"u\" byla mnohem vyšší, pokud\nnásleduje za \"Q\" nebo \"q\". Modely dokonce mohou být \"adaptivní\" tím, že nepřetržitě mění své předpovědi, podle dat, které zrovna obsahuje proud. Dekodér musí mít stejný model jako kodér.\n\nJako příklad toho, jak se zakóduje posloupnost symbolů, uvažme toto:\nmáme posloupnost tří symbolů, A,B a C, každé se stejnou pravděpodobností\nvýskytu. Jednoduché blokové kódování by použilo 2 bity na symbol, což je\nplýtvání: jedna z bitových variací není nikdy použita.\n\nMísto toho reprezentujeme posloupnost jako racionální číslo mezi 0 a 2\no základu 3, kde každá číslice reprezentuje jeden symbol. Například z\nposloupnosti \"ABBCAB\" se stane 0.011201. Potom zakódujeme toto\ntrojkové číslo do odpovídajícího dvojkového s dostatečným počtem míst pro\npřípadnou obnovu, tj. 0.001011001 — toto je jenom 9 bitů, o\n25% méně než při naivním blokovém kódování. To je výhodné pro dlouhé\nposloupnosti, díky efektivním in-place algoritmům převodu mezi číselnými\nsoustavami na číslech s libovolným počtem míst za čárkou.\n\nNakonec, protože víme, že řetězec měl délku 6, můžeme převést číslo zpět\ndo trojkové soustavy, zaokrouhlit na 6 míst a odtud znovu získáme řetězec.\n\nObecně, každý krok kódovacího procesu, vyjma úplně posledního, je stejný;\nkodér uvažuje v zásadě jen troje různá data:\n\nKodér rozdělí aktuální interval na podintervaly, z nichž každý je zlomkem aktuálního intervalu velkým úměrně pravděpodobnosti symbolu ve stávajícím kontextu. Každý interval odpovídající aktuálními symbolu (tj. tomu který se má zrovna zakódovat), se stane intervalem použitým v dalším kroku. \nPříklad: pro čtyřsymbolový model výše:\n\nPo zakódování všech symbolů výsledný interval jednoznačně identifikuje\nposloupnost symbolů, z kterých vznikl. Kdokoli má tento výsledný interval\na použitý model, může znovu získat původní posloupnost symbolů zakódovanou\njako tento interval.\n\nNení nutné předávat dál výsledný interval, nicméně; je potřeba předat dál\n\"jeden zlomek\", který leží v intervalu. Zvláště je nutné předat dál\nčíslice (v kterékoli soustavě) tohoto zlomku tak, aby všechny zlomky\nzačínající těmito číslicemi patřily do výsledného intervalu.\n\nDejme tomu, že se pokusíme dekódovat zprávu zakódovanou čtyřsymbolovým modelem\npopsaným výše. Zpráva bude zakódována do zlomku 0.538 (pro přehlednost\npoužíváme desítkovou soustavu místo dvojkové; také předpokládáme, že kdokoli\nnám dá zakódovanou zprávu dá nám jenom tolik číslic, kolik je potřeba\nk dekódování zprávy. Obě záležitosti si vysvětlíme později.)\n\nZačínáme, tak jako kodér, s intervalem ⟨0,1), který rozdělíme\ns použitím našeho modelu na známé čtyři podintervaly. Náš zlomek 0.538 padne\ndo podintervalu pro NEUTRAL, ⟨0, 0.6); což nám ukazuje, že\nprvní symbol, který přečetl kodér musel být NEUTRAL, takže si můžeme poznamenat\nprvní symbol zprávy.\n\nPotom rozdělíme interval ⟨0, 0.6) na podintervaly:\n\nNáš zlomek 0.538 je v intervalu ⟨0.48, 0.54); proto druhý\nsymbol zprávy musí být NEGATIVE.\n\nJeště jednou rozdělíme náš aktuální interval do podintervalů:\n\nNáš zlomek 0.538 padne do intervalu pro symbol END-OF-DATA; což tím pádem musí\nbýt náš další symbol. Protože je též symbol vnitřního ukončení, je dekódování\nhotové. Kdyby proud nebyl interně ukončen, potřebovali bychom vědět z jiného\nzdroje, kde proud skončí. Jinak bychom pokračovali v dekódování navždy tím, že\nbychom chybně četli ze zlomku více znaků, než do něj bylo zakódováno.\nStejná zpráva by mohla být zakódována stejně dlouhými čísly 0.534, 0.535,\n0.536, 0.537, nebo 0.539. To svědčí o tom, že naše použití desítkové soustavy\nmísto dvojkové způsobilo neefektivitu. To je správně; informace obsažená ve\ntřech desítkových číslicích je přibližně 9.966 bits; stejnou zprávu bychom\nmohli zakódovat do dvojkového zlomku 0.10001010 (jež se rovná 0.5390625\ndesítkově) za cenu pouze 8 bitů. (Poznamenejme, že poslední nula musí v zápisu\ndvojkového čísla figurovat, jinak bude zpráva nejednoznačná bez vnější informace\njako je např. velikost komprimovaného proudu.)\n\nTento 8 bitový výstup je větší než obsažená informace\n(Informační entropie) naší zprávy, která je\n1.57 * 3 nebo 4.71 bitů. Ten velký rozdíl v příkladu mezi 8(nebo 7 s vnější\ninformací o velikosti komprimovaného textu) bity výstupu a entropií 4.71 bitů\nje způsoben tím, že ukázková zpráva je tak krátká, že nedokáže využít kodér\nefektivně. Požadovali jsme pravděpodobnosti symbolů\n[0.6, 0.2, 0.1, 0.1], ale skutečné četnosti v tomto příkladě\njsou <nowiki>[.33, 0, .33 .33]</nowiki>. Pokud jsou intervaly upraveny pro tyto\nfrekvence, entropie zprávy je 1.58 bitů a tato zpráva NEUTRAL NEGATIVE ENDOFDATA\nmůže být zakódována jako intervaly\n⟨0, 1/3); ⟨1/9, 2/9); ⟨5/27, 6/27); a dvojkové intervaly\n⟨1011110, 1110001). Výstup je pak 111, neboli 3 bity.\nToto je také příklad, jak statistické kódovací metody jako aritmetické kódování \nmohou produkovat výstup větší než vstup, zvláště když je pravděpodobnostní\nmodel mimo.\n"}
{"id": "446820", "url": "https://cs.wikipedia.org/wiki?curid=446820", "title": "Bratislava (rozcestník)", "text": "Bratislava (rozcestník)\n\nNázev Bratislava nese:\n\n\nPodobné slovo:\n\nBratislav – slovanské mužské osobní jméno\n"}
{"id": "446829", "url": "https://cs.wikipedia.org/wiki?curid=446829", "title": "Fourth Dimension", "text": "Fourth Dimension\n\nFourth Dimension je album finské power metalové skupiny Stratovarius. Je to první album s jejich novým zpěvákem Timem Kotipeltem a poslední s bubeníkem Tuomou Lassilem a klávesistou Anttim Ikonenem. Timo Tolkki byl na tomto albu pořád ještě pomocný zpěvák, než úplně přestal pro skupinu zpívat.\n\n\n"}
{"id": "446832", "url": "https://cs.wikipedia.org/wiki?curid=446832", "title": "Episode", "text": "Episode\n\nEpisode je album finské power metalové skupiny Stratovarius. Je to první album s klávesistou Jensem Johanssonem a bubeníkem Jörgem Michaelem.\n\n"}
{"id": "446842", "url": "https://cs.wikipedia.org/wiki?curid=446842", "title": "Zkouška základního výcviku jezdce", "text": "Zkouška základního výcviku jezdce\n\nZkouška základního výcviku jezdce (ve zkratce ZZVJ) umožňuje svému držiteli zúčastnit se oficiálních závodů pořádaných Českou jezdeckou federací v jízdě na koni. Pro jízdu na poníkovi je nutná Zkouška základního výcviku jezdce pony (ve zkratce ZZVJ-P). Pro získání těchto licencí je třeba splnit minimální věk 11 let pro jízdu na koni a 8 let pro jízdu na pony a složit předepsanou zkoušku. Licence ZZVJ nahrazuje licenci ZZVJ-P ale ne naopak.\n\nPři zkoušce je nutné absolvovat parkur o výšce 70–90 centimetrů, pak drezůrní úlohu Z1 nebo Z2. Další disciplínou je předvedení koně na ruce (krok, klus), proto je vhodnější pro menší děti dělat licenci spíše pro pony než pro koně pro fyzický handicap. Poslední částí zkoušky je test z teorie, který se týká témat jako čištění koně, zdraví koní, atd.\n\n\n\n\n1. Anatomie a fyziologie koně. Barvy, znaky a výžehy\n2. Napájení, krmení, ošetřování a kování koně\n3. Úrazy a nemoci koní\n4. Zlozvyky a chování koní\n5. Chody koně, nohosled\n6. Základní zdravotní ošetření koní\n7. Ošetřování koní před a po ježdění\n8. Bezpečnost při ošetřování koně, bezpečnost jezdce a základní první pomoc\n9. Bezpečnostní pravidla na jízdárně, na pracovišti a při závodech\n10. Bezpečnost při pohybu na veřejné komunikaci\n11. Ústroj a výstroj jezdců, výstroj koní pro účely tréninku i soutěží. Ochranné pomůcky\nkoně a jezdce\n12. Chov koní\n13. Správný sed jezdce a jeho působení na koně. Vhodné použití pomůcek\n14. Bezpečnost při pohybu na veřejné komunikaci\n15. Základní znalosti z jednotlivých disciplín jezdeckého sportu ((i) u všeobecných ZZVJ\nse zaměřením spíše na drezuru, skoky, všestrannost a vytrvalost, (ii) u spřežení a\nreiningu spíše na tyto konkrétní disciplíny)\n16. Základní znalost pravidel jezdeckého sportu\n17. Základní znalost o ČJF a FEI\n18. Historie jezdeckého sportu v ČR i v zahraničí\n19. Etika ke koni a k druhým jezdcům\n\n"}
{"id": "446848", "url": "https://cs.wikipedia.org/wiki?curid=446848", "title": "Postelový scény", "text": "Postelový scény\n\nPostelový scény je název alba kapely Sto zvířat, které bylo vydáno v roce 2009.\n\n1. Nástěnka\n2. Erotickej film\n3. Přístav domácího štěstí\n4. Královna temných spádů\n5. Víno s klokanem\n6. Recept\n7. Havran\n8. Návod jak ji sbalit\n9. Ikaros pro chudý\n10. Mrtvej pán\n11. Bez tebe\n12. U nás se dojídá\n13. Nevýchovnej koncert\n"}
{"id": "446853", "url": "https://cs.wikipedia.org/wiki?curid=446853", "title": "Reál", "text": "Reál\n\nReál nebo real může být:\n\n\n\n\n\n\n"}
{"id": "446855", "url": "https://cs.wikipedia.org/wiki?curid=446855", "title": "Toy Story 2: Příběh hraček", "text": "Toy Story 2: Příběh hraček\n\nToy Story 2: Příběh hraček 2 je rodinný animovaný film studia Pixar z roku 1999. Jeho režiséry jsou John Lasseter, Ash Brannon, a Lee Unkrich. Film je volným pokračováním snímku \"Toy Story\" z roku 1995.\n\nHlasy postaviček v originále namluvili herci jako Tom Hanks, Tim Allen, Kelsey Grammar, Joan Cusack, John Ratzenberger, Don Rickles, Wallace Shawn, a Jim Varney.\n\nFilm začíná tím, že Andy, majitel Woodyho a Buzze Rakeťáka jede na kovbojský tábor a chce vzít Woodyho s sebou. Ovšem stane se nehoda a Woodymu se natrhne ruka. Proto Andy odjíždí bez něj. Další den se koná výprodej, který pořádá Andyho maminka. Woodův kamarád Tučňák je také ve výprodeji a proto ho chce Woody zachránit. Woodyho ale najde hamižný sběratel hraček Al McWhiggin, ukradne ho a tak začíná další velké dobrodružství. Buzz jde zachránit Woodyho, zatímco náš milý šerif potká své seriálové kolegy. Příběh je napínavý a pro malé děti poučný tím, že se o své hračky mají dobře starat.\n"}
{"id": "446857", "url": "https://cs.wikipedia.org/wiki?curid=446857", "title": "Val Verde (fiktivní oblast)", "text": "Val Verde (fiktivní oblast)\n\nVal Verde je název fiktivní země využívané filmovými tvůrci pro ztvárnění oblastí Jižní a Střední Ameriky bez rizika diplomatického nebo právního konfliktu. Obecně jde o španělsky mluvící stát jako např. Kuba nebo Nikaragua.\n\nVal Verde se vyskytuje v několika filmech a televizních programech:\n"}
{"id": "446859", "url": "https://cs.wikipedia.org/wiki?curid=446859", "title": "Mirabilia Urbis Romae", "text": "Mirabilia Urbis Romae\n\nMirabilia Urbis Romae (\"Divy města Říma\") je latinsky psaný průvodce po Římě pro poutníky a turisty. Vznikl patrně kolem roku 1140, jeho autorem byl patrně některý kanovník svatopetrské kapituly, byl ale průběžně upravován, rozšiřován a aktualizován. Byl velmi oblíbený až do 15. století, kdy středověký úhel pohledu přestal zájemcům o město vyhovovat a nahradily jej jiné spisy obdobného zaměření, ale psané již z renesančního úhlu pohledu (např. Albertiho \"Popis města Říma\" z roku asi 1433). Jeho text popisoval římské památky jako např. městské brány, chrámy, mosty, hřbitovy a sochy, ale také zajímavosti z římské historie a praktické informace (o lázních, hostincích a podobně). Dnes je tento průvodce cenným zdrojem informací o životě ve středověkém Římě. \n"}
{"id": "446872", "url": "https://cs.wikipedia.org/wiki?curid=446872", "title": "Richard Dostálek", "text": "Richard Dostálek\n\nRichard Dostálek (* 26. dubna 1974, Uherské Hradiště) je bývalý profesionální český fotbalový záložník a reprezentant. Dlouholetý hráč Brna a Slavie ukončil profesionální kariéru v červnu 2011. V roce 1994 zvítězil v české anketě Fotbalista roku v kategorii Talent roku.\n\nOd roku 2012 se věnuje i trenérské činnosti. V sezonách 2013/14, 2014/15 a 2015/16 byl trenérem zbrojovácké juniorky, od sezony 2014/15 působí i jako asistent u prvoligového mužstva (aktuální k podzimu 2017).\n\nOd jara 2015 do podzimu 2016 nastupoval v Přeboru Jihomoravského kraje za FK SK Bosonohy. Poté hráčskou kariéru přerušil. Od podzimu 2017 opět nastupuje a střílí branky v dresu Bosonoh.\n\nSvoji fotbalovou kariéru zahájil v TJ Slavoj Jarošov, v mladších žácích přestoupil do Slovácké Slavie Uherské Hradiště, kde prošel dorosteneckými výběry až do mužů. Premiérové třetiligové starty si připsal ještě před vojnou, kterou absolvoval v divizním klubu VTJ Kroměříž. Zde na sebe upozornil mj. brankou do sítě Boby Brno v Poháru ČMFS 1993/94 a nedlouho poté do tohoto klubu přestoupil.\n\nV dresu Boby Brno také debutoval v nejvyšší soutěži, když v neděli 7. listopadu 1993 odehrál celé utkání v Českých Budějovicích (prohra 2:3). První gól vstřelil ve svém druhém (prvním domácím) startu o 14 dní později Za Lužánkami Zlínu (výhra 3:0). V Brně rychle vyrostl v jednoho z nejlepších prvoligových středopolařů, dařilo se mu i střelecky. 4. září 1996 debutoval (stejně jako např. Petr Křivánek) v reprezentaci, v jabloneckém utkání proti Islandu (výhra 2:1) nastoupil vedle několika čerstvých vicemistrů Evropy. Brzo o něj začaly usilovat dva největší české kluby Sparta a Slavia. Nakonec ho v roce 1998 získala pražská Slavia. Dlouho se však nemohl prosadit, protože mu post defenzivního záložníka neseděl. Až když na podzim 2002 převzal Slavii trenér Miroslav Beránek, zde konečně využil svůj talent a vrátil se i do reprezentace.\n\nPodzim 2003 mu až tolik nevyšel, v souvislosti s jeho osobou se začalo mluvit o neshodách v kabině a o možném odchodu do zahraničí, poté byl zraněný a v prosinci roku 2003 se upsal ruské Kazani. Tam se mu příliš nedařilo a v lednu 2005 se vrátil do české ligy hostovat do prvoligového Slovácka. Se Slováckém si zahrál finále Poháru Českomoravského fotbalového svazu (dnes FAČR), v němž skóroval (prohra 1:2). V létě roku 2005 odešel do druholigového německého klubu Aue. Když se jeho kariéra v zahraničí nachýlila ke konci, rozhodl se pro návrat do Česka, stal se hráčem divizní Líšně. V lednu roku 2009 odešel na hostování do Zlína. Ve Zlíně prožil povedenou sezonu a patřil k oporám mužstva, ale ani jeho výborné výkony nezabránily pádu Zlína. V sezoně 2009/10 hostoval v 1. FC Brno, kde byl fanoušky zvolen nejlepším hráčem sezóny. V červnu 2011 zde ukončil profesionální hráčskou kariéru a jako hráč se vrátil do Líšně.\n\nV české nejvyšší soutěži odehrál 350 utkání, vstřelil 67 branek (FC Zbrojovka Brno 174 / 40, SK Slavia Praha 153 / 25, FC Zlín 13 / 1 a 1. FC Slovácko 10 / 1). Další 24 starty a 3 branky zaznamenal v nejvyšší ruské soutěži za FK Rubin Kazaň. Dvakrát byl nejlepším střelcem Zbrojovky: 1996/97 (jako vůbec první záložník v historii klubu) a 2010/11 (dělené s Tomášem Doškem).\n\nPoslední prvoligový gól vstřelil jako kapitán Zbrojovky ve svém posledním prvoligovém startu. Stalo se tak v sobotu 28. května. 2011 v Brně na Srbské, kdy v 54. minutě rozvlnil síť Jablonce. V zápase, v němž se domácí loučili s nejvyšší soutěží, snižoval průběžný stav na 2:4. Zbylé dvě branky Zbrojovky dal T. Došek (1:0 a 3:4), góly Jablonce obstarali Lafata (1:2 a 1:4), Třešňák (1:1) a brněnský odchovanec Vaněk (1:3).\n\nV kvalifikaci o Ligu mistrů nastoupil v 10 zápasech, dal 2 góly (vše za SK Slavia Praha), v Poháru UEFA zaznamenal celkem 42 startů a 11 branek (SK Slavia Praha 38 / 10, FC Boby Brno 4 / 1) a 3 zápasy (2 góly) v Poháru Intertoto za Boby Brno.\n\nRichard Dostálek odehrál za českou reprezentaci do 21 let v letech 1994–1996 celkem 8 zápasů (4 výhry, 2 remízy, 2 prohry), v nichž se jedenkrát střelecky prosadil. Bylo to v kvalifikačním utkání proti domácímu Norsku 15. srpna 1995, svým gólem přispěl k vítězství českého týmu 4:3 (vyrovnával v 37. minutě na 1:1).\n\nV A-mužstvu České republiky debutoval 4. září 1996 v přátelském utkání proti hostujícímu Islandu, nastoupil za stavu 2:1 pro domácí na závěrečných 9 minut utkání. Tímto výsledkem střetnutí skončilo. Celkem odehrál v národním týmu 5 utkání (bilance 4 výhry a 1 remíza), všechna jako střídající hráč.\n\nGól Richarda Dostálka v české reprezentaci do 21 let \n\nZápasy Richarda Dostálka v A-mužstvu české reprezentace \nV sezoně 2011/12 hrál za SK Líšeň v MSFL, kde si připsal 22 starty a 5 vstřelených branek. Na podzim 2012 nastupoval za MFK Vyškov v divizi (sk. D), ve 14 startech dal 3 góly. Na jaře 2013 se vrátil do MSFL, kde za MSK Břeclav nastoupil ve 12 utkáních a vsítil 1 gól. V ročníku 2013/14 hrál opět za divizní Líšeň (20 startů a 5 branek), na podzim 2014 odehrál za Líšeň poslední 3 zápasy v MSFL, aniž by skóroval.\n\nOd jara 2015 hrál v Přeboru Jihomoravského kraje za FK SK Bosonohy, po sezoně 2017/18 měl na kontě 29 branek v nejvyšší jihomoravské soutěži (jaro 2015: 4 branky, 2015/16: 21/15, podzim 2016: 7/4, 2017/18: 10/6). Vzhledem ke svému trenérskému vytížení zanechal během podzimu 2016 aktivního hraní. Během podzimu 2017 začal opět nastupovat za Bosonohy.\n\nV sezoně 2011/12 působil na podzim jako sportovní ředitel FC Zbrojovka Brno, přičemž nastupoval za Líšeň. V průběhu jarní části sezony se stal hrajícím asistentem trenéra Zbyňka Zbořila právě v Líšni, tamtéž vedl i mladší žáky v kategorii U12. Pro sezonu 2012/13 se stal posilou divizního Vyškova, kde působil opět v roli hrajícího asistenta trenéra Zbyňka Zbořila, který se do Vyškova taktéž přesunul z Líšně. Od léta 2013 byl trenérem juniorky Brna. V sezoně 2013/14 obsadil s obhájcem titulu z juniorské ligy druhé místo, o rok později to bylo třetí místo. V sezoně 2015/16 skončilo mužstvo osmé. Po této sezoně se přesunul k A-mužstvu, kde už souběžně působil jako asistent od sezony 2014/15. Po čtvrtém kole podzimu 2017 byl odvolán Svatopluk Habanec a hlavním trenérem byl jmenován Richard Dostálek. Začal senzačním vítězstvím nad Spartou Praha, následující série čtyř porážek vška vyústila i v jeho odvolání. A-mužstvo Zbrojovky Brno převzal Roman Pivarník.\n\n\n\n\n"}
{"id": "446878", "url": "https://cs.wikipedia.org/wiki?curid=446878", "title": "Plavení", "text": "Plavení\n\nPlavení může být:\n\n"}
{"id": "446885", "url": "https://cs.wikipedia.org/wiki?curid=446885", "title": "Woodburytypie", "text": "Woodburytypie\n\nWoodburytypie je fotografický proces a zároveň je tak označována fotografie, která vznikne tímto postupem. Tento proces vytváří plynule tónovaný obraz s mírným reliéfem. Z pochromovaného želatinového filmu po naexponování vznikne fotografický negativ, na kterém želatina v poměru k množství světla ztuhne. Pak se film vyvíjí v horké vodě, aby se odstranila veškerá nenaexponovaná želatina, a usuší se. Následně se lisuje olověným listem olova tlakem 5000 psi (\"pounds per square inch\" = libry na čtvereční palec; 1 psi = 6894,757 Pa). Vznikne tak hlubotisková deska. Následně se používá jako forma, která se naplní pigmentovanou želatinou. Želatinová vrstva se pak obtiskne na papírovou podložku. \n\nWoodburytypii vynalezl a vyvinul Walter B. Woodbury v roce 1864 a poprvé byla použita v publikaci v roce 1866 a široce rozšířena pro knižní ilustrace přibližně v letech 1870 - 1900.\n\nBarret Oliver, americký herec a fotograf, v roce 2007 vydal knihu \"Historie woodburytypie\" (ISBN 1-887694-28-5) inspirované procesem woodburytypie. Také Oliver své vlastní práce reprodukuje touto tiskovou technikou.\n\n\n\n"}
{"id": "446886", "url": "https://cs.wikipedia.org/wiki?curid=446886", "title": "Oldřich Janota", "text": "Oldřich Janota\n\nOldřich Janota (* 27. srpna 1949 v Plzni) je český písničkář, kytarista, zpěvák a experimentální hudebník.\n\n\nV roce 2009 vyšlo album \"\", na kterém různí hudebníci hrají Janotovy písně.\n\n\n\n\n"}
{"id": "446888", "url": "https://cs.wikipedia.org/wiki?curid=446888", "title": "Povodeň v Česku (2009)", "text": "Povodeň v Česku (2009)\n\nPovodeň v roce 2009 se stala třetí nejhorší katastrofou v novodobé historii České republiky. K 29. červnu si vyžádala 13 lidských životů a škody podle odhadu přesahují 5,6 miliard korun. Povodeň začala 23. června.\n\n\n\n\n\n\n\n\n\n\n\n\n\n\n"}
{"id": "446897", "url": "https://cs.wikipedia.org/wiki?curid=446897", "title": "Script for a Jester's Tear", "text": "Script for a Jester's Tear\n\nScript For A Jester's Tear je první album progresivní rockové kapely Marillion. Bylo vydáno v roce 1983. Tohle je jediné album Marillion s bubeníkem Mickem Pointerem. Remaster alba vyšel jako 2 CD v září 1997.\n\n\n\n\nhosté\n"}
{"id": "446898", "url": "https://cs.wikipedia.org/wiki?curid=446898", "title": "Hostinský pivovar Moritz", "text": "Hostinský pivovar Moritz\n\nMinipivovar Moritz byl založen v roce 2006 a dodává pivo do stejnojmenného hostince v Olomouci. Pojmenován byl na počest Moritze Fischera, olomouckého podnikatele ve stavebnictví.\n\nRestaurace je nekuřácká a připravuje jídla haličské (např. polský baršč), židovské (šoulet, cimes) a české kuchyně. V letních měsících funguje i zahrádka přes ulici, kde probíhají i občasné koncerty.\n\nV roce 2007 byl v průvodci \"Good Beer Guide Prague and the Czech Republic\", publikovaném britskou CAMRA (Campaign for Real Ale), zařazen mezi 10 nejlepších českých pivovarů.\n\nNepasterizované a nefiltrované pivo:\n\n"}
{"id": "446902", "url": "https://cs.wikipedia.org/wiki?curid=446902", "title": "Březina (hrad)", "text": "Březina (hrad)\n\nBřezina je zřícenina hradu nad koupalištěm v obci Březina v okrese Rokycany v Plzeňském kraji. Zřícenina stojí v zámeckém parku na skalnatém návrší v nadmořské výšce 500 m. Jako součást zámeckého areálu jsou pozůstatky hradu chráněny jako kulturní památka ČR.\n\nHrad byl založen na skalnatém ostrohu ve 14. století a první písemná zmínka o něm pochází z roku 1389, kdy náležel Jindřichovi z Elsterberka. Později vystřídal řadu majitelů a v 17. století téměř zcela zanikl. V roce 1661 je hrad zmiňován již jako pustý. Roku 1810 Šternberkové, kteří sídlili na nedalekém zámku, upravili zříceninu obytné věže na novogotický altán.\n\nUprostřed opevněného areálu chráněného šíjovým příkopem stál donjon se zaoblenými nárožími. Východní nároží je mírně protaženo ve směru možného ostřelování. Ostatní zástavba nebo její zbytky zanikly při romantických úpravách na počátku 19. století.\n\n\n"}
{"id": "446908", "url": "https://cs.wikipedia.org/wiki?curid=446908", "title": "Žalm 1", "text": "Žalm 1\n\nŽalm 1 (\"„Blaze muži, který se neřídí radami svévolníků“\") je první kapitolou biblické Knihy žalmů. Okolnosti jeho vzniku, udávané ani skutečné, nejsou přesně známy, je však pravděpodobně mladší než ostatní žalmy a byl do knihy doplněn jako pozdní vsuvka. Svým obsahem a stylem připomíná spíše Knihu přísloví. Jeho obsah je asi takový to: Hospodin odměňuje spravedlivé za jejich spravedlnost a trestá nespravedlivé za jejich hříchy. Žalm je podán jako jakási „definice“ spravedlivého člověka v židovské teologii a i proto má první žalm velkou úlohu v židovském myšlení a kultuře.\n"}
{"id": "446909", "url": "https://cs.wikipedia.org/wiki?curid=446909", "title": "Fugazi (album)", "text": "Fugazi (album)\n\nFugazi je druhé album progresivní rockové kapely Marillion. Bylo vydáno v roce 1984. Tohle je první album Marillion s bubeníkem Ianem Mosleyem. Remaster alba vyšel jako 2 CD v únoru 1998.\n\n\n\n\nhosté\n"}
{"id": "446910", "url": "https://cs.wikipedia.org/wiki?curid=446910", "title": "Žalm 23", "text": "Žalm 23\n\nŽalm 23 (\"\"Hospodin je můj pastýř, nebudu mít nedostatek\"\", žalm 22 podle řeckého číslování) je jednou z básní z biblické Knihy žalmů. Popisuje dobrotivost Boha jako ochránce a pastýře. Patří k nejznámějším biblickým pasážím a nejoblíbenějším žalmům. Podle židovské tradice je jeho autorem král David, který byl v mládí sám pastýřem. Tento žalm je židy tradičně zpíván při třetím šabatovém jídlu v sobotu odpoledne a při některých dalších bohoslužbách včetně pohřebních. V křesťanské tradici je obraz Boha jako pastýře dále rozvinut a často používán - Kristus je pastýř a věřící jsou jeho ovce. Tomu odpovídá i křesťanské vnímání třiadvacátého žalmu. V pravoslaví je často součástí modliteb před eucharistií a také při zádušních obřadech. Mnoho křesťanů zná tento žalm zpaměti, je velmi často zhudebňován a je na něj mnoho odkazů v umění.\n\nNejstarší český překlad je citován podle meziřádkového českého textu v latinském tzv. Wittenberském žaltáři, který byl sepsán v 50. letech 14. století. Jednalo se o opis staršího překladu, který vznikl snad kolem roku 1300. S drobnými úpravami byl text převzat do tzv. první redakce českého biblického překladu, reprezentovaný Drážďanskou biblí (v té se vyskytuje \"posadil\" místo \"postavil\", \"pokrmnú\" místo \"pokrmu\", \"ve\" místo \"u pól\", \"prut\" místo \"metla\", \"připravil\" místo \"upravil\" atd.).\n\n"}
{"id": "446913", "url": "https://cs.wikipedia.org/wiki?curid=446913", "title": "Žalm 30", "text": "Žalm 30\n\nŽalm 30 (\"\"Hospodine, tebe vyvyšuji\"\", 29 podle řeckého číslování) je jedním z textů biblické knihy žalmů. Je nadepsán: \"\"Žalm. Píseň při posvěcení Hospodinova domu. Davidův.\"\" Za jeho autora je tedy ve shodě s tímto nadpisem pokládán král David, není to ovšem možno považovat za historicky prokazatelný fakt. Jde o žalm díkůvzdání, autor Bohu děkuje za milosrdenství a pomoc, které se mu od něj dostalo (což je jedno z nejčastějších témat knihy žalmů). V židovské liturgii je žalm znám jako modlitba mizmor šir, od 17. století jde o součást židovské denní modlitby. Také se často modlí o svátku Chanuka.\n"}
{"id": "446914", "url": "https://cs.wikipedia.org/wiki?curid=446914", "title": "Žalm 51", "text": "Žalm 51\n\nŽalm 51 (\"\"Smiluj se nade mnou, Bože\"\", podle řeckého číslování 50) je jedním z textů z biblické knihy žalmů. Patří k tzv. kajícným žalmům, je připisován králi Davidovi. Jeho nadpis (\"\"Pro předního zpěváka. Žalm Davidův, když k němu přišel prorok Nátan, protože vešel k Bat-šebě\".\") odkazuje na biblický příběh o ženě jménem Bat-šeba, jejíhož manžela David zabil, aby ji mohl svést. Když mu to později vyčetl prorok Nátan, David pochopil hříšnost svého činu a jako pokání se modlil právě tento žalm. Obsahem žalmu je tedy uznání vlastní hříšnosti a prosba o Boží milosrdenství a očištění. Žalm je v římskokatolické církvi znám také podle latinského incipitu Miserere mei, Deus, nebo častěji Miserere. Je velmi často zhudebňován, většinou právě na latinský text. Liturgicky užívány jsou z něho i jednotlivé úryvky (v židovské liturgii např. sedmnáctý verš jako úvod k modlitbě amida, v římskokatolické liturgii devátý verš ve chvíli, kdy kněz před mší žehná věřícím svěcenou vodou). Celek je v římskokatolické církvi často předepisován jako kajícná modlitba, je také součástí liturgie hodin. V pravoslaví je to jedna z ústředních modliteb, jde o základ tzv. tajiny pokání, je ale velmi častý i v jiných liturgických úkonech a jako denní modlitba. \n\nSmiluj se nade mnou, Bože, pro své milosrdenství,\n\npro své velké slitování zahlaď mou nepravost.\n\nSmyj ze mě úplně mou vinu,\n\na očist mě od mého hříchu.\n\nNeboť já svou nepravost uznávám,\n\nmůj hřích je stále přede mnou.\n\nJen proti tobě jsem se prohřešil,\n\nspáchal jsem, co je před tebou zlé,\n\ntakže se ukáže, jak je tvůj rozsudek spravedlivý,\n\nže jsi bez úhony ve svém soudu.\n\nHle, s vinou jsem se narodil\n\na v hříchu mě počala má matka.\n\nHle, líbí se ti upřímné srdce,\n\nve skrytu mě učíš moudrosti!\n\nPokrop mě yzopem a budu čistý,\n\numyj mě a budu bělejší než sníh.\n\nPopřej mi slyšet hlas veselí a radosti,\n\nať zajásají kosti, které jsi zdrtil.\n\nOdvrať svou tvář od mých hříchů\n\na zahlaď všechny mé viny.\n\nStvoř mi čisté srdce, Bože!\n\nObnov ve mně ducha vytrvalosti.\n\nNeodvrhuj mě od své tváře\n\na neodnímej mi svého svatého ducha.\n\nVrať mi radost ze své ochrany\n\na posilni mou velkodušnost.\n\nBezbožné budu učit tvým cestám\n\na hříšníci se budou obracet k tobě.\n\nZbav mě, Bože, trestu za prolitou krev,\n\nBože, můj spasiteli,\n\nať zajásá můj jazyk nad tvou spravedlností.\n\nOtevři mé rty, Pane,\n\naby má ústa zvěstovala tvou chválu.\n\nVždyť nemáš zálibu v oběti,\n\nkdybych věnoval žertvu, nebyla by ti milá.\n\nMou obětí, Bože, je zkroušený duch,\n\nZkroušeným a pokorným srdcem, Bože, nepohrdneš.\n\nPane, obšťastni Sión svou přízní,\n\nznovu zbuduj hradby Jeruzaléma.\n\nPak opět najdeš zalíbení v zákonitých obětech,\n\nv celopalech i žertvách,\n\nna oltář ti budou klást býčky.\n"}
{"id": "446916", "url": "https://cs.wikipedia.org/wiki?curid=446916", "title": "Žalm 67", "text": "Žalm 67\n\nŽalm 67 (\"„Kéž je nám Bůh milostiv“\", podle řeckého číslování 66) je součást biblické knihy žalmů. Je nadepsán: \"„Pro předního zpěváka za doprovodu strunných nástrojů. Zpívaný žalm.“\" a jeho obsahem je prosba o Boží požehnání a milosrdenství, a také o to, aby Hospodina uctívaly všechny národy světa. Přes svou krátkost (osm veršů) je literárně velmi důmyslně vystavěn, využívá například refrénu („\"Kéž ti, Bože, lidé vzdají chválu\"“). V římskokatolické církvi je znám pod latinským incipitem a je užíván mimo jiné v liturgii hodin. Je velmi oblíbený v protestantských církvích, například Martin Luther na něj složil parafrázi \"Es wolle Gott uns gnädig sein\", která je v luteránských církvích doposud užívaná jako hymnus.\n\nV \"Evangelickém zpěvníku\" je přebásnění žalmu od Jiřího Strejce (1536–1599) pod názvem \"Ó Pane, smiluj se nad námi\".\n\nŽalm zhudebnil Stanislav Klecandr s textem převzatým z Českého ekumenického překladu Bible a se skupinou Oboroh ho nahrál na album \"Kámen\" (1996).\n\nV židovské liturgii je žalm součástí pořádku modliteb na zakončení šabatu a modliteb doprovázejících požehnání měsíce. V mnoha komunitách se rovněž recituje na závěr společné modlitby ranní nebo odpolední.\n\nVzhledem k tomu, že žalm má v hebrejštině 49 slov a prostřední verš navíc 49 písmen, bývá tento žalm recitován i v liturgii počítání omeru po 49 dní od svátku pesach do svátku šavu'ot. Při této recitaci se doporučuje věnovat zvýšené soustředění \"(kavanu)\" na jedno slovo žalmu a jedno písmeno prostředního verše odpovídající pořadím příslušnému dni omeru.\n\nNa základě symetrické struktury sedmiverší a některých symbolických náznaků v textu vznikla tradice zapisovat žalm tak, že řádky textu vytvoří tvar menory. Čtení žalmu z takto zapsané předlohy přikládají kabalisté zvláštní význam, proto je toto zpodobení žalmu často zařazeno do siduru nebo zobrazeno na liturgických předmětech.\n"}
{"id": "446917", "url": "https://cs.wikipedia.org/wiki?curid=446917", "title": "Los Lobos", "text": "Los Lobos\n\nLos Lobos (španělsky Vlci) je americká rocková skupina ovlivněná tradiční španělskou a mexickou hudbou. Vznikla v roce 1973 v Los Angeles. První velké veřejné vystoupení měli na olympijském stadionu v Los Angeles. Největších úspěchů dosáhli v osmdesátých a devadesátých letech dvacátého století. Do Los Lobos patří: David Hidalgo, Louie Pérez, Cesar Rosas, Conrad Lozano, Steve Berlin a neoficiálním členem kapely je Cougar Estrada-Tour. Los Lobos zatím vydali 16 desek. Jejich největší hit je píseň La Bamba ze stejnojmenného filmu. Do dneška také získali tři ceny Grammy, jednu za soundtrack k filmu Desperado a dvě další za nejlepší mexicko-americký výkon. Coververzi jejich písně Angel dance vydal na albu Band of Joy v září roku 2010 Robert Plant, bývalý člen skupiny Led Zeppelin.\n\n\n"}
{"id": "446918", "url": "https://cs.wikipedia.org/wiki?curid=446918", "title": "RP-1", "text": "RP-1\n\nRP-1 (\"Rocket Propellant-1\" nebo \"Refined Petroleum-1\") je americké označení vysoce rafinované formy petroleje používané jako palivo raketových motorů. V Rusku (resp. bývalém Sovětském svazu) byla vyvinuta prakticky stejná paliva značená T-1 a RG-1. Chemicky má téměř shodné vlastnosti jako petrolej, ale obsahuje minimum nečistot, které se v ropných produktech běžně vyskytují. Omezení nečistot se týká hlavně síry, jejích sloučenin a uhlovodíků jako alkeny a areny. V porovnání s kapalným vodíkem (LH2) je RP-1 levnější, lépe skladovatelné (kapalný vodík vyžaduje kryogenní technologie), ale poskytuje menší specifický impuls (I). Oproti hydrazinu a jeho derivátům má vyšší I a není toxické, na druhou stranu ho však nelze skladovat dlouhodobě v nádržích a proto se nehodí jako palivo pro dlouhotrvající kosmické mise. \n\nPalivo RP-1 bylo vyvinuto v polovině 50. let 20. století, kdy docházelo ke zvyšování výkonů raketových motorů a to s sebou přinášelo vyšší teploty a tlaky. Potřeba chlazení těchto výkonných motorů vedla k využití regenerativního systému chlazení, kdy celý objem paliva proudí soustavou chladicích kanálů a odvádí teplo z kritických míst motoru. Vysoká teplota a přítomnost síry způsobovala disociaci molekul a následnou polymeraci jednotlivých složek. Produkty těchto reakcí často způsobovaly zanášení nebo ucpání chladicích kanálků, což vedlo k přehřátí a následnému propálení částí motoru. RP-1 bylo zbaveno sirnatých látek, alkenů a arenů a tím se výrazně zvýšila spolehlivost motorů.\n\nRP-1 je díky své ceně, nižším nárokům na skladování a celkově nižším nárokům na technologickou úroveň raketového motoru, používán převážně jako palivo nižších stupňů nosných raket. Používaly jej americké rakety Atlas, Thor, Rakety Delta, Saturn 5 a další. V bývalém Sovětském svazu je petrolej pro raketové motory označován T-1 a RG-1 a jeho vlastnosti jsou téměř shodné s RP-1. Jediný rozdíl je jeho vyšší hustota, 820 – 850 kg/m oproti 810 u RP-1. Všechny rakety patřící do rodiny raket R7 (Vostok, Sojuz) používají tuto variantu RP-1. Ačkoli je RP-1 používán převážně pro kosmické aplikace, první mezikontinentální balistické rakety USA (SM-65 Atlas, SM-68 Titan) i SSSR (R7) jej používaly, avšak byly brzo nahrazeny jinými typy s motory na tuhé pohonné látky nebo palivy na bázi hydrazinu.\n\nJak je již psáno výše, hlavní nečistoty představovaly přirozeně se vyskytující ropné nečistoty a složky vzniklé disociací a polymerací složek petroleje. Hlavním zdrojem problémů bývají sirnaté látky, protože při vysokých teplotách způsobují korozi kovů a navíc i malé množství síry podporuje polymeraci. Další složky, které musí být odstraněny jsou alkeny a areny, které mají tendenci polymerovat nejen při zvýšených teplotách, ale i při dlouhodobém skladování. Díky tomu je RP-1 méně toxické než benzín a ostatní letecká paliva. Oproti klasickému petroleji neobsahuje RP-1 lineární alkany, ale složitější větvené a cyklické molekuly. Nejžádanější složkou RP-1 jsou polycyklické řetězce s C a více. Kromě chemických nečistot musí být odstraněny i mechanické nečistoty jako prach a saze, které zanáší palivové vedení a působí opotřebení ventilů a čerpadel, která používají RP-1 jako mazivo. RP-1 lze teoreticky získat (po dostatečném zpracování) z jakékoli ropy, ale v praxi se používá pouze vysoce kvalitní ropa z několika nalezišť.\n\n\n\n\n"}
{"id": "446920", "url": "https://cs.wikipedia.org/wiki?curid=446920", "title": "Žalm 74", "text": "Žalm 74\n\nŽalm 74 (\"\"Bože, zanevřel jsi na nás natrvalo?\"\", podle řeckého číslování 73) je součást biblické Knihy žalmů. Je nadepsán: \"\"Poučující, pro Asafa\".\" Jeho obsahem je nářek židovské komunity nad neštěstím v babylónském zajetí a prosba o to, aby byl židovský národ díky Boží moci osvobozen. V žalmu se patrně odráží příběh o stvoření světa (v detailech odlišný od podání knihy Genesis), a dá se předpokládat, že jde o pozůstatky původních náboženských tradic (podobně jako v žalmu 89), někteří badatelé upozorňují na souvislosti s eposem Enúma eliš. Žalm využívá bohaté básnické prostředky a metaforické obrazy. \n"}
{"id": "446923", "url": "https://cs.wikipedia.org/wiki?curid=446923", "title": "Žalm 83", "text": "Žalm 83\n\nŽalm 83 (\"\"Bože, nebuď zticha, nemlč\"\", podle řeckého číslování 82) je součást biblické knihy žalmů. Je nadepsán \"\"Píseň. Žalm pro Asafa.\"\", a jde o poslední žalm, v jehož nadpisu se takto vyskytuje nejasné jméno Asaf. Také je to poslední žalm z tzv. \"elohistických\" žalmů, v nichž je převážně užíváno Boží jméno Elohím (žalmy 42-83), viz článek Boží jména v judaismu. Obsahově je to jakýsi celonárodní nářek Izraelitů nad tím, že je jejich země obklíčena nepřáteli (kteří jsou podrobně a konkrétně vyjmenováni) a prosba o pomoc ze strany Boha. Je těžké určit, zda se žalm vztahuje k nějakému konkrétnímu historickému nebezpečí, nebo jestli jde o napadení obecné nebo metaforické, na základě některých historických narážek se ale odhaduje, že žalm vznikl v 9. – 7. století př. n. l. Jazykově a interpretačně jde o jeden z nejobtížnějších žalmů, obsahuje totiž mnoho těžko přeložitelných pasáží a také využívá jemné rozdíly mezi Božími jmény. Verš 83,19 (\"\"ať poznají, že ty jediný, jenž Hospodin máš jméno, jsi ten nejvyšší nad celou zemí\"\") je jedním ze základů teologie Svědků Jehovových, protože na něm dokládají svou tezi, že jediným pravým jménem Boha je Jehova (zde překládáno jako Hospodin). Jde ale o významově velmi sporné místo a tento výklad nemusí být správný. "}
{"id": "446924", "url": "https://cs.wikipedia.org/wiki?curid=446924", "title": "Žalm 89", "text": "Žalm 89\n\nŽalm 89 („\"O Hospodinově milosrdenství chci zpívat věčně“\", podle řeckého číslování 88) je součást biblické Knihy žalmů. Žalm je nadepsán „\"Poučující, pro Étana Ezrachejského.“\", z čehož se usuzuje, že pochází z doby krále Šalamouna (Étan Ezrachejský je zmiňován jako mudrc, žijící právě v této době). Žalm popisuje Boží moc a milosrdenství, které prokazuje Bůh lidem, na příkladu krále Davida. V závěru ale zdůrazňuje, že Bůh své sliby milosrdenství, dané Davidovi, nedodržel a trestá ho za jeho hříchy. Obrazy z tohoto žalmu (především obraz Boha coby milosrdného pastýře) jsou využívány v Novém zákoně. \n"}
{"id": "446925", "url": "https://cs.wikipedia.org/wiki?curid=446925", "title": "Žalm 91", "text": "Žalm 91\n\nŽalm 91 (\"„Kdo v úkrytu Nejvyššího bydlí“\", podle řeckého číslování 90) je součást biblické Knihy žalmů. Je znám také pod latinským incipitem . Nemá žádný nadpis. Obsahem žalmu je líčení toho, jak Bůh chrání své lidi před veškerým neštěstím. V židovské liturgii jde mimo jiné o podstatnou součást pohřebních obřadů a také šabatové ranní modlitby a modlitby pro ukončení šabatu. V římskokatolické církvi jde o součást modlitby kompletáře, v pravoslaví o součást časoslovu.\n\n"}
{"id": "446927", "url": "https://cs.wikipedia.org/wiki?curid=446927", "title": "Žalm 95", "text": "Žalm 95\n\nŽalm 95 (\"\"Pojďte, zaplesejme Hospodinu\"\", podle řeckého číslování žalm 94) je biblický žalm. Není nijak nadepsán, je anonymní (Septuaginta jej připisovala králi Davidovi). Patrně šlo o jeden z liturgických zpěvů z období jeruzalémského chrámu. Jeho obsahem je chvála Boží dobroty a moci, jíž využívá k tomu, aby zajistil štěstí svého lidu. V závěru žalmu je ale připomenuto, že byli Izraelité potrestáni za své selhání a nevěrnost čtyřicetiletým putováním na poušti. Žalm se tedy po sedmém verši zřetelně dělí na dvě části, což vede k domněnce, že šlo původně o fragmenty dvou textů, které byly až v pozdějším období spojeny do jednoho. V římskokatolické církvi je znám pod latinským názvem Venite, exultemus Domino (někdy jen Venite) a je jednou z klíčových součástí liturgie hodin (je hlavní součástí modlitby \"invitatiorium\").\n\nPojďme, jásejme Hospodinu,\n\noslavujme Skálu své spásy,\n\npřistupme před něho s chvalozpěvy\n\na písněmi mu zajásejme!\n\nNeboť veliký Bůh je Hospodin\n\na veliký Král nade všemi bohy.\n\nV jeho ruce jsou hlubiny země\n\na jemu patří výšiny hor.\n\nJeho je moře, vždyť on je učinil,\n\ni souš, kterou zhnětly jeho ruce.\n\nPojďme, padněme, klaňme se,\n\npoklekněme před svým tvůrcem, Hospodinem!\n\nNeboť on je náš Bůh\n\na my jsme lid, který pase, stádce vedené jeho rukou.\n"}
{"id": "446928", "url": "https://cs.wikipedia.org/wiki?curid=446928", "title": "Žalm 100", "text": "Žalm 100\n\nŽalm 100 („\"Hlahol Hospodinu, celá země!\"“, podle řeckého číslování žalm 99) je součást biblické knihy žalmů. Je velmi krátký, má pouze pět veršů. Je nadepsán jako: „\"Žalm k díkůvzdání\"“ a jeho obsahem je vyjádření vděčnosti Bohu za jeho milosrdenství (to je jedno z typických témat žalmů). Žalm patrně vznikl jako součást liturgie v jeruzalémském chrámu. V židovské liturgii je žalm znám jako Mizmor le-toda, , a užíván jako součást denní modlitby. Je velmi často užíván v římskokatolické církvi, a také (zejména pod latinským incipitem ) velmi často zhudebňován.\n"}
{"id": "446932", "url": "https://cs.wikipedia.org/wiki?curid=446932", "title": "William Rehnquist", "text": "William Rehnquist\n\nWilliam Hubbs Rehnquist (1. říjen 1924 Milwaukee, Wisconsin – 3. září 2005 Arlington, Virginie) byl americký politik, člen a 16. předseda Nejvyššího soudu USA.\n\nVe druhé světové válce bojoval jako letec, pak působil jako úředník u Nejvyššího soudu USA (1952–1953). Zapojil se do politiky jako náměstek ministra spravedlnosti USA (1969–1971). Roku 1971 se stal soudcem Nejvyššího soudu USA a 17. září 1986 jeho předsedou.\n\nByl jeden ze dvou soudců, kteří byli proti rozhodnutí ve sporu Roe vs. Wade a zasazoval se o to, aby měly státy velkou volnost jednání k regulování interrupce. Stal se u soudu hlavním zastáncem omezování soudních pravomocí. Předsedal v Senátu impeachmentu Billa Clintona.\n\nPohřben je na Arlingtonském národním hřbitově.\n\nNa základě americké tradice do jeho rukou složil prezidentskou přísahu:\n\n"}
{"id": "446934", "url": "https://cs.wikipedia.org/wiki?curid=446934", "title": "Památník politických vězňů (Valdice)", "text": "Památník politických vězňů (Valdice)\n\nPamátník politických vězňů ve Valdicích je věnovaný politickým vězňům a obětem komunistického režimu v Československu. Je umístěn před bránou valdické věznice. Památník, jehož autorem je sochař Jiří Sozanský, byl odhalen 4. června 2009.\n\nPrvní památník politických vězňů a obětí komunismu vytvořil Jiří Sozanský v roce 1990 v areálu věznice v místě bloku pro doživotně odsouzené. Šlo o první dílo svého druhu v postkomunistických zemích. Byl po léta veřejně nepřístupný, roku 2008 byl demontován a jeho pozůstatky byly převezeny do památníku Vojna u Příbrami. Volné místo bylo využito při rozšíření věznice – byly tu postaveny vycházkové dvory a hřiště pro odsouzené s nejtěžšími tresty. \n\nNa veřejném prostranství před věznicí byl postaven památník nový. Podle původního výtvarného záměru autora, vypracovaného ve spolupráci s architektem Davidem Vávrou, za památníkem měla stát ještě přibližně 2,5 metru vysoká betonová zeď. Tuto variantu ale valdičtí zastupitelé dvakrát jednomyslně zamítli z bezpečnostních důvodů. Podle Sozanského ale k zamítnutí došlo z politických příčin a kvůli spjatosti části místních obyvatel s komunistickým režimem. Sozanský dále uvedl, že varianta bez betonové zdi může obci usnadnit případnou budoucí demontáž díla.\n\nPamátník tvoří sousoší vězně, který je připoután k šikmé stěně, a na něj útočícího psa. Hlavním materiálem je bronz. Odlití bylo provedeno v umělecké slévárně v Horní Kalné. Náklady na dílo činily 2,5 milionu Kč.\n\n"}
{"id": "446937", "url": "https://cs.wikipedia.org/wiki?curid=446937", "title": "Arlingtonský národní hřbitov", "text": "Arlingtonský národní hřbitov\n\nArlingtonský národní hřbitov (anglicky: Arlington National Cemetery) se nachází v americkém státě Virginie. Hřbitov byl založen během americké občanské války na pozemku rodiny generála Leeho a jeho manželky Marry Ann Custis Leeové, která byla přímým potomkem Marthy Washingtonové. Je situován při řece Potomac a nachází se v blízkosti budovy Pentagonu. Dopravní obsluha je zajišťována washingtonským metrem, stanice Arlington Cemetery.\n\nCelková plocha hřbitova činí 2,53 km² a je zde pochováno 400 000 mrtvých a uloženo 5000 uren. Jsou zde též pochováváni američtí veteráni a padlí vojáci, počínaje americkou občanskou válkou a válkou v Iráku a Afghánistánu konče. Prvním pochovaným vojákem byl William Henry Christman, pohřeb se konal dne 13. května 1864.\n\nMezi známé osobnosti pochované na tomto hřbitově patří např.: John Fitzgerald Kennedy, Robert Kennedy, Jacqueline Kennedyová, William Howard Taft, Hiram Bingham, William F. Halsey aj.\n\nRežisér Miloš Forman zde také natáčel závěrečnou scénu filmu Vlasy s písní Let the Sunshine In.\n\n\n"}
{"id": "446939", "url": "https://cs.wikipedia.org/wiki?curid=446939", "title": "Brandon Walters", "text": "Brandon Walters\n\nBrandon Walters (* 1996) je australský herec známý svým hereckým výkonem ve filmu Austrálie. Je původním obyvatelem Austrálie.\n\nWaltersovi byla v šesti letech diagnostikována leukémie, kterou po roce léčení v nemocnici v Perth úspěšně vyléčil. Léčbu tak dokončil v roce 2003.\n\nRežisér filmu Austrálie Baz Luhrmann hledal pro roli domorodého chlapce Nullaha herce téměř dvanáct měsíců, když jeden člen štábu spatřil Walterse se svým otcem na koupališti v Broome roku 2007. Když poslal fotografii režisérovi, odepsal mu, že se o chlapce velmi zajímá. Walters nikdy dříve neopustil Západní Austrálii, a tak se spolu s několika dalšími uchazeči přesunul do Sydney. Nakonec jeho rodina spolu s Luhrmannem jeli kempovat nedaleko Broome, kde se Walters definitivně rozhodl roli vzít. Když se dostavil na natáčení, neměl tušení, kdo je Nicole Kidman nebo Hugh Jackman. I přes tento fakt se s hlavní představitelkou poměrně sblížil a ta se rozhodla ho nadále podporovat v jeho kariéře.\n\n"}
{"id": "446941", "url": "https://cs.wikipedia.org/wiki?curid=446941", "title": "Josef Starkl", "text": "Josef Starkl\n\nJosef Starkl II. (4. února 1929 Frauenhofen – 13. července 2005 Druhanice, část Chotusic) byl rakouský zahradník, šlechtitel růží a podnikatel působící od 90. let až do své smrti na území České republiky.\n\nJednalo se o majitele prvního zahradního centra v Rakousku. Jako první zavedl v Rakousku samoobslužný prodej v zahradních školkách. Byl průkopníkem v oblasti zásilkového obchodu s živými rostlinami. Specializoval se na ovocné stromky a keře, okrasné dřeviny a především růže. V roce 1960 dovezl z USA balicí stroj, který umožňoval denně zabalit mnohonásobně více růží, než bylo v té době obvyklé. Rozšířil také nabídku odrůd růží na Evropském trhu a získal označení: \"Král růží\". \n\nStarklův zásilkový obchod se ovšem rovněž stal terčem kritiky, pro sytě barevné fotografie v katalogu firmy, které zkreslovaly skutečnou barvu květů a vytvářely nesprávné představy o kvalitě a především o velikosti dodaného materiálu, což samozřejmě nelze klást za vinu prodejci. Změnu v celé situaci znamenalo převzetí společnosti v roce 2005 synem Josefem Starklem III. Přepracoval zcela původní strategii kritizovaných katalogů a propagačních materiálů a to jak v tištěné podobě, tak především v rámci internetového prodeje. Podle zveřejněných informací následně byla firma Josefa Starkla v letech 2010 až 2016 zvolena čtenáři časopisu Receptář Nejlepším zahradnictvím a získala ocenění ShopRoku 2015. \n\nJosef Starkl byl v čele zahradnické rodiny Starklů sídlící ve Frauenhofenu. V roce 1992 založil zásilkový obchod a zahradní centrum s rozsáhlými školkami v Čáslavi v České republice. Zde se nadále věnoval šlechtění a pěstování růží. Každoročně organizoval v zahradním centru v Čáslavi rozsáhlé tematické výstavy rostlin. Zemřel v roce 2005 při práci ve svém zahradnictví v Česku.\n\n"}
{"id": "446944", "url": "https://cs.wikipedia.org/wiki?curid=446944", "title": "Václav Jelínek", "text": "Václav Jelínek\n\nVáclav Jelínek (* 12. července 1978, Most) je český zpěvák a skladatel, který se stal známým hlavně svým působením v popové skupině Lunetic.\n\nVáclav Jelínek dříve pracoval jako truhlář.\n\nV Luneticu vystupoval spolu s Davidem Škachem, Martinem Kociánem a Alešem Lehkým.\n\nUž od brzkého věku se Václav Jelínek věnoval karate, bavil ho, ale především tanec. S Davidem Škachem později vytvořili i taneční skupinu. Na diskotéce se seznámili s Martinem Kociánem a Alešem Lehkým. Tak vznikla nejslavnější skupina devadesátých let Lunetic. S jejich nejznámějšími hity jako Máma, Cik-Cak nebo Chtěl bych tě líbat plnili koncertní haly nepřetržitě. Skupina celkem napsala 4 alba. Václav Jelínek poté ještě vydal svoje vlastní album Pod vodou.\n\n"}
{"id": "446951", "url": "https://cs.wikipedia.org/wiki?curid=446951", "title": "Ján Ursíny", "text": "Ján Ursíny\n\nJán Ursíny (11. října 1896 Rakša – 8. ledna 1972 Rakša) byl slovenský a československý politik, v meziválečném období člen agrární strany, po válce předák Demokratické strany, církevní (evangelický) hodnostář a účastník protifašistického odboje.\n\nNarodil se na Slovensku Jánu Ursínymu a Márii rozené Poloncové. Ve 30. letech 20. století se aktivně angažoval ve československém agrárním hnutí, které reprezentoval i jako poslanec parlamentu ČSR za agrární stranu. V parlamentních volbách v roce 1935 získal za agrárníky poslanecké křeslo v Národním shromáždění. Poté, co se roku 1935 stal agrárník Milan Hodža premiérem, prosadil Ursíny zřízení Akčního výboru slovenských koaličních poslanců a stal se jeho předsedou. Spolupracoval s Milanem Hodžou, s jeho čechoslovakistickým názorem se však neztotožňoval. V rámci agrární strany reprezentoval autonomistické křídlo, ale zároveň odmítal autonomistickou agitaci slovenských ľuďáků.\n\nPo Mnichovu se v říjnu 1938 podílel za agrární stranu na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. Do textu dohody prosadil větu, podle které bude přijetím autonomie česko-slovenský státoprávní poměr vyřešený. V poslanecké sněmovně setrval až do zrušení parlamentu v březnu roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nZa tzv. slovenského štátu byl vězněn.\n\nByl jedním z organizátorů a jeden z přímých iniciátorů slovenského národního povstání. Již v prosinci 1943 patřil mezi signatáře takzvané vánoční dohody, kterou se komunistický a nekomunistický odboj dohodly na společném postupu. Po vypuknutí povstání 29. srpna 1944 se jako zástupci Slovenské národní rady společně s Lacem Novomeským účastnili jednání v Londýně (s Edvardem Benešem) a v Moskvě. Během jednání odmítal v debatách o poválečném uspořádání návrat k čechoslovakistické podobě meziválečné republiky a prosazoval silnější pravomoce slovenských orgánů.\n\nZa SNP zasedal v povstaleckém Sboru pověřenců. V 1. Sboru pověřenců a 2. Sboru pověřenců byl pověřencem pro věci hospodářské a zásobovací (v 1. Sboru pověřenců společně s Jánem Púllem).\n\nV roce 1944 se podílel na vzniku Demokratické strany spojením různých nesocialistických proudů slovenského odboje. Na sjednocovacím sjezdu 17. září 1944 byl zvolen předsedou strany (čestným předsedou se stal Vavro Šrobár). Ve funkci byl potvrzen na sjezdu v dubnu 1945. V červnu 1945 se politicky utkal o post předsedy strany s Jozefem Lettrichem, který v červenci 1945 skutečně Ursínyho vystřídal a nastoupil až do roku 1948 do čela strany. Ursíny se stal místopředsedou. Po podepsání takzvané \"aprílové (dubnové) dohody\" na jaře 1946, kterou Demokratická strana vyšla programově i personálně vstříc katolickému politickému táboru, se Ursíny stal členem užšího předsednictva strany.\n\nV období únor - duben 1945 působil na postu pověřence zemědělství a pozemkové reformy (v únoru 1945 s ním tento post krátce zastával i komunista Michal Falťan).\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V letech 1945-1946 byl taky poslancem Prozatímního Národní shromáždění za Demokratickou stranu. V parlamentu setrval do parlamentních voleb v roce 1946, pak se stal členem Ústavodárného Národního shromáždění, kde zasedal až do roku 1948.\n\nZastával i vládní posty. V letech 1945-1947 byl náměstkem předsedy vlády (vicepremiérem) v první vládě Zdeňka Fierlingera, druhé vládě Zdeňka Fierlingera i první vládě Klementa Gottwalda.\n\nJeho politická kariéra skončila ještě před únorovým převratem. V roce 1947 byl sesazen z funkcí, následně zatčen a odsouzen. Již od roku 1946 totiž slovenští komunisté stupňovali kampaň proti nekomunistickým stranám, při níž komunisté argumentovali propojením Demokratické strany s ľudáckými elementy. V červenci 1947 měl Klement Gottwald projev na Devíně, v němž varoval před \"ľudáckou reakcí\" a autonomistickými tendencemi. Ursíny mu veřejně odpověděl s tím, že Košický vládní program z roku 1945, na kterém se podílela i KSS, dával Slovensku výrazné pravomoci a již za války slovenští komunisté mluvili o autonomii/federaci. Situace se vyhrotila v září 1947, kdy Státní bezpečnost zjistila, že Otto Obuch, tiskový tajemník Ursínyho, má kontakty na ľudácký exil a sám byl za slovenského státu pracovníkem úřadu propagandy. 23. září byl Obuch zatčen a následně proběhla policejní prohlídka Ursínyho kanceláře. Ursíny sám zpětně vysvětloval, že Obucha zaměstnal, aniž by věděl o jeho ľudácké minulosti a kontaktech na exil a když to zjistil, měl v úmyslu ho ještě před jeho zatčením propustit, ale už to nestihl. Ursíny byl viněn z toho, že Obuchovi vyzradil obsah jednání československé vlády o ostraze uranových dolů v Jáchymově. Premiér Klement Gottwald sice Ursínyho ujišťoval, že osobně proti němu nic nemá, ale požadoval jeho rezignaci na post ve vládě. I prezident Edvard Beneš se připojil k požadavku rezignace s tím, že sice nebyl spáchán trestný čin, ale přijetím Obucha se měl Ursíny dopustit politické chyby. Ursíny rezignoval 30. října 1947 poté, co mu bylo přislíbeno utvoření zvláštní komise, která by jeho případ vyšetřila. Komise se nicméně nikdy nesešla a 3. ledna 1948 oznámil ministr vnitra Václav Nosek, že na Ursínyho bude podáno trestní oznámení. Paralelně s Ursínym se rozběhly podobné kauzy i u dalších předáků Demokratické strany. Miloš Bugár a Ján Kempný čelili trestnímu oznámení.\n\nFormálně byl obviněn až po únorovém převratu v roce 1948 (před Únorem se Státní bezpečnost zdráhala poslat vyšetřovací spis k soudu pro nedostatečné důkazy). Šlo o trestný čin vědomého ohrožení obranyschopnosti republiky (kauza údajného vyzrazení jednání vlády o uranových dolech). Ursíny se hájil tím, že v dotyčné době vláda o jáchymovských dolech vůbec nejednala. Bylo mu také kladeno za vinu, že umožnil Obuchovi získat interní zápis o jednání vlády o milosti pro odsouzeného prezidenta slovenského státu Jozefa Tisa. Vlastní soudní proces probíhal již s menším zájmem od dubna 1948. Ursíny byl odsouzen na sedm let. Propuštěn byl v roce 1953, do politického života se již nezapojil. Demokratickou stranu mezitím ovládlo prokomunistické křídlo a proměnilo ji na Stranu slovenské obrody jako satelitní formaci závislou na KSČ.\n\nV roce 1964 byl rehabilitován a Nejvyšší soud zrušil jeho rozsudek z roku 1948.\n\n\n"}
{"id": "446952", "url": "https://cs.wikipedia.org/wiki?curid=446952", "title": "Otto Pick", "text": "Otto Pick\n\nOtto Pick může být:\n"}
{"id": "446953", "url": "https://cs.wikipedia.org/wiki?curid=446953", "title": "Dědkov (Blízkov)", "text": "Dědkov (Blízkov)\n\nDědkov () je vesnice v okrese Žďár nad Sázavou, část obce Blízkov . Ke dni 28. 8. 2006 zde žilo 80 obyvatel. Ve vsi je evidováno 42 domů.\n\nPrvní písemná zmínka o Dědkovu pochází z roku 1298.\n\n\n"}
{"id": "446956", "url": "https://cs.wikipedia.org/wiki?curid=446956", "title": "Bóža Dvořák", "text": "Bóža Dvořák\n\nBóža Dvořák (6. května 1864, Valy u Přelouče – 17. března 1954, Pardubice) byl inženýr, architekt, konzervátor, geodet a stavitel, který se nejvíce zasadil o úpravy a rekonstrukce historických objektů a novostavby v Pardubicích na konci 19. a počátku 20. století v duchu novorenesance. Od roku 1897 jsou známy jeho realizace v Pardubicích. Od r. 1898 do 1. světové války působil ve funkci konzervátora c. k. vídeňského památkového úřadu pro okresy Pardubice, Vysoké Mýto, Litomyšl, Polička a Lanškroun. Mezi jeho spolupracovníky patřil malíř a ilustrátor Mikoláš Aleš, sochař a štukatér Vilém Amort a Dvořákův zeť sochař Miloslav Baše.\n\n\n\n\n"}
{"id": "446960", "url": "https://cs.wikipedia.org/wiki?curid=446960", "title": "John G. Roberts", "text": "John G. Roberts\n\nJohn G. Roberts, Jr. (* 27. ledna 1955 Buffalo, stát New York, USA) je americký právník a od 29. září 2005 17. předseda Nejvyššího soudu USA.\n\nJohn Glover Roberts se narodil 27. ledna 1955 v Buffalu do rodiny s irskými, velšskými a českými kořeny. Vystudoval Harvardovu univerzitu a po studiích pracoval v letech 1980–1981 jako spolupracovník soudce Nejvyššího soudu Williama Rehnquista. Pracoval v administrativě Ronalda Reagana i George H. W. Bushe a v roce 2003 se stal soudcem odvolacího soudu ve Washingtonu, D.C..\n\nV červenci 2005 ho prezident George W. Bush nominoval na soudce Nejvyššího soudu, jako náhradu za odstupující Sandru Day O'Connorovou. Jeho nominace čekala na schválení Senátem, začátek slyšení před senátní komisí byl naplánován na 6. září, avšak den předtím, 5. září, prezident nominaci stáhl, aby ho následně mohl po náhlé smrti Williama Rehnquista, tehdejšího předsedy Nejvyššího soudu, nominovat na jeho místo. Senátní komise jeho nominaci schválila 22. září v poměru hlasů 13 : 5 a Senát následně 29. září v plénu s výsledkem 78 : 22 pro.\n\nSoudce Roberts je ženatý. On a jeho manželka Jane Sullivan Roberts mají dvě adoptivní děti, syna a dceru ve věku 16 let.\n\nNa základě americké tradice do jeho rukou složili prezidentskou přísahu:\n\n"}
{"id": "446970", "url": "https://cs.wikipedia.org/wiki?curid=446970", "title": "Pavol Višňovský", "text": "Pavol Višňovský\n\nPavel Višňovský (* 8. květen 1960, Veľké Leváre, Československo) je slovenský herec.\n\n"}
{"id": "446971", "url": "https://cs.wikipedia.org/wiki?curid=446971", "title": "Ivan Romančík", "text": "Ivan Romančík\n\nIvan Romančík (* 9. duben 1950, Martin, Československo) je slovenský herec, syn herce Ela Romančíka. Ivan Romančík je dvojnásobným držitelm slovenského ocenění za dabing \"Zlatá slučka\".\n\n"}
{"id": "446972", "url": "https://cs.wikipedia.org/wiki?curid=446972", "title": "Viktoriánské období", "text": "Viktoriánské období\n\nViktoriánské období je historická etapa vývoje Spojeného království v době vlády královny Viktorie od června 1837 do ledna 1901. Bylo to období prosperity Britského impéria, průmyslových inovací a rozvoje vzdělané střední třídy britské společnosti. Někteří autoři počátek tohoto období posouvají do období o pět let zpátky do roku 1832, kdy byl přijat reformní zákon.\n\nTato epocha je charakteristická dlouhým obdobím míru, ekonomické, koloniální a průmyslové konsolidace, jen přechodně přerušeným krymskou válkou, i když Británie se účastnila různých válečných střetů v té době každý rok. Na konci období vedla politika imperialismu k nárůstu koloniálních střetů a k anglo-zanzibarské a búrské válce. Vnitřní politika byla poznamenána liberálními myšlenkami, politickými reformami a rozšiřováním volebního práva.\n\nPočet obyvatel Anglie se téměř zdvojnásobil z 16,8 milionů roku 1851 na 30,5 v roce 1901. Počet obyvatel Irska naopak poklesl z původních 8,2 milionů v roce 1841 na méně než 4,5 v roce 1901. V této době opustilo Británii asi 15 milionů lidí, jejichž cílem byly Spojené státy americké, Kanada a Austrálie.\n\nNa počátku ovládaly Dolní sněmovnu především Whigové a Toryové. Od poloviny století se Whigové přetransformovali do Liberální a Toryové do Konzervativní strany. V jejich čele stáli významní státníci jako například William Lamb, Robert Peel, Edward Smith-Stanley, Henry John Temple, William Gladstone, Benjamin Disraeli a Robert Gascoyne-Cecil. Neřešené problémy vnitřní politiky Irska v pozdním Viktoriánském období nakonec vedly roku 1916 k velikonočnímu povstání a následným událostem, které hrály důležitou roli v rozkladu impéria.\n\nV architektuře se stala důležitým směrem novogotika. Poté, co byl roku 1834 požárem poškozen Westminsterský palác, navrhl jeho obnovu v novogotickém slohu Charles Barry. Tato rekonstrukce představovala projev kulturní kontinuity na rozdíl od násilného přerušení vývoje, který představovala francouzská revoluce. Novogotika byla podpořena i vyjádřením kritika Johna Ruskina, který novogotiku označil za ztělesnění společenské a sociálních hodnot na rozdíl od klasicismu, který podle něho vyjadřoval mechanickou standardizaci.\n\nRoku 1851 se konala světová výstava, první svého druhu, která předváděla největší inovace tohoto století. Jejím centrem byl Crystal Palace, obrovský modulární skleněný pavilón. V počátku byl označován jako projev dehumanizace architektury, ale později byl označován jako prototyp moderní architektury. Na této výstavě byla prezentována i fotografická technika, která ovlivnila vývoj umění.\n\nVelkým technologickým počinem této doby byla výstavba londýnské kanalizační soustavy. Autorem jejího návrhu byl roku 1858 Joseph Bazalgette. Jeho záměrem byla výstavba 132 kilometrů kanalizačního potrubí spojeného s uličními odtoky. Při výstavbě musely být vyřešeny mnohé technické problémy, ale systém byl dokončen. Poté Bazalgette vyprojektoval rekonstrukci nábřeží Temže (\"Thames Embankment\"), která zahrnovala kanalizační systém, rozvod vody a londýnské metro. V 80. letech byl vybudován i rozvod plynu pro osvětlení a topení.\n\nVe viktoriánském období se přírodní vědy rozvinuly do šíře, která je základem tohoto oboru do současnosti. Velkým impulsem rozvoje přírodních věd byl spis Charlese Darwina O původu druhů.\n\nI když bylo plynové osvětlení vyvinuto na počátku 19. století, velkého rozmachu v použití na osvětlení průmyslových objektů a domácností se dočkalo až ve viktoriánském období. Od roku 1882 bylo na veřejných prostranstvích v Londýně používáno i elektrické osvětlení, jeho rozšíření do celého města trvalo delší dobu.\n\nDo průmyslových center se stěhovalo velké množství lidí. Jejich velká koncentrace způsobila snižování ceny pracovní síly. Nízká životní úroveň a malé množství vhodných ubytovacích kapacit vedly k vzniku slumů a byly doprovázeny využíváním práce dětí, které byly nuceny přispívat do rodinného rozpočtu a pracovat v obtížných podmínkách. Situaci měly řešit zákony přijaté v letech 1802 a 1819, které omezovaly maximální délku pracovního dne pro děti v textilních továrnách na 12 hodin. Tento zákon však nebyl vždy dodržován a částečnou nápravu přinesl až zákon z roku 1847, který omezil maximální pracovní dobu dětí i dospělých v textilních továrnách na 10 hodin denně. \n\nV polovině století se společnost začala zabývat negativními jevy prostituce. Policejní odhady z poloviny století uváděly počet pouličních prostitutek na 8600. Toto vysoké číslo bylo důsledkem nařízení v britské armádě, podle něhož muži v armádě nemohli zakládat rodiny, prostituce tak byla považována za normální službu pro ukojení mužské touhy (v tehdejší době bylo legální zneužívat pro prostituci i dívky ve věku 12 let). Od léta 1864 začala za ženská práva bojovat aktivistka Josephina Butlerová (v té době bylo normální, že vdaná žena byla pro právo braná jako věc, tzn. muž ji mohl bít, všechen její výdělek patřil muži...).\n\nV roce 1864 byl také zaveden zákon o nakažlivých chorobách, který dovoloval mužům zákona chirurgicky vyšetřit (podle Josephine se jednalo o chirurgické znásilnění) jakoukoliv ženu, když se ve městě nacházela vojenská posádka. Díky boji Josephine Butlerové se podařilo zákon o nakažlivých chorobách zrušit a zvýšit hranici beztrestného pohlavního styku z 12 na 16 let.\n\n"}
{"id": "446982", "url": "https://cs.wikipedia.org/wiki?curid=446982", "title": "Freedom (Akon)", "text": "Freedom (Akon)\n\nFreedom je třetí studiové album amerického zpěváka Akona. Vyšlo v prosinci 2008. Během prvního týdne se prodalo 110 000 kopií tohoto alba. Zajímavostí je, že jde o Akonovo první album, které nenese označení \"nevhodné pro mladistvé\" (Parental Advisory).\n\n\n"}
{"id": "446983", "url": "https://cs.wikipedia.org/wiki?curid=446983", "title": "Skandální aféra Josefa Holouška", "text": "Skandální aféra Josefa Holouška\n\nSkandální aféra Josefa Holouška jsou satirické povídky o novinách, novinářích, v nichž autor kritizuje poměry v tisku v období mezi dvěma světovými válkami.\n\nV první povídce Skandální aféra - líčí, jak noviny rozpoutaly pomlouvačnou kampaň proti naprosto nevinné osobě. Hrdina se nemůže bránit, zbývá mu jen čekat až aféra utichne. Podivuhodné sny - kritizuje soudobý nacionalismus v tisku. Redaktor krajského listu se ve svých úvodnících snaží o módní nacionalistickou politiku. Ve svých snech se postupně přeměňuje v redaktora německého, francouzského a italského. Zjišťuje, že se vůbec neliší a vrací se k problémům svého světa.\n"}
{"id": "446984", "url": "https://cs.wikipedia.org/wiki?curid=446984", "title": "Království Hidžázu a Nadždu", "text": "Království Hidžázu a Nadždu\n\nKrálovství Hidžázu a Nadždu byla reálná unie rozkládající se na území dnešní Saúdské Arábie, jejíž je přímým předchůdcem. Hlavní město byl Rijád.\n\nDo první světové války byl sultanát Nadžd vazalem Osmanské říše, ale roce 1914 se sultanát získal na Osmanské říši nezávislost a v roce 1917 se přiklonil na stranu Britů. Ti sice podporovali hidžázkého krále Husajna Al-Hášimího z rodu Hášimovců, ale i tak Ibn Saúdův stát v roce 1921 uznali. Ten v roce 1925 dobyl území Hidžázu, přijal titul krále Hidžázu a nechal se korunovat ve Velké mešitě v Mekce. O rok později změnil titul sultána Nadždu na krále a nadále se nazýval se \"králem Hidžázu a Nadždu\", čímž vznikla personální a posléze důsledkem místních podmínek i reálná unie Hidžázu a Nadždu. Roku 1932 připojil Ibn Saúd z rodu Saúdovců ke svému království ještě území Al-Hasa, Qatif a knížectví Asír (kde ponechal u vlády místního knížete jako vazalského panovníka), čímž vzniklo království Saúdská Arábie.\n"}
{"id": "446992", "url": "https://cs.wikipedia.org/wiki?curid=446992", "title": "March", "text": "March\n\nMarch může být:\n\n\n\n\n\n\n\n"}
{"id": "447002", "url": "https://cs.wikipedia.org/wiki?curid=447002", "title": "Stranický systém Nizozemska", "text": "Stranický systém Nizozemska\n\nStranický systém Nizozemska představuje přehled nizozemských politických stran, jejich právní statut, vnitřní strukturu, historii, činnost a další charakteristiky.\n\nPro Nizozemsko byla tradičně charakteristická segmentace společnosti \"(verzuiling)\" a zároveň i politické činnosti. Na přelomu 19. a 20. století již byly zformovány instituce vlastní pro každý segment (odbory, mláděžnické, sportovní svazy, občanské organizace, sdělovací prostředky, parciálně vzdělávací systém). Například na školách tvořila výuka národních dějin jen zanedbatelný díl. Segmentace byla konzervována i v době nacistické invaze do země. Do poloviny 60. let 20. století docházelo k minimálním kontaktům mezi jednotlivými skupinami obyvatel.\n\nV provinciích Brabant a Limburg, které leží u hranic s Belgií, byl koncentrován katolický segment (obyvatelstvo), které bylo historicky problematické z důvodu svých protihabsburských aktivit za dosažení nezávislosti na katolickém Španělsku. Dle této charakteristiky by bylo možné nabýt dojmu, že se jedná o problematické provincie, jejichž zájmem je odtržení od země. Ač byly obě dvě přidruženy k Nizozemsku až po vytvoření nezávislého státu a dlouhodobě měly obraz „vnitřních kolonií“, tedy prostoru pro ekonomické ovládnutí, tak přesto získaly autonomii a nemají v dezintegračních tendencí země důležitou roli.\n\nVíce problematičtější jsou obecně katolíci, kteří po generace žijí rozeseti v ostatních provinciích země. Zejména katolicky orientovaný segment ze severních částí státu se nejvíce vyhraňoval proti ústřední vládě a hlavní roli kalvinistů. Jedním z důvodů je pocit ohrožení, kdy je katolický blok obklopen právě kalvínisty. V roce 1853 byla schválena katolická hierarchie, které se dostalo aplikace také na politiku. Tím se katolický segment v zemi sjednotil a posílil svou pozici. \n\nNejvětší afinitu k transformaci a změnám, a tedy největší roli ve věci nestability země však vždy hrál sekularizovaný – občanský segment. Zde jasně vykrystalizovaly hraniční linie, které sekulární blok rozdělily na \"liberální uskupení\" (tvořené hlavně vyšší střední a střední třídou) a \"socialistický blok\" (nižší střední a nižší třída). \n\nS příchodem 20. století došlo v důsledku třídního a náboženského štěpení (definitivně pak po zavedení všeobecného volebního práva) ke vzniku čtyř fundamentálních politicko-sociálních skupin – komunit, které zůstaly až do 60. let zakonzervovány a měly rozhodující vliv na tvorbu politického systému a skrze něj vliv na vývoj celé společnosti. Jednalo se o tyto čtyři komunity:\n\nV době zformování této struktury jen kalvinistickou část již rozdělovaly dvě strany, a to Antirevoluční strana \"(Gereformeerde)\" a Křesťanská historická unie \"(CHU)\". Politický systém byl v období 1917-1967 zakotven v pěti hlavních politických stranách. Dalšími třemi z nich byly Katolická lidová strana \"(KVP)\" katolické skupiny a dvě strany sekularizovaného bloku – Lidová strana pro svobodu a demokracii \"(VVD)\" a Strana práce \"(PvdA)\". Velká pětka neobdržela ve volbách mezi lety 1918-1963 nikdy méně než 84% hlasů. V parlamentních volbách roku 1959 dosáhla nejlepšího zisku 91,6% hlasů. Během druhé světové války začalo docházet ke změnám v zaběhnutém systému. Katolíci učinili stranu otevřenou pro veškeré obyvatelstvo a s tím změnili i její název. Socialisté také vyměnili název a zaměřili se nově na potenciál nábožensky orientovaných voličů. Do konce 60. let však nedošlo ke zmenšení významu tzv. \"politické pětky\" a voliči stabilně volili stejné strany.\n\nPolitolog Arend Lijphart pokládá za základní příčiny toho, že se politický systém Nizozemska uchoval při životě a nezhroutil se, i přes minimální komunikativnost mezi jednotlivými čtyřmi skupinami, tyto faktory:\n\nVýhodné pro Nizozemsko, stejně jako v případě Švýcarska byl fakt, že se základní principy \"konsociačního modelu\" utvářely v přímé návaznosti na demokratizaci společnosti ve druhé polovině 19. a počátku 20. století. Tím byla posílena tendence se dohodnout mezi jejími jednotlivými segmenty. Rozšíření volebního práva umožnilo lepší vztah politických elit a členů bloku, nových voličů a prohloubení pocitu sounáležitosti všech členů jedné komunity. Na konci 19. století došlo k vyhrocení tří druhů problémů: \n\nNakupením těchto sporů v krátké periodě vznikl model, v němž se prosadila jasná pravidla politické hry, která definovala politiku jako obchodní artikl nikoli střet politických idejí. Triumfoval pragmatismus a tolerance. Došlo k přijetí myšlenky konsensu při řešení všech otázek mezi jednotlivými bloky. Elity nesly hlavní díl odpovědnosti za směřování společnosti a získaly prostor pro vlastní rozhodování ve prospěch nejen své komunity, ale i celku.\n\nDalší charakteristikou systému, která se stala akceptovanou, byl princip poměrného zastoupení (proporcionálního) zastoupení, a to nejen v legislativě, ale i v exekutivě. Období po roce 1917 je charakterizováno principem kompromisu, který měl brát ohled na všechny zúčastněné. V průměru bylo v parlamentu zastoupeno 10 politických stran, hlavní slovo však hrála tzv. \"politická pětka\", jen pěti z nich, které zastupovaly tři základní společenské segmenty země. Dva bloky náboženské – \"katolický\" (1 strana) a \"protestantský\" (2 strany) a třetí \"sekularizovaný blok\" (2 strany). To bylo příčinou neschopnosti sestavit jednobarevnou vládu, naopak vždy se jednalo o kabinet koaliční. \n\nLijphart pokládá za jeden z hlavních principů modelu charakteristický vztah elit ke členům segmentů. Období 1917-1967 lze definovat jako periodu, kdy občan byl depolitizován a celá společnost byla v tomto ohledu neutralizována. Tedy občan byl jen pasivním hráčem politického života, který neměl vliv na jednání politických elit. Například v průzkumu mínění v roce 1954 nemělo 59% respondentů zájem o to, kdo je kandidátem do parlamentu, kterého volí, rozhodovali se jen na základě zaměření politické strany v rámci svého společenského segmentu. Vágnost politických programů a zakonzervování systémů, pak nahrávalo politickým elitám se dohodnout na rozdělení moci a pohodlném vládnutí bez omezujících faktorů. \n\nZměny ve stranickém životě začaly nabývat významu v 60. letech 20. století, kdy došlo ke vzniku prvních nových stran, ovšem ještě na bázi příslušnosti segmentového rozdělení společnosti. Tyto strany se zrodily štěpením již stávajících, jako např. Komunistická strana Nizozemska, která se vydělila od socialistů. \n\nOd 60. Let bylo také patrné, že dříve úzce profilované strany na svou komunitu nastartovaly hledání nových voličů v celém spektru obyvatelstva. Objevily se náznaky spolupráce katolických a dělnických odborů. Sekulární segment hrál v procesu fragmentace existujících politických stran hlavní roli, protože jeho rozpad do nových subjektů proběhl rychleji než u konfesních stran. V průběhu 60. let se Strana práce dále odmítla podílet na koaliční vládě spolu s katolíky. Došlo ke zrodu \"první stínové vlády\" v dějinách země, tvořené levicovými proudy sekularizovaných a konfesních stran. Levice také zaútočila na změnu volebního systému, který chtěla změnit na většinový v provinciích a municipálních volbách. Vznikaly nové, malé politické subjekty. Částečně se k nim přiklonili mladí voliči, čímž se snížil volební výsledek tradičních pěti velkých stran v součtu o 10 %. Do největších potíží se dostaly konfesní partaje (Katolická lidová strana ztratila, když ve volbách 1967 obdržela 26,5 % hlasů, v roce 1963 to bylo 31,7 % a roku 1972 již jen 17,7 %). Mladí volili nově vzniklé Demokraty 66 \"(D66)\" a Rolnickou stranu. Obě v součtu získaly 9 % hlasů, což odpovídalo poklesu hlasů velkých stran. Dalším novým znakem bylo to, že se voliči začali rozhodovat více na základě stranických předvolebních preferencí a nebáli se hlasovat pro větší množství stran, tedy s rizikem, že jejich hlas propadne.\n\nV 60. letech došlo k rozvolnění tradičních vazeb uvnitř jednotlivých společenských homogenních segmentů. Příkladem toho byly například katolické noviny, které změnily své zaměření na neutrální pohled. Kalvinistická univerzita se rozhodla přijímat ke studiu i katolické studenty. Do té doby odbory založené na příslušnosti k segmentu společnosti začaly spolupracovat s jinými organizacemi na základě profesního zaměření odvětví. Tím došlo z hlediska politologie k posunu politické kultury v Nizozemsku směrem k \"homogennímu modelu\".\nSnížil se počet konfesně zaměřených voličů. Křesťanská historická unie ztratila své pozice a v roce 1972 obdržela jen 4,8 % hlasů. Z KVP se odštěpila strana Radikálů, stejným způsobem vznikla strana DS70. Specifickou genezi zaznamenala strana D66, která se zorganizovala jako přímá reakce na tehdejší stranický systém na začátku jeho přeměny. Hlavním mottem strany byla spolupráce s dalšími subjekty, či přesněji se stranickými proudy etablovaných parlamentních partají. V roce 1971 před parlamentními volbami pak s Radikály a Stranou práce vytvořila stínovou vládu a po úspěšných volbách vznikl jejich skutečný kabinet, utvořený ještě se dvěma konfesními stranami. D66 se však obsahově vyprázdnila, ztratila svou image, což se odrazilo v místních volbách roku 1974. Reakcí na to byla nová kampaň strany, která jí představovala jako \"„rozumnou alternativu“\" v opozici ke Straně práce. D66 pokračovala v koaličním sepětí s novou stranou Křesťanskou demokratickou výzvou \"(CDA)\", která vzniká v roce 1972 jako reakce na oslabení existujících nábožensky orientovaných stran. D66 přežila až do současnosti a je považována za tzv. \"pantovou stranu\", tedy malý element vhodný k tvorbě vládní koalice.\n\nV 70. letech došlo k poklesu podpory voličů pěti tradičním stranám v součtu až na 72 % hlasů. Jednou z příčin bylo zrušení volební povinnosti a zvýšení atraktivity nových subjektů. Koaliční potenciál CDA dokázal zajistit vládu společně s VVD, protivníkem Strany práce, a tento kabinet přetrval i po volbách v roce 1986. Strana práce volila od 70. let spolupráci s novými stranami – Radikály a D66. Po volebních neúspěších však měnila již koncem tohoto desetiletí strategii a snažila se nebýt tak vyhraněná. Přesto nedosahovala uspokojivého volebního výsledku, který by dostačoval na vytvoření vlády. V zářijových volbách 1989 byla patrná touha elektorátu po změně a došlo k posunu doleva. Hlavním subjektem, který prohrál volby, se stala pravicová Lidová strana za svobodu a demokracii \"(VVD)\". Příčinou byl její negativní postoj k návrhu na ochranu životního prostředí, který podpořily všechny další strany. Ve volbách neuspěla také Strana práce. Ztratila tři poslance a podporu levicových subjektů Groen links a D66. Jediným vítězem se pak stala vládní strana CDA pod vedením Ruuda Lubberse, která si podržela výsledek z minulých voleb, tedy 54 křesel a zůstala nejsilnějším politickým subjektem země.\n\nVolby v roce 1989 ukázaly zjevný trend prosazující se od 60. let, který směřoval k existenci dvou druhů koalic:\n\nZ voleb tak vzešlo nové vládní spojenectví CDA s PvdA. Část elektorátu PvdA však odmítala vládní snahy na snižování státního deficitu, což se projevilo v klesajících preferencích strany. To na počátku 90. let eskalovalo ve vládní krizi v koalici, spor nastal především v otázkách hospodářské reformy. CDA začala vést rozhovory s opoziční stranou VVD. PvdA na to reagovala kompromisem a přijetím návrhu svého koaličního partnera.\n\nVládní krize z počátku 90. let posílila ultrapavicovou stranu Demokraté středu \"(DC)\", předtím známou jako \"Janmaat\", ke které přešli voliči z PvdA. Ve volbách 1994 ztratila PvdA 12 křesel (předvolební průzkumy byly ještě více pesimističtější), druhá vládní strana CDA také oslabila, když ze stávajících 54 mandátů klesla na 34, ve volbách 1998 pak získala 29 křesel). Přesto PvdA dokázala utvořit nový tzv. \"purpurový kabinet\" s partnery VVD a D66, jenž pokračoval i po volbách v roce 1998, ve kterých PvdA se 45 poslanci stala nejsilnější stranou země. Koaliční partneři v těchto volbách zaznamenaly odlišný výsledek: VVD posílila na 38 křesel (stala se druhou nejsilnější stranou), zatímco D66, která měla z roku 1994 24 křesel (oproti 12 z roku 1989) zaznamenala největší propad vůbec.\n\n\n\n"}
{"id": "447004", "url": "https://cs.wikipedia.org/wiki?curid=447004", "title": "Jordin Sparks", "text": "Jordin Sparks\n\nJordin Sparks (* 22. prosince 1989, Glendale, Arizona, Spojené státy americké) je americká zpěvačka.\n\nV roce 2007 se účastnila 6. ročníku americké soutěže American Idol, kterou vyhrála, a 23. května 2007 byla oficiálně prohlášena za vítěze.\n\nTaké hrála v americkém pořadu Sladký život na moři a Team Umizoomi, kde měla roli The Blue Mermaid.\n"}
{"id": "447011", "url": "https://cs.wikipedia.org/wiki?curid=447011", "title": "Messanyho vila", "text": "Messanyho vila\n\nVila Františka Messanyho je vila stojící v pardubické Bulharské (původně Sadové) ulici čp. 119. Postavena byla architektem Bóžou Dvořákem v letech 1900-1901 pro MUDr. Františka Messanyho – lékaře v Pardubicích, mezi léty 1903-1927 primáře pardubické nemocnice. \n\nRomantickou stavbu s hranolovitou věžičkou kolemjdoucího upoutá parkovitě projektovaná zahrada tak i blízké okolí dle návrhu chrudimského botanika a zahradního architekta J. Staňka. Jednopatrová stavba je z přední fronty domu obložena neomítnutým kamenem. Na straně severní dotvořena věžičkou čtvercového půdorysu s výhledem na panorama starých Pardubic se Zelenou bránou, Bubeníkovy sady a na vodní plochu Matičního jezera. Vizuální zemitost jihozápadního nároží zvýšeného přízemí je odhmotněno vysutou rotundovitou architekturou, která je z třetiny kruhovitého půdorysu začleněna do stavby samotné. Touto původní soukromou kaplí majitele domu prostupuje drobnými půlelipsovými okny po celý den světlo, a tak tyto prvky i přes zanedbatelné rozměry, které jsou zvýrazněny umělecky kovanými mřížemi, divákovi z uliční fronty dávají na srozuměnou absenci stínu – času v této prostoře. Autorem štukové výzdoby \"Svatá Ludmila\" je Vilém Amort.\n\n"}
{"id": "447014", "url": "https://cs.wikipedia.org/wiki?curid=447014", "title": "Daviscupový tým Alžírska", "text": "Daviscupový tým Alžírska\n\nDaviscupový tým Alžírska reprezentuje Alžírsko v Davisově poháru od roku 1977 pod vedením národního tenisového svazu Fédération Algerienne de Tennis.\n\nDružstvo nikdy nepostoupilo do 16členné Světové skupiny, hrané v období 1981–2018. Nejlepším výsledkem jsou druhá kola ve II. skupině euroafrické zóny v letech 2004, 2006 a 2008.\n\n"}
{"id": "447015", "url": "https://cs.wikipedia.org/wiki?curid=447015", "title": "Daviscupový tým Andorry", "text": "Daviscupový tým Andorry\n\nDaviscupový tým Andorry reprezentuje Andorru v Davisově poháru od roku 2000 pod vedením národního tenisového svazu Federació Andorrana de Tenis St. Antoni. \n\nDružstvo nikdy nepostoupilo do šestnáctičlenné Světové skupiny, hrané v letech 1981–2018. Nejlepším výsledkem v soutěži je účast ve II. skupině euroafrické zóny roku 2003.\n\nV Davis Cupu 2019 obsadila 10. místo IV. evropské skupiny euroafrické zóny.\n\n"}
{"id": "447017", "url": "https://cs.wikipedia.org/wiki?curid=447017", "title": "Daviscupový tým Angoly", "text": "Daviscupový tým Angoly\n\nDaviscupový tým Angoly reprezentuje Angolu v Davisově poháru od roku 2001, pod vedením národního tenisového svazu Federação Angolana de Tenis. \n\nDružstvo nikdy nepostoupilo do šestnáctičlenné Světové skupiny, hrané v letech 1981–2018. Do soutěže nastoupila jen v letech 2001, 2002 a 2003, kdy dosáhla nejlepšího výsledku v podobě 7. místa III. skupiny euroafrické zóny.\n"}
{"id": "447019", "url": "https://cs.wikipedia.org/wiki?curid=447019", "title": "Daviscupový tým Antiguy a Barbudy", "text": "Daviscupový tým Antiguy a Barbudy\n\nDaviscupový tým Antiguy a Barbudy reprezentuje Antiguu a Barbudu v Davisově poháru od roku 1996, pod vedením národního tenisového svazu Antigua and Barbuda Tennis Association. \n\nV období 2002–2016 družstvo soutěž nehrálo. Nejlepším výsledkem je 3. místo ve III. skupině Americké zóny z roku 1997.\n\nV Davis Cupu 2019 celek obsadil 7. místo ve III. skupině Americké zóny.\n\n"}
{"id": "447021", "url": "https://cs.wikipedia.org/wiki?curid=447021", "title": "Daviscupový tým Aruby", "text": "Daviscupový tým Aruby\n\nDaviscupový tým Aruby reprezentuje Arubu v Davisově poháru od roku 2007 pod vedením národního tenisového svazu Aruba Lawn Tennis Bond. \n\nPři své první účasti v Davis Cupu 2007 celek vyhrál guatemalskou IV. skupinu Americké zóny a postoupil do III. skupiny pro rok 2008. Nejlepším výsledkem je 7. místo ve III. skupině Americké zóny 2008. Poslední start družstvo zaznamenalo v Davisově poháru 2012.\n"}
{"id": "447022", "url": "https://cs.wikipedia.org/wiki?curid=447022", "title": "Daviscupový tým Arménie", "text": "Daviscupový tým Arménie\n\nDaviscupový tým Arménie reprezentuje Arménii v Davisově poháru od roku 1996 pod vedením národního tenisového svazu. Před rokem 1992 arménští tenisté reprezentovali Sovětský svaz.\n\nDružstvo nikdy nepostoupilo do šestnáctičlenné Světové skupiny, hrané v letech 1981–2018. Nejlepším výsledkem je účast ve čtvrtfinále II. skupiny euroafrické zóny v roce 2001.\n\nV Davis Cupu 2019 celek obsadil 7. místo ve IV. evropské skupině euroafrické zóny.\n\n"}
{"id": "447025", "url": "https://cs.wikipedia.org/wiki?curid=447025", "title": "Take It Back", "text": "Take It Back\n\n„Take It Back“ je třináctý singl britské skupiny Pink Floyd, který byl vydán ve Spojeném království. Singl vyšel v květnu 1994 (viz 1994 v hudbě) a v britské hitparádě se umístil nejlépe na 23. místě.\n\nSingl „Take It Back“ pocházející z alba \"The Division Bell\" byl vydán ve třech verzích. Sedmipalcová gramofonová deska a CD obsahují albovou verzi písně „Take It Back“. Na B straně se nachází skladba z debutového alba Pink Floyd \"The Piper at the Gates of Dawn\" (vydáno v roce 1967) „Astronomy Domine“ v živém podání. Tento záznam byl pořízen 30. března 1994 na koncertu v Miami. Některá CD obsahují navíc i mírně upravenou a zkrácenou singlovou verzi „Take It Back“.\n\n\n\n"}
{"id": "447027", "url": "https://cs.wikipedia.org/wiki?curid=447027", "title": "Synagoga v Třešti", "text": "Synagoga v Třešti\n\nV Třešti se nachází budova bývalé synagogy.\n\nŽidé jsou v Třešti doloženi od 2. poloviny 13. století (zmínka o rabínovi Jakubovi z Třeště). Synagoga s pěti poli loubí (jediná synagoga s tímto architektonickým prvkem v českých zemích) je čelem obrácena do náměstí Svobody.\n\nJedná se o empírovou stavbu s antickými a egyptskými vzory. Původní barokní podoba není známa kvůli zničení budovy při velkém požáru v roce 1824, kdy byla synagoga úplně zničena. Celá budova je orientována na východ. Uliční podloubí nese 6 toskánských sloupů s křížovými klenbami. V hlavním traktu je výška synagogy 8,35 m.\n\nPrvní zmínka o synagoze pochází z roku 1693. Zajímavé je velmi těsné sousedství synagogy s filiálním kostelem sv. Kateřiny Sienské, které svědčí o jisté toleranci židovského obyvatelstva.\n\nSynagoga byla zničena požárem 2. října 1824. Díky sbírce byla znovu postavena a vysvěcena 22. září 1825. Znovu byla synagoga poškozena roku 1920 při dalším velkém požáru, kdy bylo při opravách dočasně zazděno celé loubí. Synagoga byla používána až do okupace. Zařízení interiéru bylo za 2. světové války nacisty zničeno a tóra byla odvezena.\n\nDo roku 2003 byla synagoga využívána jako výstavní prostor Spolku přátel betlémů. V současnosti se zde nachází sbor Církve československé husitské.\n\nV dnešních dnech slouží synagoga hlavně k výstavám a koncertům. Hlavní sál je využíván pro kulturní účely - příležitostně pro výstavy a koncerty vážné hudby.\n\nO Vánocích je každoročně pořádán koncert, v květnu 2009 byla výstava Židovské tradice a zvyky - Zpráva o Lodži.\nDále je zde trvalá výstava o Franzi Kafkovi a expozice o židovské obci v Třešti. Student Franz Kafka v Třešti trávil letní prázdniny v letech 1900 - 1907. \n\n\n"}
{"id": "447029", "url": "https://cs.wikipedia.org/wiki?curid=447029", "title": "High Hopes (píseň, Pink Floyd)", "text": "High Hopes (píseň, Pink Floyd)\n\n„High Hopes“ je čtrnáctý singl britské skupiny Pink Floyd, který byl vydán ve Spojeném království. Singl vyšel v říjnu 1994 a v britské hitparádě se umístil nejvýše na 26. místě.\n\nVerze vydané na EP a CD jsou shodné. Obsahují albové verze písní „High Hopes“ a „Keep Talking“ z alba \"The Division Bell\" a také koncertní verzi skladby „One of These Days“, jejíž záznam byl pořízen na koncertě Pink Floyd 17. srpna 1994 v Hannoveru. Singl „High Hopes“ byl rovněž vydán i na sedmipalcové gramofonové desce v limitované edici. Tato verze je od EP a CD odlišná, neboť obsahuje pouze mírně upravené a především zkrácené písně „High Hopes“ a „Keep Talking“.\n\nFinálne dvojverší skladby (\"The endless river/Forever and ever\") připomína linku z druhého singlu skupiny „See Emily Play“ z roku 1967 (\"Float down a river forever and ever\") a také inspirovalo název jejich poslední studiové desky \"The Endless River\" vydané v roce 2014.\n\nVětšina skladby je složená v tónině c moll a obsahuje zvuk kostelního zvonu, který zvoní během celé skladby, kromě krátké sekce uprostřed, kde skladba přechází do tóniny e moll během kytarového sóla. Poté s koncem zvonění začíná telefonní hovor mezi O'Rourke a Gilmourovým synem, který uzavírá album.\n\n\n\n\ndále:\n\n\n"}
{"id": "447033", "url": "https://cs.wikipedia.org/wiki?curid=447033", "title": "Let Yemenia 626", "text": "Let Yemenia 626\n\nLet Yemenia 626 byl let stroje Airbus A310-324 (imatrikulace \"7O-ADJ\") jemenské národní letecké společnosti Yemenia z mezinárodního letiště San'á na letiště Prince Said Ibrahim International Airport v Moroni na Komorách, který se přibližně v 1 hodinu a 50 minut místního času 30. června 2009 (22:50 UTC 29. června 2009) zřítil do moře u pobřeží Komorských ostrovů. Na jeho palubě bylo 153 lidí (142 pasažérů a 11 členů posádky). Přežila pouze jedna čtrnáctiletá dívka. Byla nalezena úplně nahá plovoucí na kusu trosek. Strávila tam více než 13 hodin bez plovací vesty. Lidé na lodi ji zachránili a dali horký nápoj a teplé deky. Přeživší Bahia Bakari strávila v nemocnici přibližně jeden měsíc.\n\nZávěrečná zpráva stanovila jako příčinu nehody nesprávné vyhodnocení údajů indikovaných přístroji. Rovněž konstatovala, že posádka nereagovala na varování, které přístroje vydávaly.\n\nAirbus A310-324 s registračním označením 7O-ADJ měl sériové číslo 535 byl vyroben v roce 1990. Ve službě byl 19 let a tři měsíce, v době nehody měl nalétáno více než 51 900 letových hodin při 17 300 letech.\n\n \n"}
{"id": "447040", "url": "https://cs.wikipedia.org/wiki?curid=447040", "title": "Psí maso", "text": "Psí maso\n\nPsí maso, tedy maso ze psa, je v některých kulturách součást lidského jídelníčku. Může být jedeno jako jiná potravina pro svou výživovou hodnotu, nebo může být jedeno pro léčivé účinky připisované různým částem psa. V kulturách, které hojně chovají psy jako domácího mazlíčka, bývá často požívání psů tabu, či dokonce trestné. Dominantní euroatlanický kulturní vliv se přelévá i do oblastí, kde se psi běžně konzumují, což vede k sporům.\n\nNěkterá náboženství, například židovství (v rámci kašrutu), islám (v rámci halalu) a zoroastrismus (zde má pes dokonce zvláštní postavení) konzumaci psího masa přímo zakazují.\n\nKonzumace psího masa není běžná celosvětově, jako je tomu u jiných druhů masa, rozšířená je hlavně v některých zemích Asie, konkrétněji Čína, Vietnam, nebo Korea. Bývá mnohdy považována za kulturní stereotyp. V Česku byla například jeden čas velmi populární reklama na internetový vyhledávač (Bóbika), která prezentovala čínskou restauraci jako podnik, kde se vaří psi na zakázku.\n\nNaproti tomu, lze tvrdit, že historicky byla spotřeba psího masa rozšířena celosvětově a že teprve v nedávné době došlo díky euroatlantskému kulturnímu vlivu k jeho potlačení.\n\nKonzumace psího masa má tradici u původních obyvatel Severní Ameriky, kde nejrozšířenější kmeny indiánů (Apači, Siouxové) psí maso konzumovali a považovali ho za pochoutku. V současnosti je konzumace psího maso v některých státech USA zakázána, zatímco v Kanadě platí zákaz prodeje a konzumace volně žijících druhů, pro ostatní psy platí, že musí být poraženi podle běžných veterinárních předpisů. V Mexiku je konzumace psího masa v současnosti považována za tabu, ale Aztékové psa konzumovali běžně a jak dokládají zápisy dobyvatelů, bylo toto maso běžně v prodeji. Na konzumaci psího masa u Aztéků také ukazuje výzdoba keramiky a dalších předmětů denní potřeby. Podle Cortéze byl k tomuto účelu chován speciální druh zvaný itzcuintlis.\n\nV Evropě bylo psí maso do počátku 20. století konzumováno celkem běžně, např. ještě v roce 1910 bylo prodáváno v pařížských řeznictvích. Zhruba od poloviny 20. století se konzumace psího masa stala tabu, proto lze obtížně zjistit skutečný stav, zjištění skutečného stavu ještě komplikují různé organizace bojující za práva zvířat. Zajímavostí je, že velká část Evropy považovala psí sádlo za léčivé, zejména na plíce.\n\nO původních stravovacích návycích afričanů je velmi málo zpráv a tak není jejich postoj ke psímu masu znám. Je známo, že psí maso je v Ghaně považováno za sváteční a jako takové je využíváno zejména při svatbách. \n\nNejrozšířenější je konzumace psího masa v Asii, kde je ve velké části považováno za pochoutku a běžně patří na jídelníček mnoha obyvatel. Nejvíce se konzumací psího masa proslavila Čína a Vietnam. V Číně se psí maso prokazatelně konzumovalo již kolem roku 500 př. n. l., ale předpokládá se, že v oblasti Číny byl již v tomto období pes tradiční jídlo. Tradiční čínská medicína předpokládá, že psí maso má léčivé účinky, pozitivně mělo působit zejména na plodnost a v zimních měsících mělo pomáhat udržet lidské teplo. V souvislosti s Čínou je třeba zmínit skutečnost, že v Hong Kongu platí od roku 1950 zákaz porážky psů. Na Tchaj-wan se pro psí maso používá označení \"voňavé maso\" a přestože je jeho konzumace méně obvyklá než v Číně, platí zde stejné zvyklosti jako v Číně. Roku 2004 byl na nátlak západní kultury vydán zákaz porážky psů, ale psí maso je v některých restauracích běžně dostupné.\n\nVe Vietnamu je psí maso považováno za pochoutku, která navíc zvyšuje sexuální aktivitu, proto je někdy považováno za nevhodné, aby ho jedly ženy. Z astrologických důvodů se psí maso má jíst v druhé polovině lunárního měsíce, protože konzumace psího masa v první polovině lunárního měsíce nemá pozitivní účinky a mohla by přinést smůlu. Z těchto důvodů mají speciální psí restaurace v první části tohoto období zavřeno.\n\nNejpopulárnější je psí maso patrně v Koreji, kde lze konzumaci psího masa sledovat až do období neolitu, porážka psa je dokonce zaznamenána na nástěnných malbách v hrobkách z Kogurjo. V současnosti je v Jižní Koreji konzumace psího masa zakázána od roku 1984, tento zákaz bývá dáván do souvislosti s pořádáním LOH v roce 1988. Přestože oficiálně není možné maso konzumovat, zákon není nijak vymáhán a v zemi existuje zhruba 6500 psích restaurací.\n\nMimo tyto země je v Asii konzumace psího masa populární zejména v Japonsku, kam se psí maso dováží především z Číny a Thajska. Velmi vyhledávané je také ve Východním Timoru či u sibiřských národů, či v polárních oblastech, kde jsou psi zároveň používáni k tahu.\n\nProtože v ČR neexistuje prováděcí vyhláška upravující postup při porážce psů, není možné psy porážet. Absence vyhlášky neznamená zákaz porážky, znamená pouze administrativní komplikaci, které by musel čelit první podnikatel, který by měl zájem provozovat oficiální psí jatky. Konzumace masa z vlastního chovu je povolena. V České republice je konzumace psů velmi neobvyklá. Policie v posledních letech odhalila několik případů nelegálních psích jatek, provozovaných právě Vietnamci. Nicméně zprávy o tom, že se v Česku v čínských a vietnamských restauracích a bistrech připravují pokrmy z psího masa, které je nabízeno zákazníkům jako hovězí či vepřové, se vesměs nezakládají na pravdě. Pro české Vietnamce je psí maso drahá, obtížně dostupná pochoutka, kterou rozhodně nebudou ze zlomyslnosti přidávat do pokrmů určených pro české zákazníky. Je to něco podobného, jako kdyby se zákazník v české restauraci bál, že místo pečeného kuřete dostane bažanta nebo místo hovězího guláše zvěřinu.\n\nVe velké většině případů je porážen pes, který je za tímto účelem chovaný od počátku, nejvhodnější je porážet psa ve věku od šesti měsíců do jednoho roku. Obecně lze říci, že psí maso je vhodné jak k dušení, vaření či grilování, tak jako maso do klobás, polévek. V Asii je jako příloha nejčastěji podávána rýže, původní obyvatelé Severní Ameriky ho jedli bez přílohy, v sibiřských oblastech je konzumováno s obilnými plackami.\n\nPlatí, že v různých regionech se příprava psího masa liší, přesto existuje několik základních způsobů, jak lze psa připravovat. V Číně je nejobvyklejší konzumovat psí maso s hustou omáčkou, přičemž maso je dušené, při této přípravě nebývá maso příliš kořeněno. V Koreji jsou nejznámější čtyři způsoby přípravy. Nejoblíbenějším jídlem je pošintchang, což je výrazně kořeněný psí guláš, velmi oblíbené je také vařené psí maso - kesujuk. Mimo tato jídla je ze psa připravována hustá polévka jménem kedžangguk, která slouží jako hlavní chod a koktejl, který obsahuje psí maso, tento nápoj se v orientální medicíně používá při léčbě neplodnosti.\n\nVe Vietnamu existuje sedm základních příprav psího masa, přičemž je dost dobře nelze seřadit podle obliby, protože každé jídlo je oblíbeno v jiné části země. Nejnáročnější na přípravu je Gieng Me Mam Tom, což je slavnostní jídlo s dušeným psím masem, dušenými krevetami, rýží a zázvorem.\n\n"}
{"id": "447048", "url": "https://cs.wikipedia.org/wiki?curid=447048", "title": "Senátní obvod č. 62 – Prostějov", "text": "Senátní obvod č. 62 – Prostějov\n\nSenátní obvod č. 62 – Prostějov je podle zákona č. 247/1995 Sb. tvořen celým okresem Prostějov a západní částí okresu Přerov ohraničenou na východě obcemi Brodek u Přerova, Rokytnice a Troubky.\n\nSoučasnou senátorkou je od roku 2018 Jitka Chalánková.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "447052", "url": "https://cs.wikipedia.org/wiki?curid=447052", "title": "Aktinidie čínská", "text": "Aktinidie čínská\n\nAktinidie čínská (\"Actinidia chinensis\") je ovocný strom a léčivá rostlina, původem z Číny. Je opylována hmyzem. Jiný český název je čínský angrešt nebo kiwi.\n\nVe svém přirozeném prostředí je aktinidie čínská roste v keřovitých porostech dubových lesů, (např. \" Quercus aquifolioides \", \" Quercus oxyodon \", \" Quercus lamellosa \"), a podrostu lesů a houštin. Preferuje svahy a rokle. V zahradách kde je pěstován je keř pravidelně zmlazován na konci každého vegetačního období.\n\nDruh je původní v údolí řeky Jang-c’-ťiang, v Číně. V 21. století je rozšířena v celé jihovýchodní části země.\n\nHerbářová položka, ale ne živé rostliny, byly předány společnosti Royal Horticultural Society britskými lovci rostlin Robertem Fortunem a J.É. Planchonem jenž pojmenovali rod v \"London Journal of Botany\", v roce 1847. Charles Maries druh sbíral pro školky Veitch Nurseries jmenovitě v Japonsku, ale do západoevropského zahradnictví jej vnesl až E.H. Wilson, který poslal semena shromážděné v Hupeh školkám Veitch Nurseries v roce 1900.\n\nPlody které dorůstají velikosti vlašského ořechu jsou jedlé. Druh byl poprvé komerčně pěstován na Novém Zélandu, kde byl nahrazen druhem \"Actinidia deliciosa\".\n\nJe používán v tradiční čínské medicíně.\n\n\n"}
{"id": "447055", "url": "https://cs.wikipedia.org/wiki?curid=447055", "title": "Hugo František Salm", "text": "Hugo František Salm\n\nHugo František Salm-Reifferscheidt, také Hugo Franz Altgraf zu Salm-Reifferscheidt (1. dubna 1776 ve Vídni – 31. března 1836 ve Vídni), byl moravský šlechtic, průkopník průmyslu, vědec, milovník umění, sběratel, mecenáš a speleolog.\n\nPocházel z vedlejší linie rodu Salmů, a to Salm-Reifferscheidt-Raitz. Narodil se 1. dubna 1776 ve Vídni jako prvorozený syn, jeho bratr-dvojče zemřel téhož roku. Jeho rodiči byli kníže a od roku 1790 říšský hrabě Karel Josef Salm, který však užíval pouze titul \"starohrabě\", a jeho první manželka, kněžna Marie Františka z Auerspergu (1752–1791), dcera Karla z Auerspergu (1720–1800). Díky otcově působení ve funkci císařského komoří se Františkovou křestní kmotrou stala císařovna Marie Terezie. Hugo měl z obou otcových manželství několik sourozenců, dospělosti se dožil jako jediný. \n\nHugo Salm byl velmi vzdělaný člověk, vyznal se v polním i lesním hospodářství, přírodních vědách. Na univerzitě ve Vídni vystudoval práva, zajímal se také o chemii, hornictví a hutnictví, které dostudoval až po válce. Z jazyků ovládal češtinu, němčinu, angličtinu, francouzštinu a italštinu. Jako dvaadvacetiletý mladý muž se se svými přáteli bratrancem hrabětem Václavem Paarem a spisovatelem Fridrichem Wilhelmem Mayernem vydal na vojenskou dráhu. Účastnili se bojů proti Napoleonově armádě v Itálii, v Castellaro u Mantovy byl Hugo zajat, ale po uzavření míru propuštěn. V roce 1798 se vydal do Berlína, kde studoval výrobu cukru z cukrové řepy. \n\nRoku 1801 odcestoval do Anglie, která byla průkopníkem v moderních technologiích, seznámil se s principy vysoké koksové pece, s výrobou ocelové litiny, s vynálezy parního stroje, mechanického tkalcovského stavu a dalších tehdejších novinek. V roce 1808 tam na zapřenou pracoval jako dělník v továrnách. Zde prováděl „průmyslovou špionáž“ a přivezl si s sebou značné množství nákresů různých strojů.\nPo svém návratu zřídil v Brně první továrnu na stroje, poté zřídil další v Doubravici. Třetí strojírenskou továrnu, která přežila v jiné podobě až do současnosti, založil v Blansku. Ta se stala na dlouhou dobu největší továrnou v Rakouském císařství. V Blansku byla postavena kuplovací pec, válcovna, slévárna, modelárna, strojírna, následovaly provozy destilační uhelné peci, prachárny, byly postaveny hamry, papírna, v údolí Svitavy a Punkvy vyrůstaly nesčetné milíře. V Rájci postavil Hugo František Salm cukrovar. Kromě toho se zabýval vědeckými výzkumy, studoval očkování proti neštovicím, bádal o vakcínách proti vzteklině.\nV roce 1817 se stal jedním ze zakladatelů Moravsko-slezského Františkova muzea (nynější Moravské zemské muzeum), kam přispěl obnosem 2000 zlatých a stal se jedním z hlavních dárců muzejních sbírek. Seznámil se z mnoha kulturními činovníky své doby, jedním z jeho stálých hostů se stal Josef Dobrovský, na jehož práci a cesty mu hrabě Hugo Salm poskytoval finanční prostředky. Hugo František Salm se též zabýval přírodou Moravského krasu a stranou rozhodně nezůstala ani speleologie. Pro nedostatek času zejména podporoval publikace jiných autorů o tomto krásném koutu Moravy, avšak i sám se účastnil některých výprav, z nichž ta nejpamátnější byla ze srpna roku 1808, kdy sestoupil s expedicí na neprobádané dno Macochy.\n\nHugo František Salm se 6. září 1802 oženil s hraběnkou Marií Josephou McCaffry of Keanmore (21. 3. 1775 – 24. 4. 1836) z původem skotského rodu, která mu dala tři syny, z nichž se dospělosti dožili dva. Ona sama přežila svého manžela pouze o necelý jeden měsíc. Starší syn Hugo Karel Eduard převzal po smrti svého děda, který zemřel až roku 1838, rodové panství v Rájci a v Blansku, druhorozený syn Robert Ludvík Antonín působil ve význačných funkcích ve státní správě.\n\n\n\n"}
{"id": "447059", "url": "https://cs.wikipedia.org/wiki?curid=447059", "title": "Dějiny Nového Sadu", "text": "Dějiny Nového Sadu\n\nDějiny Nového Sadu odrážejí historický vývoj tohoto města, které se stalo jedním z významných srbských sídel a center srbského státu. Novi Sad patří k mladším městům, založen byl na levém břehu Dunaje až roku 1694.\n\nMěsto bylo založeno na levém břehu Dunaje, osídlení se počalo rozvíjet nedlouho poté, co byla budována Petrovaradínská pevnost; opevnění, se kterým je osud města nerozlučně spjat. Díky přítomnosti vojenských posádek a častým aktivitám armády se stala pevnost významným místem na tehdejších mapách a začali se sem stahovat mnozí lidé z okolních oblastí. Dobový název města byl \"Racka varoš\" (přesněji \"Srbské město\", podle staromaďarského označení Rács pro Srby), či také \"Petrovaradinski Šanac\". Na konci 17. století mělo město okolo tisíce obyvatel.\n\nSoučasné jméno \"Novi Sad\" (Újvidék v maďarštině) se objevuje roku 1748. V této době se jednalo o město převážně srbské, avšak žili tu také i Maďaři, Němci, Židé, Bulhaři a Řekové, kteří přišli v souvislosti s kolonizací dolních Uher iniciovanou rakouskou vládou. Z jihu přišli Srbové ale i příslušníci dalších národností, kteří utíkali před Turky; vznikla zde na nějakou dobu například i arménská komunita. Etnickou různorodost Nového Sadu dokládají tehdejší budovy vystavěné v různých slozích. V roce 1739 měl Novi Sad už okolo pět tisíc obyvatel. Jádro města se začalo rozvíjet v okolí ulice Dunavska a dnešní Dunajského parku.\n\nV roce 1748 rozhodla císařovna Marie Terezie, že se Novi Sad stane svobodným královským městem s vlastní samosprávou. tehdejší město se rozprostíralo na břehu řeky Dunaje od dnešního Futogu přes současné sídliště Liman až k centru moderního Nového Sadu.\n\nJak počet obyvatel rostl, rostla i hustota osídlení nejen Nového Sadu, ale i okolní Bačky. Obyvatelstvo, které se živilo především chovem dobytka bylo postiženo neustálým zmenšováním plochy k obživě, na což si stěžoval i novosadský magistrát, nicméně neúspěšně.\n\nV letech 1771 a 1838 zasáhly město rozsáhlé povodně. Během osmnáctého a devatenáctého století se Novi Sad stal největším srbským městem (roku 1820 měl 20 000 obyvatel, dvě třetiny tvořili Srbové). V této době byl kulturním, politickým a společenským centrem srbské kultury, a to i přesto, že samostatný srbský stát začínal až mnohem dále, na soutoku Dunaje a Sávy, v Bělehradu. V Novém Sadu působily významné osobnosti své doby, které pomáhaly utvářet moderní srbskou kulturu a literaturu, například Jovan Jovanović Zmaj, Laza Kostić, Đorđe Natošević, Ilija Vučetić, Stefan Branovački a další. Rozvoj kultury umožnil rozvoj školství, které bylo nezbytné pro manufakturní a později průmyslovou výrobu. Srbští vzdělanci, kteří působili v Novém Sadu, však studovali převážně jinde – ve větších rakousko-uherských městech, v Rusku apod. V polovině 19. století mělo město 3 základní školy, 2 základní katolické školy, dvě srbské církevní školy a jedna řecká škola. Gymnázium bylo otevřeno v roce 1810. V roce 1844 byla otevřena textilní továrna. Roku 1884 byla zprovozněna továrna na kočáry. Ve městě se tehdy nacházelo také několik parních mlýnů.\n\nV revolučním roce 1848 vybrali novosadští Srbové skupinu zástupců, která měla jednat o vztazích mezi novou maďarskou revoluční vládou a jihouherskými Srby. Dohoda se však nezdařila, což vedlo k eskalaci ve vzájemných vztazích a nakonec ke krvavým střetům. Novi Sad těmito útoky těžce strádal, neboť uherská armáda zde provedla vojenskou akci, bombardovala samotné město a Petrovaradínskou pevnost. Mezi civilním obyvatelstvem byly těžké ztráty.\n\nMezi lety 1849 a 1860 došlo k normalizaci poměrů. Novi Sad těžil ze své pozice mezi srbským státem a Tamišským banátem. Do města se přestěhovala roku 1864 \"Matice srbská\" a později zde vzniklo i gymnázium. Mezi významné stavby konce 19. století patří secesní Adamovićův palác. Také se začalo pracovat na vzniku srbského národního divadla. Vlastní divadlo získal Novi Sad až v 70. letech 20. století. Středem společenského života v této době i místem pro divadelní vystoupení se stal první moderní hotel ve městě – hotel Jelisaveta (dnes Hotel Vojvodina). I druhá polovina 19. století byla pro tehdejší srbskou kulturu překvapivě obdobím romantismu (alespoň v dolních Uhrách). Ta také oslavovala kult Williama Shakespeara a v roce 1864 tak byly v Novém Sadě uspořádány rozsáhlé oslavy 300 let od jeho narození.\n\nV roce 1883 byl otevřen železniční most přes Dunaj a tunel pod Petrovaradínskou pevností. Nová železniční trať umožnila další průmyslový rozvoj města; Novi Sad se lépe napojil nejen s Rakousko-Uherskem, ale i s tehdejším Srbskem a Osmanskou říší, kde byla v téže době budována trať do Soluně.\n\nV roce 1911 byla zprovozněna dodnes populární městská pláž Štrand. Ve stejném roce byla zprovozněna i tramvajová doprava. Bylo rovněž zavedeno i plynové a později elektrické osvětlení města. V té době mělo město 33 tisíc obyvatel.\n\nNa podzim roku 1918 se Novi Sad ocital v chaosu, který následoval po rozpadu Rakousko-Uherska. Po několika dlouhých letech válečných událostí obsadila město srbská armáda a zavedla vojenskou správu. Ještě předtím se ve městě ale ustanovil Srbský národní výbor, který organizoval domobranu a pokoušel se v posledních dnech Habsburské monarchie v říjnu 1918 udržet v Novém Sadu pořádek.\n\nNovi Sad byl již dříve podle mezinárodních dohod přičleněn formálně ke státu jižních Slovanů, což znamenalo konec dosavadní uherské moci. V královské Jugoslávii se stalo město centrem Dunajské bánoviny, jednoho z devíti administrativních celků, které byly zavedeny v roce 1929. Průmyslový rozvoj i vytvoření nového správního centra v Novém Sadu se projevily velmi rychle na růstu obyvatelstva. Za dvacet let se zdvojnásobil a roku 1931 zde žilo již 64 tisíc lidí. V meziválečném období vzniklo na 20 nových průmyslových podniků, jejich celkový počet se před začátkem války pohyboval okolo osmdesáti. Budovaly se celé nové části města (prostor mezi současným centrem a univerzitním kampusem), dařilo se službám a budovaly se první hotely. Moderní obchodní dům své doby představoval např. Tanurdžićův palác na Náměstí svobody v centru města.\n\nV roce 1937 získalo město nový územní plán, který vzešel ze soutěže celkem 13 přihlášených návrhů. Vybráno bylo modernistické pojetí města podle Branka Maksimoviće. Polovina obyvatelstva se řadila k různým jihoslovanským národnostem, 4 tisíc obyvatel byli Němci, 17 tisíc Maďaři a několik set potom k různým dalším národnostem (např. Albáncům apod).\n\nKrátce po vpádu Německa do Jugoslávie a rozpadu státu byl Novi Sad obsazen a přičleněn k fašistickému Maďarsku, podobně jako předtím jižní Slovensko, Podkarpatská Rus, Sedmihradsko a Prekmurje. Budapešť se touto snahou pokoušela odčinit drastické zmenšení svého území, s kterým musela souhlasit po Trianonské smlouvě. Novi Sad se stal městem pohraničním, jižně od něj již začínal chorvatský ustašovský stát. Maďarští fašisté uplatňovali proti Srbům a hlavně Židům kruté represe, docházelo k četným masakrům. Válečné události vedly k četným škodám na infrastruktuře města, včetně stržení několika mostů a poškození nemalého počtu budov.\n\nOsvobození přišlo až 23. října 1944, po spojeneckém bombardování. Moci nad městem se chopily partyzánské síly. Vyhánění fašistů a ustanovení komunistické moci se neobešlo bez problémů. Německé obyvatelstvo, které čítalo v nově vznikající autonomní oblasti Vojvodina značné procento, bylo odsunuto do Rakouska, židé z Nového Sadu a okolí odešli do nově vznikajícího státu Izrael. Komunistická správa Jugoslávie učinila z města metropoli Vojvodiny, autonomní jednotky uvnitř Srbska, které se nyní stalo socialistickou republikou jugoslávského státu.\n\nPřes tyto nemalé přesuny byl Novi Sad i nadále etnicky velmi různorodým městem, kde hlavní menšinu tvořili stále Maďaři, nemalá byla ale i komunita například Slováků. Počet nejihoslovanských menšin však začal klesat poté, co během let socialistické výstavby začalo být do Vojvodiny dosidlováno různé obyvatelstvo ze všech koutů SFRJ. A právě nová výstavba přetvořila tvář města; mnohé původní památky byly strženy a město bylo protkáno novou sítí čtyřproudových ulic a bulvárů. V 60. letech byl např. v západní části města vybudován velkolepý Bulvár Osvobození, kolem kterého vznikla řada moderních věžových i jiných domů. Z řady dalších hledisek se město začalo dynamicky rozrůstat. Stalo se klíčovým centrem jak v oblasti školství (za pomoci Bělehradské univerzity byla v roce 1960 založena v Novém Sadu univerzita) a vycházela celá řada deníků, později i regionální televize.. Od roku 1956 se ve městě konají Novosadské divadelní hry. Zřízeno bylo také i muzeum Vojvodiny, a to oddělením některých sbírek matice Srbské. Od roku 1958 zde působí i Galerie Matice srbské.\n\nV roce 1965 zasáhla Novi Sad povodeň, po které byl na městském břehu Dunaje zbudován násyp s promenádou, který také slouží jako protipovodňový val. První fáze násypu vznikla po roce 1965, a druhá část mezi Mostem Svobody) a centrem města byla dokončena roku 1978.\n\nV roce 1981 byl otevřen SPENS, obchodní a sportovní středisko, které se proslavilo pořádáním celé řady mezinárodních utkání, například v basketbalu. Ještě v témže roce získalo město i novou budovu divadla. V roce 1985 byl otevřen Most Svobody, již třetí most přes Dunaj.\n\nV roce 1988 byl Novi Sad centrem tzv. Jogurtové revoluce, která znamenala de facto převrat ve vedení autonomní oblasti Vojvodina.\n\nPo rozpadu Jugoslávie zůstaly ve svazku pouze Srbsko a Černá Hora. Tehdejší režim Slobodana Miloševiće, který přivedl Srbsko a Černou Horu do mezinárodní izolace, zmobilizoval v Novém Sadu hlavně studenty, ale rovněž i veřejnost. Na přelomu let 1996 a 1997 se konaly početné demonstrace. Miloševićovi příznivci se shromažďovali často na prostranství severně od obchodně-sportovního komplexu SPENS.\n\nPřelomovou událostí v dějinách města bylo také bombardování Svazové republiky Jugoslávie vojsky NATO na jaře 1999, které vedlo k poškození infrastruktury, včetně zničení tří novosadských mostů, výpadků elektrické energie a vodovodní sítě. Poškození Mostu Svobody vedlo k výpadkům dodávek vody v nedaleké nemocnici ve Sremské Kamenici. Novosadská rafinerie byla bombardována každý den, což vedlo kromě ekonomických k významným škodám i na životním prostředí. Cílem byly také i objekty regionální televize v lokalitě Mišeluk a televzní věž Iriški Venac. Bombardovány byly i průmyslové podniky. např. rafinerie. Některé bomby poškodily obytné části města.\n\nPo politických změnách a konci vlády Slobodana Miloševiće se Srbsko otevřelo světu. V zemi došlo k alespoň částečné stabilizaci ekonomických a později i zahraničně-politických poměrů, v Novém Sadě však vyvstala otázka obnovy poničené infrastruktury. Obnoveny byly všechny tři mosty, nejprve dočasně a později trvale (poslední z nich, Žeželjův most byl ve své původní podobě dokončen roku 2018). Dobudován byl i areál místní univerzity. Město získalo vlastní dálnici ve směru na sever do Subotici, dokončenou v 2. dekádě 21. století a na jih do Bělehradu. Byly vybudovány nové části města, díky čemuž byl na začátku století Novi Sad jedním z největších stavenišť v zemi. V roce 2002 mělo město 299 294 obyvatel, roku 2008 tento počet vzrostl na 335 381. Díky vyšší životní úrovni ve srovnání se zbytkem země (a výjimkou Bělehradu) má Novi Sad přirozený přírůstek obyvatelstva jako jedno z mála míst v Srbsku.\n"}
{"id": "447067", "url": "https://cs.wikipedia.org/wiki?curid=447067", "title": "Newyorská metropolitní oblast", "text": "Newyorská metropolitní oblast\n\nNewyorská metropolitní oblast je nejlidnatější metropolitní oblastí v USA a také jedna z nejlidnatějších na světě. Metropolitní oblast je definována Úřadem pro řízení a rozpočet jako \"metropolitní statistická oblast New York-Severní New Jersey-Long Island-New Jersey-Pensylvánie\" s odhadem populace 18 815 988 (zhruba 1 ze 16 Američanů). MSA je dále rozdělena do čtyř metropolitních oblastí. Metropolitní oblast se skládá ze 23 okresů, z čehož deset okresů je ve státě New York (pět Newyorských městských obvodů, oba okresy Long Islandu a tři okresy v dolní části údolí řeky Hudson); dvanáct okresů v severní a střední části New Jersey a jednoho okresu na severovýchodě Pensylvánie.\n\nÚřad pro řízení a rozpočet také používá širší region skládající se z NY metropolitní oblasti plus pět přilehlých metropolitních oblastí. Tato oblast je známá jako \"kombinovaná statistická oblast New York-Newark-Bridgeport-New Jersey-Connecticut-Pensylvánie\", s odhadem populace 21 961 994 lidí v roce 2007.\n\nTato širší oblast zahrnuje největší město ve Spojených státech (New York), pět největších měst v New Jersey – Newark, Jersey City, Elizabeth, Paterson a Trenton a šest ze sedmi největších měst v Connecticutu – Bridgeport, New Haven, Stamford, Waterbury, Norwalk a Danbury. Celková rozloha kombinované metropolitní oblasti je 30 671 km².\n\nOd svého založení jako obchodní kolonie Nové Nizozemsko byla oblast známá pro svou etnickou rozmanitost. Začátkem 19. století, byla oblast rozdělen mezi Italy, Iry, Němce a Židy. Malé komunity zde měli také Poláci a Libanonci.\nDíky postupným vlnám imigrace, které začaly v 19. století a pokračují dodnes, diverzita stále roste. Státy New York, New Jersey a Connecticut se řadí mezi 10 států s nejrychleji rostoucím počtem imigrantů, velký počet přistěhovalců v posledních letech z celé Latinské Ameriky,Asie a Karibiku dnes nazývá Newyorskou metropolitní oblast domovem. Je zde několik silných a významných imigrantských komunit: Dominikánci, Portoričané, Kolumbijci, Ekvádorci, Mexičané, Číňané, Filipínci, Rusové, Korejci, Indové, Pákistánci, Bengálci, Italové, Irové a Poláci. Prakticky všechna významná etnika na světě jsou alespoň částečně zastoupena svou národní kuchyní.\nJe zde velký počet křesťanů, zejména katolíků, ale také různé církve východního pravoslaví a protestantství. New York má silnou židovskou populaci, je významným centrem ortodoxního judaismu a je domovem mnoha chasidských hnutí, zejména v Brooklynu. Své bohoslužby mají v této oblasti též hinduisté, muslimové, buddhisté, Sikhové, taoisté a řada jiných náboženství. Mimo věřících je zde i mnoho lidí, kteří nepraktikují žádné náboženství.\n"}
{"id": "447072", "url": "https://cs.wikipedia.org/wiki?curid=447072", "title": "Hadovka", "text": "Hadovka\n\nHadovka může mít více významů:\n\n"}
{"id": "447075", "url": "https://cs.wikipedia.org/wiki?curid=447075", "title": "Montenegro Airlines", "text": "Montenegro Airlines\n\nMontenegro Airlines (IATA: YM, ICAO: MGX) jsou národní leteckou společností a vlajkovým dopravcem Černé Hory.\n\nAerolinie sídlí na mezinárodním letišti Golubovci v Podgorice, druhou základnou je mezinárodní letiště v Tivatu. Montenegro Airlines provozují pravidelné linky do skoro 30 světových destinací a také řadu charterových linek během celého roku.\n\nSpolečnost má svůj slogan \"Montenegro Airlines, křídla Evropy\" a také věrnostní program pro často létající cestující, nazvaný Vision Team Frequent Flyer Programme.\n\nLetecká společnost byla založena 24. října 1994 vládou Černé Hory (v té době v rámci Svazové republiky Jugoslávie). V roce 1996 bylo zakoupeno první letadlo – Fokker F28 – a 7. května v 22:30 proběhl první let mezi Podgoricou a italským Bari. Další Fokker F28 byl zakoupen v červenci 1998.\n\nBěhem bombardování Svazové republiky Jugoslávie v roce 1999 byla \"Montenegro Airlines\" nucena zastavit všechny mezinárodní i domácí lety. Po 78 dnech leteckých náletů zahájila společnost opět všechny lety, novou destinací se stal Frankfurt nad Mohanem, později přibyla města Curych, Lublaň, Skopje, Istanbul a Budapešť.\n\nV dubnu 2000 se stala \"Montenegro Airlines\" členem Mezinárodní asociace leteckých dopravců (IATA). V červnu 2000 koupila společnost svůj první letoun Fokker 100, druhý do letové flotily přibyl v květnu 2001, třetí v červnu 2002 a čtvrtý na začátku roku 2003.\n\n2. července 2004 přepravil společnost svého miliontého zákazníka, 14. června byl přepraven dvoumiliontý zákazník.\n\nDne 23. července 2007 společnost pronajala u GECAS dva letouny Embraer 195 z důvodů zvětšení letové flotily. První ze dvou letounů dorazil na letiště v Podgorice 5. června 2008. S těmito letouny začala \"Montenegro Airlines\" provozovat lety do Londýna na letiště Gatwick a do Milána na letiště Malpensa. 16. září společnost oznámila, že jeden z pronajatých embraerů 195 za 31 milionů dolarů odkoupí.\n\nV současnosti (rok 2010) probíhá v \"Montenegro Airlines\" proces privatizace. Vláda Černé Hory nabízí 30% akcií. Nejpravděpodobnějším zájemcem je Evropská banka pro obnovu a rozvoj. Vláda Černé Hory se může později rozhodnout a prodat zbytek společnosti.\n\n17. dubna 2009 projevila izraelská letecká společnost El Al zájem o koupi 30 % akcií. Plán se ovšem nezdařil. 28. května 2009 zahájila sesterská společnost Al Elu Sun d'Or International Airlines pravidelné lety mezi Tivatem a Ben Gurionovým mezinárodním letištěm v Tel Avivu.\n\n23. května 2009 dorazil na podgorické letiště druhý letoun Embraer 195, 18. června 2010 se flotila společnosti rozšířila o třetí takový letoun.\n\n\"Montenegro Airlines\" v současnosti létají do více než 40 světových destinací (2 domácí) a jsou nejoblíbenějším a nejpoužívanějším přepravcem v černohorské letecké dopravě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "447083", "url": "https://cs.wikipedia.org/wiki?curid=447083", "title": "Pick", "text": "Pick\n\nPříjmení Pick nebo Pieck nosí více různých osobností:\n\n\n\n"}
{"id": "447084", "url": "https://cs.wikipedia.org/wiki?curid=447084", "title": "OpenBGPD", "text": "OpenBGPD\n\nOpenBGPD je svobodná implementace Border Gateway Protokolu verze 4. Daemon vykonávající tuto komunikaci se nejčastěji jmenuje bgpd.\n\nOpenBGPD společně s OpenOSPFD je vyvíjen primárně pro platformu OpenBSD, jehož projektu je součástí a odtud je portován na ostatní platformy. Je široce využíván v různých implementacích hraničních routerů, neboť v současnosti plně pokrývá základní specifikaci protokolu. Díky BSD licenci je možné jej dále bezúplatně distribuuovat či měnit zdrojový kód.\n\nAutory a hlavními osobami implementace OpenBGPD jsou Henning Brauer a Claudio Jeker, OpenOSPFD je udržován i Esbenem Nørby.\n\nHlavním důvodem nové svobodné implementace protokolu BGPD byla nespokojenost OpenSource komunity s bezpečnostními mezerami v původní implementaci a její nemožnost ji využívat bez licenčních poplatků. Projekt si získal velkou důvěru díky BSD licenci. \n\nHlavní cíle projektu:\n\nZákladní cíle projektu jsou shodné s cíli projektu OpenBSD, jehož je tento projekt součástí.\n\n"}
{"id": "447086", "url": "https://cs.wikipedia.org/wiki?curid=447086", "title": "Roth (příjmení)", "text": "Roth (příjmení)\n\nPříjmení Roth nosí více osobností:\n\n"}
{"id": "447091", "url": "https://cs.wikipedia.org/wiki?curid=447091", "title": "OpenNTPD", "text": "OpenNTPD\n\nOpenNTPD je svobodná, jednoduše použitelná implementace Network Time Protokolu. Poskytuje možnost synchronizace lokálních systémových hodin se vzdálenými NTP servery a může též fungovat jako server pro jiné klienty a distribuovat přesný čas (typicky do vnitřní sítě LAN).\n\nPrimárním vývojářem je Henning Brauer a projekt je součástí projektu OpenBSD. Portovatelnou verzi spravuje Darren Tucker.\nTento software je šířen pod BSD licencí.\n\nNTP protokol pracuje pod protokolem UDP, číslo portu 123.\n\nOpenNTPD – stránky projektu\n"}
{"id": "447097", "url": "https://cs.wikipedia.org/wiki?curid=447097", "title": "Losenický potok", "text": "Losenický potok\n\nLosenický potok, který je na horním toku nazývaný též Mlýnský potok, je pravostranný přítok řeky Sázavy v okresech Žďár nad Sázavou a Havlíčkův Brod v Kraji Vysočina. Délka toku činí 16,6 km. Plocha povodí měří 42,7 km².\n\nPotok pramení severozápadně od obce Vepřová v okrese Žďár nad Sázavou v nadmořské výšce okolo 640 m. Zprvu teče východním směrem. Severovýchodně od Vepřové napájí \"Vepřovský nový rybník\", od něhož se stáčí k jihu. Tímto směrem proudí až k soutoku s \"Nížkovkou\". Odtud potok směřuje na jihozápad k obci Velká Losenice, kterou protéká. Klikatí se jihozápadním směrem, za obcí Pořežín se připojí \"Losenička\" a pokračuje až ke svému ústí do Sázavy, do níž se vlévá na jejím 187,5 říčním kilometru v Ronově nad Sázavou.\n\n\nPrůměrný průtok u ústí činí 0,42 m³/s.\n\nM-denní průtoky u ústí:\n"}
{"id": "447104", "url": "https://cs.wikipedia.org/wiki?curid=447104", "title": "Evropské povodně 2002", "text": "Evropské povodně 2002\n\nV srpnu 2002 způsobily silné dlouhotrvající deště vzestup hladin řek Vltavy, Labe, Dunaje a dalších jejich přítoků. Toto vzedmutí dosáhlo úrovně stoleté vody. Povodeň způsobila smrt desítek lidí a škody v řádech miliard eur. Postihla území Čech v České republice, Chorvatska, Maďarska, Německa, Polska, Rakouska, Rumunska.\n\nJednou z příčin katastrofální povodně je podle částí odborníků klimatický jev El Niño. Povodeň odstartovaly silné deště v Alpách. Povodňová vlna pak postupovala po Dunaji. Škody z této povodňové vlny však nebyly tak velké jako z následující.\n\nTlaková níže způsobující srážky začala ovlivňovat počasí na Šumavě, Krušných horách a Krkonoších (v pramenné oblasti Vltavy a Labe). Výsledkem byla katastrofální povodeň, která postihla Dolní Rakousy, většinu Česka, Sasko a Durynsko.\n\nNejhorší situace byla v Plzeňském a Jihočeském kraji.Praha utrpěla významné škody, když jí postihla nejhorší povodeň za posledních 200 let. Nejvíce postiženými oblastmi hlavního města se staly Karlín, Kampa a Holešovice. Povodeň zatopila pražské metro, jehož znovu zprovoznění vyšlo na 6 miliard korun. Pražské židovské město a Staré město, byly před zatopením Vltavou uchráněny pomocí barier. Nicméně prosakující voda způsobila významné poškození objektů jako Národní knihovny v Klementinu nebo Národního divadla. Povodeň vytopila také Pražskou zoologickou zahradu, kde musela být některá zvířata utracena.\n\nPovodeň postihla také Terezín a poškodila Terezínský památník. Zapříčinila i únik chlóru a dioxinů ze závodu Spolana Neratovice.\n\nV Česku si povodeň vyžádala celkem 17 lidských životů.\n\nVýznamné škody utrpěly Drážďany, kde povodňová vlna kulminovala na 8,9 metrech. Z okolí bylo evakuováno na 30 000 lidí a důležité kulturní památky. Například byla vyklizena galerie v Zwingeru.\n\nPovodňová vlna dále postupovala po Labi a zasáhla Durynsko.\n\nPovodeň na Dunaji zasáhla Vídeň a Bratislavu. Těžce postiženými oblastmi byly Mühlviertel a Waldviertel v Dolním Rakousku. Povodňovou vlnu zbrzdilo vodní dílo Gabčíkovo. Povodně zasáhly i Budapešť, bylo evakuováno 1 700 lidí.\n\nPo opadnutí vody, když se obyvatelé postižených území začali vracet domů, se začala objevovat hrozba infekčních nemocí. Toto riziko zvyšovalo i vyplavení čističek odpadních vod a chemických závodů. V Česku šlo zejména o závod Spolana Neratovice.\n\nV Česku povodeň způsobila škodu za 73,3 miliard korun. Na Dunaji způsobily povodně škody za 3,1 miliard eur.\n\n"}
{"id": "447106", "url": "https://cs.wikipedia.org/wiki?curid=447106", "title": "Nadnárodní korporace", "text": "Nadnárodní korporace\n\nNadnárodní korporace (řidčeji mnohonárodní korporace, transnacionální korporace, mezinárodní korporace nebo nadnárodní podnik či společnost) je korporace nebo podnik, který řídí svůj obchod – výrobu produktů nebo distribuci služeb nebo obojí – ve více zemích, tj. alespoň jedné zemi mimo zemi svého sídla.\n\nNadnárodní korporace je obvykle velká společnost založená v jedné zemi, která vyrábí nebo prodává zboží či služby v zemích jiných. Hlavní charakteristiky nadnárodních korporací je jejich velikost a skutečnost, že jejich celosvětové aktivity jsou centrálně řízeny mateřskými společnostmi.\n\nAktivity:\n\nNadnárodní korporace mohou těžit z jejich nadnárodního postavení různými způsoby. Za prvé mohou dosahovat úspor z rozsahu tím, že rozšiřují výdaje na výzkum a vývoj a náklady na reklamu na celosvětový prodej. Spojují globální kupní sílu s dodavateli a využívají své technologické a manažerské know-how s minimálními dodatečnými náklady. Dále mohou využívat své nadnárodní postavení k tomu, aby využily levných pracovních sil, které jsou dostupné v některých rozvojových zemích a získali přístup k odborníkům v oblasti výzkumu a vývoje z vyspělých zemích.\n\nKoncem dvacátého století se objevily globální sociálně-ekonomické problémy nadnárodních korporací, jakožto „aktérů bez domova“. Potenciálně nejlepší koncept pro analýzu omezení správy společnosti nad moderními korporacemi je koncept „společností bez státní příslušnosti“. Tento návrh byl teoreticky objasněn již v roce 1992, kdy byla v časopise \"Business Week\" objasněna koncepce definování společnosti bez státní příslušnosti s analytickými nástroji na křižovatce mezi demografickou analýzou a výzkumem dopravy. Tato křižovatka je známá jako řízení logistiky a popisuje důležitost rychle rostoucí globální mobility zdrojů. V dlouhé historii analýzy nadnárodních korporací jsme již čtvrt století v éře společností bez státní příslušnosti – společnosti, které splňují nároky na zdrojové materiály na celosvětové úrovni a produkují individualizované produkty pro jednotlivé země.\n\nHlavní charakteristiky nadnárodních společností jsou:\n\nFungování mezinárodních korporací je úzce spojeno s ekonomickým liberalismem a systémem volného trhu v globalizované multikulturní společnosti. Ekonomičtí realisté vidí chování jedince jako racionální chování za účelem maximalizování svých vlastních zájmů. Minimální zásahy státu ve spojení s racionálním chováním jednotlivců tvoří vhodné podmínky pro vznik a nejlepší fungování volného trhu. Výsledkem takového chování je volný trh zboží a služeb vedoucí k maximalizaci mezinárodního bohatství.\n\nPro mnoho ekonomických liberálů jsou nadnárodní korporace lídrem liberálního řádu. Jsou příkladem par excellence pro liberální ideje o fungování nezávislé (volné) světové ekonomiky. Překonaly obchodní a ekonomickou integraci národních ekonomik integrací mezinárodní produkce. Poprvé v historii produkce jsou marketing a investice organizovány na světové úrovni spíše než v rámci izolovaných národních ekonomik.\n\nMezinárodní obchod je specifickou oblastí akademického výzkumu. Ekonomické teorie mezinárodních organizací zahrnují \"Internalization theory\" a \"eclectic paradigm\", také známý jako \"OLI framework\".\n\nDalší teoretická rovina nadnárodních korporací se týká vztahu mezi globalizací ekonomických závazků a kulturou národních i místních reakcí. To vychází z uvědomělé kulturní správy datující se přinejmenším do 60. let 20. století. Tak například Ernest Dichter, který vytvořil mezinárodní kampaň pro Exxon, napsal do \"Harvard Business Review\" v roce 1962, že pro překonání kulturního odporu je zapotřebí pochopení kultury zemí, kde korporace působí. Pozoroval, že společnosti, které chtějí využít mezinárodních příležitostí musí brát v potaz kulturní antropologii, která je důležitým nástrojem pro konkurenceschopný marketing. Paradoxně to ale nevedlo k začlenění mezinárodních společností do národní kultury států, ale k vytvoření obecného, světového zákazníka. Nápad globální korporátní obce zahrnuje kontrolu a transformaci úzce zaměřených spojení s jedním národem. To zahrnovalo nikoli popření přirozenosti propojenosti s jedním národem, ale zmezinárodnění způsobu, jakým stát sám sebe definuje.\n\nJedna z prvních nadnárodních společností, East India Company, byla založena v roce 1600. Po britské společnosti přišla Nizozemská Východoindická společnost, založená 20. března 1602, která byla po dobu 200 let největší společností na světě. Jejím předchůdcem byl do značné míry také církevní řád templářů, zejména ve své druhé fázi v druhé polovině 13. století až do zániku ve 14. století.\n\nVelké nadnárodní korporace (tehdy nazývané výsadní koloniální společnosti) patřily ke koloritu kolonialismu největších evropských mocností (zejména pak Britského impéria) i pozdějšího bouřlivého industriálního rozmachu přelomu 19. a 20. století, zejména ve Spojených státech amerických. Tento status patřil jen několika největším společnostem, které vzhledem ke svému vlivu, rozsahu a šíři své působnosti operovaly ve více zemích, často na základě individuálních smluv a dohod (v kontrastu s dnešním právním rámcem mezinárodního obchodu).\n\nVe 20. a 30. letech 20. století se ve fašistické Itálii utvořilo ekonomicko-politické uspořádání, které umožňovalo největším korporacím přímo zasahovat do politiky státu a podílet se na ní. Tento směr se nazýval korporativismus; ti, kteří jej řídili, byli označováni za korporatokracii.\n\nZa další milníky, které rozvoj nadnárodních korporací usnadnily, by se dal počítat nástupem liberální ekonomiky ze začátku 80. let (Thatcherová, Reagan), který otevřel cestu globalizaci, a rozvoj internetu, který v 90. letech, po „dot com boomu“, podpořil (česky přibližně: \"mikro-mnohonárodní korporace\").\nTransnacionální korporace (TNC-transnational corporation) se od tradičních nadnárodních společností liší tím, že se neztotožňují s domovským sídlem v jediné zemi. Zatímco tradiční nadnárodní společnosti mají svou domovskou firmu spolu s jejími dceřinými společnostmi v zahraničí, tak transnacionální korporace rozdělují své operace do více zemí s cílem udržet vysokou reaktivitu.\n\nPříkladem transnacionální korporace je Nestlé, které zaměstnává vedoucí pracovníky z více zemí, čímž se snaží dělat rozhodnutí výhodná z globální perspektivy a nikoli z částečně zainteresovaného centrálního ředitelství.\n\nNadnárodní podnik (MNE, \"Multinational enterprise\") je termín používaný v mezinárodní ekonomii a je podobně definován jako nadnárodní korporace, která kontroluje a řídí produkci v továrnách nacházejících se alespoň ve dvou zemích. Nadnárodní podnik se podílí na přímých zahraničních investicích, protože se podporou podniků v hostitelské zemi snaží vyhnout transakčním nákladům.\n\nHistorie mezinárodních korporací je úzce spojena s historií kolonialismu. První mezinárodní korporace byly založeny, aby zajistili koloniální výpravy evropským monarchům. Před érou New Imperialism byla většina kolonií, které nebyly ve správě Španělska nebo Portugalska, spravována pověřenými mezinárodními organizacemi. Příkladem takových organizací byly Britská Východoindická společnost, Společnost Hudsonova zálivu a Swedish Africa Company. První takové organizace podporovaly kolonialismus, zapojením se do mezinárodního obchodu, objevováním a vytvářením obchodních míst s koloniálním zbožím. Mnohé z těchto společností, jako například the South Australia Company a Virginia Company, hrály zásadní roli, zakládaly a spravovaly kolonie nových usedlíků. Bez výjimek, všechny tyto organizace využívali zdroje a pracovní sílu v koloniích a výsledný zisk investovaly ve své domácí zemi. To vedlo k zbohatnutí kolonizátorů a zchudnutí kolonizovaných. Společnosti jako třeba Royal African Company byly zodpovědné za logistickou stánku obchodu s otroky v Atlantiku tím, že vlastnili přístavy a lodě nutné pro tento obrovský obchod. Během 19. století formální korporátní vláda nad koloniemi z velké části ustupovala koloniím řízeným státem. Avšak ve většině kolonií přetrvala korporátní kontrola nad ekonomickými záležitostmi kolonie.\n\nBěhem dekolonizace byly evropské charterové společnosti rozpuštěny. Poslední rozpuštěnou společností, v roce 1972, byla Mozambique Company. Hospodářský dopad koloniálního vykořisťování se ukázal jako trvalý a dalekosáhlý. Někteří komentátoři si myslí, že tento dopad patří mezi hlavní příčiny globální nerovnosti příjmů.\n\nSoučasní kritici mezinárodních korporací viní některé současné mezinárodní společnosti z podobných postupů vykořisťování a rozdílné distribuce bohatství, které byly zavedeny dnes již neexistujícími koloniálními charterovými společnostmi. Jedná se v přední řadě o společnosti těžící zdroje, které byly založené ve vyspělém světě a operují v rozvojovém světě. Příkladem takové společnosti je Royal Dutch Shell a Barrick Gold. Někteří z těchto kritiků tvrdí, že operace mezinárodních korporací v rozvojovém světě jsou součástí v širším kontextu neokolonialismu.\n\nNavzdory všemu, mezinárodní korporace z rozvíjejících trhů hrají čím dál důležitější roli, čím dál tím víc ovlivňují světovou ekonomiku.\n\nNadnárodní společnosti (MNC) se často rozdělují do tří širokých skupin:\n\nTy největší nadnárodní korporace mohou zaměstnávat až stovky tisíc lidí (např. Citigroup má 332 tisíc zaměstnanců, 200 milionů zákazníků ve více než stovce zemí) a mít výnosy srovnatelné s HDP menších zemí. Spolu s růstem jejich objemu výroby nebo poskytovaných služeb získávají též (ekonomický, politický) vliv, podobně jako světová ekonomika hraje roli v mezinárodních vztazích a globalizaci.\n\nMezi další sporné body vlivu nadnárodních korporací se uvádí:\nPodle obratu, k 21. červenci 2008, podle CNN Money.\n\nPodle obratu, k 31. lednu 2018 podle Fortune.\nAntikorporátní advokáti kritizují nadnárodní korporace za to, že jsou bez konkrétní národnosti. Tento nedostatek národního charakteru se objevuje ve způsobu jejich fungování. Například, když uzavírají smlouvy se zeměmi, které mají nízkou úroveň lidských práv a environmentálních standardů. Ve světové ekonomice s nadnárodními korporacemi bude kapitál stále více schopen zapojit pracovníky, komunity a národy proti sobě navzájem. Tyto skupiny vyžadují daňové, regulační a mzdové úlevy, přičemž tento jev ohrožuje jejich migrace. Jinými slovy, zvýšená mobilita nadnárodních korporací má prospěch z kapitálu, zatímco pracovníci a komunity ztrácejí. Některé negativní výsledky generované nadnárodními korporacemi zahrnují zvýšené nerovnosti, nezaměstnanost a stagnaci mezd.\n\nAgresivní využívání schémat vyhýbání se daňovým povinnostem a nadnárodních daňových rájů umožňuje nadnárodním společnostem získat konkurenční výhody vůči malým a středním podnikům. Organizace, jako síť spravedlnosti v oblasti daní, kritizují vlády za to, že umožňují nadnárodním organizacím uniknout z daní, zejména pomocí daňových nástrojů daňové eroze a posunu zisku (BEPS), neboť méně peněz lze vynaložit na veřejné služby.\n\n\n"}
{"id": "447113", "url": "https://cs.wikipedia.org/wiki?curid=447113", "title": "Barrandovské terasy", "text": "Barrandovské terasy\n\nBarrandovské terasy je komplex budov, zahrad a parků ve čtvrti Barrandov, v městské části Praha 5. Od roku 1988 je areál kulturní památkou a od roku 1993 památkovou zónou.\n\nAreálu dominuje funkcionalistická vyhlídková restaurace Terasy Barrandov od architekta Maxe Urbana. Jsou součástí urbanistického projektu Václava M. Havla na zahradní čtvrť na svahu kopce Habrová. Vlastníkem stavby je společnost Barrandovské terasy, a.s., ve které drží majoritní podíl český podnikatel s řeckými kořeny Michalis Dzikos.\n\nRozlehlé parky, které tvořily v minulosti nedílnou součást teras, vyprojektoval tehdejší celorepublikově uznávaný zahradní architekt, Josef Vaněk, z Chrudimi. Zajímavostí je, že Vaněk zde působil především v době druhé světové války.\n\nPo komunistickém převratu v únoru 1948 došlo ke znárodnění Barrandovských teras. V roce 1982 byl uzavřen proslulý Trilobit bar, vyprojektovaný architektem Vladimírem Grégrem.\n\nV roce 1992 komplex v restituci získali bratři Ivan a Václav Havlovi. Ivan M. Havel svůj podíl převedl na svou ženu Dagmar. Václav Havel převedl svůj podíl na svou druhou manželku Dagmar Havlovou, která následně od své švagrové RNDr. Dagmar Havlové za více než dvacet milionů korun odkoupila její podíl na Terasách. Manželka Ivana Havla si však ponechala plavecký bazén pod Barrandovem, který v roce 1994 získala od Vodních staveb za devět set tisíc korun. V říjnu 2001 shořel zchátralý Trilobit bar, ve kterém v té době podle policie živořila skupinka bezdomovců.\n\nV roce 1988 byl areál restaurace včetně bazénu se skokanskou věží, který vyprojektoval architekt Václav Kolátor, prohlášen za kulturní památku. V roce 1993 zde zastupitelstvo hlavního města Prahy vyhlásilo památkovou zónu.\n\nDagmar Havlová Terasy vložila do společnosti Barrandovské terasy, a.s., v roce 2003 prodala majoritní podíl v této společnosti nejmenovanému kupci. Součástí obnovy Teras má být výstavba hotelu, který by měl vylepšit finanční návratnost projektu.\n\nObjekt se nacházel v havarijním stavu, na jaře roku 2016 začaly přípravy na rekonstrukci. Z budovy se má stát hotel, restaurace a rozhledna.\n\n"}
{"id": "447114", "url": "https://cs.wikipedia.org/wiki?curid=447114", "title": "Rypoš lysý", "text": "Rypoš lysý\n\nRypoš lysý (\"Heterocephalus glaber\") je hlodavec žijící ve východní Africe a jediný druh aktuálně klasifikovaný v rodu Heterocephalus. Je to jeden ze dvou známých druhů savců, kteří žijí eusociálním způsobem života (druhým je rypoš damarský). Má řadu neobvyklých vlastností, je neobyčejně přizpůsoben nehostinnému prostředí podzemí – počítaje v to například absenci receptorů bolesti na kůži (necítí bolest), termoregulace a pomalý metabolismus takže je na svou velikost značně dlouhověký. Nebyla u něho také pozorována rakovina a ani nárůst úmrtnosti s věkem.\n\nTypický jedinec je 8–10 cm dlouhý a váží 30–35 g. Královny jsou větší a mohou vážit přes 50 g, nejtěžší až 80 g. Jsou velice dobře adaptováni na svou podzemní existenci. Oči jsou velmi malé, jejich schopnost vidět slabá. Nohy jsou tenké a krátké, navzdory tomu jsou schopni se v podzemí pohybovat stejně rychle vzad jako vpřed. Svoje velké vyčnívající zuby používají k hrabání, jejich rty jsou uzavřeny těsně za zuby, aby se zabránilo vnikání zeminy. Mají velmi málo chlupů (viz název) a svraštělou růžovou či nažloutlou kůži.\n\nJejich adaptace na omezený přísun kyslíku uvnitř chodeb, které jsou jejich prostředím: plíce jsou velice malé a krev je schopna velice silně vázat kyslík, zvyšujíc tak efektivitu absorpce kyslíku. Jejich velice nízká dechová frekvence a metabolický proces na zvíře jejich velikosti (okolo 2/3 myši srovnatelné velikosti), jim pomáhá vystačit s minimem kyslíku. V dlouhých obdobích hladu, například v období sucha, se jejich metabolismus sníží až o 25 procent.\n\nPři nedostatku kyslíku dokáže rypoš lysý jako jediný savec získávat energii spalováním fruktózy.\n\nRypoš lysý se přirozeně vyskytuje v sušších částech tropické savany východní Afriky, převážně v jižní Etiopii, Keni a Somálsku.\n\nSpolečenství sestávající průměrně ze 75–90 jedinců žije společně v složitém systému chodeb v africké poušti. Systém chodeb vytvořených rypoši může celkem měřit až dvě nebo tři míle (3–5 km).\n\nRypoš lysý je jeden ze dvou druhů savců, kteří žijí eusociálně. Mají složitou sociální strukturu, ve které pouze jedna samice (královna) a jeden až tři samci plodí potomstvo, zatímco ostatní členové kolonie jsou dělníci. Stejně jako některá včelstva, dělníci jsou rozděleni do různých kast namísto skupin. Někteří primárně hloubí chodby, zvětšujíce tak síť již hotových chodeb, někteří (vojáci) chrání skupinu před vnějšími predátory.\n\nVztah mezi královnou a plodnými samci může přetrvat po mnoho let. Chování zvané potlačená reprodukce je předpokládanou příčinou neplodnosti ostatních samic. Znamená to, že neplodnost dělnic je pouze dočasná, nikoli vrozená. Královna žije 13–18 let a je extrémně nepřátelská vůči ostatním samicím chovajícím se jako královny, nebo produkujícím hormony pro přípravu na roli královny. Pokud královna zemře, další samice převezme její místo, někdy po krutém boji se sokyněmi.\n\nPravděpodobnou příčinou eusociálního chování rypošů je nedostatek přírodních zdrojů v jejich biotopu, který vytváří extrémní tlak na kooperaci při získávání potravy.\n\nPrimární potravou jsou velmi velké hlízy (o váze až tisícinásobku váhy průměrného rypoše lysého), které nacházejí hluboko v podzemí při hloubení chodeb, stravují se však též vlastními výkaly. Jedna hlíza může zásobovat kolonii dlouhodobě i několik měsíců či let, protože ji vyhlodávají zvenku, aby se hlíza regenerovala a dorůstala.\n\nSymbiotická bakterie v jejich střevech jim pomáhá rozložit i vlákninu.\n\n"}
{"id": "447115", "url": "https://cs.wikipedia.org/wiki?curid=447115", "title": "Výmět", "text": "Výmět\n\nSlovo výmět má několik významů.\n"}
{"id": "447117", "url": "https://cs.wikipedia.org/wiki?curid=447117", "title": "Kohoutí zápasy", "text": "Kohoutí zápasy\n\nKohoutí zápasy je forma zábavy v některých oblastech světa, kdy proti sobě před publikem bojují dva kohouti. Kohouti jsou pro tyto zápasy speciálně šlechtěni.\n\nKohoutí zápasy vznikly patrně v Asii, v Indii jsou doloženy již v Harappském období, o málo později je pořádali i staří Peršané, Izraelité či Asyřané, od 5. stol. př. n. l. byly známy v Athénách a o málo později i u Etrusků a Římanů. V raném novověku přišly do módy v Anglii a ve Španělsku, odkud se v koloniálním období rozšířily na americký kontinent.\n\nNěkdy může jít o boj na život a na smrt, a k tomuto účelu mohou mít kohouti upravené pařáty (s ostrými kovovými nástavci, anebo i namočené do jedu) pro rychlejší usmrcení protivníka. Na výsledek zápasu se uzavírají sázky, jedná se tedy o rozšířenou formu hazardu. Kohoutí zápasy se provozují zejména v oblasti východní a jihovýchodní Asie (zejména Filipíny, Indonésie, Thajsko, Jižní Indie), a také v Karibiku a Latinské Americe, kde však většinou cílem není usmrcení jednoho ze soupeřů. V České republice a ostatních zemích EU, stejně jako ve Spojených státech, jsou kohoutí zápasy zakázané zákony na ochranu zvířat proti týrání.\n\nK zápasům jsou nejčastěji používání domácí kohouti speciálně vyšlechtěných plemen, označovaných jako bojovničky (např. malajská bojovnička, šamo, bojovnička novoanglická, kornyška), ale také samci jiných druhů ptáků, zejména frankolínů šedých (\"Francolinus pondicerianus\") a orebic, především orebice čukar (\"Alectric chukar\"), ale také křepelek. Někdy bývají k zápasům používány také samičky polyandricky žijících perepelů. V Německu a v Rusku byly v 18. stol. analogicky používáni k zápasům domácí houseři speciálně vyšlechtěných plemen, např. štajnbašské bojové husy.\n"}
{"id": "447118", "url": "https://cs.wikipedia.org/wiki?curid=447118", "title": "DM", "text": "DM\n\nSpojení písmen D a M může mít různé významy:\n\n\n\n\n"}
{"id": "447129", "url": "https://cs.wikipedia.org/wiki?curid=447129", "title": "Proroctví svatého Malachiáše", "text": "Proroctví svatého Malachiáše\n\nProroctví o papežích, někdy nazývané i Proroctví o posledním papeži, je připisováno sv. Malachiášovi a jedná se o seznam 112 krátkých frází v latině. Každá z frází jakoby popisuje jednoho z římsko-katolických papežů, počínaje papežem Celestýnem II. (zvoleným do úřadu r. 1143) a konče posledním (patrně později přidaným) papežem, jmenovaným jako \"Petr Římský\" - \"Petrus Romanus\", jehož pontifikát skončí zničením Říma.\n\nProroctví bylo poprvé vydáno roku 1595 Ardnoldem de Wyon, benediktinským historikem, jako část jeho knihy \"Lignum Vitæ\" (Strom života). Wyon připisoval tento seznam Sv. Malachiášovi (vlastním jménem Maelmhaedhoc O’Morgair, (1095 - 1148), biskupu z irského Armagh. Podle legendy byl roku 1139 Malachiáš navštívit v Římě papeže Inocence II. Za svého pobytu v Římě měl Malachiáš údajně vidění budoucích papežů, které zaznamenal ve formě zakódovaných frází. Tento rukopis byl pak uložen v římském archívu, kde ležel zapomenut až do svého znovuobjevení kolem roku 1590.\n\nNa druhé straně ale v Malachiášově životopise od Bernarda z Clairvaux není o proroctví jediná zmínka a není ani zmíněno nikde jinde před vydáním roku 1595. Některé zdroje, včetně posledních vydání Catholic Encyclopedia, naznačují že proroctví je podvrhem z konce 16. století. Jiné zdroje zase uvádí, že bylo napsáno Nostradamem a připsáno Malachiášovi aby autor nebyl pronásledován. Zastánci proroctví (jako spisovatel John Hogue, autor populární knihy \"Poslední papež\" - \"The Last Pope\") obecně uvádí, že i když je autorství proroctví nejisté, věštba samotná je stále platná.\n\nVýklad jednotlivých hesel je obecně založen na nalezení souvislostí mezi heslem a místem narození papežů, jejich osobními erby či událostmi proběhlými během jejich pontifikátu. Například první heslo, \"Ex castro Tiberis\" (Ze zámku na Tiberu), odpovídá místu narození papeže Celestýna II. v Città di Castello ležícím na Tiberu. Papež Klement XIII., jenž byl popsán heslem \"Rosa Umbriae\" (Růže z Umbrie) užíval znaku růže jako osobního erbu (jeho oficiální znak růži neobsahoval, ani neměl žádný významný vztah k Umbrii, pouze byl krátce papežským guvernérem v Rieti, jež bylo v té době součástí Umbrie.\n\nV současnosti mnozí interpreti prorocké literatury obrací svou pozornost právě k tomuto proroctví převážně ze dvou hlavních důvodů: protože uspěli v hledání souvislostí mezi proroctvími a současnými papeži a protože se údajná věštba začíná naplňovat. Výklady k jednotlivým heslům, které byly provedeny před nastoupením konkrétního papeže do úřadu, se totiž až na výjimky ukazují jako velmi přiléhavé. Jisté pochybnosti vnáší jen období 16. století, kdy podle některých zdrojů mohly být některé fráze proroctví zmanipulovány.\n\nPapeži Janu Pavlu II. (1978–2005) náleží v seznamu 110. místo a heslo „De labore solis“ („Z námahy slunce“), což bývá dáváno do souvislosti s jeho neúnavnými cestami do celého světa a především s faktem, že v den jeho narození i v den jeho pohřbu nastalo zatmění Slunce. U předposledního papeže Benedikta XVI. (2005–2013) je uvedeno heslo „Gloria olivae“ („Sláva olivy“). Olivová ratolest je přitom jedním ze symbolů sv. Benedikta z Nursie a v rámci benediktinského řádu existuje kongregace tzv. Olivetánů. Poslednímu papeži na seznamu, tzv. „Petru Římskému“, by měl odpovídat současný papež František, zde jsou ale nalezené souvislosti pouze vágní. Jedno z vysvětlení tvrdí, že papežův jmenovec sv. František (zakladatel františkánského řádu) se civilním jménem jmenoval Petr.\n"}
{"id": "447138", "url": "https://cs.wikipedia.org/wiki?curid=447138", "title": "Reformní zákon (1832)", "text": "Reformní zákon (1832)\n\nReformní zákon přijatý britským parlamentem roku 1832, oficiálně \"An Act to amend the representation of the people in England and Wales\", zkráceně Reform Act 1832 znamenal významnou změnu ve volebním systému Spojeného království. Podle jeho preambule byl zákon navržen pro \"přijetí efektivních opatření pro korekci různých podvodů\", které dlouhou dobu doprovázely výběr poslanců do Dolní sněmovny. \n\nPožadavky na změnu volebního zákona se objevovaly už před rokem 1832, ale nebyly realizovány. Schválený zákon byl navržen Whigy, vedenými premiérem Charlesem Greyem. Setkal se s velkým odporem Toryů zvláště ve Sněmovně lordů. Nicméně pod tlakem veřejného mínění byl nakonec přijat. \n\nZákon přiznal právo na zastoupení v dolní komoře parlamentu pro velká města, která doznala velkého rozvoje v době industrializace a odebral je malým obcím, takzvaným \"rotten boroughs\" a \"pocket boroughs\", s velmi malým počtem obyvatel, kde zpravidla se stával poslancem majitel pozemku, který volil sám sebe. \n\nZákon zavedl registraci voličů a omezil vícenásobné volební právo – majitelé pozemků ve více volebních obvodech totiž v každém mohli uplatnit aktivní i pasivní volební právo (například vévoda z Norfolku mohl být zvolen až v 11 obvodech). Vícenásobné volební právo sice zůstalo (až do roku 1948), ale zkrácením doby voleb ze 40 dní na dva dny se v reálu omezilo.\n\nDošlo také ke zvýšení počtu osob, které měly právo volit poslance, o přibližně 50–80 %, takže z celkového počtu přibližně 14 miliónů obyvatel Spojeného království mělo nyní volební právo asi 813 000 lidí (asi 6%).\n\nZákon také poprvé výslovně vyhradil volební právo pouze mužům (\"male persons\"). Nebývalo sice zvykem v Británii, aby se ženy účastnily voleb, ve výjimečných případech, kdy vdova či dědička zůstala jedinou oprávněnou majitelkou příslušného pozemku, k tomu však docházelo. Přestože ponechání volebního práva urozeným a bohatým ženám mělo své zastánce (například Jeremy Bentham), nakonec zvítězil názor, že politické zájmy ženy má zastupovat její otec nebo manžel (toto stanovisko bylo znovu potvrzeno v roce 1850 a mezi nespokojenými daňovými poplatnicemi tak vzniklo hnutí za volební právo žen). \n\nTento zákon platil na území Anglie a Walesu a podobné zákony byly schváleny v tomtéž roce pro Skotsko a Irsko. S ohledem na to, že ve druhé polovině 19. století byly přijaty další reformní zákony, používá se občas pro tento zákon označení \"první\" nebo \"velký reformní zákon\".\n"}
{"id": "447142", "url": "https://cs.wikipedia.org/wiki?curid=447142", "title": "Visions (album, Stratovarius)", "text": "Visions (album, Stratovarius)\n\nVisions je album finské power metalové skupiny Stratovarius. Často je označováno jako jejich nejlepší album, spolu se skladbami \"Black Diamond\", \"Kiss of Judas\", \"Forever Free\" a \"Before the Winter\".\n\n\n"}
{"id": "447147", "url": "https://cs.wikipedia.org/wiki?curid=447147", "title": "Destiny (album, Stratovarius)", "text": "Destiny (album, Stratovarius)\n\nDestiny je album finské power metalové skupiny Stratovarius. Je to jedno z jejich nejprogresivnějších alb.\n\n\n"}
{"id": "447151", "url": "https://cs.wikipedia.org/wiki?curid=447151", "title": "Francesco Toldo", "text": "Francesco Toldo\n\nFrancesco Toldo (*2. prosince 1971, Padova) je bývalý italský fotbalový brankář, který naposledy působil v Interu Milán.\n\nToldo začínal v klubu AC Milan, jenže si za něj nepřipsal jediný start. Celé tři roky strávil na hostování v menších italských klubech. Toldo poté podepsal Fiorentině, kde byl osm let velkou hvězdou. S Violou vyhrál dvakrát Italský fotbalový pohár a zahrál si i Liga mistrů. Fiorentina však v této době čelila bankrotu a dobře placený Toldo se v roce 2001 musel stěhovat do Interu. V milánském klubu byl brankářskou jedničkou až do léta roku 2005, kdy ho z této pozice vytlačil Júlio César. Pozici prvního gólmana týmu získal zpět v únoru roku 2006 po špatných výkonech Júlia Césara a poté, co podepsal nový kontrakt do roku 2009. Vyvrátil tak spekulace o možném odchodu do jednoho z bývalých klubů. V roce 2010 se v pozici gólmanské dvojky dočkal triumfu v Lize mistrů a následně oznámil konec své bohaté kariéry. Zajímavostí Toldovi kariéry je moment z října roku 2002, kdy vstřelil vyrovnávací gól v domácím zápase proti Juventusu. V poslední minutě utkání se vydal do šestnáctky při výhodě rohového kopu. Míč se ve skrumáži odrazil až k Toldovi a ten vyrovnal na 1-1.\n\nKoncem roku 2004 měl Toldo na svém kontě 28 zápasu za Italskou fotbalovou reprezentaci, přestože měl konkurenci v prvotřídních bránkářích jakými byli například Gianluigi Buffon, Gianluca Pagliuca nebo Angelo Peruzzi. Když si Buffon v přátelském zápase proti Norsku (pouze osm dní před zahájením EURO 2000) zlomil ruku, byl to právě Francesco Toldo, kdo ho nahradil. Toldo pomohl Itálii až do finále, ve kterém ale podlehla Francii. V semifinále proti Nizozemsku chytil pokutový kop v průběhu regulérní hrací doby a pak další dva v penaltovém rozstřelu. Ve finále však selhal při střele Silviana Wiltorda za stavu, kdy Itálie vedla 1-0 a byla tak blízko vítězství. Francie nakonec vyhrála v prodloužení v gólem Davida Trézégueta.\nToldo chytal za reprezentační tým i na dalších velkých turnajích. Konec v reprezentaci oznámil po Mistrovství Evropy ve fotbale 2004.\n\n"}
{"id": "447153", "url": "https://cs.wikipedia.org/wiki?curid=447153", "title": "Eleonora Anglická (1162–1214)", "text": "Eleonora Anglická (1162–1214)\n\nEleonora Anglická (anglicky \"Eleanor of England\", španělsky \"Leonor Plantagenet\", 1161, Domfront/13. října 1162 Rouen – 31. října 1214, Burgos) byla kastilská královna z dynastie Plantagenetů\n\nEleonora byla šestým potomkem anglického krále Jindřicha II. a Eleonory Akvitánské. Jako druhá dcera byla pojmenována po matce, kmotrem byl kronikář Robert z Torigny, který se později stal Eleonořiným životopiscem.\n\nRoku 1170 se provdala za patnáctiletého kastilského infanta Alfonse. Věnem dostala Gaskoňsko a Anglie měla díky sňatku zabezpečenou hranici mezi Akvitánií a Kastílií. Manželství bylo zřejmě spokojené, Eleonora měla na svého manžela velký vliv. Přesvědčila jej, aby v rámci usmíření dceru Berenguelu provdal za leónského krále Alfonse IX. Zemřela zdrcená smutkem krátce po svém muži 31. října 1214. Společně s manželem je pohřbena v dvojitém sarkofágu v cisterciáckém klášteře Las Huelgas v Burgosu.\n\n"}
{"id": "447154", "url": "https://cs.wikipedia.org/wiki?curid=447154", "title": "Monomethylhydrazin", "text": "Monomethylhydrazin\n\nMonomethylhydrazin (zkratka MMH) je těkavá chemická látka podobná hydrazinu. Při pokojové teplotě a tlaku je MMH čirá kapalina s charakteristickým zápachem organických aminů. Je mísitelný s vodou, hydrazinem a nízkomolekulárními alkoholy. Je rozpustný v uhlovodících. Je vysoce toxický, při metabolizaci v organismu vytváří oxid uhelnatý, formaldehyd a metan. Při kontaktu s pokožkou nebo sliznicemi působí poleptání. Po vstřebání dráždí centrální nervový systém, působí křeče a může vést až k hemolýze, poškození jater a rakovině. První pomoc a léčba při zasažení MMH je stejná jako při zasažení hydrazinem.\n\nMonomethylhydrazin se používá jako palivo v raketových motorech na kapalné pohonné látky, nebo při chemických syntézách. \n\nV raketových motorech se ho využívá jako jedné ze složek \"bipropelantu\" (dvousložkové palivo), přičemž se využívají jeho silné redukční schopnosti. a druhá složka paliva je volena tak, aby při kontaktu s MMH došlo k samovolnému vznícení (tzv. hypergolické palivo). Prudce reaguje například s fluorem, fluoridem chloritým, tetraoxidem dusíku NO a dýmavou kyselinou dusičnou, přičemž poslední dvě látky jsou v kosmických aplikacích používány nejčastěji. Výhodný je vysoký bod varu, který umožňuje dlouhodobé skladování. Na rozdíl od mnoha jiných raketových paliv nepotřebuje složité nádrže, nebo kryogenní technologii.\n\nDíky výše zmíněným vlastnostem se MMH využívá hlavně v menších raketových motorech, jako jsou OMS (Orbital Maneuvering System) raketoplánu Space Shuttle, nebo pohonné systému kosmických sond a satelitů, jejichž mise trvají několik let. Monomethylhydrazin, podobně jako asymetrický dimethylhydrazin (UDMH) jsou oproti hydrazinu dostatečně stabilní. Mohou tak být používány v motorech s regenerativním chlazením trysky (viz Raketový motor na kapalné pohonné látky#Chlazení). MMH se někdy přidává jako třetí složka do směsi Aerozin-50 (což je směs hydrazinu a UDMH). \n\n"}
{"id": "447160", "url": "https://cs.wikipedia.org/wiki?curid=447160", "title": "Železářství", "text": "Železářství\n\nŽelezářství je specializovaný obchod resp. maloobchodní jednotka, ve které se prodává železářské zboží: spojovací materiál, hutní výrobky, ruční nářadí, elektrické nářadí, nástroje, brusivo, zámky, řetězy, vodoinstalační materiál, elektromateriál, klempířské výrobky, instalatérské potřeby, koupelnové doplňky, kování, pletivo, malířské potřeby, barvy a laky, čisticí prostředky, zahradní potřeby, ochranné pomůcky a další zboží, určené pro řemeslo, dům, chatu nebo zahradu.\n\nVětší železářství mívají specializovaná oddělení, která nabízí i různé domácí a rekreační potřeby, např. potřeby pro lov a rybaření, zahradnictví, potřeby a krmivo pro domácí zvířata, bazény a chemii pro úpravu vody, potřeby pro domácí vaření piva, vinohradnictví, potřeby po kutily apod.\n\nMenší železářství obvykle mívají klasickou formu pultového prodeje, větší prodejny bývají obvykle samoobslužné.\n\n"}
{"id": "447163", "url": "https://cs.wikipedia.org/wiki?curid=447163", "title": "Rustenburg", "text": "Rustenburg\n\nRustenburg je město v Jihoafrické republice, v Severozápadní provincii, nacházející se zhruba 100 km severozápadně od Johannesburgu. Na místním Royal Bafokeng Stadium se odehrají některá utkání Mistrovství světa ve fotbale 2010. Město bylo založeno v roce 1851.\n"}
{"id": "447166", "url": "https://cs.wikipedia.org/wiki?curid=447166", "title": "Albert Riera", "text": "Albert Riera\n\nAlbert Riera Ortega známější jen jako Albert Riera (* 15. duben 1982, Manacor, Mallorca) je španělský levonohý fotbalový záložník, od ledna 2016 bez angažmá.\n\nRiera až do jedenadvaceti let hrál za svůj mateřský klub RCD Mallorca. Poté se vydal do Francie, konkrétně do Girondins Bordeaux, kde působil 2 roky, než si ho vyhlédl barcelonský Espanyol. V dresu katalánského týmu se však zprvu neprosadil, proto odešel na půlroční hostování do Manchesteru City. Po svém návratu zpět do Barcelony však začal zářit a v sezóně 2006/2007 dovedl Espanyol až do finále poháru UEFA, kde však, i přes Rierův gól, katalánský celek podlehl Seville po penaltovém rozstřelu.\n1. září 2008 Rieru koupil, v poslední den přestupního termínu, Liverpool za částku pohybující se okolo osmi miliónů liber. Riera zde podepsal čtyřletou smlouvu a vybral si číslo 11.\n\nRiera debutoval ve španělské reprezentaci 13. října 2007 v kvalifikačním utkání o postup na EURO 2008 proti Dánsku a ve svém prvním zápase si připsal gól, když upravoval na 3:1 z pohledu Španělska. I přes tento úspěch se však nevešel do závěrečné nominace na evropský šampionát.\nPod trenérem Vicentem del Bosquem, který převzal španělskou reprezentaci po EURU 2008, se stal Albert Riera důležitým článkem levé strany zálohy reprezentačního výběru. Jeho největším reprezentačním úspěchem je bronzová medaile z Konfederačního poháru FIFA 2009.\n\nCelkem odehrál v letech 2007–2009 za španělský národní tým 16 zápasů a vsítil 4 branky.\n\n"}
{"id": "447169", "url": "https://cs.wikipedia.org/wiki?curid=447169", "title": "WITAJ", "text": "WITAJ\n\nWITAJ znamená lužickosrbsky \"Vítej\" a jedná se o projekt, který se snaží o zachování lužické srbštiny skrze její používání v lužických školkách.\nPrvní skupina začala v chotěbuzské čtvrti Žylow (německy Sielow) s 12 dětmi 1. března 1998. Myšlenka dvoujazyčného vedení dětí od\nmala byla už předtím vyzkoušena v Kanadě a také v případech jiných malých evropských jazyků na pokraji vymření (například projekt Diwan na záchranu bretonštiny, který byl přímou inspirací pro projekt Witaj).\n\nV roce 2012 se v rámci úsporných opatření braniborská vláda rozhodla výrazně omezit navazující výuku na základních školách, což by projekt záchrany dolnolužické srbštiny výrazně zkomplikovalo.\n\n"}
{"id": "447170", "url": "https://cs.wikipedia.org/wiki?curid=447170", "title": "Hustota elektrického proudu", "text": "Hustota elektrického proudu\n\nHustota elektrického proudu, příp. prostorová hustota elektrického proudu (též zkráceně \"proudová hustota\") je vektorová fyzikální veličina (má vedle velikosti i směr), popisující lokálního rozložení elektrického proudu v průřezu vodiče, v ploše napříč proudem. Její směr je stejný jako směr pohybu kladného náboje (v izotropním prostředí je to směr intenzity elektrického pole E).\n\nHustota elektrického proudu má doporučenou značku J.\n\nHlavní jednotkou v soustavě SI je 1 ampér na čtverečný metr, mezinárodní značka A/m.\n\nHustota elektrického proudu je definována jako součin hustoty \"ρ\" elektrického náboje a rychlosti v jeho nosiče v daném místě, tedy\nJejí velikost je rovna podílu okamžitého elektrického proudu procházejícího daným elementem průřezu vodiče formula_2 a kolmého průmětu tohoto elementu průřezu formula_3na střední směr formula_4 pohybu nosičů nábojů, které proud \"I\" tvoří (tedy na směr tečny proudové čáry), takže\n\nV případě, že je proud po průřezu vodivého prostředí rozložený rovnoměrně, lze tento vztah zjednodušit na skalární vztah: \n\nHustota elektrického proudu vystupuje ve vztazích teorie elektromagnetického pole formulovaných v diferenciálním tvaru. Příkladem mohou být \n\nJako u elektrického proudu lze rozdělit i hustotu na hustotu volného proudu a hustotu proudů vázaných (polarizačních a magnetizačních). Lze ji zobecnit i na případy, kdy nedochází k pohybu nositelů náboje, a definovat tzv. hustotu Maxwellova proudu:\n\nK popisu plošného elektrického proudu (např. po povrchu válce nahrazujícího tyčový magnet) se zavádí vektorová fyzikální veličina délková hustota (elektrického) proudu (zkráceně délková proudová hustota).\n\nDélková hustota (elektrického) proudu se značí J a její jednotkou je 1 ampér na metr (A/m). \n\nJe definována obdobně jako proudová hustota s tím, že jde o plošnou hustotu \"ρ\" elektrického náboje, tedy\nJe-li elementárním „průřezem“ nyní element délky křivky formula_14, přes který proud protéká, pak: \n\nHustota plošného elektrického proudu vystupuje ve vztazích teorie elektromagnetického pole formulovaných v diferenciálním tvaru, které se týkají plošných vodičů nebo plošných rozhraní. \nPříkladem může být rovnice pro změnu vektoru intenzity magnetického pole na plošném rozhraní protékaném proudem o délkové hustotě formula_19 (jednotkový vektor normály formula_17 směřuje z prostředí (2) do prostředí (1):\n\n"}
{"id": "447173", "url": "https://cs.wikipedia.org/wiki?curid=447173", "title": "Asymetrický dimethylhydrazin", "text": "Asymetrický dimethylhydrazin\n\nAsymetrický dimethylhydrazin (UDMH) je těkavá čirá kapalina s typicky čpavkovým zápachem. Na vzduchu žloutne a pohlcuje z něj kyslík a oxid uhličitý. Je velmi dobře mísitelný s ethanolem, éterem, dimethylformamidem a uhlovodíky. S vodou je mísitelný za vývinu tepla. Výpary jsou výbušné při koncentraci 2-95% UDMH ve vzduchu. Účinky na živý organismus jsou podobné jako u hydrazinu, tzn. způsobuje poleptání kůže, očí a sliznic, podráždění centrálního nervového systému a rakovinu.\nHlavní využití nalézá UDMH jako bipropelant (dvousložkové palivo) v raketových motorech. Jako okysličovadlo se používá kapalný kyslík, oxid dusičitý NO nebo dýmavá kyselina dusičná. Při dlouhodobém skladování je velmi stálý a proto je vhodný pro déle trvající mise kosmických sond nebo pro pomocné a manévrovací motory satelitů a kosmických lodí. Několik typů raket jej však používá i jako palivo prvního stupně (např. ruské rakety Proton nebo bývalé americké rakety Titan). Spolu s hydrazinem tvoří složky paliva Aerozin 50, kde jsou obě složky zastoupeny v poměru 1:1. Aerozin 50 spolu s tetraoxidem dusíku slouží jako palivo pro motor AJ-10, který poháněl, mimo jiné, i kosmickou loď Apollo.\n\n\n"}
{"id": "447178", "url": "https://cs.wikipedia.org/wiki?curid=447178", "title": "Mária Mračnová", "text": "Mária Mračnová\n\nMária Mračnová, rozená Faithová (* 24. září 1946, Košice) je bývalá československá atletka slovenské národnosti, jejíž specializací byl skok do výšky.\n\nSkoku do výšky se naplno začala věnovat během studií na střední všeobecné škole v Košicích. V letech 1964 - 1970 studovala FTVŠ UK (Fakulta tělesné výchovy a sportu Univerzita Komenského) v Bratislavě, obor tělesná výchova - biologie.\n\nJejí první velkou finálovou účastí bylo 4. místo na světové letní univerziádě v Budapešti v roce 1965. O rok později skončila na prvním ročníku evropských halových her (předchůdce halového ME) v Dortmundu na 7. místě. Těsně pod stupni vítězů, na 4. místě poté zůstala na ME v atletice 1966 v Budapešti, kde ji o bronzovou medaili připravil horší technický zápis. Na letních olympijských hrách 1968 v Mexiku obsadila výkonem 178 cm 6. místo.\n\nV roce 1969 obsadila na posledních evropských halových hrách v Bělehradu ve finále 6. místo (176 cm). Jeden z největších úspěchů své kariéry zaznamenala v témže roce na evropském šampionátu v Athénách, kde vybojovala výkonem 183 cm bronzovou medaili. Úspěch československých výškařek tehdy dovršila i Miloslava Rezková, která se stala mistryní Evropy.\n\nPro mateřské povinnosti nestartovala na olympijských hrách v Mnichově v roce 1972. Po návratu skončila osmá na ME v atletice 1974 v Římě. Úspěšnou sezónu zažila v roce 1976, kdy skončila sedmá na halovém ME v Mnichově. V témže roce podruhé v kariéře reprezentovala na letní olympiádě. V kanadském Montrealu nakonec ve finále obsadila výkonem 189 cm 4. místo. Na medaili bylo zapotřebí překonat 191 cm. Olympijskou vítězkou se stala Rosemarie Ackermannová z NDR, která jako jediná zdolala 193 cm.\n\nNa domácích atletických akcích získala titul halové mistryně Československa v roce 1976 (185 cm) a čtyři tituly na dráze z let 1966 (177 cm), 1967 (168 cm), 1975 (185 cm) a 1976 (192 cm). Atletickou kariéru ukončila v roce 1978.\n\nV roce 2008 byla již počtvrté v řadě zvolena předsedkyní Slovenského atletického svazu.\n\nV letech 1966 – 1976 postupně zlepšovala československý rekord ve výšce. Ze 170 cm až na 192 cm.\n\n\n"}
{"id": "447184", "url": "https://cs.wikipedia.org/wiki?curid=447184", "title": "Sharkskin (textil)", "text": "Sharkskin (textil)\n\nSharkskin (\"žraločí kůže\") je plošná textilie, která se v odborné literatuře popisuje v následujících verzích:\n\n1. Osnovní pletenina ze syntetických přízí ve vazební kombinaci dvou proti sobě kladených řad nití z jednolícního uzavřeného trikotu a uzavřeného saténu nebo trikotu s uzavřeným sametem. Na lícní straně jsou viditelné platinové obloučky oček trikotové vazby. \n\nTato málo roztažná pletenina s hladkým povrchem se používá např. na potiskované bytové textilie, podšívku na oděvy k potápění a surfování i na svrchní oděvy.\n\n2. Trvanlivá tkanina, obvykle z česané (méně často z mykané) vlny v keprové nebo panamové vazbě. Časté je vzorování z bílé a barevné niti, jejichž vazba běží diagonálně proti sobě. \n\n3. Kadeřavá hladká tkanina v panamové vazbě s matným povrchem (daným finální úpravou), obvykle z viskózového nebo acetátového filamentu \n\n"}
{"id": "447185", "url": "https://cs.wikipedia.org/wiki?curid=447185", "title": "Heinz", "text": "Heinz\n\nHeinz [\"hajnc\"] může být:\n\n\n\n\n"}
{"id": "447186", "url": "https://cs.wikipedia.org/wiki?curid=447186", "title": "Erik Pardus", "text": "Erik Pardus\n\nErik Pardus (2. února 1957 Uherské Hradiště – 10. května 2011 Brno) byl český herec.\n\nPo studiu na brněnské JAMU nastoupil v roce 1982 do Divadla bratří Mrštíků (později Městského divadla Brno), kde působil až do své smrti. Ve filmu však hrál již od roku 1969. Mezi jeho známější filmové role patří: Píďa z filmu \"Romance za korunu\" nebo strážmistr Zahálka ze seriálu \"Četnické humoresky\". Obdržel cenu Thálie v kategorii činohra a cenu Alfréda Radoka (obě za rok 2007) za ztvárnění role Pavla I. ve hře \"Smrt Pavla I.\" od Dmitrije Merežovského na prknech Městského divadla Brno. Působil též jako dabér.\n\nPodlehl rakovině plic, se kterou se jako silný kuřák léčil od podzimu 2010.\n\nByl ženatý s herečkou Evou Gorčicovou (působila též v Městském divadle Brno), se kterou měl jednoho syna.\n\n\n\n"}
{"id": "447187", "url": "https://cs.wikipedia.org/wiki?curid=447187", "title": "Daniel Agger", "text": "Daniel Agger\n\nDaniel Munthe Agger (* 12. prosinec 1984) je bývalý dánský fotbalový obránce a reprezentant, který v naposledy hrál za klub Brøndby IF.Nejvýznamnější období kariéry strávil v klubu Liverpool FC, kde působil 9 let.\n\nAgger okusil seniorský fotbal v Brøndby, kam přestoupil ve svých dvanácti letech, poprvé na začátku sezóny 2004/05. Nejenže se tehdy devatenáctiletý Agger ihned usadil v základní sestavě, ale stal se i klíčovou postavou celku, který na konci sezóny oslavil dánský titul. V průběhu tohoto ročníku získal navíc ocenění \"talent roku\". To však nebylo všechno, na závěr sezóny ještě obdržel první pozvánku do národního týmu pro přátelské utkání s Finskem.\nKdyž se trvale prosadil do reprezentační sestavy, přišlo na začátku sezóny 2005/06 zranění, které ho vyřadilo ze hry až do konce roku. Přesto byl v prosinci 2005 oceněn \"talentem roku\", tentokrát však celého dánského sportu.\nV lednu 2006 Aggera koupil Liverpool FC za 5,8 milionů liber. Agger se tak stal nejdražším dánským hráčem, kterého kdy koupil zahraniční tým. Zároveň byl až do léta 2009, kdy Liverpool zakoupil Glena Johnsona, nejdražším obráncem v historii týmu z Anfield Road.\n\nPrvní půlrok v Anglii byl pro Aggera ve znamení zranění. Až v sezoně 2006/07 dostal více prostoru, ale místo v základní sestavě zaručeno neměl, protože o 2 stoperská místa se prali ještě další 2 hráči - Jamie Carragher a Sami Hyypiä. Svoji první branku za Liverpool vsítil v srpnu 2006 do sítě West Hamu, když bez zájmu protihráčů prošel celé hřiště a dělovkou z více než třiceti metrů rozvlnil síť. Tento střelecký počin vyhlásila britská BBC gólem měsíce a na konci sezóny se stal i liverpoolským gólem roku. Sezonu zakončil ve finále Ligy mistrů, kde Liverpool nestačil na AC Milan.\n\nAgger se na úvod dalšího ročníku vypracoval v důležitého člena základní jedenáctky Liverpoolu, ale v září si ošklivě poranil nárt a jeho místo opět zabral Sami Hyypiä. Aggerovo léčení se protáhlo až do ledna dalšího roku. Když už se zdálo, že by se mohl opět objevit v sestavě, poranil si i druhý nárt a až do konce sezóny si nezahrál.\n\nNa úvod následující sezóny, po téměř roce léčení, se moc do sestavy nedostával, v drtivé většině zápasů byl jen na lavičce. Když byl i z lavice náhradníků přesunut na tribunu, rozproudily se spekulace, že proběhla mezi ním a trenérem Rafaelem Benítezem pře, což však kouč Liverpoolu popřel a navrch ještě nabídl Aggerovi novou smlouvu.\n\nO Aggera se dle tisku zajímaly v zimě 2008 ostatní velkokluby v čele s AC Milan, ale Daniel Agger vábení odolal a na konci ročníku podepsal v Liverpoolu smlouvu, podle které by měl na Anfield Road zůstat alespoň do roku 2014. Do obrany mu přibyla konkurence v podobě slovenského stopera a reprezentanta Martina Škrtela, s nímž ale také v některých zápasech nastupoval v obranné řadě.\n\nPo osmi letech strávených v Liverpoolu se koncem srpna 2014 vrátil do Brøndby IF. Poté, co mu na konci sezóny 2015/16 vypršela v klubu smlouva, se ve 31 letech rozhodl ukončit fotbalovou kariéru.\n\nAgger nastupoval za dánské mládežnické výběry od kategorie do 20 let. S reprezentací do 21 let se v roce 2006 zúčastnil Mistrovství Evropy hráčů do 21 let, které se konalo v Portugalsku. Dánům se na turnaji příliš nevedlo, se dvěma body skončili po remízách s Itálií (3:3) a Nizozemskem (1:1) a prohře s Ukrajinou (1:2) na poslední čtvrté příčce základní skupiny B. Agger odehrál všechny tři zápasy v základní sestavě.\n\nZa A-mužstvo Dánska debutoval 2. června 2005 při vítězství 1:0 nad domácím Finskem 1:0, Agger odehrál celý svůj premiérový zápas. Následující kvalifikační utkání 8. června proti Albánii nehrál (výhra Finska 3:1), objevil se až 17. října v dalším přátelském střetnutí Dánsko–Anglie, které domácí senzačně vyhráli 4:1, Agger hrál opět celý zápas a předvedl kvalitní výkon, když dokázal vymazat ze hřiště soupeřovy útočníky v čele s Waynem Rooneym.\n\nNastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. 26. března 2013 zařídil jedním gólem remízu 1:1 s hostujícím Bulharskem. Dánsko získalo z 5 zápasů jen 6 bodů a kleslo na čtvrté místo za Českou republiku. 10. září 2013 vstřelil vítězný gól z pokutového kopu v kvalifikačním utkání proti domácí Arménii, Dánsko zvítězilo 1:0 a uchovalo si naději na postup do baráže o Mistrovství světa 2014 v Brazílii. Přes výhru 6:0 v závěrečném kvalifikačním utkání s Maltou (kde vstřelil dvě branky) se Dánsko do baráže nedostalo, přestože obsadilo konečnou 2. příčku ve skupině (bylo nejhorší ze všech druhých týmů). Celkem v kvalifikační skupině B Agger nastřílel 4 góly.\n\nAgger se zúčastnil Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Daniel nastoupil ve všech utkáních v základní sestavě, proti Nizozemsku si dal vlastní gól. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\nDaniel hrál i na Euru 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Agger odehrál všechna tři utkání s kapitánskou páskou v základní sestavě, Dánsko získalo 3 body a umístilo se na třetí příčce, což na postup do čtvrtfinále nestačilo.\n\nAgger je znám díky svému rozsáhlému tetování po celém těle. Kromě jiného má na hrudi vytetována jména jeho sestry a bratra.\nJeho bratranec Nicolaj Agger je také fotbalista. 8. května 2009 se Danielovi narodil první syn.\n\nBrøndby IF\n\nLiverpool FC\n\n\n"}
{"id": "447195", "url": "https://cs.wikipedia.org/wiki?curid=447195", "title": "Romance za korunu", "text": "Romance za korunu\n\nRomance za korunu je český film v hlavní roli s Erikem Pardusem z roku 1975.\n\nMladý učeň Píďa (Erik Pardus) se zamiluje do nové učnice Maruny (Miroslava Šafránková) a domluví si s ní schůzku, jenže to jim zkazí ostatní holky z učňáku a ještě řeknou, že to byl nápad Maruny. Píďu to naštve a nechá Marunu, aby šla s ostatními děvčaty a sám zatím bloudí pasáží, až potká Helenu Vondráčkovou a nabídne jí květinu. Od té doby se mu dějí samé šťastné příhody: vyhraje na automatu, dostane se do zákulisí k českým zpěvákům a zpěvačkám, dostává ode všech lidí stále znova stokoruny a uvidí živě zpívat Karla Gotta, s kterým se spřátelí. S Marunou se nakonec udobří a dají se dohromady.\n\n\n"}
{"id": "447201", "url": "https://cs.wikipedia.org/wiki?curid=447201", "title": "Abeken", "text": "Abeken\n\nAbeken je příjmení těchto osob:\n\n"}
{"id": "447204", "url": "https://cs.wikipedia.org/wiki?curid=447204", "title": "Himbové", "text": "Himbové\n\nHimbové (\"Himba\" = \"jeden\", Ovahimba = \"více než jeden\") jsou etnikum žijící v severovýchodní Namibii v regionu Kunene (dříve Kaokoland) a jižním pobřeží Angoly. Jejich počet se odhaduje na 15 000 - 20 000 v Namibii a až 10 000 v Angole, různé zdroje ale uvádějí poměrně odlišná čísla. Jsou historicky totožní s etnikem Herero (Himba = \"lidé západu\", Herero = \"lidé východu\"), od kterého se liší pouze místem výskytu a mnohem omezenějším přijetím životních norem evropských kolonizátorů. Mluví jazykem otjiHerero, který patří do skupiny bantuských jazyků. Jejich hlavním zdrojem obživy je pastevectví.\n\nHimbové přišli do oblasti dnešního Kunene zhruba v polovině 16. století ze severu současné Angoly. V té době ještě jejich označení Himbové neexistovalo. Na rozdíl od ostatních Hererů později nepokračovali dále na jih. V 19. století čelili nájezdům Namů (\"Hotentotů\"), kvůli čemuž se jich většina přesunula na sever od řeky Kunene, kde jim podle některých historiků začali již usídlení místní obyvatelé z národa Ngambwe říkat \"Ovahimbové\".\n\nNa začátku 20. století v jihozápadní Angole začíná organizovat do bojových oddílů himbské uprchlíky hererský bojovník Vita (\"= \"válka\"\"). Jeho řady později doplní i Hererové, kteří přežili povstání z let 1904–1905 potlačené německými koloniálními jednotkami a následné masakry. Při svém působení spolupracoval s portugalskými kolonisty i tamějšími bílými osadníky búrského původu, kterým pomáhal při místních nepokojích výměnou za zbraně a munici. Podnikal výpady na území jihozápadní Angoly a jeho okolí. V období po skončení první světové války Vita přešel zpátky řeku Kunene a umožnil tak Himbům/Hererům znovu osídlit území Kaokolandu.\n\nKaokoland byl v roce 1928 vyhlášen Jihoafrickou unií rezervací pod správou několika tradičních náčelníků (jedním z nich byl i Vita). V 70. letech populace Himbů na tomto území čítala asi 5000 lidí. Ačkoliv zde byl zřízen bantustan, nikdy neměl svou vlastní vládu.\n\nNa počátku 80. let postihlo oblast dlouhotrvající sucho, kvůli němuž pošlo asi 80 % (jiný zdroj uvádí 90%) pro Himby životně důležitého skotu. Zároveň zde South West Africa People's Organization - SWAPO, bojující proti jihoafrické navládě v Namibii, otevřela západní frontu, ve které se bez vlastního zájmu Himbové ocitli. Následkem těchto okolností se několik tisíc obyvatel Kaokolandu přesunulo do uprchlických táborů, nejvíce v okolí osady Opuwo. Po roce 1982, který na svém začátku přinesl silné deště, většina Himbů tábory opustila. Stavy jejich dobytka začaly opět růst a v polovině 90. let se dostaly takřka na úroveň před velkými suchy.\n\nŽivot Himbů je spjat s jejich stády chovného dobytka, především skotu, ale také ovcí a koz. Dobytek je ukazatelem majetku a funguje i jako platidlo. Z kravího mléka vyrábějí Himbové jogurty a tvaroh, zužitkovávají i kůži a trus. V období dešťů je intenzivně pěstována kukuřice. Pastevectví je doménou mužů, zatímco pěstování kukuřice mají na starosti ženy. Ty také během dne zůstávají v blízkosti vesnic s dětmi.\n\nHimbové používají systém bilaterálního původu. Mateřská linie příbuzenství určuje dědictví hmotného majetku včetně dobytka (syn dědí majetek svého strýce z matčiny strany) a rozsáhlé příbuzenské vazby v himbské Společnosti, otcovská linie místo usídlení a práva v oblasti náboženství a rituálů. Při sňatku přechází nevěsta k otcovské linii svého manžela a s tím i k jeho náboženským zvyklostem. U mužů je patrilineární příslušnost trvalá. Ačkoliv v himbské společnosti není žádný klan nadřazený jiným, příslušnost ke konkrétním liniím má význam pro toho, kdo aspiruje na vůdčí pozici. To přinášelo potíže kolonistům, kteří pro správu území Himbů zavedli systém vůdcovství děděného po otcovské linii, a tyto problémy provázely výběr vůdce i poté.\n\nSpolečnost Himbů toleruje mnohoženství a předmanželský pohlavní styk. Po vdání se ale žena musí zůstat svému manželovi věrna, pokud jí on nedovolí nebo nepřikáže styk s jiným mužem. Když je cizí muž přistižen s vdanou ženou, musí se jejímu muži vyplatit.\n\nHimbští muži si nemohou vzít ženu z jiného národa. Dívky jsou svým budoucím ženichům rodinou prodány, a to i ve věku kojence. Vyjednávání svatby může být dlouhodobou záležitostí.\n\nHimbky jsou způsobilé pro manželství po skončení první menstruace, po níž následuje iniciační rituál a přijetí mezi dospělé. V případě chlapců se podobné obřady konají na popud starších členů rodinného klanu, kdy dochází k hromadné obřízce těch, kteří ji ještě nepodstoupili.\n\nHimbové jsou animisté a mají svá posvátná místa. Zemřelí se pohřbívají do označených hrobů v zemi a předkové jsou uctíváni, neboť zprostředkovávají komunikaci mezi živými a stvořitelem. Pro toto uctívání je stěžejní obřadní oheň, jehož opatrovníkem je stařešina vesnice. Díky ohni mohou být předkové přítomni významným událostem, jako jsou svatby, iniciace chlapců a dívek a další obřady. Na místo, kde se oheň nachází, je zakázán vstup cizincům, kteří předkům nebyli představeni. Obřadní oheň je přenášen mezi tábořišti a není možné ho využívat k přípravě jídel. Komunikace s předky je vyhrazena pouze mužům, ženy mohou pokládat dotazy pouze prostřednictvím nich. Provdáním se žena ztrácí kontakt s předky své předešlé otcovské linie a získává nový s otcovskou linií manžela. Po smrti stařešiny přestává být oheň využíván k posvátným účelům, vybraný nástupce zapaluje svůj vlastní nad hrobem svého předchůdce a přenáší ho do vesnice.\n\nV náboženském systému Himbů mají svou pozici i posvátná zvířata. Jejich mléko mohou pít pouze přímí potomci z otcovské linie a to až poté, co je stařešinou rituálně očištěno.\n\nHimbové žijí v sídlech určených jejich otcovskou dědičnou linií. Jednotlivé domky jsou rozmístěny kruhově kolem obřadního ohně. Postavené jsou z větví a zvířecích výkalů smíchaných s pískem. Hlavou sídla je nejstarší muž z otcovské linie. V usedlostech mohou žít i členové spřízněni s jejich vůdcem po mateřské linii, kteří mají právo využívat zdejší dobytek. Jejich domy jsou situovány napravo od obřadního ohně, zatímco domy členů otcovské linie nalevo. Oheň samotný se nachází mezi ohradou pro dobytek a hlavní chýší vůdce sídla. Tyto vesnice mohou být ohrazeny plotem. Vchod dovnitř je potom tradičně na západní straně, může být ale i v místě, kudy vede používaná cesta.\n\nPro Namibii jsou Himbové jedna z turistických atrakcí. Vlivem styku s bělochy a ostatními obyvateli Namibie v některých oblastech dochází k částečnému ústupu tradičních oděvů a úprav vlasů u mužů a jejich nahrazování evropskými. Himbští muži mají možnost vydělávat si peníze prací a prodejem zvířat mimo vlastní komunitu. Jelikož to samé neplatí o ženách, ty zachovávají tradičnější způsob života, aby si udržely svůj společenský status přes snižování jejich ekonomického významu. Možnost kupovat si zboží za peníze také mění některé životní návyky (používání hodinek, rádiopřijímačů, kupování nedostupných materiálů...) a jídelníček Himbů, mimo jiné i pití alkoholu.\n\nPro vzdělávání himbských dětí zřídila namibijská vláda mobilní školy. Minimálně v jednom případě ale způsob, jakým si škola zajišťovala docházku (v Namibii oficiálně povinnou) - rozdáváním jídla - vedl k ukončení tradičního kočovného života rodin vyučovaných dětí, které si zvykly na pravidelný přísun potravy. Vyučování na těchto školách je také kritické k některým obyčejům Himbů, jako je hygiena.\n\nHimbové na rozdíl od Hererů nepřejali evropský styl oblékání a jejich vzhled je velice charakteristický. Vyšší důraz než na samotné skromné ošacení je kladen na ozdoby a úpravu vlasů.\n\nŽeny nosí ručně vydělávanou kozí nebo hovězí kůži kolem pasu, muži kus kůže jako sukni. U obou pohlaví zůstávají hruď a břicho po celý život nezahalené. Himbové chodí na boso nebo nosí boty z hovězí kůže, případně vyrobené ze starých pneumatik.\n\nMuži v dětství mají vyholenou celou hlavu s výjimkou jednoho copu uprostřed čela. Tento cop je rozdělen do dvou v období hledání manželky. Po svatbě muž nechává vlasy volně růst na celé hlavě a svazuje je do kožené pokrývky, kterou sundavá jen jednou za zhruba dva roky kvůli úpravám. Pro ztužení účesu používá tuk a hobliny. Ženatý muž nosí náhrdelník ze škeblí, pokud je vůdcem vesnice, tak i postupně předávaný železný náramek jako symbol svého postavení.\n\nDívky nosí nejdříve dva dopředu směřující copy, v pubertě potom několik copů už nespadávajících do obličeje. V tomto období také dostávají kravský roh, ve kterém uchovávají směs hlíny, tuku a bylin, kterou si potírají celé tělo, a bílý korálový náhrdelník (také děděné náhrdelníky z kovových kroužků). Většina dívek nosí kolem pasu ornamentální opasek z kusů dřeva nebo kostí. Trojúhelníkový ornament mají Himbky zavěšen na zádech. Po svatbě získávají od příbuzných z ženské rodové linie dekorovanou koženou korunku. Dospělá žena má nasazený náhrdelník ze skleněných korálků, skořápek a kusů mědi. Kolem kotníků nosí kruhy z drátů, které jí chrání před útoky drobných zvířat. Pro přenášení dětí má na zádech kožené popruhy.\n\nKromě povinných ozdob nosí Himbové i další, které považují za vzhledné. U žen je častá mořská mušle zavěšená na hrudi (\"ohumba\") nebo měděné náramky. Většina materiálů určených k výrobě ozdob nepochází z Kaokolandu a musí být dovážena.\n\nV roce 1992 se namibijská a angolská vláda dohodly na stavbě přehrady a elektrárny na řece Kunene. Oficiálním důvodem je energetická soběstačnost zemí (např. Namibie importuje 60 % elektřiny z Jihoafrické republiky). Podle původního projektu měla přehrada zaplavit Epupské vodopády, místo setkávání himbských rodin a turistickou atrakci. V současnosti se plánuje 40 km dlouhá vodní nádrž v Bayneských horách, která bude zasahovat až k vodopádům. Hrozbou pro Himby je zaplavení jejich posvátných pohřebišť (týká se hlavně původního návrhu), narušení místního ekosystému a ohrožení himbské kultury, jelikož se do místa stavby nastěhuje několik tisíc lidí. To může přispět i k rozšíření nákazy AIDS.\n\n\n\n"}
{"id": "447205", "url": "https://cs.wikipedia.org/wiki?curid=447205", "title": "SMC", "text": "SMC\n\nSMC může být:\n\n"}
{"id": "447206", "url": "https://cs.wikipedia.org/wiki?curid=447206", "title": "Mlčení mužů", "text": "Mlčení mužů\n\nMlčení mužů je český film z roku 1969.\n\nDvanáctiletý Standa (Erik Pardus) se náhodou dostane k mrtvole starého muže a začíná pátrat po pachateli...\n\n\n"}
{"id": "447211", "url": "https://cs.wikipedia.org/wiki?curid=447211", "title": "Box set", "text": "Box set\n\nBox set je obvykle sbírka tří a více hudebních alb, knih, DVD či jiných nosičů, které pojí společný žánr nebo autor. \n\nVydávání box setů bývá běžné u proslulých, dlouhodobě působících hudebních skupin, které tímto shrnou svou uměleckou tvorbu. Box set může být obohacen o dříve nevydané nahrávky či knížku s fotografiemi nebo historií skupiny. Starší alba v box setu bývají také remasterována do vyšší zvukové kvality odpovídající současným standardům. Příkladem box setu je \"The Complete Studio Recordings\" skupiny ABBA.\n\nJako box sety rovněž vycházejí několikadílné filmy (\"Vinnetou\", \"James Bond\" atp.) či televizní seriály. Ve formě box setu vycházejí také knihy, které takto mohou plnit luxusnější dárkovou úlohu.\n"}
{"id": "447212", "url": "https://cs.wikipedia.org/wiki?curid=447212", "title": "John and Yoko: A Love Story", "text": "John and Yoko: A Love Story\n\nJohn and Yoko: A Love Story je americký film vyprávějící o vztahu Johna Lennona a Yoko Ono.\n\nFilm začíná poznáním Johna Lennona s Yoko Ono, pokračuje jejich svatbou a potratem jejich prvního dítěte. Potom potratem druhého dítěte, rozpadem Beatles, narozením Seana Ono Lennona... až do roku 1980, kdy je chladnokrevně zavražděn John Lennon před svým domem.\n\n"}
{"id": "447213", "url": "https://cs.wikipedia.org/wiki?curid=447213", "title": "Marius de Zayas", "text": "Marius de Zayas\n\nMarius de Zayas Enriquez y Calmet (13. března 1880 Veracruz, Mexiko – 10. ledna 1961 Stamford, Connecticut, Spojené státy) byl mexický výtvarník, spisovatel a galerista, který ovlivnil newyorské umělecké kruhy po roce 1910 a ve dvacátých letech.\n\nMarius de Zayas se narodil v bohaté aristokratické rodině. Jeho otec Rafael de Zayas (1848–1932) byl právníkem, novinářem, spisovatelem, dramatikem a básníkem. Založil ve Veracruz dvoje noviny, které ovlivnily uměleckou kariéru jeho synů Maria a George, kteří pro ně kreslili ilustrace. \n\nV roce 1906 začali oba bratři kreslit karikatury pro nejvýznamnější noviny mexické metropole \"El Diario\", které založil americký novinář Benjamin De Casseres. O rok později se noviny jejich otce ostře postavily proti mexickému prezidentovi Porfiriovi Diazovi. Rodina se ocitla v ohrožení a odjela z Mexika do New Yorku.\n\nMarius získal krátce po příjezdu do New Yorku místo karikaturisty v \"New York Evening World\" a rychle získal reputaci svými duchaplnými karikaturami prominentních občanů. Díky svým kontaktům s umělci se seznámil s Alfredem Stieglitzem, který v lednu 1909 vystavil de Zayasovy karikatury ve své Galerii 291. Následující rok uspořádal Stieglitz výstavu de Zayasových třírozměrných karikatur. Na velké dřevěné základně vytvořil více než 100 volně stojících vystřižených kartonů zobrazujících největší prominenty New Yorku korzujících po Páté avenue před hotelem Plaza. Výstava, která zůstala přístupná šest měsíců, byla tak populární, že fronty návštěvníků často sahaly ven ze dveří galerie.\n\nV říjnu 1910 de Zayas odcestoval do Paříže, kde setrval téměř rok vyhledáváním výtvarníků a zkoumáním uměleckých směrů pro Stieglitze. Zde se také poprvé setkal s kubistickými díly, jejichž autora ještě neznal. Byl jím Picasso, a protože mluvili stejným jazykem, za dva měsíce s ním de Zayas udělal rozhovor. Na jeho základě pak otiskl článek, který byl prvním publikovaným záznamem Picassova pohledu na svou práci.\n\nV Paříži de Zayas také poprvé zhlédl africké umění, ve kterém rozpoznal jeho vliv na vývoj děl moderního umění, které zde viděl. Navrhl Stieglitzovi uspořádat výstavu afrického umění. V roce 1914 se pak konala jedna z prvních výstav afrického umění v kontextu moderního umění v galerii \"291\". \n\nRoku 1911 se vrátil do New Yorku, kde na základě své zkušenosti z Paříže začal zkoušet nový, abstraktnější styl karikatur. Výsledkem nového přístupu byla jeho poslední, ale nejdůležitější výstava v galerii \"291\" v dubnu a květnu 1913. \n\nNa jaře 1914 se de Zayas vrátil do Paříže, kde obnovil své dřívější přátelství s Francisem Picabiou, který uvedl de Zayase do společnosti výtvarníků a spisovatelů včetně Apollinaira, Gertrudy Steinové, G. B. Shawa a A. L. Coburna. De Zayas byl uchvácen novými pracemi, které spatřil, a opět psal Stieglitzovi a doporučoval výstavy Picabia, Picassa a George Braqua. \n\nKdyž v Evropě vypukla první světová válka, vrátil se de Zayas se do New Yorku. Ihned začal za pomoci svého přítele a spolupracovníka Paula Havilanda pracovat na oživení newyorské umělecké scény a společně se spisovatelkou a mecenáškou Agnes Ernstovou-Meyerovou přesvědčili Stieglitze k založení časopisu nazvaného \"291\" na počest jeho galerie. Následující rok strávil de Zayas většinu času a energie na redigování a vytváření prací pro nový časopis. Jeho interpretace básní Meyerové a dalších autorů byla počátkem konceptu vizuální poezie ve Spojených státech. Přestože byl časopis \"291\" výtvarně zdařilý, nebyl atraktivní pro širokou veřejnost a jeho vydávání bylo zastaveno po dvanácti číslech.\n\nV té době přesvědčil de Zayas Meyerovou, že je v New Yorku potřebná nová umělecká galerie, která by podporovala avantgardní umění, a s její finanční podporou otevřel v říjnu 1915 na Páté avenue výstavní síň . Během následujících tří let galerie prezentovala souvislou řadu děl Picassa, Picabii, Braqua, Cézanna, van Gogha, Brancusiho, Rivery a dalších moderních výtvarníků. I když de Zayas uvedl svou novou galerii jako „další výraz \"291\"“, Stieglitz to chápal jako přímou konkurenci své vlastní galerie, což vedlo k narušení jeho přátelství a spolupráce s de Zayasem.\n\nVe stejné době spolupracoval de Zayas s Havilandem na knize o moderním umění, kterou vydali roku 1916 v New Yorku pod názvem . Kniha byla „jedním z prvních pokusů vypořádat se ze základními problémy moderního umění.“\n\nRoku 1919 změnil Marius de Zayas jméno galerie z  na a pokračoval v pořádání výstav další dva roky. Po uzavření galerie se vrátil do Evropy, kde strávil dvacet let organizováním významných putovních výstav moderního umění.\n\nNa konci třicátých let se oženil s Virginií Harrisonovou, která byla potomkem železničního magnáta Charlese Crockera. \n\nNa naléhání ředitele Muzea moderního umění Alfreda Barra začal de Zayas ve čtyřicátých letech psát historii počátků moderního umění v New Yorku. Připravil rukopis s mnoha poznámkami a fotografiemi, ale za jeho života vydán nebyl. Vyšel až v roce 1996.\n\nDe Zayas se vrátil do Spojených států po druhé světové válce. Usadil se nejprve v Connecticutu ve Stamfordu, později v Greenwichi. Zemřel roku 1961 ve stamfordské nemocnici ve věku jednaosmdesáti let.\n\n"}
{"id": "447214", "url": "https://cs.wikipedia.org/wiki?curid=447214", "title": "Střmen", "text": "Střmen\n\nStřmen (též Střemen) je zřícenina skalního hradu v Adršpašsko-teplických skalách. Jeho počátky sahají do 13. století, již v následujícím staletí byl však zničen, jelikož v něm sídlila banda loupežníků. V současné době se na místě hradu nachází jen nepatrné pozůstatky původních staveb. K hradu vede jediná přístupová cesta po dlouhém schodišti. Od roku 1964 je chráněn jako kulturní památka. \n\nPrvní písemná zmínka o hradu se nachází v Majestas Carolina.\n\n"}
{"id": "447216", "url": "https://cs.wikipedia.org/wiki?curid=447216", "title": "Misplaced Childhood", "text": "Misplaced Childhood\n\nMisplaced Childhood je třetí řadové album progresivní rockové kapely Marillion. Bylo vydáno v roce 1985 jako úplně první koncepční album. Album proslavily dva megahitové singly \"Kayleigh\" a \"Lavender\". Remaster alba vyšel jako 2 CD 17. října 1998.\n\n\n\n"}
{"id": "447217", "url": "https://cs.wikipedia.org/wiki?curid=447217", "title": "Mark McGann", "text": "Mark McGann\n\nMark McGann (* 12. červencea 1961, Liverpool) je britský herec a zpěvák .\n\nProslavil se hlavně ve filmu v hlavní roli jako John Lennon, roli John Lennona nehrál jenom ve filmu, ale často i v divadle. Má tři bratry Paula, Joeho a Stephena, všichni tři jsou také herci.\nMimo to že je herec, také zpívá ve své kapele a píše texty k filmům.\n\n\n"}
{"id": "447220", "url": "https://cs.wikipedia.org/wiki?curid=447220", "title": "Muhammad ibn al-Kásim ath-Thakaff", "text": "Muhammad ibn al-Kásim ath-Thakaff\n\nMuhammad ibn al – Kásim ath – Thakaff (arabsky محمد بن قاسم) (okolo 31. prosince 695, Ta´if – 18. července 715, Irák) byl umajjovský vojenský velitel působící za vlády chalífy Al - Valída, podnikl úspěšné tažení do Indie, kde pak vznikly první provincie s muslimskou správou.\n\nMuhammad ibn al – Kásim byl synovcem al - Hadždže ibn Júsuf, vojevůdce a správce východní části chalífátu za vlády Abdulmalika a Al – Valída I. Jeho strýc měl na mladého velitele zásadní vliv a pomohl mu k vysokým postům v chalífátu. Na jeho rozkaz se vydal ztrestat indické vládce na dolním toku Indu.\n\nJiž roku 636 je doložena první arabská válečná výprava, která postupovala podél Makránského pobřeží do Sindhu. Zničením Novoperské říše v následujícím období se pak hranice chalífátu významně posunuly na východ. V Sindhu v této době byla u moci nepříliš populární dynastie Čačovců, dalším náznakem přítomnosti muslimů byla vláda Čačovce Dáhira v letech 660 - 714. Ten musel po svém nástupu na trůn bojovat o moc s řadou protivníků a údajně přitom využíval jednotku pěti set Arabů pod vedením jistého Muhammada al – Lafí. Není vyloučeno, že Arabové při svých taženích využili znalostí terénu od těchto bojovníků.\n\nV době vlády Dáhira již v oblasti čile obchodovali arabští kupci, kteří postupně získávali stále větší ekonomickou moc. Patrně roku 710 došlo k poměrně bezvýznamnému incidentu, který nakonec způsobil vpád muslimů do oblasti a konec vlády Čačovců.\n\nNa Cejlonu zemřelo několik námořníků z arabské lodi. Místní vládce pak poslal vdovy a sirotky s řadou darů místodržícímu východní části chalífátu al - Hadždžovi ibn Júsuf. Před sindhským přístavem Debulem však došlo k útoku pirátů a cestující byli zajati a dary, které byly přepravovány do chalífátu, uloupeny. Al - Hadždž ibn Júsuf se dožadoval propuštění zajatců a vrácení majetku, ale Dáhir mu nevyhověl. Tím byla dána příčina následnéhuo muslimského tažení.\n\nAl - Hadždž ibn Júsuf vyslal roku 711 proti Debulu trestnou výpravu Muhammada ibn al – Kásima ze šesti tisíci jezdci. Muhammad ibn al - Kásim postupoval podél Makránského pobřeží, oblehl Debul a po delším obléhání ho dobyl. Tímto však výprava neskončila. Roku 712 se doplněné a posílené arabské vojsko postilo do dalšího dobývání, tohoto roku padl Brahmanábád, přičemž v boji byl zabit jeho guvernér. Arabové se tak zmocnili celého dolního Sindhu. Dáhir se poté snažil klást odpor, ale postupujícím Arabům a na jejich straně stojícím konvertitům - maválí, již nemohl účinně vzdorovat. Roku 713 se Muhammad ibn al – Kásim vypravil proti proudu Indu a pomocí zrady se mu podařilo dobýt Multán – čímž se muslimská moc rozrostla o střední povodí Indu. Dáhir byl pak následujícího roku zabit po tuhém odporu při obléhání města Alóru. I přes následující vojenské aktivity jeho syna Džaisiji se moc Čačovců zhroutila a z jejich říše se stala arabskou provincií. Následoval vpád do Paňdžábu a mělo dojít k dobytí Kašmíru na severu.\n\nRoku 714 zemřel Muhammadův strýc al - Hadždž ibn Júsuf a rok nato samotný chalífa Al – Valíd. Novým vládcem Arabské říše se stal jeho bratr Sulajmán (715 - 717), který se rozhodl zbavit svých protivníků mezi něž patřil i Muhammad ibn al – Kásim. Proto byl odvolán, zajat a ve vězení kdesi v Iráku umučen.\n\n"}
{"id": "447221", "url": "https://cs.wikipedia.org/wiki?curid=447221", "title": "Suchý žleb", "text": "Suchý žleb\n\nSuchý žleb je asi 5 km dlouhý krasový kaňon v Moravském krasu, který vede od jeskyně Balcarka ke Skalnímu mlýnu.\n\nSuchý žleb začíná u Vintockých jeskyňkách pod Ostrovem u Macochy, kde se po jeho pravé straně nachází volně přístupná Cigánská jeskyně. Horní částí žlebu vede silnice, která se pod Vilémovicemi rozdvojuje a žlebem pokračuje asi ještě 1 km k propasti Macocha. U odbočky k Macoše je původní silnice uzavřena a hlubokým kaňonem vede tudy pouze cyklostezka a trasa pro pěší. Po vstupu do krasového kaňonu se objevují na obou stranách cesty menší jeskyně a jeskyňky (např. Verunčina, Kravská, Kalova díra a další), některé jsou volně přístupné. V Suchém žlebu jsou dvě úzké skalní soutěsky, které se nazývají \"Horní Úzká\" a \"Dolní Úzká\". Ve spodní části Suchého žlebu se nacházejí dva skalní mostky – \"Čertův most\" a \"Čertova branka\" (která má svou známější jmenovkyni i v Pustém žlebu). I zde se nacházejí další četné jeskyně a jeskyňky, z nichž nejznámější je Rytířská jeskyně, kde jsou pozůstatky jeskynního hradu, který byl ve středověku obýván. Téměř na konci Suchého žlebu se nachází zpřístupněná Kateřinská jeskyně.\n\nJeskyně se nacházejí ve střední části suchého žlebu, kde se údolí rozšiřuje směrem k Vilémovicím.\nJeskyně se nacházejí v zalesněném údolí žlebu.\n\n\n"}
{"id": "447222", "url": "https://cs.wikipedia.org/wiki?curid=447222", "title": "Z masa a kostí (Hvězdná brána)", "text": "Z masa a kostí (Hvězdná brána)\n\nZ masa a kostí je 1. epizoda 10. řady sci-fi seriálu Hvězdná brána.\n\nPoté co čtyři orijské lodě úspěšně prošly superbránou, vstoupí do hyperprostoru. Samantha Carterová zůstává sama ve skafandru poblíž superbrány. Zkouší navázat spojení s lodí \"Odyssey\". Po chvíli na její volání odpovídá Cameron Mitchell v F-302, díky níž se dostal z paluby \"Koroljova\" dříve než vybuchl. Zanedlouho se k superbráně vrátí i \"Odyssey\", která sledovala lodě Orijů. Plukovník Mitchell přistane v jejím hangáru. Carterové však prozatím nemohou nijak pomoci, protože na \"Odyssey\" nefunguje asgardské transportní zařízení.\n\nMezitím si o výpravu u superbrány dělají starosti v SGC, kam přijde Bra'tac se špatnými zprávami a souhlasí s generálem Landrym o poslání průzkumných lodí k superbráně.\n\n\"Odyssey\" se podaří najít černou skříňku z \"Koroljova\" a zjistí, že kromě asgardského paprsku byly před výbuchem aktivovány i transportní kruhy, kterými chtěli na Orijskou loď transportovat jadernou hlavici. Také se Kvasirovi nedaří opravit asgardské transportní zařízení, a tak plukovník Mitchell přebírá řízení \"Odyssey\" a provádí podsvětelnými motory manévr, při kterém plukovníka Carterovou vezme do jednoho z hangárů.\n\nDěj se přenáší na jednu z orijských lodí kam se pomocí kruhů netransportovala jaderná bomba, ale Daniel Jackson. Vala Mal Doran porodí svou dceru, ale hned po porodu jí vezmou k výchově Převorům.\n\nMezitím poškozená \"Odyssey\" přijme zprávů od velitele Luciánské aliance, který ji vyzývá k umožnění vstupu na palubu jejich vojákům a stažení štítů na \"Odyssey\" jinak loď zničí. Argumentuje tím, že je lidé a Teal'c, který je na jejich lodi zajat, úmyslně vlákali do pasti. V tu chvíli ale k superbráně přilétají z hyperprostoru tři lodě typu Ha'tak a \"Odyssey\" přijímá vysílání od Bra'taca. Jejich Ha'taky zničí jedinou poškozenou loď Luciánské aliance, aniž by o to někdo z \"Odyssey\" požádal a Kvasirovi se podaří těsně před výbuchem lodi transportovat Teal'ca transportním zařízením, které se mu podařilo opravit.\n\nKdyž Vale po několika hodinách dovolí podívat se na svou dceru, fyziologií již odpovídá sedmiletému dítěti. Když jí kontaktuje Daniel Jackson, je již loď na Chulaku. Společně se pokusí zajmout Valinu dceru, které dají jméno Adria, ale jsou prozrazeni a vydání na milost a nemilost jednomu z převorů. Když jsou ale obklíčeni plameny jsou transportováni na \"Odyssey\", která se mezitím dostala k Chulaku spolu s Bra'tacovými Ha'taky. Na jednom z Ha'taků jsou i Teal'c, Mitchell a Carterová. Pokouší se zničit lodě Orijů pomocí jaffských bomb transportovaných kruhy. To ale nemá žádný efekt a jediná orijská loď zničí všechny tři Ha'taky, před výbuchem jsou Bra'tac, Mitchell, Carterová a Teal'c transportováni na \"Odyssey\" a ta poté vstoupí do hyperprostoru.\n• Seznam epizod seriálu Hvězdná brána\n"}
{"id": "447224", "url": "https://cs.wikipedia.org/wiki?curid=447224", "title": "Status praesens", "text": "Status praesens\n\nStatus praesens (lat. současný stav, obvykle značený zkratkou SP, někdy i počeštěle \"status prezens\") je součást chorobopisu pacienta, ve které je popsán vzhled nemocného, zejména výsledky fyzikálního vyšetření. Pro status praesens platí zásada, že lékař musí zaznamenávat i to, co nenalezl, oblíbená zkratka b.p.n. (bez patologického nálezu) je chybou, protože neříká, co všechno lékař vyšetřoval.\n\nPři základním (obvykle nazývaném \"interním\" či \"internistickém\") fyzikálním vyšetření se postupuje obvykle systematicky, postupně se vyšetřuje nejprve celkový vzhled nemocného a potom jednotlivé části těla. Pro podrobné vyšetřená je vhodné, aby byl pacient vysvlečený. Součástí je i stanovení základních údajů jako tělasná výška a váha, výpočet BMI, tělesná teplota a krevní tlak. Orientačně se hodnotí i psychická stránka nemocného, např. úroveň bdělosti, neklid nemocného, spolupráce, intelekt, apod.\n\nV rámci celkového vzhledu nemocného zkoumá celkové držení těla, chůze, výrazné asymetrie postavy nebo držení těla. Lékař hodnotí i barvu a stav kůže. Dotazem a v případě potřeby i vyšetřením se hodnotí klaudikace (bolest při chůzi). \n\nNa hlavě lékař hodnotí tvar lebky, vlasovou hranice, pátrá po jizvách a jiných viditelných změnách na kůži (souhrnný název je eflorescence), zkouší aktivní (volní) i pasivní (pohyb lékařem) pohyblivost. Pohmatem a poklepem lékař vyhledává případná bolestivá místa. Součástí vyšetření hlavy je i orientační vyšetření funkce hlavových nervů a dutiny ústní včetně chrupu. Nezbytnou součástí je i vyšetření očí včetně pohledu na spojivku (pod víčko).\n\nNa krku lékař vyšetřuje pohmatem především štítnou žlázu, mízní uzliny a krkavice. Nad krkavicí lze někdy i slyšet šelest.\n\nNa hrudníku si lékař všímá tvaru a pohybů při dýchání. Poklepem a poslechem vyšetřuje plíce a srdce. \n\nNa břichu si lékař všímá velikosti, protože se vyšetřuje ležící pacient, orientačně se hovoří o břichu v niveau (\"v nyvó\"), je-li zhruba v úrovni hrudníku, a o břichu nad a pod niveau, je-li výrazněji vystouplé nebo vpadlé. V případě, že jde o břicho nad niveau, se lékař pokouší rozlišit, zda je příčinou tuk nebo patologický proces v dutině břišní. Lékař hodnotí pohyby břišní stěny při dýchání, všímá si jizev a pátrá po jejich příčinách. Velký význam má pro lékaře bolestivost břicha, samovolná i vyprovokovaná poklepem či pohmatem. Při pohmatu lékař pátrá po hmatných tužších okrscích, tzv. rezistencích. \nVylučovací soustavu je těžké přímo vyšetřit. Lékař obvykle zkouší jen poklep ledvin (tzv. tappotement, zkratka tppt.), který může být bolestivý (pozitivní) při zánětlivém onemocnění ledvin. \nU končetin lékař vyšetřuje především tvar, kůži, pohyblivost a svalovou sílu. Neurologové a ortopedi vyšetřují končetiny mnohem podrobněji, studují pohyblivost ve velkých kloubech, svalovou sílu a vyšetřují vedení vzruchu v nervech.\n\n"}
{"id": "447230", "url": "https://cs.wikipedia.org/wiki?curid=447230", "title": "Zrození Beatles", "text": "Zrození Beatles\n\nZrození Beatles je britský film vyprávějící o začátcích nejslavnější kapely The Beatles.\n\nFilm začíná, když John Lennon, Paul McCartney, George Harrison a Stuart Sutcliffe chtějí prorazit v Liverpoolu jako nejlepší kapela, ale nemůžou tak učinit, protože nemají bubeníka. Nakonec si najdou na pozici bubeníka Pete Besta a odjedou hrát do Hamburgu, kde si je všichni oblíbí, ale z Německa jsou vyhoštěni kvůli žhářství. Nakonec se do Německa vrací a za měsíc znovu odjíždějí, ale už bez Stuarta, který se v Hamburgu zamiluje do krásné fotografky Astrid a rozhodne se s ní žít, proto musí ostatní členové kapely odjet sami. Když se do Hamburgu po nějakém čase znovu vrátí, zjistí, že Stuart zemřel. Proto uspořádají koncert na jeho památku a znovu se vracejí do Liverpoolu, kde je objeví Brian Epstein a stane se jejich manažerem.\n\n"}
{"id": "447235", "url": "https://cs.wikipedia.org/wiki?curid=447235", "title": "Aimée Beekmanová", "text": "Aimée Beekmanová\n\nAimée Beekmanová (* 20. března 1933 v Tallinnu) je estonská spisovatelka a scenáristka.\n\nV roce 1956 absolvovala Všesvazový ústav kinematografie v Moskvě. Od roku 1956 je spisovatelkou na volné noze, v letech 1956-1960 pracovala i pro Tallinfilm. Publikovala romány, povídky a cestopisné črty. Její knihy byly přeloženy do řady jazyků, mj. do ruštiny, norštiny, němčiny, řada z těchto překladů byla realizována nikoli přímo z estonštiny, ale z ruského překladu autorčiných děl. Její dílo svými českými překlady představil především překladatel Vladimír Macura. Byla členkou Komunistické strany Sovětského svazu. Jejím manželem byl estonský spisovatel Vladimir Beekman.\n\n\n"}
{"id": "447238", "url": "https://cs.wikipedia.org/wiki?curid=447238", "title": "Švýcarsko za druhé světové války", "text": "Švýcarsko za druhé světové války\n\nVe 30. letech se ve Švýcarsku začali objevovat „frontisté“. Národní fronta ale na svou stranu získala jen několik představených Národní banky, důstojníků armády a velkovýrobců zbraní. Přes mírné volební úspěchy v kantonech se jim ale nepodařilo získat větší vliv. Řada frontistů byla velice úzce spjata s NSDAP. Ještě před válkou bylo toto hnutí téměř potlačeno. Po Hitlerově vpádu do Polska bylo do 48 hodin ve Švýcarsku zmobilizováno 480 000 vojáků. Znovu byli obyvatelé hromadně povoláni do zbraně při německé invazi do Francie v celkovém počtu 600 000 vojáků. Docházelo zejména k leteckým střetům, v květnu a červnu 1940 bylo sestřeleno švýcarskými Messerschmitty 11 německých letadel. V Německu to vyvolalo údiv i hněv zároveň. Po 20. červnu 1940 už měly švýcarské stíhačky zakázáno stíhat cizí letadla, ale pouze je donucovat přistát. K tomu docházelo zejména u spojeneckých letadel, která se vracela z bombardovacích misí z Itálie a Německa. Několik civilistů (v řádech desítek) bylo zabito při spojeneckém bombardování ve švýcarských lokacích na severu země, když se američtí piloti spletli. To vyvolalo velmi silný politický střet mezi Švýcarskem a Spojenými státy. Během let 1944 a 1945 bylo vzájemné napětí největší.\n\nŠvýcarský obranný plán byl vypracován nejvyšším generálem (jmenován ve stavu ohrožení) Henrim Guisanem. Po pádu Paříže se rozhodlo o přemístění většiny vojsk z pohraničí do alpských pevností a do oblasti Gotthardského masivu nazvané Réduit (pojmenování oblasti i vojenského plánu). Tato všeobecně známá strategie znamenala opuštění a nebránění téměř dvou třetin země a největších švýcarských měst za cenu obrany neobydlených hor. Švýcaři by ale ovládali nebo zničili důležité alpské tunely a cesty, které Třetí říše používala k transportu zboží z Itálie do Porýní. Německo by tak nedosáhlo kýženého úspěchu.\n\nNicméně bylo vypracováno několik plánů italsko-německého bleskového útoku na Švýcarsko. Nejznámější z nich se jmenuje Operace Tannenbaum. Nikdy samozřejmě nedošlo k její realizaci, neboť Švýcarsko bylo pro Třetí říši až moc důležité. Tento plán by byl nejspíše proveden, kdyby Švýcaři přestali být užiteční a byli vzpurní. Nic takového se ale nestalo.\n\nTřetí Říši se nikdy nepovedlo zajistit si nezávislost na světovém trhu. I kdyby dobyla ropné oblasti na Kavkaze, scházel jí nespočet surovin nutných pro válečnou mašinérii. Mangan, wolfram, chrom, železná ruda. Všechny tyto suroviny musel Hitler nechat dovážet, a to buď z Jižní Ameriky nebo evropských neutrálních zemí. Nikdo ale jako platidlo nechtěl přijímat německou marku ani nakradené zlato. Nikdo kromě Švýcarska.\n\nŠvýcarský frank byl po celou dobu války jediné univerzální platidlo na celém světě. V květnu 1940 si u švýcarské Národní Banky otevřela Říšská banka depozitní účet na své jméno, na který už ale od ledna téhož roku proudilo zlato. Jelikož byla říšská ekonomie těsně před vpádem do Polska na pokraji zhroucení, měla naprosto tragické zásoby zlata, jednalo se zcela jistě o zlato kořistní. Vlaky do Bernu pak jezdily pravidelně, a to až do 6. dubna 1945, to je tři týdny před Hitlerovou sebevraždou. Za celou válku do Švýcarska touto oficiální cestou dorazilo z Říše zlato za 1,35 miliardy CHF. USA prodalo Švýcarské Národní bance zlato za 2,26 miliardy CHF. Toto zlato však na rozdíl od toho německého nebylo kořistní. Německé zlato pocházelo z národních bank Norska, Protektorátu Čechy a Morava, Albánie, Litvy, Lotyšska, Lucemburska, Itálie (odvezené z Říma v květnu 1944), Řecka, Polska, Nizozemska, Belgie a Francie a proudilo do Švýcarska postupně, jak jednotky SS plenily Národní banky těchto států. Z Protektorátu Čechy a Morava bylo zlato odvezeno do 24 hodin po obsazení 15. března 1939. Ministr říšského hospodářství a válečný prezident Říšské banky Walther Funk po válce napsal, že bez švýcarské prádelny by Říše nemohla „přežít více než dva měsíce“ Některé dnešní prameny však uvádějí, že tyto peníze nijak výrazně neprodloužily válku. Otázka významu výměn kořistního zlata za franky tak zůstává kontroverzní.\n\nŠvýcarsko se rovněž na začátku 40. let fakticky začlenilo do hospodářského průmyslu Třetí Říše. Odhaduje se, že v letech 1941-42 pracovalo pro Němce přes 60% zbrojního průmyslu, 50% optického a 40% strojírenského průmyslu. Švýcarský průmysl nebyl ani zcela vyrovnán německými dodávkami, na konci války výše nesplacených úvěrů dosahovala 1,12 miliardy CHF. Celková hodnota úvěrů za války byla několikanásobně větší a je nedopočitatelná. Pro průmysl Říše pracovala například i největší soukromá zbrojovka země „Emil Büghrle“, závody v Curych-Oerlikon. Mezi lety 1939 a 1945 se její příjem zvýšil z 6,8 na 56 milionu CHF. Dodávky však neputovaly na západ, ani nezůstávaly ve Švýcarsku. Nejvíc populárním zbožím byly letadlové kanóny, které byly náročné na obsluhu. Trénink zajišťovala Švýcarská armáda.\n\nKonfederace uzavřela s Říší i „Úmluvu o \"civilní\" přepravě zboží“. Ta měla, kvůli přísné neutrální politice, obsahovat jen produkty odvětví oděvního, potravinového a zdravotního průmyslu. Existuje však množství očitých svědectví Švýcarů, kterým se naskytla možnost podívat se do zapečetěných transportů, kteří tvrdí, že viděli i výrobky sloužící válečné mašinérii. Poslanec Švýcarského parlamentu a autor knihy Švýcarské zlato, Židé a smrt, Jean Ziegler, ve svém díle vypraví příhodu z dětství, kdy byl jako malý hoch svědkem havárie jednoho z těchto vlaků, ze kterého vypadaly tanky a kanóny.\n\nV létě roku 1938 pořádala Společnost národů konferenci o uprchlících především z fašistického Německa. Švýcaři ji ale odmítli pořádat na nátlak Německa na svém území v Paláci národů, a tak se konala ve francouzském městečku Evian. Tam prosakují kusé informace o domlouvání se Švýcarska s Německem o společném postupu proti židovským uprchlíkům. Německo vytýká Švýcarsku, že přijímá Židy (nejsou politickými ani vojenskými uprchlíky) a Curych se brání, že není schopen Židy od ostatních na základě legitimace odlišit. Navrhuje tedy dvě řešení odlišení pasů a Berlín se rozhodne označit všechny židovské pasy razítkem.\n\nV září 1938 začíná Švýcarsko uplatňovat pro všechny vízovou povinnost. Vízum ale samozřejmě není pro Žida žijícího v Německu možné získat. Začátkem října 1939 nabývá platnosti článek 9. Na jeho základě mají být ze Švýcarska vyhoštěni všichni pronásledovaní, kteří se na území dostanou ilegálně, tzn. bez víza.\n\nBěhem války bylo ve Švýcarsku internováno přibližně 300 000 uprchlíků, a to především v pohraničí v koncentračních táborech. Měli volnost pohybu, ale bylo jim zakázáno pracovat. Více než třetina z nich byli vojáci drženi na základě Haagských konvencí. Civilistů unikajících nacistickým perzekucím bylo 60 000, z nichž bezmála polovina byla Židů.\n\nČísla se různí podle pramenů, nicméně deseti až třiceti tisícům židovských uprchlíků byl vstup zamítnut, nebo byli násilně vyhoštěni se švýcarskou omluvou: “Náš malý záchranný člun je už plný.“ Často byli předáváni přímo do rukou SS na hranicích. Švýcarská vláda se zdráhala o židovské uprchlíky starat a Židům, kterých ve Švýcarsku žilo 25 000, vzkázala toto:\nNa obranu Švýcarska se však musí říci, že za doby Vichistické Francie až do jejího obsazení vojsky Osy v listopadu 1942 vysílalo týdně zaplombované vlaky židovských uprchlíků právě skrz toto území až do katalánského přístavu Portbou. Tyto vlaky nepodléhaly žádné německé kontrole.\n\nŠvýcarsko si díky své neutralitě vydobylo nálepku mírové, uprchlíkům přívětivé země. V předválečné době si do bank této země uložilo úspory mnoho lidí, kteří předpokládali, že ať se v následujících letech bude dít cokoliv, jejich peníze tam zůstanou bez úhony. Tisíce až desetitisíce lidí si ve Švýcarsku založily své účty, kam posílalo svoje celoživotní úspory. Mnozí z nich válku nepřežili.\n\nKdyž se po válce jejich příbuzní dožadovali získání tohoto majetku, nebyli v bankách přijímáni s otevřenou náručí. Nutností bylo získat úmrtní list majitele účtu. Milióny lidí zemřely v koncentračních táborech a samozřejmě žádné úmrtní listy jim nebyly vystavovány. Podařilo-li se pozůstalým, třeba i na černém trhu, úmrtní list získat, chtěly banky doložit, že je žádající jediným oprávněným dědicem a žijícím příbuzným. To bylo samozřejmě naprosto nemožné, velmi málo lidí tak získalo svůj majetek nazpět.\n\nDle rozkazů Hitlera k operaci „Sonderauftrag Linz“ se měla zejména židovská umělecká díla z celé Evropy předat do tzv. bezpečné úschovy. Hitler plánoval v Linci vybudovat gigantické Führermuseum. Všechny okupované země plenily SS i speciální jednotky zaměřené pouze na umělecká díla, jako například ERR – Einsatzstab Reichsleiter Rosenberg – vůdcova „zástavní“ organizace. Göring s Hitlerem opovrhovali moderním uměním, impresionisty, považovali je za zdegenerované. Nezbavovali se jich ale, protože věděli, že by se jim mohla hodit pro pozdější výměnu, a tak je ukládali k pozdějšímu použití. Velká část odcizených věcí byla uložena ve Švýcarsku. Dodnes se věří, že v soukromých trezorech jsou stovky těchto chybějících děl.\n\nKombinace zákonů o \"bankovním tajemství\" a o \"převzetí věci v dobré víře\" pocházející z krádeže vytvořily z tohoto neutrálního státu dokonalý úkryt. Pokud švýcarský bankéř přijal předmět do úschovy v dobré víře, stal se po pěti letech, když se neozval původní vlastník, jeho automatickým majitelem, byť se později ukázalo, že byl předmět zcizen. Bankovní tajemství zase zaručovalo naprostou anonymitu všem nacistickým pohlavárům. V roce 1944 vznikl dokonce zákon umožňující právním zástupcům založit v bance účet svým klientům. Ti tak byli kryti jak bankovním, tak i advokátním tajemstvím.\n\nPři washingtonských rozhovorech v roce 1946 byla Švýcarsku po vleklých jednáních udělena pokuta čtvrt miliardy CHF za obchod se zlatem se Třetí Říší. Tyto peníze byly později začleněny do Marshallova plánu. Nově vzniklé OSN udělilo pokutu 20 miliónů CHF za přijímání \"„Objects d’Art”\" – spících pokladů. Předseda národní rady Grimm (známý GH aférou) prohlásil, že ve Washingtonu zvítězila síla nad rozumem. Tak sebejistí byli Švýcaři ve své nevinnosti.\n\nŠvýcarsko pralo svoje peníze i pomocí SSSR. Když v Polsku nastala centrálně řízená ekonomika a rušily se tam komerční banky, Švýcarsko žádalo za ušlé zisky a zkonfiskované domy náhradu. Polsko chtělo zaplatit devizami, které ale nemělo. Švýcarsko tedy do Polska poslalo část peněz padlých Poláků ve druhé světové válce a zlikvidovalo záznamy o nich. Polsko poslalo obratem všechny peníze zpět jako odškodnění.\n\nV roce 1949 požaduje Walther Böckli, člen Národní rady, debatu o praktikách advokátů označených americkou tajnou službou za kolaboranty s nacistickým režimem. Ze 34 označených bylo pouze 9 prošetřováno, z nichž třem byla odebrána licence bez jakéhokoliv dalšího postihu.\n\nSpící peníze ve švýcarských soukromých bankách přiznalo poprvé Švýcarské bankovní sdružení koncem 40. let. Uznalo 208 000 CHF. V roce 1956 obeslalo sdružení všechny banky dotazníkem, který nebyl nijak kontrolován. Banky si dohromady napočítaly čtyřnásobek částky přiznané několik let zpět. O šest let později na základě Spolkového usnesení dobrovolného přiznání uznaly banky 9,5 miliónů CHF. V roce 1997 sdružení prohlásilo, že se objevily „nové peníze“ a spící majetek v trezorech činí 40 miliónů CHF. Inflace se do této částky nepočítá.\n\nV 80. letech vyšel švýcarský ekonom a předseda Národní banky Robert Urs Vogler s velmi odvážnou tezí, že obchody se zlatem mezi Švýcarskem a Říší v letech 1939-45 byly mnohem větší, než je obecně známo: \"„V letech 1939-45 získala Národní banka od Říšské banky zlato v hodnotě několika miliard CHF“\"\nJeho rozsáhlá zpráva byla Národní radou cenzurována a Vogler následně rezignoval na svoji funkci.\n\nV roce 1996, 50 let po Washingtonských jednáních vznikly na téma role Švýcarska ve 2. světové válce mnohé diskuze a polemiky na parlamentní i mezinárodní úrovni. Aby se Švýcaři konečně vypořádali se skutečností, vznikla v prosinci 1996 nezávislá mezinárodní skupina odborníků (historiků a ekonomů) ICE, která dostala rozpočet 22 miliónů CHF a mandát pěti let. V průběhu těchto pěti let vznikaly dílčí zprávy jejichž obsah byl shrnut v Závěrečné zprávě ICE komise, která vyšla roku 2002. Zpráva nezbavuje Švýcarsko odpovědnosti, nýbrž vyjasňuje různé polemiky a obvinění.\n\n"}
{"id": "447239", "url": "https://cs.wikipedia.org/wiki?curid=447239", "title": "Rytířská jeskyně", "text": "Rytířská jeskyně\n\nRytířská jeskyně leží na jižním svahu v Suchém žlebu v Moravském krasu. Jedná se o jeskynní hrad, který byl obýván ve středověku.\n\nJeskyně byla obydlena už od pravěku. Vzhledem k velikosti se jednalo o příhodné místo. Ve středověku zde byl vybudován jediný jeskynní hrad v Česku. Žádné písemné zmínky se však nedochovaly a archeologický průzkum datoval jeho vznik do 13. století. Funkce hradu byla pravděpodobně bezpečnostní a strážní. Zánik je kladen do 15. století, kdy došlo k opuštění jeskyně.\n\nJeskyně má výšku 17 a šířku 13 metrů. Na vstupu do jeskyně jsou zachovány zřetelné pozůstatky zdiva. Je zřejmé, že hrad neměl žádnou sídelní funkci, protože se zde nenachází zdroj pitné vody, žleb je bezvodý. Vzhledem k nálezům šipek, které svědčí o nějakém vojenském střetnutí, se dá uvažovat o jeho strážní funkci.\n\n"}
{"id": "447241", "url": "https://cs.wikipedia.org/wiki?curid=447241", "title": "Urraca Kastilská (1186)", "text": "Urraca Kastilská (1186)\n\nUrraca Kastilská (1186 – 3. listopadu 1220, Coimbra) byla portugalská královna, manželka Alfonse II.\n\nUrraca byla pátým dítětem kastilského krále Alfonse VIII. a Eleonory Anglické. Byla tedy vnučkou slavné krásky Eleonory Akvitánské a Jindřicha Plantageneta.\n\nRoku 1206 se Urraca provdala za portugalského prince Alfonse. O pět let později Alfons zdědil po otci trůn a Urraca se tak stala královnou. Z manželství se narodilo pět dětí. Afonso II. v závěti z roku 1214 uvedl přání, aby Urraca byla regentkou za jeho dědice, pokud zemřel dříve než ona. Nakonec však jako první zemřela Urraca, v roce 1220.\n\nJe pohřbena společně s manželem v klášteře Alcobaça.\n\n"}
{"id": "447245", "url": "https://cs.wikipedia.org/wiki?curid=447245", "title": "Phalanx CIWS", "text": "Phalanx CIWS\n\nPhalanx CIWS (Close-In Weapon System, tedy \"zbraňový systém blízké obrany\") je americký zbraňový systém sloužící jako poslední obrana proti protilodním řízeným střelám či letounům nepřítele. Systém má doposud uživatele z 23 zemí, kteří odebrali cca 890 kusů. Existuje také jeho pozemní verze Centurion a námořní verze SeaRAM kombinující naváděcí systém Phalanxu s blokem raket typu RIM-116 Rolling Airframe Missile.\n\nZákladem systému je šestihlavňový rotační kanón M61A1 Vulcan, jehož palba je automaticky řízena radarem. Systém byl vyvinut firmou General Dynamics, ovšem dnes ho vyrábí koncern Raytheon. Systém je instalován na každé válečné lodi US Navy, Pobřežní stráž Spojených států amerických ho používá u svých kutrů tříd \"Hamilton\" a \"Legend\" a má také zahraniční uživatele z dalších 22 zemí. Na americké lodě se začal montovat v roce 1980 a jeho výrobce uvádí, že ho bylo vyrobeno více než 890 kusů.\n\nPod radarem v horní části systému je umístěn vyhledávací a řídící radar AN/UPS-2 pro řízení palby (v nejnovější verzi rovněž termovizní zaměřovač a automatický sledovač cíle), níže je umístěn šestihlavňový rychlopalný rotační kanon M61A1 ráže 20 mm. Pod ním je zásobník 1500 kusů munice. Uložen je na otočné stabilizované elektricky ovládané základně. Systém může vést palbu na přilétající střely a další cíle rychlostí 3000 či 4500 ran za minutu. Funguje automaticky, ale lze ho řídit i manuálně.\n\nLPWS (\"Land-Base Phalanx System\") je pozemní obranný systém vyvinutý společností Raytheon Company na základě námořního systému Phalanx. Jedná se o zbraně kategorie C-RAM (\"Counter-Rocket, Artillery and Mortar\") a jeho hlavním úkolem je tak chránit pozemní základny před útokem pomocí minometných granátů, raket či střel z pancéřovek. Systém je také znám jako Centurion. V zásadě se jedná o systém Phalanx Block 1B umístěný na taženém návěsu, vybaveném vlastním zdrojem elektrické energie. V praxi je pak napojen na externí dělostřelecký radar, který sleduje cíle mimo dosah vlastního radaru systému. Pracuje zcela automaticky. Systém byl poprvé vyzkoušen v roce 2005 při nasazení v Iráku a je používán též v Afghánistánu. Ke konci roku 2010 americká armáda odebrala 34 kompletů a britská armáda dalších 10.\n\nMLPWS (\"Mobile Land-Base Phalanx System\") je vyvíjená vylepšená varianta Centurionu. V tomto případě je systém Phalanx umístěn na čtyřnápravovém těžkém terénním nákladním automobilu Oshkosh HEMTT A3 s hybridním pohonem. Systém je schopen střelby i za jízdy.\n\nTento vyvíjený autonomní obranný systém je kombinací radaru a senzorové techniky Phalanxu Block 1B s 11násobným vypouštěcím kontejnerem řízených střel RIM-116 Rolling Airframe Missile. Slouží zejména k ničení útočících protilodních střel. Jeden exemplář byl nejprve instalován na jeden z prototypů Littoral Combat Ship – USS \"Independence\".\n\nNásledně byly komplety SeaRAM vybaveny čtyři torpédoborce třídy \"Arleigh Burke\" operující v rámci protiraketové obrany ze španělské základny Rota. Pokud totiž systém Aegis pátrá po balistické raketě, nelze jej využít proti protilodním střelám. Systémy SeaRAM tak výrazně zlepšují obranyschopnost těchto plavidel. Během první ostré střelecké zkoušky v červenci 2016 americký torpédoborec USS \"Carney\" (DDG-64) sestřelil cvičný terč BQM-74E.\n\nAmerické námořnictvo zároveň zkoumá možnosti instalace systému SeaRAM na další svá plavidla.\n\n\n"}
{"id": "447248", "url": "https://cs.wikipedia.org/wiki?curid=447248", "title": "Nikolaj Budarin", "text": "Nikolaj Budarin\n\nNikolaj Michajlovič Budarin ( , * 29. dubna 1953 v Kirje, vesnici v Čuvašské ASSR, RSFSR, SSSR) byl od února 1989 sovětský (resp. po rozpadu SSSR ruský) kosmonaut, člen oddílu kosmonautů RKK Eněrgija. Poprvé vzlétl do vesmíru roku 1995 na palubě raketoplánu Atlantis (let STS-71) ke stanici Mir, na Miru zůstal 2,5 měsíce. Další, tentokrát sedmiměsíční, let na Mir absolvoval roku 1998. Potřetí se vydal do kosmu koncem roku 2002, tentokrát na Mezinárodní vesmírnou stanici (ISS) jako člen Expedice 6. Celkem strávil ve vesmíru 444 dní 1 hodinu a 26 minut.\n\nNikolaj Budarin pochází z vesnice Kirja v Čuvašsku, je ruské národnosti. Roku 1970 vyšel ze střední školy, rok byl laborantem ve střední škole v Ščolkovu v Moskevské oblasti. Základní vojenskou službu strávil v Československu. Poté pracoval jako dělník, od roku 1976 v RKK Eněrgija. Při zaměstnání studoval na Moskevském leteckém institutu obor produkce letadel, diplom inženýra získal roku 1979, načež přiměřeně povýšil i v Eněrgiji.\n\nV polovině osmdesátých let se přihlásil ke kosmonautickému výcviku, prošel lékařskými prohlídkami a 26. února 1986 získal souhlas Hlavní lékařské komise k přípravě. Státní meziresortní komise jej 25. ledna 1989 doporučila do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 27. února 1989. Absolvoval dvouletou všeobecnou kosmickou přípravu v Středisku přípravy kosmonautů J. A. Gagarina a 1. února 1991 získal kvalifikaci zkušební kosmonaut.\n\nByl zařazen mezi kosmonauty připravující se na lety na Mir. V květnu 1994 utvořil dvojici s Anatolijem Solovjovem, dvojice tvořila záložní posádku pro 18. základní expedici na Mir a hlavní pro následující, 19. základní expedici.\n\nDo vesmíru odstartoval 27. června 1995 na palubě raketoplánu Atlantis letu STS-71. Na stanici Mir dvojice Solovjov (velitel), Budarin (palubní inženýr) vystřídala trojici Vladimir Děžurov, Gennadij Strekalov, Norman Thagard z 18. základní expedice a setrvala na ní do září. V průběhu letu uskutečnil tři výstupy do otevřeného vesmíru o celkové délce 14 hodin 34 minut. Dvojice se vrátila na Zem 11. září 1995 v Sojuzu TM-21 po letu trvajícím 75 dní, 11 hodin a 20 minut.\n\nOd března 1996 byl v záložní posádce 23. základní expedice (startovala v únoru 1997). Od Března 1997 se připravoval k druhému letu na Mir v 25. základní expedici.\n\nKe svému druhému letu vzlétl, zase ve funkci palubního inženýra, dne 29. ledna 1998 v Sojuzu TM-27 s Talgatem Musabajevem (velitel) a kosmonautem-výzkumníkem Léopoldem Eyhartsem. Členové 25. základní expedice Musabajev, Baturin převzali stanici od dosavadní posádky, jejíž dva členové Anatolij Solovjov, Pavel Vinogradov s Eyhartsem po týdnu přistáli se Sojuzem TM-26, přičemž zbývající člen 24. základní expedice Američan Andrew Thomas přešel do nové posádky. V červnu přijali návštěvu raketoplánu Discovery (let STS-91, který odvezl Thomase. Během letu Budarin pětkrát vystoupil do vesmíru, dohromady na 30 hodin a 14 minut. V srpnu 1998 Musabajev s Budarinem předali stanici následníkům z 26. základní expedice a 25. srpna 1998 přistáli na Zemi po letu trvajícím 207 dní, 12 hodin a 51 minut.\n\nOd června 1999 se s Gennadijem Padalkou připravoval v hlavní posádce programu MKS-spasatěl (v případě problémů s připojením modulu Zvezda k ISS měli kosmonauti vzlétnout a vyřešit situaci). Spojení proběhlo v červenci 2000 hladce automaticky.\n\nV říjnu 2000 byl zařazen do hlavní posádky Expedice 6 na ISS, přípravu zahájil společně s Kennethem Bowersoxem a Andrewem Thomasem (od července 2002 nahrazen Donaldem Pettitem) v dubnu následujícího roku.\n\nPotřetí odstartoval do vesmíru 24. listopadu 2002 na palubě raketoplánu Endeavour (let STS-113). Kosmonauti Expedice 6 strávili na palubě ISS pět měsíců, přistáli 4. května 2003 po 161 dnech, 1 hodině a 15 minutách letu.\n\nZ oddílu kosmonautů odešel 7. září 2004, nato byl do konce roku 2007 vedoucím směny ve CUPu. V prosinci 2007 byl zvolen do ruského parlamentu (Státní dumy) na kandidátce strany Jednotné Rusko.\n"}
{"id": "447250", "url": "https://cs.wikipedia.org/wiki?curid=447250", "title": "Manolo Blahnik", "text": "Manolo Blahnik\n\nManolo Blahnik (* 27. listopadu 1942 Santa Cruz de la Palma, Kanárské ostrovy) je španělský módní návrhář. Již jeho příjmení napovídá český původ, za který vděčí svému otci, zatímco matka byla Španělka.\n\nSvé dětství prožil společně se svojí sestrou v místě svého rodiště v nádherném prostředí přímořských banánových plantáží. Už v dětství ho začíná zajímat móda, čemuž do velké míry přispívá jeho matka a její záliba v módě. Obor studia však, jak se záhy ukazuje, nezáleží jen na jeho rozhodnutí. Rodiče vidí jeho budoucnost spíše v politice a diplomacii. Manolo ovšem již po prvním semestru přestupuje na jeho srdci bližší obor, kterým je literatura a umění. Jeho vysněným přáním v tu dobu je stát se divadelním výtvarníkem.\n\nZvrat v jeho smýšlení nastává v roce 1971, kdy se setkává v New Yorku s Dianou Vreeland (pozdější šéfredaktorka časopisu Vogue). Jeho tvorba se poté začala věnovat výhradně obuvnické tvorbě, a to konkrétně pánské módě. Ta ovšem nenaplňuje jeho představu a do jisté míry limituje jeho schopnosti. Vrhá se tedy do práce na dámské obuvi a otvírá si butik v Londýně. Jeho výrazný a pro něj charakteristický a originální styl se brzy začne ukazovat jako základ úspěchu. Elegantní jehlový podpatek je pro jeho tvorbu typický. Začíná obouvat přední celebrity Anglie jako jsou třeba Lady Diana, Madonna nebo Kylie Minogue.\n\nNa americký trh proniká v roce 1978, kdy realizuje kolekci pro slavný obchod Bloomingdale's, známý i z proslulého televizního sitcomu Přátelé. Největší podíl na Blahnikově slávě má ovšem seriál Sex ve městě a jeho hlavní představitelka Sarah Jessica Parker. Dodnes svou inspiraci nachází ve všedním životě a jeho běžných výjevech a nadále spolupracuje s předními celebritami jako např. Naomi Campbell, Victoria Beckham nebo Kate Moss.\n\n"}
{"id": "447251", "url": "https://cs.wikipedia.org/wiki?curid=447251", "title": "Železniční tunel Karavanky", "text": "Železniční tunel Karavanky\n\nŽelezniční tunel Karavanky je s délkou 7976 m čtvrtý nejdelší železniční tunel v Rakousku a nejdelší tunel ve Slovinsku.\nTunel byl otevřen 1. října 1906 arcivévodou Františkem Ferdinandem. Byl proražen zhruba 637 m pod hřebenem pohoří Karavanky.\n\nTunel je stále důležitý pro mezinárodní vlakovou dopravu, projede jím více než 80 vlaků denně.\n"}
{"id": "447254", "url": "https://cs.wikipedia.org/wiki?curid=447254", "title": "Císařská jeskyně", "text": "Císařská jeskyně\n\nCísařská jeskyně leží v Ostrovském žlebu na severovýchodním okraji Ostrova u Macochy v Moravském krasu. Bývala proto taky někdy nazývána jako \"„Ostrovská vodní jeskyně“\".\n\nJeskyni objevil Johannes Anton Nagel, který prováděl první průzkum v roce 1748. O výzkum se zajímal i starohrabě Hugo František Salm, který zde roku 1804 uvedl císaře Františka I. a císařovnu Marii Terezu. Od té doby dostala jeskyně název \"„císařská“\" a toto jméno zlidovělo. V roce 1904 a 1905 zde probíhal rozsáhlý výzkum, byly objeveny nové chodby, prostory, jezírka i dómy. Pro veřejnost byla otevřena v roce 1930. Součástí prohlídky byla i plavba na lodičkách. Roku 1933 byla ve skalním výklenku v jeskyni umístěna socha Panny Marie Lurdské a místo bylo nazýváno \"„Moravskými Lurdami“\". Jeskyně byla v provozu až do roku 1952, kdy byla z důvodu častého zatopení vodou uzavřena.\n\nTehdy socha p. Marie zmizela a dodnes se po ní bezvýsledně pátrá. V roce 2001 zde byla umístěna sochá nová, která byla ze dřeva a ta v jeskyni trpěla chladem a vlhkostí. Proto byla roku 2005 pořízena socha nová – keramická. Jedenkrát do roka se zde koná pouť.\n\nJeskyni používá od roku 1997 dětská léčebna se speleoterapií v Ostrově u Macochy.\n\n\n"}
{"id": "447256", "url": "https://cs.wikipedia.org/wiki?curid=447256", "title": "Kim Miyori", "text": "Kim Miyori\n\nKim Miyori (* 4. ledna 1951, Liverpool) je americká herečka.\n\nJedná se o herečku, která se proslavila hlavně v seriálu \"JAG\" a ve filmu \"Policajt ze San Francisca\".\n\n\n"}
{"id": "447262", "url": "https://cs.wikipedia.org/wiki?curid=447262", "title": "Peter Capaldi", "text": "Peter Capaldi\n\nPeter Capaldi (* 14. dubna 1958 Glasgow) je skotský herec, režisér a spisovatel. Jeho bývalá velmi významná role byla role dvanáctého tedy minulého Doktora v kultovním britském sci-fi seriálu Doctor Who. Mimo to odehrál mnoho rolí jako je Malcom Tucker v pořadu Je to soda, a nebo Danny Oldsen ve filmu Local Hero.\n\nPeter se narodil v roce 1958 v skotském městě Glasgow. Jeho dědeček z otcovy strany byl Ital, zbytek jeho rodiny je převážně irský nebo skotský. Jeho rodiče vlastnili zmrzlinový obchod. Peter navštěvoval základní školu svaté Terezy v Possilparku, základní školu svatého Matouše v Bishopbriggs a střední školu v Kirkintilloch. Poté byl přijat na Glasgowskou školu umění. Už od mala navštěvoval dramatické kurzy a byl velkým fanouškem Doctora Who. Když mu bylo 15 tak dokonce poslal dopis Rogeru Delgadovi, jež hrál postavu Vládce v klasickém Doctor Who. Než se stal hercem, hrál v punk rockové kapele Dreamboys, spolu s bubeníkem Craigem Fergusonem, budoucím komikem .\n\nJeho první film byla romantická komedie Living Apart Together, kde ztvárnil postavu Joe. O rok později se dostal do povědomí obecenstva díky roli Dannyho Oldsena v komedii Local Hero (Místní hrdina). Jeho první televizní role byl uzavřený gej, jež imigroval. V roce 1999 hrál v sérii Psychos matematika s biopolární poruchou. V roce 2007 se objevil v seriálu Wolking the Dead a v britském sitcomu Magicians. V roce 2008 hrál krále v The Devil's Whore. Dále například propůjčil svůj hlas do animovaného filmu Haunted Hogmanay. V roce 2011 si zahrál postavu doktora Peta v pořadu The Field of Blood, za kterou byl nominován na cenu BAFTA Skotsko v kategorii TV herec/herečka, byl poražen jeho co-star Jaydem Johnsonem. Od roku 2014 hraje roli kardinála Richelieu v moderní adaptaci Tří mušketýrů na BBC One.\n\nV tomto pořadu vysílaným v letech 2005 – 2009 si zahrál hlavní roli  Malcolm Tucker. Za tuto roli byl v roce 2006 nominován na cenu BAFTA a RTS za nejlepší komedii; vyhrál však jen cenu BAFTA, a to až v roce 2010. V roce 2012 si zahrál stejnou postavu ve filmu In the Loop (Politické kruhy).\n\nCapaldimu bylo nabídnuto při prvním obnovování seriálu v roce 1996, aby se přihlásil na konkurz na osmého doktora. Ten však ale odmítl.Přihlásil se až  v roce 2013 na konkurz na dvanáctého doktora a vyhrál ho. Peter Capaldi je po Colinu Bakerovi druhým doktorem, který se v pořadu objevil již dříve, ale ne jako Doktor. Peter si zahrál v epizodě Ohně Pompejí postavu otce rodiny. Peter je stejně jako David Tennant, představitel desátého doktora, fanouškem seriálu ještě před jeho obnovením. Peter konkurz vyhrál hlavně díky tomu, že si hlavní režisér seriálu Steven Moffat přál změnu charakteru, pro kterou se Peter Capaldi hodí dokonale. Jeho charakter zprvu působil velmi nesympaticky, Doktor opomíjel svoje společníky a nesnažil se zachránit všechny, jako tomu bylo dříve u jedenáctého doktora. V průběhu série se ale Doktor změnil a na konci série se dostal do bodu, kdy si se svou společnicí rozumí . Peter je po Sylvesteru McCoyovi a Davidu Tennantovi třetí doktor ze Skotska a vadí mu jeho obočí, které je prý až nadmíru přísné.\n\nV roce 1995 vyhrál Oskara za svůj film Franz Kafka's It's a Wonderful Life. Dále napsal Soft Top a Hard Shoulder za což získal cenu diváků na londýnském filmovém festivalu. Dále napsal a režíroval Strictly Sinatra v britském sitcomu Getting On, kde si v jedné epizodě zahrál Doctora Who, aniž by jím ještě byl. V roce 2012 napsal ve spolupráci s Tonym Rochem The Cricklewood Greats, který pojednává o fiktivním filmovém studiu. V roce 2012 Capaldi napsal a režíroval film Narodit se pro to být králem (Born to be King).\n\nOd roku 2009 je patronem mezinárodní organizace na podporu výzkumu rakoviny (AICR) a skotské dětské charitativní organizace v Aberlour. V roce 1991 si vzal herečku Elaine Collins poblíž svého rodného města ve Strathblane. Nyní žijí v Crouch End v Londýně a mají již dospělou dceru Cecily.\n\n"}
{"id": "447263", "url": "https://cs.wikipedia.org/wiki?curid=447263", "title": "John William Draper", "text": "John William Draper\n\nJohn William Draper (5. května 1811 – 4. ledna 1882) byl americký (narozený v Anglii) vědec, filosof, lékař, lékárník, historik a fotograf.\n\nNarodil se 5. května 1811 v St Helens – Merseyside v Anglii metodistickému duchovnímu Johnu Christopheru Draperovi a Sarah (Ripley) Draperové a byl pokřtěn dne 23. června. Měl tři sestry, Dorothy Catherine (6. srpna 1807–10. prosince 1901), Elizabethu Johnson a Sarah Ripley. Jeho otec se spolu s rodinou často stěhoval kvůli službě po celé Anglii. John William absolvoval domácí vzdělání doma až do roku 1822, kdy vstoupil do školy Woodhouse Grove.\n\nUčinil důležité objevy ve fotochemii. Je mu připisována první astrofotografie – vyfotografoval Měsíc již v roce 1840. O tři roky později nasnímal první spektrogram Slunce.\n\nNa konci roku 1839, krátce poté co Louis Daguerre oznámil objev způsobu zachycení obrazu na měděnou postříbřenou desku, se J. W. Draper – výrobce vlastní originální konstrukce fotoaparátu a učitel chemie na New York University (později prezident Americké Chemické společnosti) – rozhodl podniknout řadu pokusů jak napodobit Daguerra. V červnu 1840 byl schopen pořídit jasnou daguerrotypii své sestry Dorothy Draperové, čímž se stala jednou z nejstarších portrétních fotografií ženy na světě. Tato fotografie byla pořízena na střeše hlavní budovy New York University, v podmračený den, s 65vteřinovou expozicí. Aby byl obraz jasnější, Dorothy měla svou tvář pokrytou vrstvou mouky.\n\n\nZemřel 4. ledna 1882 ve svém domě v Hastings-on-Hudson v New Yorku ve věku 70 let. Pohřeb se konal v kostele St Mark's Church in-the-Bowery v New Yorku a pohřben byl na hřbitově Green-Wood v Brooklynu.\n\n\n\n\n"}
{"id": "447265", "url": "https://cs.wikipedia.org/wiki?curid=447265", "title": "Charvátská země", "text": "Charvátská země\n\nCharvátská země (\"Charvátsko\") je mýtická pravlast Čechů objevující se v Jiráskových \"Starých pověstech českých\". Na rozdíl od starších autorů (tak řečeného Dalimila, Přibíka Pulkavy z Radenína a Václava Hájka z Libočan), v jejichž kronikách nic nenaznačuje, že by se „Charváty“ či „Charvátsko“, odkud podle pověsti přišel praotec Čech, odlišovaly od jihoslovanského Chorvatska, klade Jirásek – snad na základě dobových představ o pravlasti Slovanů – tuto pravlast na sever od Tater, do povodí Visly. První kapitola jeho Starých pověstí českých začíná slovy: \"Za Tatrami, v rovinách při řece Visle, rozkládala se od nepaměti charvátská země, část prvotní veliké vlasti slovanské.\"\n\nPatrně se jedná o území \"Bílých Chorvatů\" (Pracharvatů), které sahalo od Ostravy po Lvov a i až po Kyjevskou Rus. Dále některé pověsti tvrdí, že Kyjev se svými bratry (Kijem a Chorivem) spoluzaložil (každý na svém pahorku) Šček (pravděpodobně Praotec Čech) a někteří badatelé se domnívají, že Slavníkovci patřili k Bílým Chorvatům.\n\n\n"}
{"id": "447266", "url": "https://cs.wikipedia.org/wiki?curid=447266", "title": "Gary Locke", "text": "Gary Locke\n\nGary Faye Locke (* 21. ledna 1950 Seattle, Washington) je americký politik, od srpna 2011 velvyslanec USA v Číně.\n\nLocke je bývalý ministr obchodu USA a guvernér státu Washington. Jako čínský Američan se stal historicky prvním a dosud jediným guvernérem v zemi.\n"}
{"id": "447275", "url": "https://cs.wikipedia.org/wiki?curid=447275", "title": "Michal Lázňovský starší", "text": "Michal Lázňovský starší\n\nMichal Lázňovský (* 16. ledna 1947 Praha) je český publicista, dramatik, dramaturg, scenárista, rozhlasový redaktor, překladatel, divadelní manažer a pedagog, otec divadelního padagoga Michala Lázňovského mladšího .\n\nPo maturitě v roce 1967 vystudoval dějiny a teorii divadla na Filosofické fakultě UK, poté pracoval jako odborný pracovník Divadelního ústavu, dramaturg divadla v Šumperku, referent Svazu dramatických umělců a Pražského kulturního střediska, dramaturg Realistického divadla v Praze a redaktor Českého rozhlasu. V současnosti vyučuje externě na pražské DAMU na katedře autorské tvorby, vede pražské divadlo \"Na voru\" a působí jako překladatel na volné noze.\n\n\n\n\n\n\n\nPřekládá především z francouzštiny, část překladů vytvořil se svojí ženou Matyldou Lázňovskou.\n\n"}
{"id": "447276", "url": "https://cs.wikipedia.org/wiki?curid=447276", "title": "Michal Lázňovský", "text": "Michal Lázňovský\n\nJméno a příjmení Michal Lázňovský nosí dvě osoby, otec a syn:\n\n"}
{"id": "447283", "url": "https://cs.wikipedia.org/wiki?curid=447283", "title": "Kateřina Kněžíková", "text": "Kateřina Kněžíková\n\nKateřina Kněžíková (* 7. července 1982 Bohumín) je česká operní pěvkyně, sopranistka. Díky svému lyricko-koloraturnímu sopránu se specializuje především na italské belcanto (G. Rossini, G. Donizetti) a opery W. A. Mozarta. V říjnu 2017 vystoupila jako Donna Elvira při slavnostním představení u příležitosti 230. výročí od premiéry Mozartova Dona Giovanniho ve Stavovském divadle. Je stálou členkou operního souboru Národního divadla. \n\nNa Pražské konzervatoři absolvovala v roce 2007, poté absolvovala magisterské studium klasického zpěvu na HAMU u Jiřiny Přivratské (2010).\n\nV roce 2005 debutovala jako Zerlina v Mozartově Don Giovannim na prknech Národního divadla. Zde se také stala roku 2006 stálou členkou souboru. V sezóně 2008/2009 se kromě jiného v Národním divadle představila jako Almirena v Händelově opeře \"Rinaldo\" a První žínka v opeře \"Rusalka\" od Antonína Dvořáka. V libereckém Divadle F. X. Šaldy zpívala Markétku v opeře \"Faust\" skladatele Charlese Gounoda, v Národním divadle v Brně se uvedla jako Terinka v Dvořákově \"Jakobínovi\". Árii z této opery přednesla na galakoncertu Národního divadla na festivalu Smetanova Litomyšl dne 14. června 2009. Na témže festivalu na zahajovacím koncertu přednesla \"Tři písně na čínské texty pro soprán a orchestr\" Bohuslava Martinů (\"Kouzelné noci\", H. 119). Doprovázejícím orchestrem byl Symfonický orchestr Českého rozhlasu pod vedením Ondreje Lenárda. Koncert v přímém přenosu přenášela stanice Český rozhlas 3 Vltava.\n\nDůležitým momentem, který vyřešila během jediného dne, byl v roce 2009 úspěšný záskok za indisponovanou kolegyni v roli Armidy při druhé premiéře opery \"Rinaldo\" G. F. Händela v Národním divadle. V rámci Pražského jara 2009 rovněž pohotově zastoupila v oratorním díle \"La resurrezione\", HWV 47 téhož skladatele. Během návštěvy papeže Benedikta XVI. v České republice zazpívala 26. září 2009 sopránové sólo v Dvořákově skladbě \"Te Deum\". Debutovala tehdy s Českou filharmonií, dirigentem byl Jakub Hrůša, ve skladbě se též představil basbarytonista Adam Plachetka. 8. a 9. ledna 2010 vystoupila jako sopránové sólo Mahlerovy 4. symfonie s Českou filharmonií v pražském Rudolfinu pod taktovkou dirigenta Manfreda Honecka. Na jaře 2010 absolvovala francouzské turné s operou G.F. Händela Rinaldo. \n\n18. června 2017 se v Rudolfinu konal smuteční koncert na počest květnového úmrtí dirigenta Jiřího Bělohlávka, s nímž Kateřina Kněžíková během své kariéry často spolupracovala. V rámci tohoto koncertu vystoupila jako sopránové sólo při provedení Stabat Mater od Antonína Dvořáka. \n\n29. října 2017 se představila v roli Donny Elvíry v rámci slavnostního představení ke 230. výročí od premiéry Mozartova Dona Giovanniho ve Stavovském divadle (tehdejším Nosticově). K této příležitosti si ji vybral jeden ze \" Tří tenorů\" , dnes již baryton, Plácido Domingo, který představení sám dirigoval. Druhým zástupcem české operní scény byl barytonista Jiří Brückler v roli Masetta. \n\nBarvu jejího hlasu můžeme slyšet v nové nahrávce (2008) oficiální verze české národní hymny. Pod taktovkou Jiřího Bělohlávka ji doprovází orchestr Národního divadla. O druhou vokální verzi se postaral český basbarytonista Adam Plachetka. Obě nahrávky jsou volně dostupné ke stažení na internetu.\n\n\n\nProvdala se za basbarytonistu Adama Plachetku a věnuje se výchově jejich dvou dcer.\n\n"}
{"id": "447287", "url": "https://cs.wikipedia.org/wiki?curid=447287", "title": "Pandemic (desková hra)", "text": "Pandemic (desková hra)\n\nPandemic je desková hra navržená Mattem Leacockem a vydaná v roce 2008 společností Z-Man Games (v Česku distribuovaná firmou Albi). Cílem hry je zabránit celosvětové pandemii. Oproti většině ostatních her hráči nehrají proti sobě, ale společně se snaží vyvinout léky proti všem nemocem. Hra je určena pro 2–4 hráče, je možno ji hrát i samostatně.\nCílem hry je vyvinout léky na všechny choroby vyskytující se ve hře - anthrax, choleru, SARS a břišní tyfus.\n\nHerní plán je tvořen mapou Země s 48 vyznačenými městy a leteckými či lodními linkami mezi nimi. Každá nemoc má svoji oblast, ve které propukají epidemie dané choroby. Dále obsahuje stupnice epidemií a pandemií. V městech postupem času propukají nemoci, které mohou přerůst v pandemii. Hráči využívají dopravní trasy pro cestování po mapě, zároveň se skrze ně šíří nemoci během pandemií. Postavy jsou reprezentovány figurkami, nemoci reprezentují krychličky v barvě nemoci (modrá pro anthrax, černá pro choleru, červená pro SARS, žlutá pro tyfus). Každé město může obsahovat maximálně tři kostičky nemocí, pokud by mělo dojít k přiložení čtvrté, dojde k pandemii a nemoc se šiří do okolních měst a okolní města obdrží jednu krychli nemoci. Může dojít i k řetězové pandemii, kdy pandemie v jednom městě vyvolá pandemii v druhém. Osmá pandemie ve hře znamená prohru.\n\nNa začátku hry jsou všechny figurky umístěny do Atlanty a zde je také umístěno první výzkumné středisko (v Atlantě má sídlo Středisko pro kontrolu a prevenci nemocí).\n\nHra využívá dva balíčky – herní a infekční. Oba balíčky obsahují jednu kartu pro každé město, do herního se dále přimíchá 4-6 karet epidemií a několik karet speciálních akcí. Herní karty měst slouží pro vývin léků, pohyb po mapě či stavbu výzkumného střediska. Infekční karta přidá kostičku nemoci pro dané město. Každé kolo se hraje tolik infekčních karet, kolik ukazuje infekční počitadlo.\n\nVytažení karty epidemie má několik následků: do města, které se vybere zespodu infekčního balíku, jsou umístěný tři kostičky nemocí a vyložené karty infekcí se zamíchají a umístí zpět do infekčního balíku. Dále se počitadlo infekcí posune o jedno políčko.\n\nKaždý hráč si před hrou vylosuje roli se speciálními schopnostmi – lékař, vědec, dispečer, výzkumník nebo operační specialista. Lékař dokáže vyléčit celé město od jedné choroby (ostatní dokáží snížit stupeň infekce o jeden stupeň), vědec dokáže rychleji vyvinout lék, dispečer může urychlit pohyb ostatních hráčů, výzkumník dokáže snadno předávat své znalosti (herní karty) ostatním a operační specialista vybuduje výzkumné centrum bez použití karet.\n\nHráč na počátku svého tahu provede čtyři akce (pohyb po mapě, stavba výzkumného střediska, léčba choroby, vynalezení léku, předání znalostí), poté dobere dvě karty z herního balíčku a lízne několik karet z infekčního balíku.\n\nPostava se může pohybovat do sousedního města za cenu jedné akce, za cenu akce a hrací karty se může přesunout do jiného města (hráč musí mít kartu města, do kterého chce letět – přímý let) nebo pokud zahraje kartu města, ve kterém stojí, může letět do libovolného města (charterový let). Dále se může hráč přesunovat kyvadlovou dopravou za cenu akce mezi městy s výzkumnými středisky. Dispečer je role specializující se na pohyb po mapě – může během svého tahu pohybovat ostatními postavami podle stejných pravidel a smí přesunout figurku do města, kde už nějaká postava stojí. Na všechny akce potřebuje souhlas dané postavy.\n\nPro výstavbu výzkumného střediska musí postava zahrát kartu města, ve kterém stojí. Operační expert může postavit středisko bez použití karty.\nLék je vynalezen, pokud některý hráč shromáždí pět herních karet stejné barvy (vědec jen čtyři), vyskytuje se ve městě s výzkumným střediskem a obětuje jednu svoji akci.\n\nHráči si mohou vyměňovat herní karty mezi sebou – oba hráči musí stát ve stejném městě, které je uvedeno na kartě, kterou si chtějí předat. Výzkumník může předat libovolnou kartu bez ohledu na město, kde se vyskytuje (stále musí být oba ve stejném městě).\n\nHráč může za cenu jedné akce zbavit město, ve kterém se vyskytuje, jedné kostky nemoci. Pokud už byl vynalezen lék dané barvy, odstraní všechny kostky dané barvy. Lékař léčí za cenu jedné akce všechny kostky jedné barvy, s lékem dané barvy léči nemoc pouhým průjezdem městem bez spotřeby akce.\n\nHráči vítězí, pokud hráči vyvinou všechny léky. Hráči prohrají, pokud se stane, aby se nějaká nemoc příliš rozšířila (vyčerpají zásobu kostiček jedné barvy) nebo příliš mnoho pandemií (8), případně pokud je dobrán balíček herních karet.\n\nCelkem byly vydány čtyři rozšíření k základní hře.\n\nSpolečnost vydala další alternativní verze (anglicky \"spinoffs\"), které jsou obdobné k původní hře, ale mají jiné téma a mohou mít i odlišný způsob herního mechanismu.\n\n"}
{"id": "447288", "url": "https://cs.wikipedia.org/wiki?curid=447288", "title": "Geografie sídel", "text": "Geografie sídel\n\nGeografie sídel, někdy také urbánní geografie, je geografická disciplína, která se zabývá studiem historie městského osídlení, vývojem měst, prostorovou strukturou měst či problémy měst. Studuje rovněž polohu měst, jejich funkce, hierarchii (urbánní a sídelní systém).\n\nExistují dva přístupy při studii geografie sídel:\n\n\n"}
{"id": "447296", "url": "https://cs.wikipedia.org/wiki?curid=447296", "title": "Josi Benajun", "text": "Josi Benajun\n\nJosi Šaj Benajun (: יוסף שי בניון, : \"Yossi Benayoun\"; * 5. květen 1980) je izraelský fotbalový záložník a reprezentant, který momentálně působí v izraelském klubu Makabi Haifa.\n\nV roce 2001 byl vyhlášen izraelským Fotbalistou roku.\n\nS fotbalem začínal v celku Ha-Po'el Beerševa FC, který je vzdálen 60 km od jeho rodného města. Aby se mohl zúčastnit zápasů, musel se svým otcem pravidelně autostopovat, protože o víkendu nejezdila veřejná doprava.\n\nJiž od svého útlého mládí byl považován za obrovský talent nejen izraelské kopané. V patnácti letech byl, s celou svojí rodinou, pozván na testy do Ajaxu Amsterdam, kde se stal nejlepším střelcem ve své věkové kategorii. Ajax mu proto nabídl čtyřletou smlouvu, kterou ale Yossi nepodepsal, protože jeho rodina se nedokázala v Amsterdamu plnohodnotně usadit. Benajun se tak vrátil do vlasti po pouhých osmi měsících pobytu. Toto rozhodnutí mu bylo, jako velké izraelské naději, v rodné zemi hodně vyčítáno.\n\nProsadil se do prvního týmu Hapoel Beerševy v sedmnácti letech. Přestože se hned v první sezóně blýskl patnácti góly, nedokázal zachránit Hapoel v nejvyšší izraelské soutěži. Na konci ročníku se tak stěhoval do mnohem úspěšnějšího Makabi Haifa. V sezoně 1998/99, kdy Makabi trénoval i Dušan Uhrin, dovedl Haifu až do čtvrtfinále Poháru vítězů pohárů. V roce 1999 údajně odmítl na příkaz trenéra vystřídat, což však, ruku v ruce se špatnými výsledky, stálo místo paradoxně tehdejšího trenéra Eliho Kohena. Na jeho místo nastoupil Avram Grant, který v následujících dvou sezónách získal s Makabi dva tituly, přičemž především na prvním z nich se Benajun podílel jako klíčová postava mužstva, když byl vyhlášen nejužitečnějším hráčem sezóny.\n\nV roce 2002 jej koupil španělský tým Racing de Santander. Přestože se mu osobně v Santanderu relativně dařilo, tým skončil v následujících třech sezonách La Ligy na 16. místě – jen těsně nad zónou sestupu. Na konci třetí sezóny se ho proto Racing rozhodl prodat. Hlavním zájemcem bylo moskevské CSKA, které nabízelo za Benajuna 5 milionů eur. Josi se však rozhodl vábení odolat, toužil totiž po angažmá v anglické Premier League. To se mu nakonec splnilo, když ho za 2,5 milionů liber koupil, tehdy čerstvě prvoligový, West Ham.\n\nPod trenérem Alanem Pardewem se napevno usadil v základní jedenáctce londýnského klubu. V úvodní sezóně se navíc West Ham dostal až do finále FA Cupu, kde prohrál s FC Liverpool až po penaltovém rozstřelu. V dalším ročníku se West Hamu však vůbec nedařilo, tým se zachránil až v posledním kole senzační výhrou na Old Trafford, když Benajun v závěru utkání vyhlavičkoval z branky střely Kierana Richardsona a Alana Smitha. Po konci sezóny se s \"kladiváři\" dohodl na nové, čtyřleté, smlouvě. Tu už však nepodepsal, jelikož za 5 milionů liber přestoupil do Liverpoolu FC.\n\nV Liverpoolu byl, společně s Ryanem Babelem, představen 13. července 2007. Jeho oblíbené číslo 15 bylo tehdy obsazeno – oblékal ho Peter Crouch – proto si Yossi vybral jedenáctku. I v Liverpoolu se prosadil do sestavy, ve své první sezóně odehrál celkem 48 zápasů a připsal si 11 úspěšných zásahů. Zpočátku dalšího ročníku, kdy už nosil po odchodu Crouche číslo 15, se však už v základní sestavě neobjevoval tak často, to se změnilo až po zranění Stevena Gerrarda. Benajun se ke konci sezóny stal střelcem veledůležitých gólů pro Liverpool FC. Ten pravděpodobně nejcennější vsítil hlavičkou v osmifinále Ligy mistrů do sítě Realu Madrid, což zajistilo Liverpoolu vítězství 1:0 ze Santiago Bernabéu.\n\nV létě roku 2010 přestoupil k úřadujícím mistrům Anglie Chelsea FC kvůli neshodám s trenérem Liverpoolu Rafaelem Benítezem. V Chelsea FC dostal dres s číslem 10.\n\nDo jarního šestnáctifinále Evropské ligy 2012/13 byl Chelsea přilosován český klub AC Sparta Praha, Benajun nastoupil 14. února 2013 v Praze v 68. minutě, anglický celek zvítězil 1:0 gólem mladého brazilského fotbalisty Oscara. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon, i když v zápase nenastoupil. V červnu 2013 mu vypršela smlouva s Chelsea a novou mu klub nenabídl.\n\nPo nepříliš vydařeném roce (i kvůli zraněním) v Chelsea, odešel Benajun v létě roku 2011 na celosezónní hostování do londýnského Arsenalu. V další sezoně ho opět Chelsea uvolnila na hostování, tentokrát se upsal West Hamu, tam ale i kvůli zranění odehrál jen šest utkání, ve kterých se mu nepovedlo vstřelit branku.\n\n10. prosince 2013 se připojil k druholigovému anglickému týmu Queens Park Rangers, ve kterém podepsal smlouvu do konce sezony 2013/14.\n\nPo sezoně 2013/14 odešel do izraelského klubu Makabi Haifa, kde působil již v minulosti. Podepsal dvouletý kontrakt.\n\nByl členem izraelského týmu do šestnácti let, který na evropském šampionátu šestnáctiletých získal v roce 1996 bronzovou medaili.\n\nV seniorské reprezentaci debutoval v osmnácti letech, když nastoupil proti Portugalsku. V devatenácti si připsal zatím svůj jediný reprezentační hattrick, když třemi góly asistoval na debaklu San Marina 8:0.\n\nNa začátku kvalifikace na EURO 2008 se stal izraelským kapitánem. Je znám svou národností hrdostí, kterou nejednou prokázal i za cenu možného zdravotního následku. Například důležitý kvalifikačním zápas proti Chorvatsku hrál pod injekcemi, přestože věděl, že injekce mohou jeho zranění ještě zhoršit. To se nakonec potvrdilo a Benajun musel tehdy vynechat další tři týdny bez tréninku.\n\nMakabi Haifa\n\nWest Ham United \n\nLiverpool FC\n\n\n"}
{"id": "447300", "url": "https://cs.wikipedia.org/wiki?curid=447300", "title": "Vila Milada", "text": "Vila Milada\n\nVila Milada (od 90. let známá jako squat Milada) je bývalý squat nacházející se v pražské městské části Praha 8 – Libni, poblíž kolejí 17. listopadu. Vila byla postavena jako prvorepubliková, později byla koupena ministerstvem školství, následně měla být v roce 1988 zbourána, kvůli restitučním sporům se ale tak nestalo. Na konci 20. století ji začali obývat squatteři, bylo několik pokusů o to je odsud vyhnat, několikrát se tak stalo, v současnosti je vila opuštěná a jsou vedeny spory o jejím osudu.\n\nZasquatovaná byla rovněž sousední vila Miluška, vzdálená asi 200 až 300 metrů. Často nesprávně zaměňovaný se squatem Vila Milada v Libni je hotel Villa Milada, který se nachází v Šáreckém údolí v Dejvicích.\n\nVila Milada se nachází v katastrálním území Libeň, v Holešovičkách v lokalitě zvané Pelc-Tyrolka u stejnojmenné mimoúrovňové křižovatky, v těsné blízkosti vysokoškolské koleje 17. listopadu, mezi ulicemi Na Kindlovce a Pátkova, na libeňské parcele č. 493/1 (493/33) (na reportážním videu je jedna z místností vyzdobena tabulkami s libeňským č. p. 762 a č. o. 6, které patří vile Miluška; podle rejstříku nemovitostí bylo vile Milada při opětovném zapsání vráceno původní č. p. 1088). Nedaleko procházejí hranice městských částí Praha 7 i Praha-Troja a hranice katastrálního území Troja, a proto bývá někdy chybně uváděno, že tato vila je v Troji či na hranici Troje a Holešovic.\n\nPodrobnější údaje o původu vily nejsou v médiích uváděny, je označována jako „prvorepubliková“. \n\nPůvodnímu účelu přestala vila sloužit v roce 1988. Byla určena ke zbourání, a proto jí bylo odňato číslo popisné a byla smazána z katastru nemovitostí. Podle jiného zdroje byla vila vymazána z katastru již v 70. letech.\n\nO pozemek byl veden restituční spor, v němž Nejvyšší soud rozhodl, že vlastníkem pozemku zůstává stát. Spor skončil v roce 2000 a pozemek byl sloučen se sousedním pozemkem, na němž stojí vila Miluška, která rovněž právně neexistovala. Správcem tohoto státního pozemku je Ústav pro informace ve vzdělávání, o němž stanovisko městské části psalo i jako o „původním majiteli“ vily. Ještě podle oficiálního stanoviska městské části Praha 8 z října 2008 objekt dle katastru nemovitostí neexistoval a neměl vlastníka.\n\nPodle ÚIV v roce 1997 (podle squatterů a ČTK 1. května 1998) vilu obsadili squatteři a ta zůstala posledním pražským squatem po zániku ostatních (Ladronka byla vyklizena roku 2000). V únoru 2008 ji obývalo asi 15 lidí a 6 zvířat.\n\nÚstav pro informace ve vzdělávání, který je správcem pozemku pod právně neexistující vilou, v březnu 2009 oznámil, že pozemek pod vilou nabídne dalším státním institucím a nebudou-li mít zájem, nabídne vilu ke koupi. Squatteři vyjádřili připravenost vilu koupit, ale ÚIV s nimi odmítl jednat. 12. března 2009 ÚIV požádal o znovuzapsání vily do katastru nemovitostí.\n\n30. června 2009, tedy ke dni, k němuž byla vila opětovně zapsána do katastru nemovitostí, byla za velké mediální pozornosti násilně vyklizena. ÚIV vyjádřil záměr se problémového objektu co nejdříve zbavit.\n\nV únoru 2010 se objevila zpráva, že ministerstvo školství připravuje bezúplatný převod obou vil (Milada a Miluška) včetně pozemků o rozloze asi 3 hektary na Univerzitu Karlovu. Podle mluvčího univerzity mají být pozemky a stávající i nově zamýšlené budovy na nich využity pro matematicko-fyzikální fakultu a fakultu humanitních studií jako knihovny, studovny a další vysokoškolská zařízení.\n\nPodle zprávy z června 2013 budova je prázdná a dále chátrá. Ministerstvo financí opakovaně odmítlo schválit darovací smlouvu s univerzitou, protože nebyl doložen veřejný zájem na bezúplatnosti převodu a v podkladech nebyl uveden žádný konkrétní způsob využití obou vil. V roce 2013 se řeší rozdělování a vyměřování okolních pozemků včetně přístupových cest.\n\nVe vile squatteři pořádali koncerty, které navštěvovaly stovky lidí, různé festivaly, filmové projekce, workshopy, autorská čtení a další podobné akce. Vilu uživatelé nazývají kulturně-sociální centrum.\n\nObyvatelé okolních vil a vysokoškolské koleje si dlouhodobě mnohokrát stěžovali na častý hluk z Milady v nočních hodinách, množství psích i lidských exkrementů v okolí vily a další nepořádek.\n\n2. října 2003 byly v objektu zajištěny dva velké jutové pytle s „rostlinami marihuany“, jak je nazvala ČTK i Pražský deník.\n\n5. ledna 2006 ve vile proběhl menší požár, při němž vyhořela jedna z místností a zasahovali hasiči a záchranná služba.\n\nDva psi obyvatel vily, Leon Štěpána Marečka a Drak squattera Dicka, kříženci dobrmana a stafforda, utekli v noci z 25. na 26. února 2008 údajně při venčení svým držitelům a kolem půlnoci vnikli podhrabáním plotu do trojské Zoologické zahrady, kde usmrtili v dětském koutku 13 ovcí a koz a dalších 5 zvířat zranili. Zadržené psy si v útulku vyzvedli squatteři další den večer ještě před tím, než se dozvěděli, co psi spáchali. Ti samí psi vnikli do areálu znovu 20. března 2008 mezi 4. a 5. hodinou ranní a vážně poranili ovci a berana kamerunské, načež ovce musela být utracena. Zoo podala na majitele psů trestní oznámení a psi byli zadrženi v útulku. Zoologická zahrada vymáhala na majitelích psů vzniklou škodu, vyčíslenou na 30 000 Kč, a odmítla jejich nabídku, že si škodu odpracují. Odmítla rovněž nabídku anonymního dárce, který chtěl škodu uhradit za ně.\n\nPražská zoologická zahrada se po těchto incidentech rozhodla opevnit celý areál podezděným plotem v délce 6 kilometrů a o ceně 15 až 20 milionů Kč, což má sloužit i k ochraně proti volně žijící zvěři jako jsou lišky či kuny.\n\nV polovině září 2008 podle Pražského deníku obyvatelé vily napadli poštovního doručovatele – podle Blesku však útočníky nebyli lidé, ale psi. Psi také vyplenili holubník zahrádkářům.\n\nV sobotu 27. září 2008 smečka psů squatterů z Milady napadla šest ovcí a na hrudi a břiše pokousala berana, který patřil obyvateli jiné nemovitosti.\n\nSquatteři se snažili s okolními obyvateli dohodnout. Snažili se odhlučnit koncertní sál, vyloučili ze své komunity vlastníky psů, kteří napadali zvířata v okolí, a byli ochotni reagovat na telefonáty vyzývající je ke ztišení. V posledních dvou letech však jejich ochota k domluvě polevila a objevovaly se stížnosti od zahrádkářů z okolí, že jim squatteři kradou dřevo a benzin. Nelegálně se později připojili na rozvody vody a elektřiny v přilehlé vysokoškolské koleji. Slavomír Tesárek, považovaný za gurua českého squatingu, se od dění na Miladě, zejména kvůli výskytu kriminality a tvrdých drog, oficiálně distancoval a v rozhovoru s J. X. Doležalem podpořil potřebu jejího policejního vyklizení.\n\nV sobotu 30. června 2012 vniklo večer do vily Milada asi 40 příznivců squatingu, aby si koncertem a happeningem připomněli den třetího výročí opuštění vily. Do vily si přinesli zvukovou aparaturu. Na vilu vyvěsili transparenty „Tři roky a dost“ a „We love Milada“. Na místo se sjelo kolem sta policistů, hasiči, záchranná služba, městská policie a policejní vrtulník. Policisté se dobývali dovnitř přes barikády pomocí páčidla, beranidla a motorové pily. Během zásahu byli lehce zraněni čtyři squateři a dva příslušníci speciální pořádkové jednotky. Policisté zadrželi ve vile 24 lidí pro podezření z přestupku neuposlechnutí výzvy. Kolem půlnoci na 1. července 2012 vylezla skupinka deseti anarchistů či squatterů na střechu vily, kde setrvávali přes noční bouřky i denní vedra. Po přesvědčování policisty čtyři lidé slezli během dne, čtyři kolem šesté večer, přičemž si za asistence policie vyklidili zvukovou aparaturu a nakonec slezly poslední dvě ženy ve tři čtvrtě na sedm večer.\n\nPolicie a správce pozemku se údajně několikrát pokoušeli objekt vyklidit. Na očekávané vyklízení objektu se squatteři předem připravovali. Objekt opevnili soustavou mříží a padacích dveří mezi jednotlivými patry.\n\nV září 1998 ÚIV oznámil squatterům, že musejí dům opustit. Oni odmítli. 7. října 1998 se policie neúspěšně pokusila objekt vyklidit. Asi pět squatterů se opevnilo na střeše domu, po několikadenním obléhání zůstali jen dva. Po ukončení obléhání se další squatteři do vily vrátili, na squattery bylo podáno trestní oznámení. 11. října 1998 se na Palachově náměstí konala manifestace více než stovky lidí na podporu squatterů.\n\nV roce 1999 byli čtyři squatteři souzeni pro neoprávněný zásah do práva k domu, bytu nebo nebytovým prostorům podle § 249 trestního zákona. Slavomír Tesárek a Jakub Nobilis byli Obvodním soudem pro Prahu 8 odsouzení ke 100 hodinám obecně prospěšných prací a dvě obžalované dívky soud osvobodil. V odvolacím řízení v roce 2000 soud zprostil viny i Tesárka a Nobilisovi trest potvrdil. Další vývoj kauzy nebyl medializován.\n\n1. srpna 2003 byli squatteři z Milady policií vykázáni z domu ve Starých Střešovicích, který se pokusili obsadit.\n\n16. října 2008 zmobilizovali své příznivce na obranu vily poté, co v okolí vily operovala za asistence policie úklidová firma najatá správcem pozemku. K pokusu o vyklizení vily nedošlo.\n\n30. června 2009 od rána se soukromá bezpečnostní služba Prague Security Group, najatá správcem pozemku pod vilou, Ústavem pro informace ve vzdělávání, pokusila vilu násilně vyklidit, přičemž zdemolovala střešní krytinu vily a vyhazovala z oken majetek obyvatel vily. Web Antifa.cz pracovníky agentury obvinil ze sympatií k neonacismu, což zdůvodňoval tím, že při zásahu měli trička s nápisem Thor Steinar a že údajně ještě do předchozího týdne byl jejím zaměstnancem údajný pachatel násilných útoků a účastník akcí Národního odporu a Dělnické strany; někteří členové agentury účastnící se zákroku na Miladě byli webem Antifa identifikování na fotografiích jako účastníci demonstrace Národního odporu 1. května 2006 v Praze. Tato tvrzení přebraly nejen další extrémně levicové či anarchistické weby jako A-kontra a jim blízcí publicisté, ale dostala se i do obecně známých zpravodajských webů, například Novinky.cz a iDnes.cz. Žádný zdroj nezávislý na okruhu squatterů a anarchistů zatím tato tvrzení veřejně nepotvrdil ani je nepopřel.\n\nSedm squatterů (některé zdroje uvádějí 8) se opevnilo na střeše, čtyři z původních sedmi slezli odpoledne během vyjednávání, jeden byl zadržen pracovníky agentury demolujícími střechu a zbylí dva slezli ze střechy dobrovolně kolem osmé hodiny večer na základě slibů, které jim dal na místě po třech hodinách vyjednávání ministr Michael Kocáb. Ministr Michael Kocáb vyjednal se squattery příměří, když přijali nabídku neznámého dobrodince, který přislíbil, že squatterům do konce roku zapůjčí svůj dům. Na místo se dostavil i ředitel pražského útvaru Policie ČR Martin Červíček, desítky policistů (podle Novinek.cz kolem 60 „mužů zákona“, čímž jsou zřejmě mínění policisté) i desítky příznivců squatterů (Novinky.cz odhadly počet protestujících na 200). Podle některých svědků házeli příznivci squatterů na policisty lahve a kameny; tři osoby podezřelé z těchto útoků byly policií zadrženy. Při potyčkách byli podle médií lehce zraněni tři policisté a dva squatteři. Policisty byla údajně napadena a zraněna i cizinka z Velké Británie obývající vrak obytného autobusu v blízkosti vily. Během vyklízení bylo vnitřní vybavení squatu Milada ochrankou demolováno a vyhazováno z objektu. K veřejnosti se na podporu squatterů v médiích vyjadřoval Jan Němec z iniciativy Freedom Not Fear. Na webu Milada.org squatteři zveřejnili prohlášení, že „nehledě na výsledky jednání přijde na vyklizení Milady adekvátní odpověď, která bude instituce zodpovědné za tento akt hodně bolet“.\n\nProti způsobu vyklizení vily Milada se ohradil klub zastupitelů za Stranu zelených v zastupitelstvu města, vedený Petrou Kolínskou. Tvrdý postup naopak podpořil starosta městské části Praha 8 Josef Nosek, který v prostoru vyklizené vily pro reportéry serveru Novinky.cz okomentoval \"reportáž\" s nabídkou volného domu pro případné zájemce. Za tento film dostal od squaterů dar - bednu shnilého ovoce.\n\nMichael Kocáb zprostředkoval squatterům nabídku Petra Svinky, který jim umožnil užívat tři byty a sklepní prostory ve svém domě č. o. 11 v Truhlářské ulici v Praze, v blízkosti náměstí Republiky, a to na půl roku do doby, než začne rekonstrukce domu. Nájemní smlouva byla údajně podepsána na užívání za symbolické korunové nájemné s tím, že nájemci musí hradit poplatky za vodu, elektřinu a plyn. Chomutovská primátorka Ivana Řápková postup ministra Kocába zkritizovala a vyzvala ke zrušení „ministerstva pro lidská práva“. ČT24 citovala nájemníka, podle nějž se majitel snaží nátlakem a šikanou nájemníky z domu vystrnadit; proto stávající obyvatelé domu začali jednat s městskou policií a úřadem městské části.\n\n"}
{"id": "447302", "url": "https://cs.wikipedia.org/wiki?curid=447302", "title": "Milada (rozcestník)", "text": "Milada (rozcestník)\n\nMilada může být: \n"}
{"id": "447306", "url": "https://cs.wikipedia.org/wiki?curid=447306", "title": "Hall of Fame Tennis Championships", "text": "Hall of Fame Tennis Championships\n\nHall of Fame Championships (v současnosti známý jako \"Campbell's Hall of Fame Tennis Championships\") je mužský profesionální tenisový turnaj kategorie ATP World Tour 250.\n\nHraje se každoročně v červenci od roku 1976 v americkém Newportu na Rhode Islandu na otevřených travnatých dvorcích.\n\nAktuálními vítězi jsou:\n\n"}
{"id": "447308", "url": "https://cs.wikipedia.org/wiki?curid=447308", "title": "QutIM", "text": "QutIM\n\nqutIM je multi-protokolový klient pro instant messaging. Tento multiplatformní klient je šířen pod GPL licencí. Projekt začal v lednu 2008, hlavním cílem bylo vytvořit rychlého a uživatelsky přívětivého ICQ klienta. V současnosti qutIM podporuje systém pro pluginy, takže je možno vytvořit jakýkoliv IM protokol.\n\n\n"}
{"id": "447309", "url": "https://cs.wikipedia.org/wiki?curid=447309", "title": "Clutching at Straws", "text": "Clutching at Straws\n\nClutching At Straws je čtvrté řadové album progresivní rockové kapely Marillion. Bylo vydáno v roce 1987 jako koncepční album. Jedná se o poslední desku se zpěvákem Fishem, který kapelu opustil koncem roku 1988. Remaster alba vyšel jako 2 CD 22. března 1999.\n\n\n\n\nhosté\n"}
{"id": "447310", "url": "https://cs.wikipedia.org/wiki?curid=447310", "title": "Caritas in veritate", "text": "Caritas in veritate\n\nCaritas in veritate (česky Láska v pravdě) je třetí encyklika papeže Benedikta XVI.. Podepsána byla 29. června 2009, vyšla 7. července.\n\nTematicky navazuje na encykliku Pavla VI. \"Populorum progressio\" a týká se dle slov Benedikta XVI. „všestranného rozvoje ve světle lásky v pravdě.“ V encyklice mimo jiné zmiňuje potřebu „světové politické autority“, která by dbala o globální dobro. Rozhodně též odmítá „zatahování sexuality, považované za pouhý zdroj rozkoše, do politiky násilného plánování rodičovství“. Encyklika též s nebývalou přímostí kritizuje „přebujelé byrokratické organizace, které si ponechávají pro vlastní udržení příliš vysoké procento zdrojů, jež by měly být určeny na rozvoj“.\n\nKarmelitánské nakladatelství vydá její český překlad od Milana Glasera.\n\n\n"}
{"id": "447311", "url": "https://cs.wikipedia.org/wiki?curid=447311", "title": "Pete Trewavas", "text": "Pete Trewavas\n\nPete Trewavas (* 15. ledna 1959, Middlesbrough, Severní Yorkshire, Anglie) je rockový baskytarista, který hraje v britské progresivní rockové kapele Marillion od roku 1982, kdy nahradil Dize Minnetta. Kromě Marillion má Pete také své projekty jako Kino, Transatlantic, Big Big Train nebo The Wishing Tree.\n"}
{"id": "447312", "url": "https://cs.wikipedia.org/wiki?curid=447312", "title": "Ian Mosley", "text": "Ian Mosley\n\nIan Mosley (* 16. června 1953, Paddington, Londýn, Anglie) je rockový bubeník, který hraje v britské progresivní rockové kapele Marillion od konce roku 1983, kdy nahradil Micka Pointera. Už předtím byl známý, protože hrál na bicí na dvou sólových albech Stevea Hacketta (kytaristy Genesis). V Marillion hraje dodnes.\n"}
{"id": "447315", "url": "https://cs.wikipedia.org/wiki?curid=447315", "title": "Pryskyřník lítý", "text": "Pryskyřník lítý\n\nPryskyřník lítý (\"Ranunculus sceleratus\") je jedno nebo dvouletá bylina z rodu pryskyřník, patří mezi nejjedovatější pryskyřníky v ČR.\n\nStředně vysoký pryskyřník, stonek (lodyha) je přímý obvykle 20–50 (ale někdy až 100) cm vysoký, dutý, lysý a odspodu bohatě větvený. Přízemní listy jsou dlouze řapíkaté, dlanitě laločnaté (1–6 cm velké), střední lodyžní listy jsou krátce řapíkaté a jen 3sečné, nejhořejší listy pak přisedlé, kopinaté. Květy (korunní lístky) jsou světle žluté 1,5–3,5 mm dlouhé, kratší než časně opadavý zelený kalich. Plodem jsou cca 1 mm velké nažky, kterých je na plodním lůžku přibližně 80–110 ks. Typickým znakem je prodloužené (až 1 cm) plodní lůžko.\n\nPůvodní rozšíření je v Evropě a v Asii (od Uralu po Bajkal), druhotným rozšířen téměř po celém světě. V ČR roztroušeně, hlavně na vlhkých zabahněných místech na okrajích rybníků (i jejich obnažených dnech) a příkopů.\n\n\n \n"}
{"id": "447319", "url": "https://cs.wikipedia.org/wiki?curid=447319", "title": "Steve Hogarth", "text": "Steve Hogarth\n\nSteve Hogarth (* 14. května 1959, Kendal, Anglie) je rockový zpěvák, který hraje v britské progresivní rockové kapele Marillion od roku 1988, kdy nahradil Fishe. Před Marillion hrál v The Europeans (1981–1985) a v How We Live (1986–1988). Nyní se věnuje jen Marillion.\n"}
{"id": "447323", "url": "https://cs.wikipedia.org/wiki?curid=447323", "title": "Pryskyřník omějolistý", "text": "Pryskyřník omějolistý\n\nPryskyřník omějolistý (\"Ranunculus aconitifolius\") je vytrvalá bylina z rodu pryskyřník. Je jedním ze dvou našich pryskyřníků, které kvetou bílými květy, což je dobře odlišuje od většiny ostatních rostlin tohoto rodu – pro které je typická žlutá barva květů.\n\nLodyha je přímá, 40-70 cm vysoká, větvená. Přízemní listy jsou dlouze řapíkaté a dlanitě 3-6dílné, lodyžní listy krátce řapíkaté až přisedlé a jen 3dílné. Květy jsou bílé nebo lehce narůžovělé. Plodem je nažka (3,5-4 mm velká). Od podobného, rovněž bíle kvetoucího druhu, pryskyřníku platanolistého, jej odlišují chlupaté květní stopky a přitiskle chlupaté vnější strany kalichu (p. platanolistý je má lysé).\n\nRoste v Evropě od Pyrenejského poloostrova po Šumavu, jižně až po střední Itálii. V ČR pouze na Šumavě a v Novohradských horách. Typickým stanovištěm jsou náhorní pastviny a údolí horských potoků.\n\n"}
{"id": "447325", "url": "https://cs.wikipedia.org/wiki?curid=447325", "title": "Mick Pointer", "text": "Mick Pointer\n\nMick Pointer (* 22. červenec 1956, Brill, Buckinghamshire, Anglie) byl původní bubeník britské progresivní rockové kapely Marillion. Mick nahrál s Marillion jediné album \"Script for a Jester's Tear\". V roce 1983 odchází. V roce 1994 založil s Clivem Nolanem progresivní kapelu Arena. Mick i Clive si pak založili hudební vydavatelství, které dnes řídí.\n"}
{"id": "447326", "url": "https://cs.wikipedia.org/wiki?curid=447326", "title": "Antonín Brabantský", "text": "Antonín Brabantský\n\nAntonín Brabantský, francouzsky Antoine de Brabant (srpen 1384 – 25. října 1415, Azincourt) byl brabantský a limburský vévoda.\n\nByl čtvrtým synem (druhým, jenž se dožil dospělosti) burgundského vévody Filipa II. a jeho manželky, flanderské hraběnky Markéty.\n\nV únoru 1402 se v Arrasu oženil s Janou ze Saint-Pol, dcerou Walrama III. Lucemburského, hraběte z Ligny a ze Saint-Pol. Jana mu porodila dva syny, budoucí dědice Brabantska.\n\nJeho druhou manželkou byla od 16. července 1409 lucemburská vévodkyně Eliška Zhořelecká, s níž měl také dvě děti – Viléma, zemřelého v červenci 1410 ve věku necelých dvou měsíců a dceru neznámého jména, narozenou roku 1412. Kromě legitimního potomstva měl též dvě nemanželské dcery.\n\nByl zabit poté, co v bitvě u Azincourtu padl do anglického zajetí.\n"}
{"id": "447327", "url": "https://cs.wikipedia.org/wiki?curid=447327", "title": "Mlejnek", "text": "Mlejnek\n\nMlejnek může být hovorově mlýnek – malý mlýn (lidově mlejn) nebo:\n\n\nodvozené:\n"}
{"id": "447331", "url": "https://cs.wikipedia.org/wiki?curid=447331", "title": "Maya (hudební projekt)", "text": "Maya (hudební projekt)\n\nMaya je český hudební projekt zpěvačky Nory Grundové (* 1975) a skladatele a hráče na klávesové nástroje Darka Krále (* 1971), který vznikl na konci 90. let 20. století. V roli stálého hosta zde působí autor písňových textů Adam Suchý. Dosud (2009) vydali tři studiová alba.\n\nPůvodně byla slovem \"Maya\" nazvána instrumentální skladba Darka Krále na hudebním albu \"Stín andělů\", která byla poté přejmenována na nový název \"Její piáno\" a \"Maya\" se stala jménem celého hudebního projektu.\n\nMaya je svým snivým stylem kompozice hudby přirovnávána k zahraničním interpretům jako jsou Mike Oldfield, Jean-Michel Jarre, Enya či Vangelis.\n\n\n\n\n"}
{"id": "447332", "url": "https://cs.wikipedia.org/wiki?curid=447332", "title": "Muzeum Velké Meziříčí", "text": "Muzeum Velké Meziříčí\n\nMuzeum Velké Meziříčí je muzeum ve Velkém Meziříčí, jeho součástí je expozice pozemních komunikací. Muzeum sídlí od roku 1948 na zámku Velké Meziříčí.\n\nVznik Muzea Velké Meziříčí se váže k roku 1893, kdy se ve městě konala všeobecná krajská výstava. Na výstavu bylo soustředěno velké množství předmětů, které se staly základem muzea. Sbírky byly v pozdějších letech doplněny o přírodniny, zvláště minerály, vycpaniny a mořskou faunu. Po roce 1948 se muzeum z radnice přemístilo do zámku a sbírky byly rozšířeny o zámecký mobiliář.\n\nV roce 1980 byla zpřístupněna expozice \"D1 + D2\", které mapovala historii a vývoj pozemních komunikací. V té době také muzeum změnilo svůj název na \"Muzeum silnic a dálnic\".\n\nNa podzim roku 2002 přijalo název \"Muzeum Velké Meziříčí\" a začalo se soustředit na regionální historii. Oddělení pozemních komunikací však zrušeno nebylo a je součástí prohlídkové trasy. Kromě toho muzeum prezentuje historii města, významné rodáky či přírodovědné sbírky. Součástí prohlídky jsou i dobově zařízené zámecké interiéry.\n\n"}
{"id": "447334", "url": "https://cs.wikipedia.org/wiki?curid=447334", "title": "Mesa Boogie", "text": "Mesa Boogie\n\nMesa/Boogie (označována také jako Mesa Engineering) je firma sídlící ve městě Petaluma v Kalifornii, která vyrábí zesilovače pro elektrické a basové kytary. V provozu je od roku 1969.\n\nFirmu Mesa založil Randall Smith jako malou opravnu, která upravovala komba Fender, aby měla více gainu. Mezi významné zákazníky tehdy patřili i Carlos Santana a Keith Richards ze skupiny Rolling Stones, kteří pomohli rozšířit dobrou pověst Mesa/Boogie jako výrobce zesilovačů.\n\nVýrobková řada zesilovačů Mark byla vlajkovou lodí firmy před uvedením řady Rectifier. Jedná se o zesilovače Mark I až Mark V.\n\nVýroba Mark IV a znovu obnoveného Mark I byla ukončena v roce 2008. Jako novinku pro rok 2009 uvedla Mesa na trh Mark V.\n\nRectifiery, v modellingu zesilovačů často nazývané \"Recto\", posloužily v 90. letech k úspěchu nu- a heavy-metalových kapel, které používají přeladěné sedmistrunné kytary. Základní varianty jsou:\nDále existuje Tremoverb a Rectoverb.\n\nV roce 2004 se objevil Stiletto \"Stage I\" a byl navržen jako varianta Rectifierů s britským nádechem. Byla to reakce na hudebníky, kteří používali zesilovače značky Marshall kombinované se zesilovači Mesa/Boogie. Vyráběly se dva modely - Deuce a Trident. Obojí se standardně dodávalo s elektronkami EL34.\n\nDeuce je 100W hlava, jejíž hlavní součástí jsou čtyři elektronky EL34 a kterou usměrňují dvě elektronky 5U4. Trident má největší výkon z řady Stiletto s přepínáním výkonu mezi 50W a 150W. Má šest EL34 a na usměrnění tři 5U4.\n\nOd roku 2006 se začaly všechny předcházející modely označovat jako \"Stage I\" a místo nich se začaly vyrábět modely ve verzi \"Stage II\". Jako první to byl Ace. Je to 50W zesilovač, který se dělá ve více provedeních. Přístroje Stage II mají vlastnosti, které první řada neměla. Těmito vlastnostmi je jiné pojetí zvuku, dva nové módy pro čistý zvuk označované \"Fat\" a \"Tite\", mód \"Fluid Drive\" a rychlejší zdroj napětí. Maloobchodní cena je o trochu vyšší než u Rectifierů.\n\nRackový předzesilovač s pěti \"lampami\" zkonstruovaný tak, aby umožnil mít v jednom zařízení všechny zesilovače z řady \"Mark\". Vybrat se dá z osmi základních módů, ve kterých jsou k dispozici Mark I, Mark IIC+, Mark III a Mark IV. Přístroj se dá ovládat přes MIDI.\n\n\n"}
{"id": "447337", "url": "https://cs.wikipedia.org/wiki?curid=447337", "title": "Bezdědice (Hostomice)", "text": "Bezdědice (Hostomice)\n\nBezdědice jsou vesnice, dnes část města Hostomice v okrese Beroun. Nejvýznamnější památkou v této obci je kostel Nanebevzetí Panny Marie (který spadá pod vikariát Beroun) s varhanami postavenými firmou Rejna a Černý z Vinohrad.\n\nPrvní písemná zmínka o vesnici pochází z roku 1352.\n\nV roce 1976 zde režisér Ivo Novák natočil komedii \"Léto s kovbojem\".\n\n"}
{"id": "447340", "url": "https://cs.wikipedia.org/wiki?curid=447340", "title": "Karel Alois Vinařický", "text": "Karel Alois Vinařický\n\nKarel Alois Vinařický (24. ledna 1803 Slaný – 3. února 1869 Praha-Vyšehrad) byl český vlastenecký kněz, básník, spisovatel a překladatel, jedna z nejvýznamnějších osobností českého národního obrození a (spolu s Františkem Douchou) spoluzakladatel české literatury pro děti. Účastnil se také debat o reformě českého pravopisu (byl zastáncem progresivních úprav, především se zasazoval o tzv. úpravu skladnou).\n\nNarodil se v rodině poněmčeného českého řemeslníka. Vzdělání získal v němčině, už na gymnáziu ve Slaném se ale zapojil do českého národního hnutí a začal se učit česky. Zajímal se především o historii. Když v roce 1818 začal v Praze studovat filosofii (v té době bylo dvouleté studium filosofie povinné před vystudováním jakékoliv vysoké školy), zapojil se velmi intenzivně do vlasteneckého života. Byl také silně ovlivněn svým učitelem Bernardem Bolzanem, kterého si po celý život velmi vážil, ale jehož osvícenské názory se brzy změnily v přísný konzervativismus.\n\nPo studiích vstoupil do semináře, kde se také začal věnovat prvním literárním pokusům. Studium přerušil, protože byl vybrán jako vychovatel potomků rodu Šliků, studoval dále dálkově. I po vystudování se ale živil jako vychovatel a působil v různých šlechtických rodinách, čímž si získal přátele mezi vlasteneckou šlechtou i soudobými českými buditeli, zejm. F. L. Čelakovským. Začal publikovat básně a překlady antických klasiků.\n\nV roce 1828 se podílel na založení Časopisu pro katolické duchovenstvo (ČKD), v němž dále působil jako korektor a redaktor a v kterém publikoval svá díla. Získával postupně různé církevní funkce v Praze, od roku 1829 byl ceremoniářem pražského arcibiskupa Václava Leopolda Chlumčanského, který byl příznivě nakloněn českým snahám v oblasti rozvíjení národní kultury a proslul jako filantrop. Vinařický mu večer čítal z českých knih i ČKD.\n\nV roce 1833 se stal farářem ve vsi Kováň, kde byl často navštěvován vlasteneckými přáteli a kde vytvořil velkou část svého literárního díla. Za svého života byl velmi oblíbený a uznávaný, byl mimo jiné zvolen poslancem říšského sněmu. Věnoval se obrodě českého školství a snažil se prosadit češtinu jako vyučovací jazyk, psal učebnice, příručky pro učitele a jako pedagogickou pomůcku své dětské básně.\n\nBěhem revolučního roku 1848 se zapojil i do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Mladá Boleslav v Čechách. Uvádí se jako děkan. Patřil ke sněmovní slovanské pravici. Účastnil se jednání sněmu ve Vídni, později v Kroměříži. Rezignace na mandát byla oznámena v lednu 1849. O pár dní později se Vinařický dostavil na schůzi parlamentu a požádal o odložení rezignace do doby, než se ujme mandátu nově zvolený poslanec. V únoru 1849 již je zmiňován jako rezignovavší. V seznamu poslanců z ledna 1849 nefiguruje.\n\nJeho přítelem a švagrem byl Jan Krouský z nedalekých Katusic, vlastenecký rolník a podporovatel české literatury, který skládal nápěvy na Vinařického poezii pro děti. Neúspěšně kandidoval na místo poslance Říšského sněmu uvolněné roku 1849 odchodem Vinařického na místo děkana v Týně nad Vltavou.\n\nV roce 1859 se stal kanovníkem vyšehradské kapituly a pohyboval se jako uznávaná osobnost v pražských vlasteneckých kruzích. Vytvářel výbory ze své literární tvorby, polemizoval se svými odpůrci. V roce 1860 se podílel na založení sdružení \"Dědictví sv. Prokopa\", jehož cílem bylo vydávání českých teologických spisů. V Praze také zemřel.\n\nVe vlastní poezii spadal Vinařický v podstatě ještě ke klasicismu. Využíval zejména časoměrný verš, který dovedl k velké formální dokonalosti, jeho básně, původní i přeložené, přesto vynikají velkou libozvučností a důmyslně pracují se zvukovým charakterem českého jazyka. Jeho nejvýznamnějším dílem je vlastenecká sbírka \"Varito a lyra\" (1843), dále knihy \"Ohlas lyry starého veršovce\" (1835, navazuje na Václava Stacha, kterého si velmi cenil), \"Lyra\" (1836). Jeho básně (což Vinařický sám uznával) ale přes velkou formální a zvukovou dokonalost trpěly nedostatkem poetičnosti a zajímavosti obsahu, jde spíše o formalistické experimenty než o skutečnou poezii (příkladem může být např. velmi ceněná báseň \"Milina\", v níž autor využívá pouze krátké samohlásky).\n\nVydal také několik sbírek určených dětem, tyto didaktické básničky byly přes malou literární hodnotu velmi oblíbené a užívaly se v pedagogické práci po celé 19. století, stejně jako jeho slabikář \"Abeceda česká\" (1838), učebnice a příručky pro české učitele. Vinařického básně ale byly velmi oblíbené i mezi dětmi a mnoho z nich zlidovělo, např. \"Tluče bubeníček, tluče na buben\" nebo \"Ivánku náš, copak děláš\".\n\nV několika alegorických skladbách (\"Sněmy zvířat\") se projevil jako velmi duchaplný a vtipný satirik, kritizující z konservativního stanoviska stinné stránky své doby. Jeho satiry byly velmi oblíbené a byly za jeho života vydány hned několikrát.\n\nVytvořil také několik zcela neúspěšných dramatických pokusů, pseudohistorickou vlasteneckou tragédii \"Jan Slepý\" (1847), napodobující Shakespeara, a nedokončenou náboženskou hru \"Svatý Václav\".\n\nJeho básnické překlady, převážně věnované antickým klasikům, jsou pořízeny časoměrným veršem. Jsou poměrně přesné a básnicky citlivé, jejich vadou je ovšem nepřirozený jazyk, vynucený obtížnou formou. Nejvýznamnější z nich je přetlumočení úplného díla Publia Vergilia Marona, tento překlad byl užíván až do 20. století. Pokoušel se i o překlady jiných antických i novodobých básníků (např. János László Pyrker), tyto překlady ale zůstaly jen ve stádiu úryvků.\n\nMimo to napsal, převážně německy, celou řadu historických a politických studií, článků a brožurek, zejména v pozdějším věku, kdy se více a více zapojoval do politických diskusí.\n\n"}
{"id": "447341", "url": "https://cs.wikipedia.org/wiki?curid=447341", "title": "Stín andělů", "text": "Stín andělů\n\nStín andělů je první studiové album hudebního projektu Maya. Vydáno bylo ve společnosti B&M Music/Universal Music v roce 2003. Skladby orchestrální kompozice mají relaxační a meditační charakter. Některé texty jsou nazpívány v arabštině a čínštině. Autorem veškeré hudby je Darek Král a textů Adam Suchý, až na skladbu \"Průhledná\", kde se na jejím textu spolupodílela Nora Grundová, která je také interpretkou hudby alba.\n\n"}
{"id": "447342", "url": "https://cs.wikipedia.org/wiki?curid=447342", "title": "Mahir Karić", "text": "Mahir Karić\n\nJméno Mahir Karić nosí více osob:\n\n"}
{"id": "447349", "url": "https://cs.wikipedia.org/wiki?curid=447349", "title": "Přechodový odpor", "text": "Přechodový odpor\n\nPřechodový odpor je odpor, který vzniká ve spoji vodičů. Většinou je tento jev nežádoucí, a proto se jej snažíme minimalizovat (nelze jej nikdy úplně odstranit).\n\nZákladní příčinou vzniku přechodového odporu je elektrický odpor použitého materiálu. Ten je dán vztahem\nkde formula_2 je rezistivita materiálu, formula_3 je délka vodiče a formula_4 obsah průřezu vodiče.\n\nPříčinou jeho vyšší hodnoty, než by odpovídalo hodnotě vypočtené tímto vztahem, mohou být např. nerovnosti mezi spoji, různé nedokonalosti při spojování (studený spoj) a nečistoty na povrchu spojů, čímž se snižuje plocha dotyku (formula_4).\n\nPřechodový odpor spoje lze snížit vhodnou úpravou parametrů spoje, tak aby jeho elektrický odpor byl co nejnižší. Toho lze dosáhnout:\n\nU již existujícího spoje lze pak jeho přechodový odpor udržovat na nízkých hodnotách jeho vhodnou údržbou – čištěním a broušením kontaktů, případně opravou nebo výměnou spoje.\n"}
{"id": "447355", "url": "https://cs.wikipedia.org/wiki?curid=447355", "title": "Thalasokracie", "text": "Thalasokracie\n\nThalasokracie (z řečtiny θαλασσοκρατία – vláda nad mořem) je politický systém opírající se o nadvládu nad mořem (např. středověké městské obchodní republiky: Benátky, Janov, Pisa). Thalasokracií byly rovněž v době svého rozkvětu starověká Mínojská civilizace nebo foinická civilizace.\n"}
{"id": "447356", "url": "https://cs.wikipedia.org/wiki?curid=447356", "title": "Kování", "text": "Kování\n\nKování je předmět, který slouží ke zvýšení únosnosti něčeho, co je vyrobeno z relativně málo pevného a málo odolného materiálu. Typickým příkladem je kování užívané ve stavebnictví nebo při výrobě nábytku, dveří, oken, částí lodí a dalších.\n\nMohou to být různé kliky, závěsy(panty), úchyty, poutka, zesílené hrany apod.\n\nKování je obvykle vyrobeno z kovu a je pevně přichyceno k měkčímu materiálu.\n\nDveřní kování je určeno pro interiér i exteriér. Dělíme jej na štítové, štítové nerezové, mezipokojové, rozetové, renovační a bezpečnostní a ochranné kování. Dveřní kování, stejně, jako jiná část vybavení podléhá současným módním trendům a osobnímu vkusu. To, co se od dveřního kování čeká, je především kvalita, funkčnost, snadné ovládání a originální design. Výběr vhodného kování je závislý na umístění samotných dveří. Kování určené do exteriéru bude bezpochyby bytelnější ve srovnání s kováním určeném pro interiér. V této souvislosti je členění mnohem pochopitelnější, kdy kování můžeme rozdělit na interiérové a bezpečnostní kování. V domech a bytech je nejčastější kombinací klika vs. klika, u dveří vchodových pak klika vs. koule.\n\nOkenní kování a kliky hrají velmi důležitou roli v tomto odvětví. Musí zajišťovat nejen bezpečí, ale být estetické, aby nepůsobily na okně, jako pěst na oko. Je tedy nutné skloubit hned dva důležité body – funkčnost a vzhled. Okenní kování zajišťuje mikroventilaci, otevírání a sklopení okna. Právě volba kování rozhoduje, zda budeme okno otevírat či sklápět, popřípadě sklápět do ventilačky nebo jinak s oknem manipulovat.   \n\nStavební kování zahrnuje sortiment kování od interiérových dveří, bezpečnostních klik až po dveřní objektová madla a veškeré příslušenství. Jedná se o speciální stavební prvky pro všelijaká průmyslová odvětví. Poměrně často se názvem stavební kování označují výrobky, jež se využívají při stavbě vjezdové brány – pojezdové kolejnice, panty, závěsy, ale i nábytkové komponenty, různé typy konzol a další. Jednoznačná definice, pro tento druh zboží neexistuje. \n\nNábytkové kování zahrnuje nábytkové panty, zámky, spojovací nábytkové kování, zásuvkové kování, nohy, kluzáky, nábytkové úchytky, zásuvkové pojezdy a vše ostatní spojené s nábytkem. Aby nám nábytek vydržel sloužit dlouho a dal se označit za kvalitní, musí být osázen kvalitním nábytkovým kováním. Jedná se o součást vybavení, která je velmi namáhána. Ať už se jedná o dvířka a šuplíky v kuchyni, sedací soupravu, postel či šatní skříně. Vše spojuje jeden činitel a tím je nábytkové kování. \n\n"}
{"id": "447358", "url": "https://cs.wikipedia.org/wiki?curid=447358", "title": "Prádelna", "text": "Prádelna\n\nPrádelna je místnost nebo budova, kde se pere prádlo. Obvykle se jedná o místnost nebo o skupinu místností, která je určena pro praní prádla a oděvů. Může se jednat také o označení nějakého zařízení nebo organizace, které se zabývá praním prádla a oděvů (firma, organizační složka větší veřejné instituce apod.).\n\nDomovní prádelny bývají vybaveny technickým zařízením vhodným pro praní menšího množství prádla jako je vyvařovací kotel, pračka, ždímačka (odstředivka) případně mandl na žehlení ložního prádla. Dále zde bývají k dispozici větší nádoby jako je vana nebo koryto, které slouží pro máchání prádla.. \nStarší prádelny mohou mít ve výbavě i valchu a dřevěné necky jakož i další vhodné nádoby pro přenášení prádla (vanička apod.). Hlavní místnost prádelny bývá vybavena vodovodním rozvodem a dále odtokovým kanálkem umístěným v podlaze tak, aby byl umožněn odtok vody. \n\nVelké prádelny mohou být zařízeny pro hromadné praní prádla a oděvů například v armádě, ve velkých nemocnicích, ve velkých podnicích.\n\nSpecializované firmy, které se soustředí na praní pracovních oděvů, ložního prádla pro zdravotnická a ubytovací zařízení. Zajišťují svoz znečištěného prádla, vyprání a dodávku zpět uživateli. Perou pro řadu zákazníků. Některé z nich zajišťují i půjčování prádla, které potom není majetkem uživatele, ale prádelny. \n\nPro elektrický rozvod v každé prádelně platí přísnější normy a předpisy než pro běžné elektrické rozvody užívané v suchém prostředí např. v bytu nebo v kanceláři. Ten musí vždy vyhovovat platným technickým normám pro provoz elektrických zařízení v mokrém či vlhkém prostředí tak, aby nebyl ohrožen život a zdraví zde pracujících osob.\n\nElektroinstalace v nově budovaných prádelnách, a podobně i v koupelnách, musí být typu TN-S (samostatný pracovní nulový a ochranný vodič) s instalovaným proudovým chráničem.\n\nNa prádelnu může navazovat místnost pro sušení prádla : sušárna prádla, dále na ni může navazovat například \nzařízení pro strojní žehlení prádla : mandlovna apod..\n\n"}
{"id": "447359", "url": "https://cs.wikipedia.org/wiki?curid=447359", "title": "Anikonismus", "text": "Anikonismus\n\nAnikonismus je postoj zavrhující zobrazování bohů či jiných významných náboženských postav, resp. živých bytostí obecně, a to zpravidla z pověrečných důvodů. Je-li vynucován fyzickým ničením už existujících obrazů, jedná se o ikonoklasmus neboli obrazoborectví. Název se skládá z řeckého kořene \"eikón\" (εικων), obraz, záporné předpony \"an-\" a z přípony \"-ismus\" (-ισμος).\n\nAnikonismus se vyskytuje hlavně v abrahámovských náboženstvích. Lze jej ale najít i jinde, např. v hinduismu, kde jsou saligrám a lingam anikonickými reprezentacemi bohů Višnua a Šivy.\n\n"}
{"id": "447362", "url": "https://cs.wikipedia.org/wiki?curid=447362", "title": "Machoňova pasáž", "text": "Machoňova pasáž\n\nPardubický dům od Ladislava Machoně, známý v současnosti pod názvem Machoňova pasáž je dům v českých Pardubicích. Byl vystavěn mezi léty 1924–1925 na hlavní ulici mezi Zelenou bránou a tzv. Palácem Magnum Tower. Pasáž domu propojuje (přes ul. Za pasáží) čtvrť Karlovinu a centrum nového města (ul. třídu Míru). Jedná se o objekt číslo popisné 60 na stavebním pozemku parcelní číslo 359.\n\nNa počátku 16. století zde stál dům s modlitebnou Jednoty bratrské. Té patřily i pozemky v místech dnešní ulice Na Spravedlnosti. Královským mandátem z roku 1548 byl majetek Českých bratří zabaven. Jan IV. z Pernštejna jej tehdy přidělil místnímu špitálu. Již v roce 1549 je ale dům i pozemek opět v soukromém vlastnictví. V roce 1605 měl v těchto místech kovárnu kovář Zajíček. Po jeho smrti pojal jeho vdovu Kateřinu za ženu kovář Jindřich Skřivánek. Po něm se podle \"Dějin Pardubic nad Labem\" Josefa Sakaře jmenuje dnešní čtvrť \"Na skřivánku\". Dům zdědila dcera Justina s manželem Janem Pelikánem. V roce 1639 byl dům úmyslně zapálen jako obrana před příchozími švédskými vojsky. Spáleniště zakoupil v roce 1665 Jan Hrdlička. Zbudoval zde dvůr. Ten v roce 1835 rovněž vyhořel. V průběhu 19. století pozemky několikrát změnily majitele. V roce 1917 je zakoupili stavitelé Antonín Kratochvíl a Ing. František Veselý a rozhodli se zde postavit nový čtyřpatrový dům.\n\nPůvodně se mělo jednat o běžný dům na hlavní třídě. Majitelům ale údajně připadalo, že dva obchody do ulice budou přinášet malý zisk. Rozhodli se tedy zbudovat „velkolepý palác průchodní“. Projektem byl pověřen architekt Ladislav Machoň. Povolením ze dne 13. prosince 1923 bylo schváleno zboření přízemního domu č. p. 60 a povolena stavba pětipodlažního domu na jeho místě. Pasáž měla 28 obchodů, suterénní restauraci a v domě mělo být původně 26 bytů. Projekt byl ale změněn na 31 menších bytů. Pravděpodobným důvodem byla možnost získat daňovou úlevu na zbudování malometrážních bytů do 80 m². Stavba byla zkolaudována dne 13. července 1925.\n\nStavba je pětipodlažní, světle béžovou barvu fasády oživuje výrazný prvek balkónu v prvém patře, který je rozčleněn do pěti samostatných částí.\n\nNáklady na celou stavbu činily 1 600 000 Kč, z čehož 160 000 Kč byla cena pozemku. Na stavbu poskytla hypotéku Občanská záložna v České Třebové ve výši 960 000 Kč.\n\nNa pasáž měla podle Machoňova projektu z roku 1927 navazovat tržnice a další pasáž do Smilovy ulice. K realizaci této části projektu ale nedošlo.\n\nPrůčelí doplňují čtyři sochařská díla Karla Dvořáka – rybář, textilák, truhlář a barvič. Moderní sochy narazily v lokálním tisku na nepochopení. Pardubáci ale byli uchváceni velkoměstským prostředím obchodní pasáže. Zvlášť oblíbená byla Hofmanova kavárna a cukrárna. Čelo klenby pasáže bylo vyzdobeno nástěnnou malbou A. V. Hrsky. Uměleckou keramickou výzdobu provedl K. Pokorný. Kovové výkladce a mříže provedl V. Čížek. \nPůvodní tříramenná svítidla v pasáži byla na přelomu šedesátých a sedmdesátých let nahrazena moderními zářivkami. Původní svítidla byla považována za ztracená, ale dne 5. ledna 1989 bylo nalezeno 23 kusů původních lustrů ve sklepě domu. Svítidla byla předána tehdejšímu vlastníku domu – Bytovému podniku Pardubice. Začátkem devadesátých let ale opět zmizela.\n\nMachoňova pasáž byla v roce 1958 prohlášena za kulturní památku pod číslem 26780/6-4632 .\n\nVlastníkem objektu je v současné době (červen 2013) Rozvojový fond Pardubice a.s. V roce 1996 byla vypsána soutěž za rekonstrukci objektu, kterou vyhrál architekt Miroslav Petráň. Na začátku roku 2011 byly zahájeny rekonstrukční práce. 5. dubna 2013 bylo slavnostní otevření. Do rekonstrukce bylo vloženo ze strany majitele kolem 180 miliónů korun českých. Zrekonstruované prostory nabízejí obchody, kanceláře a byty. K objektům nově náleží i parkoviště pro desítky aut.\n\n\n"}
{"id": "447368", "url": "https://cs.wikipedia.org/wiki?curid=447368", "title": "Krovka", "text": "Krovka\n\nKrovka, množné číslo krovky, může mít různé významy:\n\n"}
{"id": "447369", "url": "https://cs.wikipedia.org/wiki?curid=447369", "title": "Militia Templi", "text": "Militia Templi\n\nMilitia Templi (\"Militia Templi - Christi pauperum Militum Ordo\") je laická asociace římskokatolické církve. Založil jej Ital Marcello Alberto Cristofani della Magione který je i nynějším velmistrem řádu. Řád spadá pod římskokatolickou arcidiecézi v Sieně-Colle di Val d'Elsa-Montalcino. Řád se řídí podle moderní adaptace pravidel sv. Bernarda z Clairvaux které byly původně určeny pro řád templářů a jedná se o samozvaný rytířský řád.\n\n"}
{"id": "447370", "url": "https://cs.wikipedia.org/wiki?curid=447370", "title": "Termodielektrický jev", "text": "Termodielektrický jev\n\nTermodielektrický jev je obecně nastávající efekt, který spočívá ve vzniku elektrického proudu v dielektriku při změně fyzikálního stavu (skupenství). Poprvé byl pozorován během tání a tuhnutí karnaubské pryskyřice, která byla rovněž použita při výrobě prvních termoelektretů.\n\nSchematicky si situaci můžeme představit jako nádobu se dvěma elektrodami, mezi kterými je dielektrikum ve dvou fázích – pevné a kapalné. Toho docílíme například tak, že pevné dielektrikum umístíme do nádoby a následně jednu z elektrod začneme zahřívat. Během průchodu fázového rozhraní materiálem můžeme na elektrodách měřit elektrický proud. Velikost proudu je závislá na rychlosti průchodu fázového rozhraní a na druhu použitého materiálu. Při tuhnutí se mění směr proudu.\n\nŘádová velikost uvolněného náboje činí přibližně 10 C na gram u karnaubské pryskyřice. U látek s nepolárními molekulami je efekt výraznější. Pro naftalín je řádová velikost uvolněného náboje přibližně čtyřikrát větší než u karnaubské pryskyřice.\n\nTento jev objevil roku 1944 Joaquim da Costa Ribeiro. Efekt dodnes nebyl definitivně vysvětlen.\n\n"}
{"id": "447371", "url": "https://cs.wikipedia.org/wiki?curid=447371", "title": "Rozhlasový podzim", "text": "Rozhlasový podzim\n\nVydavatelství Českého rozhlasu, společnost Radioservis, a.s. pořádá v roce 2009 prolog nového festivalu s názvem: Mezinárodní hudební festival evropských rozhlasových těles Rozhlasový podzim.\n\nU zrodu festivalu stojí Český rozhlas jako hlavní mediální partner, generálním partnerem je společnost Zentiva a. s., festival se koná pod záštitou ministra kultury České republiky Václava Riedlbaucha.\n\nPořadatelé vyzdvihují do popředí rozhlasovou myšlenku. Chtějí českému publiku přiblížit zejména zahraniční rozhlasová tělesa, přičemž se nemusí nutně jednat pouze o symfonické orchestry. V zahraničí působí pod křídly veřejnoprávních rozhlasů a televizí orchestry symfonické i komorní, sborová tělesa od dětských po smíšené, ale i jazzové bigbandy nebo folklorní soubory. Ostatně ani Český rozhlas v této konkurenci nezaostává. Přehled rozhlasových ansámblů naleznete na oficiálních webových stránkách Evropské vysílací unie.\n\nPřívlastek „rozhlasový“ v názvu festivalu neznamená pouze účast rozhlasových těles jako základního stavebního prvku festivalu. Český rozhlas pořídí záznamy všech pěti koncertů a nabídne je svým posluchačům na stanici Vltava dva z nich dokonce v přímém přenosu. Všechny koncerty zároveň poskytne k odvysílání veřejnoprávním rozhlasům do zahraničí sdružených v Evropské vysílací unii, čímž se může srovnávat například s BBC, která takto nabízí kompletní nabídku svého festivalu BBC Proms. Rozhlasový podzim nabídne na svých webových stránkách i přímý video přenos koncertu Komorní filharmonie Holandského rozhlasu 27. září.\n\nProlog festivalu, který se konal v termínu 11. - 30. září 2009 v Dvořákově síni pražského Rudolfina, byl sestaven z pěti večerů. Vystoupila rozhlasová tělesa, jakými jsou MDR Symfonický orchestr Lipsko, Symfonický orchestr Maďarského rozhlasu a Komorní filharmonie Holandského rozhlasu, Symfonický orchestr Českého rozhlasu. Koncerty se uskutečnily pod taktovkou: Juna Märkla, Sephena D´Agostina, Kennetha Montgomeryho, Jana Kučery a šéfdirigenta SOČRu Vladimíra Válka. Sólové party přednesli přední umělci: Sophia Jaffé - housle, Daniel Müller-Schott - violoncello, Malvyn Tan, Jenö Jandó a Pavel Kašpar - klavír a Eszter Sümegi - soprán.\n\nDalší ročník festivalu byl s nástupem Vladimíra Darjanina do funkce generálního ředitele ČF odsunut na říjnové období. Pořadatelé nabídnou koncerty s BBC Philharmonic, WDR Sinfonieorchester, Polish National Radio Symphony Warsaw, National Radio Symphony Katowice, Orchestr ľudových nástrojov Bratislava a další orchestry, s nimiž vystoupí dirigenti Vasilij Sinajsky, Howard Griffith, Tomáš Netopil, Lukasz Borowicz, Tadeusz Strugala atd.\n\n\n\n"}
{"id": "447372", "url": "https://cs.wikipedia.org/wiki?curid=447372", "title": "Clyde Tolson", "text": "Clyde Tolson\n\nClyde Tolson (22. května 1900, Laredo, Missouri – 14. dubna 1975) byl právník pracující na Ministerstvu války USA a od roku 1927 u FBI na pobočkách v Bostonu a Washingonu D.C.\n\nOd roku 1930 až do 2. května 1972 působil jako zástupce ředitele FBI J. Edgar Hoovera, se kterým si byl velmi blízký.\n\nRoku 1936 byl u zatčení bankovního lupiče Alvina Karpise, krátce nato byl i u zatýkání gangstera Harryho Brunette. V roce 1942 byl přítomen u zatýkání nacistických špiónů na Long Islandu a Floridě.\n\nV roce 1964 dostal mrtvici. O dva roky později mu v roce 1966 prezident USA Lyndon Johnson udělil zlatou medaili za výkon federální civilní služby.\n\nOd 2. května 1972 do 3. května 1972 dočasný ředitel FBI.\n\nPo smrti svého přítele J. Edgara Hoovera zdědil jeho majetek ve výši 551 000 amerických dolarů a přestěhoval se do jeho domu; byl to on, kdo přijímal americkou vlajku zavěsenou na Hooverově rakvi. Tolsonův hrob se nachází několik yardů od Hooverova hrobu na kongresovém hřbitově ve Washingonu D.C.\n"}
{"id": "447376", "url": "https://cs.wikipedia.org/wiki?curid=447376", "title": "Zlatý pohár CONCACAF 2007", "text": "Zlatý pohár CONCACAF 2007\n\nZlatý pohár CONCACAF 2007 bylo 19. mistrovství pořádané fotbalovou asociací CONCACAF. Vítězem se stala Fotbalová reprezentace Spojených států, která tak obhájila titul z minulého ročníku.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 2007:\n\nStředoamerická zóna - kvalifikováni přes Středoamerický pohár 2007:\n\nPozn. Účasti počítány od roku 1991.\n"}
{"id": "447384", "url": "https://cs.wikipedia.org/wiki?curid=447384", "title": "Love Songs (album, Michael Jackson)", "text": "Love Songs (album, Michael Jackson)\n\nLove Songs je výběrové album zpěváka Michaela Jacksona z období 1969 - 1975 vydané 15.1. 2002 firmou Motown.\n\n\n"}
{"id": "447388", "url": "https://cs.wikipedia.org/wiki?curid=447388", "title": "Aerozin-50", "text": "Aerozin-50\n\nAerozin 50 je raketové palivo, které vzniká smíšením hydrazinu (NH) a asymetrického dimethylhydrazinu v hmotnostním poměru 1:1. \n\nBylo vyvinuto na konci 50. let 20. století společností Aerojet pro pohon mezikontinentální balistické rakety Titan 2 a dodnes zůstává hojně využívaným palivem. Někdy se místo hydrazinu používá monomethylhydrazin (MMH), který je hustší a má tak vyšší specifický impuls. UDMH stabilizuje směs a snižuje její teplotu tuhnutí. Aerozin 50 je velice stabilní, takže nedochází k jeho samovolnému rozpadu při vyšších teplotách jako u hydrazinu. Proto je vhodný i pro regenerativně chlazené motory (viz Raketový motor na kapalné pohonné látky#Chlazení). \n\nStabilita jej však činí nepoužitelným jako jednosložkové palivo (monopropelant). Naopak je velmi vhodný jako jedna ze složek dvousložkového paliva, protože s okysličovadlem tvoří hypergolickou směs, a tak motory nepotřebují žádné zvláštní zážehové zařízení. Jako okysličovadlo se nejčastěji používá dimerní oxid dusičitý NO. Stejně jako hydrazin, MMH a UDMH je i aerozin 50 dlouhodobě skladovatelný a i po letech v nádržích je stejně spolehlivý. \n\nAerozin-50 je - podobně jako jeho složky - bohatý na vázaný vodík. Při využití v raketových motorech se proto směšuje s menším množstvím okysličovadla, než by odpovídalo stechiometrickému poměru (a tedy i nejvyšší možné využitelné energii a dosažitelné teplotě). Nadbytek paliva zajistí ve výfukových plynech nižší průměrnou hmotnost molekul. Protože specifický impuls sice roste s teplotou, ale také klesá s průmernou molekulovou hmotností výfukových plybů, je optimální směšovací poměr jiný než stechiometrický.\n\nStechhiometrický poměr při okysličení Aerozinu-50 pomocí NO je 1:2,26 (hmotnost paliva k okysličovadlu). Prakticky se ale používá směšovacích poměrů v rozmezí 1:1,5 - 1:2 (v závislosti na pracovním tlaku ve spalovací komoře), při nichž je dosaženo vyššího specifického impulsu.\n\nAerozin 50 je jedovatý. Jeho účinky na živé organismy jsou stejné jako účinky hydrazinu. Leptá pokožku a sliznice, je karcinogenní a poškozuje vnitřní orgány.\n\nV minulosti používaly toto palivo mezikontinentální balistické rakety Titan 2 i kosmické nosné verze Titan 2, Titan 3 a Titan 4. Kosmická loď Apollo používala aerozin 50 pro pohon velitelského/servisního modulu (motor AJ-10) i lunárního modulu. V dnešní době se nejčastěji používá jako palivo kosmických sond a satelitů, jejichž mise mohou trvat mnoho let. Ačkoli se jedná o energeticky méně výhodné palivo (I = ~2450 N.s/kg), je používáno jako palivo různých stupňů nosných raket (např. druhý stupeň rakety Delta II). Rakety Ariane 1-4 používaly podobné palivo, složené ze 75% UDMH a 25% hydrazinu, nazývané UH 25.\n\n"}
{"id": "447390", "url": "https://cs.wikipedia.org/wiki?curid=447390", "title": "Amy Acuffová", "text": "Amy Acuffová\n\nAmy Lyn Acuffová, nepřechýleně Amy Lyn Acuff (* 14. července 1975 Port Arthur, Texas), je bývalá americká atletka, jejíž specializací byl skok do výšky. Mezi její největší úspěchy na mezinárodní scéně patří bronzová medaile z juniorského MS z roku 1994 a zlatá medaile ze světové letní univerziády v roce 1997. Dvoumetrovou hranici poprvé překonala 22. srpna 1997 v Bruselu.\n\nSpojené státy americké reprezentovala na pěti olympiádách, byť sítem kvalifikace neprošla hned ve čtyřech případech, konkrétně v Atlantě (1996), Sydney (2000), Pekingu (2008) a Londýně (2012). Na XXVIII. letní olympiádě v Athénách skočila napodruhé 195 cm a stala se jednou z dvanácti účastnic výškařského finále. V něm dokázala zdolat 199 cm napoprvé a následně se po vynechání 202 cm pokoušela o 204 cm, což by znamenalo kromě vylepšení osobního rekordu i nový národní rekord. Nic z toho ovšem nevyšlo a jelikož ostatní tři výškařky zdolaly 202 cm napoprvé, Acuffová skončila těsně pod stupni vítězů, na 4. místě.\n\nJe osminásobnou účastnící mistrovství světa. Prvního světového šampionátu se zúčastnila v roce 1995 v Göteborgu a naposledy v Berlíně v roce 2009. Celkem sedmkrát prošla z kvalifikace do finále. Nejlepšího umístění dosáhla v roce 2005 v Helsinkách, kde výkon 189 cm stačil na 8. místo. Nejlepší výkon 194 cm naopak předvedla na MS v atletice 2007 v japonské Ósace, kde však tento výsledek stačil až na 12. místo. Dvanáctá skončila rovněž na MS v atletice 2009 v Berlíně.\n\n188 cm vysoká blonďatá výškařka závodila za sportovní, univerzitní oddíl UCLA Bruins a je známa i v modelingu. Mj. nafotila sérii snímků pro pánské časopisy Esquire, Maxim, FHM či Playboy. Vystudovala Univerzitu v Los Angeles (UCLA).\n\n\n"}
{"id": "447391", "url": "https://cs.wikipedia.org/wiki?curid=447391", "title": "Milostivé léto", "text": "Milostivé léto\n\nMilostivé léto v obecném smyslu označuje odpuštění dluhů a propuštění otroků. Přestože toto slovní spojení má biblický původ, v přeneseném významu se používá i mimo náboženské prostředí.\n\nMilostivé léto má svůj původ na několika místech Bible, především pak v . Zde Hospodin přikazuje svému národu každý sedmý rok neobdělávat půdu a o to, co na ní vyroste, se podělit s chudými. Po sedmi sedmiletých obdobích, tedy každý padesátý rok, má být vyhlášeno milostivé léto, kdy mají být otroci izraelského původu propuštěni, a má jim být navrácen majetek, o který přišli.\n\nBiblická idea našla svou odezvu v římskokatolické církvi, která od roku 1300 slaví pravidelné i mimořádné Svaté roky.\n"}
{"id": "447398", "url": "https://cs.wikipedia.org/wiki?curid=447398", "title": "Chebský pogrom", "text": "Chebský pogrom\n\nChebský pogrom proti Židům vypukl v Chebu v roce 1350. Tehdy, poté co skončilo velikonoční kázání v minoritském kostele, se rozlícený dav rozhodl vybít zdejší židovskou komunitu. Jejich majetek pak byl rozkraden, či zkonfiskován městem.\n\nTo ale přineslo Chebu velké starosti, neboť Karel IV. považoval za své poddané i Židy, a tak došlo k tomu, že Cheb musel zaplatit Karlu IV. velké odškodné. Ten týden po pogromu přijel do Chebu, a udělil mu pardon.\n\nHned v roce 1350 se však Židé začali do Chebu vracet. Území, na kterém před pogromem žili bylo omezeno jen na jednu stranu Židovské ulice. Ovšem poté co město polevilo v kontrolách, se Židé rozšířili i na druhou stranu ulice.\n\nChebská městská rada nakonec pogromu využila. Dosáhla u císaře omezení či zákazu provozu některých řemesel, jejichž příslušníci se pogromu účastnili. Tím rada zajistili, aby se jisté vrstvy obyvatelstva nedostaly do správy města.\n\n\n"}
{"id": "447400", "url": "https://cs.wikipedia.org/wiki?curid=447400", "title": "Dračí most", "text": "Dračí most\n\nDračí most ( Zmajski most) je most v Lublani, hlavním městě Slovinska. Stojí  na severovýchodní straně Vodnikova náměstí a přemosťuje řeku Lublanici. Byl postaven na začátku 20. století a dnes je chráněnou technickou památkou.\n\nMost se původně jmenoval \"Most jubilea císaře Františka Josefa I.\" O své oficiální označení přišel po otevření, kdy se mu začalo kvůli čtyřem sochám draků říkat \"Dračí most\".\n\nMost byl postaven, aby nahradil starý dřevěný most z roku 1819, který byl zasažen zemětřesením v roce 1895. Z ekonomických důvodů byl postaven z tvrzeného betonu, místo dražšího a méně hezkého kamene. Most byl postaven v dobách, kdy byla Lublaň součástí Rakouska-Uherska, a tak byl most věnován císaři Františku Josefovi I. z Habsburské dynastie. K oslavám 40 let jeho vlády (1888). Dračí most byl dostavěn v roce 1901, kdy byl starostou města Ivan Hribar, jako součást širšího plánu přestavby města. Stavitelem mostu byl rakouský inženýr Josef Melan, který se specializoval na železobetonové mostní stavby. Autorem návrhu mostu byl dalmatský architekt a Wagnerův žák Jurij Zaninović. V roce 1985 byl Dračí most kompletně rekonstruován a v roce 2001 oslavil 100. výročí.\n\nDračí most je považován za nejkrásnější most vytvořený ve stylu vídeňské secese. Byl to první vyasfaltovaný most ve Slovinsku, první železobetonový most v Lublani a jeden z prvních v Evropě. V době svého dokončení v roce 1901 byl třetím největším obloukovým mostem v Evropě. Most byl postavený \"Melanovým systémem\", který vymyslel Josef Melan a který byl populární hlavně v USA a Německu, neboť k jeho výstavbě nemusely být použity podpůrné desky. Nejzajímavější částí mostu jsou dračí sochy stojící na piedestalech ve čtyřech rozích.\n\nJedna z legend tvrdí, že v místech, kde dnes stojí Lublaň, žil drak, kterého zabil bájný zakladatel města Iásón s ostatními Argonauty. Další z místních legend tvrdí, že když most přejde panna, tak draci zavrtí svými ocasy.\n\n"}
{"id": "447403", "url": "https://cs.wikipedia.org/wiki?curid=447403", "title": "Wachowští", "text": "Wachowští\n\nSestry Wachowské (dříve známé jako bratři Wachowští nebo sourozenci Wachovští) je americká sourozenecká dvojice filmových režisérek, scenáristek a producentek. Tvoří ji Lana Wachowski a Lilly Wachowski, které pocházejí z Chicaga z polsko-americké rodiny. Obě užívaly od narození mužskou identitu, v průběhu svých životů prodělaly sociální i operativní změnu pohlaví. V oblasti filmu začaly jako bratři spolupracovat v polovině 90. let 20. století, kdy byl jejich prvním společným dílem scénář k celovečernímu snímku \"Nájemní vrazi\". Zřejmě nejvýznamnějším dílem Wachovských je filmová trilogie \"Matrix\" z let 1999–2003.\n\nLana Wachowski (* 21. června 1965, Chicago), rodným jménem Laurence „Larry“ Wachowski, je starší ze sourozenců.\n\nV roce 2002 se tehdy ještě Larry rozvedl s manželkou Theou Bloom a v dalších letech vystupoval postupně více a více žensky. V září 2007 pak prodělal operativní změnu pohlaví, a stal se tak prvním významným hollywoodským režisérem, který se veřejně deklaroval jako transgender. V roce 2012, v souvislosti s kampaní k filmu \"Atlas mraků\", vystoupila Lana veřejně ve své ženské identitě a pod jménem Lana Wachovski byla již také uvedena v titulcích filmu.\n\nLilly Wachowski (* 29. prosince 1967, Chicago), rodným jménem Andrew Paul „Andy“ Wachowski, je mladší ze sourozenců.\n\nDne 8. března 2016 vydala Lilly Wachowski prohlášení o změně svého pohlaví, čímž následovala svou sestru. Stalo se tak po opakovaných hrozbách médií, že zveřejní její genderovou změnu.\n\n\n\n"}
{"id": "447408", "url": "https://cs.wikipedia.org/wiki?curid=447408", "title": "Nové Město (Moldava)", "text": "Nové Město (Moldava)\n\nNové Město (německy \"Neustadt\") je osada obce Moldava, která se rozkládá podél silnice č. 382 vedoucí z Hrobu na Moldavu. Na Novém Městě je také železniční stanice dráhy Most–Moldava.\n\nPrvní písemná zmínka o Novém Městě je v listině z 25. srpna 1341, kdy král Jan Lucemburský povolil Borešovi z Rýzmburka zřídit novou cestu přes hrad Rýzmburk na Dlouhou Louku a dále směrem na Nové Město a Pastviny a saský Rechenberg a Frauenstein. Obchodní cesta byla oblíbená a ves měla velké výnosy ze cla. Během husitských válek však zájem o přechod poklesl. V 15. století se do Čech dostal pěší za 1 haléř, jezdec za 2 haléře a povoz za 4 haléře. 26. července 1438 vydal Friedrich Míšeňský privilegium, kterým se určovalo clo na celnici Nového Města. Cesta pozbyla významu za Vladislava Jagellonského.\n\nPůvodně se vsi říkalo \"Strassburg\", až později se objevuje název Nové Město. Na konci 18. století je zde podle Tereziánského katastru 33 domů, tavírna, mlýn a knížecí myslivna. Ves spadala do panství knížete Ferdinanda Lobkovice. V letech 1793–1805 zde byla manufaktura na spřádání bavlny Josefa Eustachia Horanda. V době rozmachu manufaktury bylo zaměstnáno až 90 dělníků, hotová příze se vozila k dalšímu zpracování do Verneřic. V 1. polovině 19. století je vedeno 201 obyvatel a 33 domů, pila, hostinec, mlýn a obydlí lesního, všichni lidé byli německé národnosti.\n\nNa Novém Městě byla zřízena expozitura školy v Mikulově, jednotřídka o 23 žácích. V roce 1885 jich bylo již 47. Na počátku 20. století však byla škola zrušena a děti docházely do Mikulova. Nové Město nemělo a dodnes nemá svou poštu, faru a kostel. V roce 1885 se uvádí 37 domů a 187 obyvatel – Němců katolického vyznání.\n\nLidé se živili prací v lese, polním hospodářstvím, bylo tu několik řemeslníků pro potřebu obce a finanční stanice. V roce 1886 patřila k Novému Městu i osada Vilejšov (\"Willersdorf\") a 24 domů v Oldříši (\"Ullersdorf\") na oldříšsko-grünwaldských ladech. Po roce 1922 se obě vsi opět osamostatnily. Obyvatelstvo bylo německé národnosti a po vysídlení zůstala obec prázdná. Dnes je z Nového Města rekreační oblast, osada obce Moldava. Z původních domů se zachovalo asi osm budov. Je tu několik horských hotýlků, Nové Město v létě žije rekreanty, cyklisty a turisty, v zimě zase běžkaři.\n\n"}
{"id": "447409", "url": "https://cs.wikipedia.org/wiki?curid=447409", "title": "Pastviny (Moldava)", "text": "Pastviny (Moldava)\n\nPastviny () je název zaniklé obce v Krušných horách, která se nacházela nedaleko Moldavy v okrese Teplice na odbočce cesty z Oldříše na Vilejšov. S Moldavou byly Pastviny také spojené stezkou k celnici na Žebráckém rohu na hranici se saským městem Holzhau.\n\nPrvní písemná zmínka o vsi pochází z roku 1408 z duchcovské městské knihy, kdy patřila k panství pánů z Rýzmburka. Podle berní ruly z roku 1654 patřily pastviny k panství Libčeves a tehdy měly 20 usedlých sedláků a 4 chalupníky. Tereziánský katastr říká, že majitelem vsi byl Ferdinand z Lobkovic a bylo zde 18 hospodářů, řezník, švec, kovář a obyvatelstvo německé národnosti. V roce 1869 bylo v Pastvinách 401 obyvatel v 78 domech, roku 1885 zde žilo 392 obyvatel v 70 domech, roku 1928 měla obec 320 obyvatel na 58 domů.\n\nPastviny byly do roku 1873 osadou obce Moldava a pak se osamostatnily. Farnost byla stále na Moldavě a pošta v 6 km vzdáleném Mikulově. Školu měly původně jednotřídní, kam chodilo v průměru 70 žáků, před 1. světovou válkou byla rozšířena na třídy dvě s celkovým počtem 75 žáků.\n\nLidé se zabývali zemědělstvím, polním hospodářstvím, domácí výrobou výrobků ze slámy, byla tu pila, dva mlýny, celní a finanční stanice. V okolí Pastvin jsou rozsáhlá rašeliniště se zvláštní flórou, v minulém století se rašelina těžila a využívala se jako topivo, stelivo, balil se do ní porcelán nebo sklo, apod. Obyvatelé Pastvin pracovali na těžbě rašeliny, která se zpracovávala v lobkovické továrně u Nového Města. Další nacházeli obživu v lobkovických lesích; dřevo se vyváželo do Saska.\n\nObyvatelé byli především německé národnosti. V roce 1947 je uváděn pouze jeden Čech na 73 Němců. Po odsunu byly Pastviny částečně dosídleny a jako osada připojeny k Moldavě. V roce 1948 je uváděno pouhých 17 obyvatel na 64 domů. Postupně se však ves vylidnila a domy byly v 50. letech srovnány se zemí. Dnes je v místě bývalé osady pouze rozsáhlá louka s rybníkem u hranic s Německem.\n\nV Pastvinách se 18. května 1744 narodil Josef Beer, první sólový hráč na klarinet v Evropě. Byl koncertním mistrem dvorní opery v Berlíně, kde také v roce 1811 zemřel.\n\n\n"}
{"id": "447411", "url": "https://cs.wikipedia.org/wiki?curid=447411", "title": "Ladislav Tichý", "text": "Ladislav Tichý\n\nLadislav Tichý (* 27. března 1948 v Olešnici) je český římskokatolický teolog, duchovní, kanovník olomoucké metropolitní kapituly a profesor novozákonní biblistiky na Cyrilometodějské teologické fakultě Univerzity Palackého v Olomouci.\n\nPo absolvování teologické fakulty v Litoměřicích (1973) získal tamtéž v roce 1984 doktorát teologie. Učil nejprve na teologické fakultě v Litoměřicích, od roku 1990 na teologické fakultě v Olomouci. Roku 1992 habilitován na (CMTF UP Olomouc) s účinností od 1. března 1993. V roce 2005 byl jmenován profesorem. V letech 1991-1997 byl děkanem fakulty.\n\n\n"}
{"id": "447412", "url": "https://cs.wikipedia.org/wiki?curid=447412", "title": "Číselník", "text": "Číselník\n\nČíselník je obvykle uspořádaný seznam entit (nejčastěji ve formě tabulky nebo katalogu), kde je každé konkrétní entitě přičleněn jednoznačný kód.\n\nMnožině konkrétních předmětů, vlastností nebo vztahů je v číselníku systémem 1:1 přičleněna množina jednoznačných identifikačních kódů. Entity zde uvedené jsou vhodným způsobem očíslovány buďto přímo čísly (zpravidla kladnými celočíselnými čísly respektive přirozenými čísly), nebo označeny kombinacemi několika číslic (řetězcem číslic), mohou však být označeny v rámci daného číselníku i jakoukoliv jinou unikátní (jednoznačnou) a jedinečnou kombinací jak číselných tak i nečíselných znaků.\n\nV běžné lidské praxi se číselníky používají na mnoha místech již dlouho. Mezi nejběžněji používané číselníky patří například běžný telefonní seznam, kde je ke každé telefonní lince resp. telefonnímu účastníkovi v rámci příslušné telefonní sítě jednoznačně přiděleno jedinečné telefonní číslo. Jiným příkladem budiž přehled poštovních směrovacích čísel, kde v České republice i na Slovensku je každému poštovnímu doručovacímu obvodu (okrsku) přidělena unikátní pětimístná číselná kombinace zkráceně označovaná jako PSČ.\n\nČíselníkem v tomto smyslu může být vlastně i běžný kalendář, kde každému datu resp. dnu kombinací čísla roku (letopočtu), čísla měsíce v daném roce a čísla dne v měsíci daného roku můžeme přiřadit jednoznačný číselný kód (příklad: datum dne 28. října 1918 pak odpovídá jednoznačná kombinace číslic 19181028 nebo 28101918 apod.).\n\nNěkteré číselníky mají povahu čistě interní či privátní (obvykle se zde jedná o číselníky jednoúčelové - např. ceníky prací a služeb soukromých firem), jiné mohou mít platnost regionální, oborovou, národní, státní, kontinentální resp. nadnárodní, některé z nich mohou mít platnost i celosvětovou (obvykle se jedná o číselníky víceúčelové). Příkladem celosvětově platných číselníků budiž například číselník všech států světa nebo číselník Mezinárodní klasifikace nemocí Světové zdravotnické organizace WHO (číselník diagnóz) nebo i celosvětově platné katalogy astronomických objektů atd. apod.\n\nPodle použití se v praxi může jednat o číselníky úzce specializované respektive oborové (např. číselníky zdravotních výkonů VZP platné v ČR pro oblast veřejného zdravotního pojištění) nebo mezioborové (například číselník českých státních norem), případně číselník univerzální (kupř. seznam poštovních směrovacích čísel).\n\nDíky unikátnosti (jedinečnosti) přiděleného kódu se číselníky velmi dobře hodí pro použití v oblasti výpočetní techniky a počítačů. Zde je jejich použití velmi výhodné zejména v databázových systémech, kde tyto číselníky mohou velmi snadno tvořit tzv. doménové relace pro ostatní nečíselníkové tabulky: jako jejich primární klíče.\n\nVe formě číselníku bývají často také referenční data, což jsou standardizované výčtové tabulky, seznamy přípustných hodnot, kterých mohou nabývat ostatní datové položky. Referenční data obvykle udržují normotvorné organizace, příkladem může být seznam zkratek zemí ISO 3166-1. Pojmy \"číselník\" a \"referenční data\" se používají jako synonyma.\n\n\n"}
{"id": "447413", "url": "https://cs.wikipedia.org/wiki?curid=447413", "title": "Baškirský kůň", "text": "Baškirský kůň\n\nBaškirský kůň se zdá být původním prastarým typem, který se vyvinul v chladném klimatu. V poslední době však byla k baškirům přikřížena některá cizí plemena, aby zvýšila jejich výkonnost a kvalitu.\nPůvodní primitivní plemena koní-baškirský kůň.\n\nBaškirský kůň neboli baškir patří zcela jistě mezi nejpodivuhodnější plemena koní na světě. Již odedávna je chován na jižních svazích Uralu v povodí řeky Belaja (přítok Kamy) na přilehlých stepích národem Baškirů. Těm slouží jako univerzální dopravní prostředek-jezdecký kůň, soumar i tažný kůň k saním či povozům. Z mléka se vyrábí alkoholický kumys.\n\nBaškir má rysy koně chladného klimatického pásma - podsadité tělo, větší hlavu s malými nozdrami, krátké nohy a ocas těsně přiléhající k zádi. Na zimu se mu kromě husté podsady tvoří i souvislá tuková vrstva, která výborně izoluje tělo od chladu. Na nohou mají baškirové velice malé, měkké kaštánky. Jejich krev má poněkud jiné složení než krev ostatních koní, také srdce a dýchací orgány mají větší výkonnost než u jiných plemen.\nNejmarkantnějším zvláštním znakem je však dlouhá kudrnatá zimní srst, která vytváří přiléhavé lokýnky podobné těm, jaké mají karakulské ovce. Většina kudrlinek je tvořena chlupy dlouhými až 15 cm. Letní srst je však krátká a rovná. \nV současné době žije přibližně 1 200 baškirských \"kudrnatých\" koní, jak je nazývají v USA. V zimě je tu dokonce čistí vysavači, aby se zlepšily izolační vlastnosti jejich srsti. Baškirové používají srst i žíně z ohonu a hřívy k výrobě látek, ze kterých si vyrábějí oděvy.\n\nBaškir je zcela mimořádně otužilý, tvrdý kůň, který je vždy ochotný pracovat a má mírnou, přátelskou povahu. A velice dobrý je i k dětem.\n\nVe své vlasti je baškirský kůň využíván skutečně všestranně - slouží jako dopravní prostředek. Horský typ baškira je menší než typ stepní, který se lépe hodí do zápřeže. Americký \"kudrnatý\" baškir se využívá hlavně k vytrvalostním závodům na výstavách.\n\nZavalitý kůň s tělesnou stavbou výrazně přizpůsobenou chladnému klimatu.\n\nHlava je velká, těžkého vzhledu. Americký baškir byl prošlechtěn, aby měl hlavu ušlechtilejší a menší. Uši jsou velice krátké, hrotité, oči posazené daleko sebe, mírné, inteligentní, profil rovný, nozdry malé, ale široce otevřené.\nVýška je okolo 14 pěstí-140 cm.\n\nObvykle se vyskytují hnědáci, ryzáci nebo izabely, vcelku zřídka i zbarvení appaloosy.\n\nBaškir je proslavený svou dlouhou kudrnatou zimní srstí a neuvěřitelnou otužilostí, která mu pomáhá přežít v drsných podmínkách Uralu.\n"}
{"id": "447414", "url": "https://cs.wikipedia.org/wiki?curid=447414", "title": "Oldříš", "text": "Oldříš\n\nOldříš () je název zaniklé horské vsi v Krušných horách v okrese Teplice. Oldříš se nalézala pod Oldřišských vrchem (878) jižně od obce Moldava. Ves měla domy rozeseté na údolní planině při cestě z Nového Města vedoucí na dnes zaniklé vsi Pastviny, Mackov, Vilejšov a Fláje. Ve starých průvodcích je obec charakterizována jako počátek horské procházky z nádraží na Moldavě s čerstvým horským vzduchem, dobrou vodou a nádherným výhledem do pohraničního kraje. V zimě byl Oldříš střediskem zimní rekreace.\n\nNázev vesnice byl odvozen z osobního jména Oldřich ve významu Oldřichův dvůr. V historických pramenech se objevuje ve tvarech: Ullrichsdorf (1664) a Ullersdorf (1787 a 1833).\n\nV roce 1850 se Oldříš stal spolu s Pastvinami osadou obce Moldava. Všechny tři vsi měly v tomto roce celkem 1751 obyvatel v 71 domech. V roce 1885 bylo v Oldříši 76 domů a 386 německých obyvatel. Na konci 19. století se Oldříš stal samostatnou obcí.\n\nVětšina obyvatel byla německé národnosti. Po odsunu Němců byl počet obyvatel v Oldříši minimální, a jako osada byl připojen k Moldavě. Ves se postupně vylidnila a domy byly v padesátých letech 20. století srovnány se zemí. Oldříš proto dnes již neexistuje, na místě bývalé vsi jsou pastviny pro skot a ovce z moldavského statku.\n\n"}
{"id": "447418", "url": "https://cs.wikipedia.org/wiki?curid=447418", "title": "Google Summer of Code", "text": "Google Summer of Code\n\nGoogle Summer of Code (GSoC) je každoroční akce, poprvé konaná od května do srpna v roce 2005, ve které Google uděluje stipendia stovkám studentů, kteří během léta úspěšně dokončí práci na požadovaném projektu. Akce je přístupná všem studentům starším 18 let.\n\nNápad na projekt dostali přímo zakladatelé Googlu, Sergey Brin a Larry Page, a jeho název byl přejat z názvu akce Summer of Love. Manažérem projektu je Leslie Hawthorn, který se do něj zapojil v roce 2006 a řídí ho od roku 2007.\n\nCílem akce je shromáždit studenty, kteří splňují kritéria, aby se podíleli na vývoji (kódování) projektu, který chtějí předvádět. Tyto projekty posoudí odpovídající organizace. Každá organizace poskytne svého mentora, který posoudí důležitost aplikace a hodnocení předá Googlu. Ten se poté rozhodne, na které z projektů by se měla organizace především zaměřit.\n\n"}
{"id": "447420", "url": "https://cs.wikipedia.org/wiki?curid=447420", "title": "Jakutský kůň", "text": "Jakutský kůň\n\nJakutský kůň je plemeno nevysokých, otužilých koní původem z Jakutska, tedy severovýchodní Sibiře v povodí řeky Leny.\n\nJakutský kůň není příliš vysoký, ale má velmi robustní stavbu těla. Někdy bývá řazen mezi poníky, protože v kohoutku měří pouze 134 cm, obvod hrudi však činí až 166 cm, hmotnost má 220-230 kg. Zimní srst může dosáhnout délky až 10 cm, proto mu zima vůbec nevadí. Vytvořily se dva typy, menší verchojanský a trochu větší jihojakutský se souměrnější stavbou těla. Klisy jsou menší a slabší než hřebci. Nohy má krátké a zadní končetiny mívají tzv. kravský postoj. Ve zbarvení převažují hnědáci, plaváci, bělouši a ryzáci, časté je i strakaté zbarvení.\nPro svou odolnost vůči mrazu, vytrvalost a sílu byl vždycky využíván jako soumar, ale také k jízdě pod sedlo a v zimním období hlavně k zápřahu do saní, podobně jako sob. Klisny se dojí a z jejich mléka se připravuje nápoj kumys, který má i rituální vužití při šamanských obřadech. V omezené míře poskytuje i maso a kůži. V minulosti jedli Jakuti hlavně maso z uhynulých nebo nemocných koní, využívali jejich kůži (na šamanské bubny), žíně a srst.\n\nDožívá se až 30 let. Povahou je energický, odvážný, živý a značně nezávislý, s krátkými a rychlými chody. Pro Jakuty byl vedle soba nejdůležitějším chovaným zvířetem a hraje roli i v jejich mytologii. Jakutští šamani uctívali dokonce i ducha koní \"Džesegeje\", který povolal koně z nebe na zem, aby pomáhal člověku. Jakutský epos oloncho opěvuje nejen hrdiny, ale také jejich koně, kteří zde vystupují jako jednající postavy a jejich monology bývají uvozeny citoslovcem \"Anňaha\", který symbolizuje ržání.\n"}
{"id": "447422", "url": "https://cs.wikipedia.org/wiki?curid=447422", "title": "OKI", "text": "OKI\n\nOKI Printing Solutions je jeden z nejvýznamnějších výrobců tiskáren a multifunkčních zařízení. Historie společnosti sahá do roku 1881, kdy v Japonsku založil Kibataro Oki její mateřskou firmu Oki Electrics (tehdy pod názvem Meikosha Ltd.). Boom v rozvoji a prodeji svých výrobků OKI zaznamenala v 90. letech 20. století, kdy na trh uvedla výrobky, jež pracovaly s LED technologií (alternativa k laserovým modelům).\n\nV současné době má společnost OKI zastoupení ve 120 zemích světa a má čtyři regionální centrály:\nOKI zaměstnává celosvětově přes 22 000 lidí a příjmy z prodeje v roce 2008 dosáhly 1,63 mld. dolarů. OKI Printing Solutions vyrábí barevné a černobílé tiskárny, multifunkční zařízení, jehličkové tiskárny a faxy. Většina jejích produktů však nachází uplatnění hlavně v kancelářích firem a podniků.\n\nKdyž v roce 1881 založil Kibataro Oki společnost Meikosha Ltd. (později přejmenovanou na Oki Electric), firma se usadila v pronajatém dvoupatrovém kancelářském bloku v srdci Tokia. Její zakladatel, povoláním stříbrotepec, byl nadšenec do technických vynálezů a věřil, že Japonsko stojí na prahu nového věku – věku komunikací.\n\nKrátce po založení firmy představil Oki-san jeden z prvních velkých vynálezů – zařízení Microsound, což byl telefon „edisonovského“ typu, který měl mikrofon s uhlíkovým práškem namísto uhlíkových tyčinek, které využívali konkurenční výrobci. Výsledkem této inovace byla lepší citlivost a kvalita zvuku. Tento vynález přinesl zakladateli firmy druhé místo na 2. národní průmyslové výstavě v Japonsku.\n\nDalším vynálezem byl lakem izolovaný drát, který nahrazoval dosud používaný drát s hedvábnou nebo bavlněnou izolací, který Kibataro Oki představil na Mezinárodní výstavě vynálezů konané v Londýně v roce 1885.\n\nO tři roky později se zrodila značka OKI, když se Meikosha změnila na Oki Electric Works. Věhlas si nová společnost získala v Japonsku záhy. Když na začátku 90. let 19. století nainstalovala telefonní linky, které umožnily komunikaci mezi prvním a dvanáctým patrem v Ryounkaku, což byla tehdy nejvyšší budova v Japonsku, postavená podle vzoru Eiffelovy věže. Než Kibataro Oki v roce 1906 zemřel, byla již jeho společnost úspěšným telekomunikačním výrobcem.\n\nV šedesátých letech 20. století nastal zásadní obrat v zájmech společnosti. OKI se vrhla probádat nové možnosti a rozhodla se soustředit úsilí na poli elektroniky. Stačil jí rok, aby vyvinula svůj první elektronický počítač OKITAC-5090. Byl to první v Japonsku vyráběný počítač, který používal paměť z feritových jader. V roce 1964 pak světlo světa spatřila první sériová jehličková tiskárna. Za tři roky vývojové centrum OKI slavilo další úspěch. Společnost Fuji Bank nainstalovala svůj on-line systém spořitelních účtů s použitím terminálů OKISAVER. V stejném roce (1970), kdy společnost IBM začala účtovat zvlášť za hardware a software, založila Oki Electric softwarové oddělení, jelikož do té doby byla běžná praxe, že si každá divize psala svůj vlastní software.\n\nPostupem času se stále více začínaly prosazovat inovace v oblasti tiskáren. V roce 1972 zavedla OKI řádkovou tiskárnu DP100 jako periferii pro malé a střední počítače. V tomto období také nebývale narostl export tiskáren do světa. DP100 se prodávala i v USA. Spojené státy dobýval v téže době i dálnopis MT100 s jehličkovou tiskárnou. Ten byl následně exportován do zemí v jihovýchodní Asii a států Středního východu.\n\nNa další zásadní objev v technologii si musela OKI počkat do 90. let, kdy její inženýři vyvinuli revoluční LED technologii (technologii s použitím světelných diod), která je svou kvalitou tisku a technologií řazena vedle technologie laserové. LED technologie má řadu výhod, jelikož přesnější zdroj světla vede k vyšší kvalitě tištěné grafiky. Navíc rychlost tisku na rozdíl od laserových tiskáren není u LEDkových přístrojů závislá na rozlišení, a proto při větším rozlišení rychlost tisku neklesá. Není totiž třeba rozmítat laserový paprsek, osvit je řešen prostřednictvím LED diod.\n\nV současné době většina tiskáren, multifunkcí i faxů značky OKI používá vylepšenou víceúrovňovou digitální LED technologii.\n\nBěhem své mnohaleté historie společnost OKI vyvinula mnoho různorodých výrobků. V začátcích se kromě telefonů a izolovaných drátů firma věnovala také výrobě a instalaci elektrických zvonků a bleskosvodů. S érou počítačů přišly dálnopisy, elektronické ústředny, tiskárny a faxy. Právě poslední dva produkty se úspěšně prodávají až dodnes.\n\nV současnosti OKI Printing Solutions nabízí barevné a černobílé tiskárny, multifunkční zařízení, faxy, jehličkové a řádkové tiskárny.\n\nSpolečnost OKI působí v České republice a na Slovensku prostřednictvím své pobočky Oki Systems (Czech and Slovak), s.r.o. Tato firma se v roce 2009 umístila na 81. místě v anketě Českých 100 nejlepších.\n\nZnačka OKI dosáhla podle nezávislých dat společnosti IDC v roce 2008 v České republice dle počtu prodaných kusů těchto výsledků:\n\nKonkurenty OKI jsou výrobci tiskáren a multifunkcí Brother, Canon, Epson, HP, Konica Minolta, Kyocera Mita, Lexmark a Xerox.\n\n"}
{"id": "447423", "url": "https://cs.wikipedia.org/wiki?curid=447423", "title": "Mongolský kůň", "text": "Mongolský kůň\n\nMongolský kůň je primitivní a velmi staré plemeno koně původem z Mongolska.\n\nToto plemeno archaického koně žije v Asii, hlavně v Mongolsku, ale také v Tibetu a severovýchodní Číně. Do východní Evropy se dostal už v 13. století v době mongolských nájezdů. Byl časem smíchán s jinými plemeny (vč.koně Převalského) a tak se vyskytuje s řadou odlišností. Vyvinuly se tak typy označené jako wučumusin, hailar, saňo, sanpei a ili.\n\nVýška v kohoutku je 129-145cm a bývá označován jako pony, obvod hrudi bývá kolem 150 cm. Má hustou srst, která přes zimu narůstá, oči jsou malé, uši krátké. Zbarvení a velikost se u typů liší. \n\nŽije hlavně v Mongolsku, jako divoký či polodivoký kůň. Využívá se hlavně jako soumar, málo již k jízdě, ale dnes spíš na mléko (kumys), sýry a maso.\n"}
{"id": "447424", "url": "https://cs.wikipedia.org/wiki?curid=447424", "title": "Vojtěch Tkadlčík", "text": "Vojtěch Tkadlčík\n\nVojtěch Tkadlčík (8. února 1915 Karlovice – 25. prosince 1997 Olomouc) byl český římskokatolický teolog, kněz, slavista, profesor a děkan Cyrilometodějské teologické fakulty Univerzity Palackého v Olomouci, pronásledovaný v době komunistické totality.\n\nStudoval teologii a filozofii v Olomouci, jeho učiteli byli také Karel Horálek a Jaromír Bělič, především však Josef Vašica, který zřejmě probudil jeho zájem o slavistiku, zejména o staroslověnský jazyk. Po vysvěcení na kněze roku 1938 působil na teologické fakultě v Olomouci až do roku 1950, kdy byl zařazen do farní správy. Doktorátu teologie dosáhl v roce 1948. V letech 1955–1958 byl zbaven státního souhlasu k výkonu duchovenské činnosti. V době obnovy teologické fakulty v Olomouci v letech 1968–1974 na ní znovu působil jako odborný asistent, znovu se na ni vrátil roku 1990 jako její děkan. Byl jmenován apoštolským protonotářem a proboštem olomoucké metropolitní kapituly. Roku 1993 byl jmenován profesorem staroslověnského jazyka a literatury. Zemřel a je pochován v Olomouci.\n\n\n\n\n"}
{"id": "447425", "url": "https://cs.wikipedia.org/wiki?curid=447425", "title": "AGM-84 Harpoon", "text": "AGM-84 Harpoon\n\nAGM/RGM/UGM-84 Harpoon je označení rodiny podzvukové protilodní střely, použitelné za každého počasí, kterou původně vyvinula firma McDonnell Douglas a v současnosti ji prodává společnost Boeing Integrated Defense Systems po sloučení obou společností. Střely ve verzi pro válečné lodě byly do služby zavedeny v roce 1977, letecké střely v roce 1979. Jedná se o v současnosti nejrozšířenější typ západních protilodních střel. Do roku 2013 bylo dodáno cca 7300 střel všech verzí. Kromě námořnictva a letectva Spojených států amerických ji používá řada zahraničních uživatelů. Jako náhrada střely je agenturou DARPA vyvíjen nový typ LRASM (\"Long Range Anti-Ship Missile\").\n\nStřelu je možné odpalovat z letadel (AGM-84), hladinových lodí (RGM-84), ponorek (UGM-84) a také z pozemních baterií. Střela používá pro vypuštění ze země, nebo lodi urychlovací stupeň. Při vypuštění z ponorky je střela vypuštěna ve vodotěsném pouzdru z torpédometu a toto pouzdro opustí až na hladině. Pro vypuštění z letadla nepotřebuje střela urychlovací stupeň.\n\nStřela AGM-84 Harpoon byla také později využita jako základ nové protizemní verze střely AGM/RGM/UGM-84G SLAM (Standoff Land Attack Missile).\n\nVývoj těchto střel byl původně zahájen za účelem získat protilodní střelu sloužící hlídkovým letadlům P-3 Orion k napadání sovětských ponorek. Později byly specifikace rozšířeny a žádána byla univerzální zbraň použitelná z různých platforem. První střely byly do operační služby zavedeny roku 1977. Americké námořnictvo stále ještě používá střely Harpoon první generace Block I. Ty prochází přitom neustálou modernizací spočívající především ve zdokonalování naváděcích hlavic, zlepšení schopnosti pronikání obranou protivníka a rozšíření spektra cílů. Protože druhá generace střel Block II je vyráběna pouze pro export, americké námořnictvo roku 2008 objednalo kontrakt na vývoj a výrobu modernizačního balíčku umožňujících upgrade dosavadních střel na verzi Block III. Celkem se plánovala modernizace 800 střel. Už v roce následujícím ale byl modernizační program zrušen. Zastaralost amerických protilodních střel způsobuje omezení operačních schopností námořnictva, které nyní hledá za střelu vhodnou náhradu.\n\nZatím není jasné, který typ střely Harpoon ve službě nahradí. Nabízí se například nové střely LRASM vyvíjené agenturou DARPA, střely Raytheon JSOW-ER, norské střely Kongsberg Naval Strike Missile, či modernizovaná verze protizemní střely AGM-84K SLAM-ER.\n\n\n\n"}
{"id": "447428", "url": "https://cs.wikipedia.org/wiki?curid=447428", "title": "Starý Světlov", "text": "Starý Světlov\n\nStarý Světlov je zřícenina hradu, který stával 10 km jihozápadně od Vizovic a asi kilometr severozápadně od vsi Podhradí u Luhačovic v blízkosti vrchu Bába (635 m n. m.) ve Vizovické vrchovině, v okrese Zlín. Od roku 1964 je chráněn jako kulturní památka.\n\nZaložení tohoto hradu strategického významu s původním názvem Světlov s výhledem do údolí směrem na Luhačovice je kladeno do druhé poloviny 13. století. Nejstarší zmínka o hradu později zvaném Starý Světlov pochází z roku 1275, kdy se nejdříve píše o „nějakém Heřmanu ze Světlova“. O onom Heřmanovi není nic bližšího známo, ani to, jestli stavebníkem byl významný rod Šternberků, kteří někdy od samého konce 13. století ovládali hrad Lukov]] a od roku 1358 také Zlín. Další zmínka se vztahuje až k roku 1350, kdy se píše o Albertu ze Šternberka na Světlově. Další písemná zmínka o hradě Starý Světlov pochází z roku 1360, kdy je zmiňován jako majetek právě pánů ze Šternberka. Postupně se ve vlastnictví vystřídali synové Alberta ze Šternberka Alšík a Vilém. Hrad Starý Světlov možná nahrazoval předchozí opevněné sídlo, možná provizorium, kterým byl starší hrad dřevěné konstrukce na vrchu Rýsov nedaleko obce Provodov. Ten zřejmě zničil při svých vpádech Matúš Čák Trenčanský na začátku 14. století. O necelých 40 let později Eliška ze Šternberka roku 1399 přibrala svého manžela Voka z Kravař za spoluvlastníka. Když Vok zemřel, nastaly o vlastnictví hradu spory mezi příslušníky rodu Šternberků. Tak např. v roce 1407 vymáhá na Elišce světovské panství Ješek ze Šternberka a na Lukově. V roce 1412 náležely ke panství Světlovu vesnice Bojkovice, Hostětín, Komňa, Krhov, Luhačovice, Pitín, Pozlovice, Provodov, Žilín a dnes již zaniklé Lidkovice a Ústí. Hrad nakonec získal nejpozději roku 1417 Jaroslav ze Šternberka, pán na Veselí, za což ho Eliška zažalovala. Jaroslav ze Šternberka však o tři roky později v listopadu 1420 padl v bitvě pod Vyšehradem v boji proti pražským husitům na straně Zikmunda Lucemburského. Hrad snad na krátký čas získal Aleš Holický ze Šternberka. Ale již od roku 1423 držel hrad král Zikmund Lucemburský, který jej, stejně jako nedaleký Brumov, postoupil roku 1426 své manželce Barboře Celské, v jejíchž službách zde působil jako purkrabí obávaný válečník loupeživý rytíř uherský hrabě Pankrác z Liptovského Svatého Mikuláše. Tento rytíř se svými skupinami loupil v celém kraji a ohrožoval životy obyvatel v okolních osadách.\n\nV první polovině 15. století hrad byl strategickou pevností, kde přebývala početná bojová družina. Zřejmě v tu dobu došlo ke stavebním úpravám hradního jádra v podobě vložení kleneb do zdí paláce, přestavbou parkánové zdi s vysunutým objektem brány. Nezůstalo jen u hradního jádra, došlo i ke stavebním úpravám předhradí rozšířením areálu jihozápadním a severozápadním směrem. Roku 1449 moravští stavové Starý Světlov od Pankráce z Liptovského Svatého Mikuláše vykoupili a postoupili jej čtyřem držitelům - Burianovi z Vlčnova, Zichovi z Lipiny, Jindřichu Mirkovi z Chlumu a Mikuláši Bystřicovi z Ojnic. V dalších letech se stal hrad opět předmětem sporů, neboť roku 1460 Procek z Kunštátu žaluje Mikuláše Bystřice z Ojnic. Někdy v té době se stal hrad Starý Světlov pravděpodobně kořistí výbojného lukovského pána Matouše ze Šternberka, který se přel s převážnou částí okolních feudálů. Spor Matouše ze Šternberka s Mikulášem Bystřicem z Ojnic vyvrcholil bitkou, která se odehrála v roce 1464 na bojkovické tvrzi. Teprve zásah knížete Viktorína Opavského z Kunštátu a Poděbrad, syna krále Jiřího z Kunštátu a Poděbrad, vedl ke smíru obou znesvářených stran. Historik František Müller píše, že zde v roce 1466 byl majitelem hradu maršálek českého krále Jiřího z Kunštátu a Poděbrad, nedávný bývalý moravský zemský hejtman Jindřich z Lipé.\n\nBěhem česko-uherských válek mezi Jiřím z Kunštátu a Poděbrad a uherským Matyášem Korvínem hrad čelil několika ničivým nájezdům, při nichž zanikla nejméně desítka obcí v okolí hradu. Za těchto válek v letech 1469–1470 byl notně poškozen i samotný hrad Starý Světlov, zůstal však dále obydlen nejméně do začátku 80. let 15. století. Po skončení česko-uherských válek se poloha hradu Světlova začala čím dál víc ukazovat nevýhodnou. Také kvůli částečnému vylidnění způsobeném válkou se totiž ocitl samotný hrad na samém okraji panství poměrně daleko od nových důležitých cest. Bojkovice, které byly povýšeny na město, se stávaly významným hospodářským centrem panství Landštejnů. Bratři Landštejnové totiž v roce 1470 získali světlovské panství jako odškodné za ztracené statky během uherské války. V roce 1480 na hradě pobývali bratři Zbyněk, Jaroslav a Ctibor Světlovští z Landštejna a rozhodli se vystavět nad Bojkovicemi nový hrad stejného jména, později v letech 1846-1856 přestavěný na zámek a v této podobě stojící dodnes. Roku 1490 přesídlili na hrad Nový Světlov. Dalším důvodem k přesídlení mohl být zatím časově neprokázaný sesuv svahu v těsné blízkosti východně od hradu. Původní hrad Starý Světlov postupně ztrácel na významu a byl pak ponechán svému osudu. Hrad měl být společně se Sehradem na rozkaz moravských stavů v roce 1512 obořen. Pravděpodobným vysvětlením je nejspíš to, že stavové chtěli zabránit dalšímu loupeživému plenění a tato volba se jevila jako nejjednodušší. V roce 1515 Jitka z Landštejna, dcera Ctibora Světlovského, s manželem Jáchymem z Bibrštejna uzavřela smlouvu na rozbořený Starý Světlov a na hrad Nový Světlov. Tímto aktem došlo oficiálně k přechodu rodiny ze Starého Světlova na nově postavený hrad nad Bojkovicemi.\n\nKdyž v roce 1517 získal celé světlovské panství při prodeji panství Jitkou z Landštejna Burian z Vlčnova, byl Starý Světlov uváděn již jako pustý. Starý Světlov (Alt Swietlow) je zakreslen také na mapě Moravy Jana Kryštofa Müllera z roku 1716 (list č. 4), což je dokladem, že hrad byl stále ještě poměrně zachován.\nOpuštěná zřícenina byla poškozena především rozebíráním na stavební materiál od druhé poloviny 18. století. Naši přičinliví mladší předkové dokázali uvolnit, rozebrat a odvézt pro své potřeby až 2 500 kubických metrů zdiva. V nedávné době zde byly zaznamenány pirátské výkopy, které památku dále poškodily. Zřícenina je přesto nositelem zajímavých informací a dokladem pozoruhodných stavebních detailů, jako je například unikátní konstrukce hradní brány, povrchová úprava hradeb nebo několik stavebních fází v paláci.\n\nZřícenina hradu Starý Světlov leží v západní části výrazného vrcholového provodovského hřebene Vizovických vrchů (608,7 m n. m.) 10 km jihozápadně od Vizovic a 700 metrů severozápadně od severního okraje intravilánu obce Podhradí poblíž Luhačovic v okrese Zlín ve Zlínském kraji v blízkosti vrchu Bába (635 m n. m.).\n\nStráně výšiny nebyly příliš strmé, stavitelé hradu tudíž zabezpečili hrad výrazným příkopem širokým 15 metrů a dodnes hlubokým 5 metrů a vykopanou zeminu využili k navršení vysokého valu před příkop, jenž obklopoval celé hradní jádro. Mohutný val dosahuje v severním a východním úseku výšky přes 5 metrů. Objem vykopané zeminy představoval na tu dobu úctyhodných 30 000 kubických metrů.\n\nOválné hradní jádro o průměru cca 50 metrů, v jehož ploše byly ponechány vyčnívající skalní suky, obkružovala několikrát zalamovaná plášťová hradba mnohoúhelníkového tvaru silná až 1,7 metru, která se až na pár zbylých úseků nedochovala. K ní se na severovýchodní straně hradního jádra zevnitř přimykal částečně podsklepený palác o délce kolem 30 až 35 metrů a šířce 9 metrů. V severní části paláce stál pravděpodobně menší objekt, který byl součástí palácového traktu, snad nějaká věžovitá stavba. Hradby i palác byly stavěny z lomového kamene kladeného v pravidelných vrstvách (tzv. řádkové zdivo) na maltu. V jižní části hradního jádra stály dřevěné stavby blíže neurčeného účelu se stěnami vymazanými hlínou. Kromě jižní strany lemoval celé jádro přibližně ze tří čtvrtin parkán o šířce 5 metrů rozšířený ve východní části jako vstup do vnitřního hradu. Poněkud nižší a užší parkánová hradba o šířce 1,5 metrů se rovněž několikrát lomila a víceméně kopírovala průběh hradby vlastního hradního jádra.\n\nVstup do samotného parkánu střežila na jihozápadě věžovitá brána, do níž se vcházelo z předhradí mostem přes mohutný příkop s valem. Přístupová cesta procházela parkánem mezi hlavní a parkánovou zdí až ke druhé bráně na východní straně hradního jádra. Zbytky předhradí se dochovaly na protáhlém hřebeni skalnatého výběžku o délce cca 60 metrů a šířce cca 25 metrů jihozápadně od hradního jádra. Předhradí bylo opevněno pravděpodobně pouze palisádou. V předhradí stály dřevěné stavby nejspíš hospodářského charakteru se stěnami omazanými hlínou.\n\nPodle typologie řadíme hrad Starý Světlov k hradům s vnější plášťovou zdí, tedy hradům již bez útočištné věže, kde hlavní tíha obrany spočívala na prstenci obvodové hradby. Tento typ stavby se na Moravě a ve Slezsku vyskytuje v hojnější míře až od 14. století (nejbližší hrad s vnější plášťovou zdí je v Malenovicích u Zlína). Hrad Starý Světlov patří svou rozlohou k největším lokalitám tohoto druhu na Moravě.\n\nNa lokalitě byl v roce 1983 proveden archeologický výzkum a stavebně historická pozorování, dále byla zpracována podrobná rešerše historických údajů.\nNa ploše vlastního hradního jádra bylo realizováno několik archeologických sondáží. Podařilo se identifikovat průběh parkánové hradby a v severovýchodním nároží hradního jádra se podařilo identifikovat průběh zdiva původního hradního paláce. Byly odkryty zbytky podsklepeného paláce. V jižní části hradu byly nalezeny pouze zbytky dřevěných staveb. S dobýváním hradu ve druhé polovině 15. století může souviset nález zlomku kamenného projektilu z houfnice. Ve východní části parkánu byl nalezen mohutný blok ostění portálu brány. Na ploše předhradí byla archeologickým výzkumem prokázána existence dřevěných staveb se stěnami omazanými hlínou, bylo zde nalezeno železné kování a součástky selského vozu. Archeologické nálezy potvrdily výše uvedené datování vzniku a zániku hradu.\n\nOd poloviny července do listopadu roku 2013 proběhl na lokalitě hradu Starý Světlov další archeologický výzkum. Archeologové se také snažili ověřit případné podzemí cesty, které tu údajně měly zanechat loupeživé tlupy rytíře Pankráce ze Liptovského Svatého Mikuláše, tato domněnka se však nepotvrdila.\nSoučástí průzkumných a dokumentačních prací byla dílčí archeologická sondáž v prostorách paláce a brány, provedená Zdeňkem Schenkem a Janem Mikulíkem z archeologické společnosti Archaia Olomouc. Průzkum přinesl překvapivé objevy, které značně posunuly dosavadní znalosti o stavebním vývoji i historii hradu.\nV severovýchodní části parkánové zdi vyvrácený strom pomohl odkrýt pozůstatky bašty pětiúhelníkového půdorysu.\n\nZ původně poměrně rozsáhlého hradu jsou zachovány sporé pozůstatky zděných konstrukcí soustředěné v prostoru hradního jádra, o poznání výrazněji jsou zachovány impozantní terénní útvary. Dodnes jsou patrné obvodové zdi hradního paláce. Mohutný val dosahuje v severním a východním úseku výšky přes 5 metrů.\nBěhem roku 2013 byla kromě archeologického výzkumu provedena rekonstrukce zdiva. Bylo přikročeno alespoň k zrestaurování základních částí hradu. Zdi byly zbaveny plevele a náletových dřevin a následně ošetřeny protikorozní vrstvou mající účel ochránit torzo hradu před nepříznivými povětrnostními podmínkami a dalšími škodlivými vlivy počasí a zabezpečit jednotlivé části hradu před dalším chátráním. V červnu byly zahájeny konzervační práce v podobě citlivé a ohleduplné sanace historického zdiva stavebníky z Valašských Klobouk v podmínkách obtížně přístupného staveniště. Ohrožené koruny zdiva byly ošetřeny ochrannými nadezdívkami.\n\nPůvod názvu Starý Světlov není znám. Podle jedné úvahy tento název dostal hrad snad podle signálních ohňů svítících do tmy v době uherských nájezdů, aby varovaly před blížícím se nepřítelem z uherské strany. Další úvaha předpokládá, že název vznikl podle bílé vápenné omítky parkánové zdi a možná i celého opevnění hradu, jak dokládá archeologický nález zbytku omítky v severní části parkánové zdi. Podobně jako později vybudovaný Nový Světlov nad Bojkovicemi vypínal se též původní Starý Světlov z okolních lesů jako z dálky viditelný bělobou svítící výrazný objekt. Zajímavostí pro fanoušky záhad může být pověst o pokladu na Starém Světlově. Mnoho obyvatel z obcí Pozlovice a Podhradí se tento poklad vydávalo hledat a také se o jejich hledání dochovaly zprávy.\n\nPřed šesti stoletími kvetla sláva dvou hradů v provodovských kopcích: Světlova a Sehradu. Ale pak oba hrady obsadili loupeživí rytíři Petr Nebojsa a Pankrác z Mikuláše. Přivolali si i jiné zloděje a společně přepadávali, loupili, vykrádali samoty, rabovali v mlýnech a dvorcích. Zemští páni v Brně zamýšleli loupeživé hordy zničit, avšak hrady byly dobře opevněné. Moravští páni tedy raději oba hrady od loupeživých rytířů za dobré peníze odkoupili, aby se jich zbavili. Od těch dob zůstaly na hradech hluboko v zemi zakopané naloupené poklady, které tam loupežníci uschovali, aby se pro ně později mohli vrátit. Po těch pokladech lidé pátrají dodnes.\nKdysi se tři sousedé Čada, Valerián a Petráš z Pozlovic dohodli, že poklad zasypaný v nejhlubším sklepě hradu Světlova vykopou. Stařík Gajdoš z Podhradí jim poradil, že mají kopat tam, kde roste starý dub, neboť tam jednou v díře uviděl třpytit se zlato. Podmínkou bylo, že nesměli promluvit, ani kdyby blesky křižovaly oblohu. Pozlovičtí sousedé slíbili jak mlčenlivost, tak odměnu za radu, vzali motyky a lopaty a vydali se za větrné noci k hradu. O půlnoci dorazili na místo a pustili se do kopání. V ten okamžik se spustila bouře. Sousedé mlčky kopali a v duchu plánovali, jak využijí bohatství. Valerián chtěl koupit statek, Čada postavit pálenici. Najednou Petráš narazil na kovové víko truhly. Otevřeli ji a spatřili samé zlaté dukáty. Čada se neudržel a vykřikl: „Zlato, samé zlato!“ Náhle sjel z oblohy blesk, nad hlavami jim zahřmělo a na kraji díry stál rohatý čert s provazem, na kterém je chtěl pověsit na dubu a vyzýval je, aby vylezli ven, jinak zahynou v díře. „Život dražší, než zlato,“ hlesl Petráš a drápal se ven. Ďábel ho uchopil do drápů. „Pane Bože dobrý, pomoz mi!“, vykřikl Petráš. Vtom uhodil blesk přímo do satana, který zmizel, jen zápach po něm zůstal. Petráš zůstal polomrtvý ležet pod dubem. Jeho společníci se už také drápali ven a do díry se začalo sypat kamení. Naráz zadula vichřice a unášela všechny tři v povětří. Druhý den je Provodovští našli špinavé, odřené a potlučené každého z nich na jiném kopci v okolí. Petráše na Komonci, Čadu na Babě a Valeriána na Hvězdě. A tak poklad zůstal dodnes pod troskami hradu Světlova.\n\nNěkdy za vlády prvních Šternberků byl na hradě Světlově kastelánem jakýsi Dětřich. Ten se vydal s družinou za svým pánem na válečnou výpravu do Slezska a správu hradu a také péči o svou ženu a malého syna svěřil svému starému otci. Oslabení obrany hradu však neuniklo pozornosti dravých uherských sousedů. Protože však obránci hradu Světlova útok očekávali, poslal starý pán Dětřichovu ženu se synem za příbuznými do Rajhrad u. Zanedlouho Uhři hrad Světlov napadli. Posádka se ovšem bránila statečně a útoku odolala. A tak se uherské hordy rozjely loupit a plenit po Moravě. V lesích u Osvětiman narazili nájezdníci na osamělý vůz s cestujícími.. Když později procházel tím místem poustevník z hory svatého Klimenta, našel jediné přeživší opodál plačící dítě – nemluvně. Nebylo jak zjistit totožnosti dítěte, pouze malý křížek na hrudi mrtvé ženy. Mezitím se Dětřich vrátil na Světlov a poslal pro svoji paní. Poslové se vrátili z Rajhradu s nepořízenou, Dětřich tedy svou ženu s dítětem nechal hledat všude. Poněvadž však jeho paní použila v osudný den jinou cestu než obvykle, pátrající na stopy po neštěstí nenarazili. Pátrání nebylo úspěšné. Dětřich své blízké oplakal a už se nikdy neoženil. Po mnoha letech se rozšířila po Moravě zvěst o založení augustiniánského proboštství na hoře svatého Klimenta. Také pan Dětřich se tam vydal pomodlit se za svoji ztracenou rodinu. Mladý kněz, který vedl bohoslužbu, Dětřichovi svou podobou velmi připomínal jeho ztracenou ženu. Když pátral po jeho původu, zjistil, že se jedná o ztraceného syna. Vzájemná radost ze shledání byla nepopsatelná. Dětřich potom opustil službu na hradě Světlově a zbytek života strávil se svým synem na hoře svatého Klimenta.\n\n\n\n"}
{"id": "447429", "url": "https://cs.wikipedia.org/wiki?curid=447429", "title": "Pony", "text": "Pony\n\nPony či poník je malý kůň do 145 centimetrů kohoutkové výšky. Pony může být mohutný, podobně jako chladnokrevní koně, nebo s lehčí stavbou těla, podobně jako vyšší teplokrevní koně. Poníci mohou být velmi malincí - nejmenší zaznamenaný minipony měřil pouhých 46 cm kohoutku. Pony do 130 cm jsou malí, vhodní pro menší děti a skvělí i pro ambiciózní děti, které se chystají sportovat. Koně od 130 cm do 140 cm již unesou i dospělé lidi, což ale samozřejmě záleží na konkrétním koni a jeho mohutnosti. Největší poníci, od 140 cm do 148 cm jsou nejlepší rekreační poníci pro starší děti a dospělé lidi, pro starší děti s ambicemi do sportu poskytují ideální možnost přechodu na velké koně, protože už mají téměř jeho velikost a už mají i téměř shodné chody jako velký kůň (což je také individuální), to znamená prostorné. Většina poníků jsou nebo byla divoká plemena.\n"}
{"id": "447431", "url": "https://cs.wikipedia.org/wiki?curid=447431", "title": "Mlýnek", "text": "Mlýnek\n\nMlýnek může být:\n\n\n"}
{"id": "447432", "url": "https://cs.wikipedia.org/wiki?curid=447432", "title": "Velká cena České republiky silničních motocyklů 2008", "text": "Velká cena České republiky silničních motocyklů 2008\n\nVelká cena České republiky silničních motocyklů 2008 se uskutečnila od 15.-17. srpna, 2008 na Masarykově okruhu.\n\nSouboj Rossi vs.Stoner v Laguně Seca by se dal nazvat bitva století a to byla ta nejlepší pozvánka na dvanáctý podnik mistrovství světa silničních motocyklů do Brna.Casey Stoner obvinil po závodě Valentina Rossiho z manévrů za hranicí fair play.Australan k tomu řekl:\"Byly to dva nebo tři manévry, myslím, že je všichni viděli. Několik manévrů bylo v pořádku, byly čisté a hezké, ale s několika jsem spokojen nebyl.\" Masarykův okruh by měl vyhovovat spíše Ducati,ale favoritem je samozřejmě také ital Rossi.\n\nMezinárodní motocyklová federace (FIM) představila světu předběžný kalendář na rok 2009.Z šampionátu vypadne Čína a naopak nově zavítají týmy MotoGP do Maďarska.\n\nDucati testovala tři dny v Mugellu.Přítomní byli Sete Gibernau,testovací jezdci Niccolo Canepa a Vittoriano Guareschi.Tým se zaměřil na vývoj GP9,motorky pro příští rok.\n\nDaniel Pedrosa bude startovat v Brně i přes dále trvající bolesti ruky.Naopak španělův týmový kolega Nicky Hayden přijde o Velkou cenu České republiky.Důvodem je zranění nohy, které utrpěl během motokrosového závodu X Games v Los Angeles.\n\nSpolečně s Pedrosou se do Mistrovství světa vrací i američan John Hopkins na Kawasaki.Právě na motocyklu Ninja jsou pro brněnský závod připraveny velké změny v oblasti motoru a šasi.\n\nDovizioso předjíždí Pedrosu a jde na 6.místo.\nElias předjíždí Westa a jde na 6.místo.\nCapirossi předjíždí Hopkinse a jde na 3.místo.\nHopkins a West předjíždí Vermeulena a jdou na 4 a 5.místo.\n\nCasey Stoner nedokončil závod poprvé od Velké ceny Valencie 2006.\n\nToni Elias stanul letos poprvé na stupních vítězů a poprvé od Velké ceny Japonska 2007\n\nLoris Capirossi zajel na stupně vítězů letos poprvé a pro Suzuki to byly tento rok třetí stupně za sebou.\n\nPro své nejlepší výsledky si dojeli také Shinya Nakano a Anthony West.\n\nAbrahám padá a končí.\nBarbera předjíždí Pasiniho a jde na 5.místo.\nBautista předjíždí Kallia a jde na 3.místo.\nBarbera předjíždí Kallia a jde na 4.místo.\nBautista předjíždí Simoncelliho a jde na 2.místo.\nTakahashi předjíždí Pasiniho a jde na 6.místo.\n\nDi Meglio předjíždí Espargara a jde na 5.místo.\nTalmacsi předjíždí Terola a Smithe a jde na 2.místo.\nTerol předjíždí Smithe a jde na 3.místo.\nCorsi předjíždí Espargara a jde na 6.místo.\nCorsi předjíždí Smithe a jde na 5.místo.\nOlive předjíždí Smithe a jde na 6.místo.\nOlive a Cortese předjíždí Corsiho a jdou na 5 a 6.místo.\n"}
{"id": "447433", "url": "https://cs.wikipedia.org/wiki?curid=447433", "title": "Hannoverský kůň", "text": "Hannoverský kůň\n\nHannoverský kůň je plemeno koně vyšlechtěného v Německu v 17. - 18. století.\n\nHannoverší koně se těšili hojné královské podpoře ještě před založením hřebčince v Celle. Bílý hannoverský kůň zdobil štít s erbem kurfiřta Ernesta Augusta (1629 - 1698) a slavní královští krémoví hannovaráni (bíle narozeni bělouši) se světle kávovými hřívami a ohonem se z podnětu manželky kurfiřta Sophie chovali v královské rezidenci v Herrenhausenu. Pozůstatky tohoto chovu - kočároví koně, sloužili při britských královských ceremoniálech za vlády Jiřího I., a pak až do časů Jiřího V. V roce 1714, když se Jiří, kurfiřt hannoverský, stal Jiřím I. Anglickým, se začali do Celle dovážet tehdejší \"plnokrevníci\", aby zlepšili exteriér domácího hannoverského chovu. Původně zde bylo 13 černých holštýnů, vytvářejících základ chovu, kteří měli převládající vliv v hřebčinci i pro příštích 30 let. Později došlo k dalšímu dovozu plnokrevníků. Tak vznikl lehčí a mnohem pohyblivější kůň, dostatečně vhodný jak pro lehkou zápřež, tak pro práci pod sedlem, přesto ještě dosti silný pro většinu prací na poli. Ke konci 18. století bylo ve stavu sto hřebců. Mezi nimi, a to k zušlechťování populace, byli též hřebci východopruští, andaluští a frederiksborští.\n\nBěhem napoleonských válek byl chov téměř zničen. Když se hřebčinec v roce 1816 obnovoval, vrátilo se do Meklenburska z evakuovaných hřebců pouze 30.\n\nV době první světové války bylo v Celle 350 hřebců a v roce 1925 jejich počet vzrostl na 500. K ustájení všech těch koní se využíval jiný hřebčinec v Osnabrücku-Eversburgu a jako pobídka k dalšímu chovu hannoverských koní bylo v této oblasti rozmístěno dalších 100 hřebců. Osnabrück-Eversburg zůstal v činnosti až do roku 1961. Mezi světovými válkami počet hřebců vhodných k chovu kolísal a v různých oblastech se vyhraňovaly různé typy, odchylné od původního plemenného typu. Po druhé světové válce se do Celle dostali během své pouti z východního Pruska někteří trakénští koně a byli chovatelsky využiti. Aby uspokojili novou poptávku po vysoce kvalitních jezdeckých a sportovních koních vyvinuli chovatelé v roce 1960 cílevědomé úsilí. Úspěch těmto novým snahám zajistilo využití trakénských koní a plnokrevníků, kteří byli v té době ve stavu v hřebčinci v Celle. Měli zušlechťující vliv, a to korekcí exteriéru z těžkých hannoveránů a zvýšením jejich pohyblivosti.\n\nTemperament je vyrovnaný. Hannoverští koně se velmi důkladně šlechtí pro jejich vyrovnanou, poslušnou povahu a spolehlivost. Jsou to proslulí drezurní koně a výjimečný talent, zajišťující jejich uplatnění na mezinárodní úrovni, projevují také jako skokani.\n\nModerní hannoverán měří v kohoutku 160 - 175 cm. Má výbornou stavbu těla a pozoruhodně korektní chody. Je atletický a pružný, chody jsou prostorné, ploché, takže vysoká akce, která byla typická pro kočárového hannoverského koně, vymizela. Koně jsou mnohem ušlechtilejší než jejich předchůdci díky pokračujícímu vlivu plnokrevníků.\n\nPřidání krve plnokrevníka dodalo ušlechtilost hlavě všestranného zemědělského koně, která byla před tím těžká a poměrně hrubá. Současní hannoverští koně mají hlavu lehčí, středně velkou a ostře modelované rysy. Oči jsou velké, živé a inteligentní. Krk je dlouhý, ušlechtilý a široce nasazený. Přechází do mohutných šikmých plecí. Kohoutek je velmi výrazný. Hřbet je středně dlouhý, má zvláště široká a pevná bedra. Záď je mimořádně osvalená. Ocas je dobře nasazen a kůň ho nosí vysoko. Charakteristickými znaky hannoverského koně je hloubka hrudníku, a příkladná stavba žeber. Kůň má velmi pevně stavěné tělo, ale není to znak, který by podporoval rychlost. Fundament nohou je kostnatý, korektní a holeň je kratší. Klouby jsou velké a výrazné, předloktí je silně osvaleno. Moderní hannoverán má tvrdá, dobře tvarovaná kopyta. Někdejší chyby ve špatném utváření kopyt se pečlivou selekcí podařilo odstranit.\n\nKvůli mnoha válkám vznikly na území Německa mnohé chovy, mimo hannoverského také východopruští, thakherští, oldenburský a východofrízký. \n"}
{"id": "447434", "url": "https://cs.wikipedia.org/wiki?curid=447434", "title": "Lešná (zámek, Zlín)", "text": "Lešná (zámek, Zlín)\n\nZámek Lešná je někdejší šlechtické sídlo hrabat Seilernů, do dnešní podoby přestavěný v letech 1887-1894 v historizujícím slohu. Nachází ve Štípě, místní části Zlína, v areálu místní zoologické zahrady. V současné době je v majetku města Zlína. Zámecký mobiliář patří Národnímu památkovému ústavu.\n\nHistorie zámku Lešná je často spojována s historii hradu Lukova, který od roku 1724 patřil rodu Seilernů. Hrad chátral a v roce 1793 byl už zcela neobyvatelný. Proto si Seilernové našli nové místo pro stavbu pohodlnějšího reprezentativního sídla v Lešné.\n\nV roce 1724 koupil panství Lukov hrabě Jan Fridrich ze Seilern-Aspangu, který nechal přemístit vrchnostenské kanceláře z chátrajícího hradu Lukov do vsi. Od roku 1793 pak byl starý hrad neobydlen a už v roce 1804 je uváděn jako zřícenina. Proto bylo rozhodnuto o výstavbě nového sídla, které by jej nahradilo. \n\nSe stavbou nového zámku započal hrabě Kristián August Seilern, ovšem dostavbu tehdy barokního zámku provedl v letech 1809-1810 až Josef Jan ze Seilernu. Ten ještě nechal k zámku přistavět další křídlo s věží. V roce 1887 však bylo rozhodnuto o stržení zámku a František Seilern na jeho místě nechal v letech 1887-1894 vystavět nový zámek. Autory zámku jsou vídeňští architekti Johann Mick a následně Viktor Siedek, který po jeho smrti v roce 1890 práci převzal. \n\nNový zámek se stal hlavním sídlem Seilernů. Interiéry byly přepychově vybaveny veškerým komfortem své doby, včetně ústředního topení a elektřiny. Nechyběl vodovod s teplou a studenou vodou, domácí trubkový telefon, prostorné koupelny a splachovací toalety. V suterénu zámku byly hospodářské a provozní místnosti, přízemí zahrnovalo reprezentační prostory a obytné místnosti, v prvním patře byly obytné pokoje rodiny majitele, a ve druhém, podkrovním patře se nacházely hostinské pokoje. \n\nNa přelomu 19. a 20. století byl lešenský areál se zámkem, přilehlými budovami, parkem a oborou dotvořen do podoby jedinečného architektonického a přírodního celku. Skvěle vybavené sídlo sloužilo hraběcí rodině, k níž sem zajíždělo i uherské příbuzenstvo, přijímaly se tu návštěvy sousedů z okolních zámků i aristokracie z mnoha míst rakouské monarchie, desítky hostů se sem sjížděly k velkolepým podzimním honům. \n\nV majetku Seilernů zámek zůstal do roku 1945, kdy byli majitelé nuceni odstěhovat se do rakouského Litschau a majetek jim byl zkonfiskován. V současné době je vlastní zámek v majetku města Zlína, zámecké sbírky ale patří státu.\n\n"}
{"id": "447442", "url": "https://cs.wikipedia.org/wiki?curid=447442", "title": "Ray-Ban", "text": "Ray-Ban\n\nRay-Ban je americký výrobce slunečních a dioptrických brýlí. Původně byly vyvinuty pro americké letce. Díky tomu, že se objevily v několika hollywodských filmech, jejich popularita se velmi rychle rozšířila do celého světa.\n\nZnačka vznikla roku 1937 v USA. Zakladatel byla firma Bausch&Lomb. Popularita se rychle rozšířila díky filmům Jamese Deana a nejvíce díky filmu Top Gun. Největší popularitě se brýle těšily v 80. letech, ale následně se začala popularita rychle a nápadně snižovat. Úpadek zachránil až film Matrix. I tak se firma Bausch&Lomb rozhodla Ray-Ban prodat. Od roku 1999 vlastní značku Ray-Ban italská firma Luxottica.\n\n"}
{"id": "447444", "url": "https://cs.wikipedia.org/wiki?curid=447444", "title": "Diagonální turbína", "text": "Diagonální turbína\n\nDiagonální turbína má obecně diagonální průtok kapaliny, jež lze upravit podle natočení lopatek. Tato turbína má podobnou konstrukci jako Kaplanova turbína, ale hodí se pro větší spády až 120 m. Lopatky jsou také příznivě namáhány, protože odstředivá síla částečně vyvažuje tlak kapaliny. Počet oběžných lopatek může být 12 až 14. Různým diagonálním úhlem α (viz obrázek) lze dosáhnout optimálních vlastností pro různý jmenovitý spád.\n\n\n"}
{"id": "447447", "url": "https://cs.wikipedia.org/wiki?curid=447447", "title": "Antanas Sniečkus", "text": "Antanas Sniečkus\n\nAntanas Sniečkus (vyslov: [Sněčkus]) (10. ledna 1903, Būbleliai, okres Šakiai, Ruské impérium (dnes na území Litvy) – 22. ledna 1974 v Druskininkai) byl politik, spolupracující s režimem SSSR; od mládí člen Komunistické strany, dlouholetý vůdce Komunistické strany Litvy (litevská zkr.: LKP (Lietuvos Komunistų Partija) (1936 – 1974), \"Hrdina socialistické práce SSSR\" (1973). Jediný vůdce ze všech Sovětských republik, který se udržel v sovětské politice jak za Stalina, tak za N. Chruščova i za L. Brežněva.\n\nAntanas Sniečkus vyrůstal v rodině bohatých sedláků. Otec, jakožto vzdělanější, byl volen staršinou gubernie. Za I. světové války se jeho rodiče uchýlili do Ruska, a Sniečkus studoval na Voroněžském gymnáziu. Roku 1917 se vrátil do Litvy.\n\nRoku 1921 byl zatčen za protistátní komunistickou činnost, ale pro nedostatek důkazů byl po několika měsících propuštěn. Po doporučení ÚV KS Litvy v červenci 1921 nelegálně emigroval do Ruska a až do roku 1925 bydlel ve Smolensku. Ve Smolensku absolvoval Fakultu pracujících, v tiskárně ÚV KS Litvy byl redaktorem různých tiskovin, zúčastnil se operací \"Части особого назначения\" (rus.: \"časti osobovo naznačenija\" oddíly speciálního určení – neplést s \"Osnaz\" nebo \"OMON\"!) proti kverulantským sedlákům a jiným \"protisovětským elementům\". Předpokládá se, že v Sovětském svazu nebyl jen pouhým politickým emigrantem, ale i stranickým agentem SSSR pro boj proti \"buržoazní Litvě\". Ve Smolensku byl znám pod falešným jménem Ivan Aleksandrovič Bogomolov.\n\nRoku 1924 se Sniečkus stal zástupcem Z. Angarietise (Alexy), což byl první zodpovědný stranický post, který mu otevřel dveře (spolu s podporou V. Kapsuka) k další politické kariéře. Roku 1925 vstoupil do moskevského Plechanovova institutu lidového hospodářství a zároveň pracoval v zastupitelství výkonného výboru KS Litvy při Kominterně. Po popravě zastřelením čtyř vedoucích straníků KS Litvy (\"Komunardů\" – Karolis Požėla – \"toho měl nahradit ve funkci -\", Juozas Greifenbergeris, Kazys Giedrys, Rapolas Čarnas) s cílem posílit organizační jádro LKP, Moskva k nelegální politické \"práci\" do Litvy vyslala několik spolehlivých lidí, mezi nimi i Sniečkuse. Po nelegálním přechodu hranice byl 6. ledna 1927 kooptován do členstva ÚV KS Litvy a zvolen členem ÚV, odpovědným za agitačně-propagandistickou a organizační práci. Prakticky to byla funkce prvního tajemníka ÚV, fakticky jím byl \"zvolen\" roku 1936 a s nepatrnou přestávkou jím byl až do roku 1974.\n\nKS Litvy, která odsuzovala nezávislost Litvy a neuznávala litevskou ústavu, jednající ve prospěch cizího státu, byla postavena mimo zákon a neustále pronásledována. Tomu se nevyhnul ani Sniečkus. Poprvé byl odsouzen na 15 let, ale ve vězení pobyl 1930 – 1933, potom vyšel na svobodu výměnou za litevské politické vězně v SSSR a podruhé na 8 let (fakticky prosinec 1939 – červen 1940 – propuštěn, když začala okupace). Předpokládá se, že toto uvěznění si zvolil úmyslně.\n\nDne 21. května 1937 byl Sniečkus s kolegy povolán do Moskvy. Ve Výkonném Výboru Kominterny byla přijata rezoluce „O organizačních otázkách“, kde byly plánovány prověrky a čistky ve všech orgánech ÚV KS Litvy, okresních organizacích KSL a kaunaského městského výboru KSL v termínu 6 měsíců. V konfidenciálním pohovoru s jedním z tajemníků kominterny M. Trilisserem bylo \"doporučeno\" přerušit veškeré styky s většinou litevských komunistů. Na přímý rozkaz J.V.Stalina byla v roce 1938 rozpuštěna KS Polska, provedeny čistky a výměny ve vedení KS Estonska, Lotyšska, Jugoslávie, Rumunska, Československa, Maďarské Strany Práce a KS jiných zemí. 27. března 1938 byl zatčen Z. Angarietis (Alexa). Podobného osudu se dočkala většina litevských politických emigrantů v Sovětském Svazu.\n\nPo těchto akcích roku 1938 byly vztahy mezi KS Litvy a Kominternou – VKS(b) bezmála úplně přerušeny (až do roku 1940). V tomto období se o Sniečkuse začaly zajímat orgány NKVD SSSR. Sniečkus se skrýval i před litevskou policií i před NKVD, ale v červnu – červenci roku 1940 byla KS Litvy neoficiálně rehabilitována a její pohlaváři dosazeni do vedoucích postů.\n\nProtože uvěřil v nezbytnost \"osvobozující\" úlohy Sovětského proletariátu, vždy podporoval Sovětský Svaz a nedovedl si představit Litvu mimo poručenství SSSR. \"Ano, jsme na straně Sovětského Svazu.\" prohlásil Sniečkus v lavici obžalovaných roku 1931, \"Nebudeme litovat sil ani životů, abychom jej – Vlast pracujících celého světa – ubránili!\". Panoval názor, že vyřešit všechny otázky, které Litvě vzniknou (dokonce i uskutečnit sociální revoluci), bude možné jen za pomoci velikého státu nebo národa, v tomto případě Sovětského Svazu.\n\nSniečkus se oženil se svojí spolubojovnicí, Židovkou Mirou Bordonaitė (byla také velmi dlouho vězněna pro politickou činnost) a měli spolu syna Vlada a dceru Marytė.\n\nDne 19. června 1940 se Sniečkus stal ředitelem Oddělení Státní bezpečnosti (VSD – Valstybės saugumo departamentas). To jen potvrdilo předem naprogramovanou kolaborantskou úlohu litevských komunistů v sovětských okupačních strukturách oblastní vlády. Pravda je, že tím byl značně zklamán. Protože věděl o osudech pohlavárů této organizace, byl přesvědčen, že to souvisí se záměrem L. Beriji jej zlikvidovat. Ale osud byl k němu milosrdný. 15. srpna 1940 byl povolán ke stranické práci a zvolen generálním tajemníkem ÚV KS Litvy. V této funkci začal organizovat první masová vyhnanství litevského obyvatelstva (především inteligence) (jen dne 14. června 1941 bylo uvězněno více než 30 000 civilních obyvatel, mezi nimi žen a dětí). Do vyhnanství na Sibiř poslal dokonce svého vlastního bratra s rodinou, kde také bratr zemřel. Roku 1944 na Západ utekla jeho babička, jeho dva bratři a tři sestry.\n\nPo návratu ze SSSR (1944) pokračoval Sniečkus v organizování masových deportací litevského obyvatelstva (celkem bylo deportováno kolem jedné třetiny litevského obyvatelstva). V roce 1948 započal násilnou kolektivizaci v zemědělství (kolchozy a sovchozy) za pomoci teroru, vražd a deportací. K roku 1952 byla již naprostá většina zemědělského hospodářství kolektivizována. Zemědělská produkce (a zároveň i její kvalita) dramaticky poklesla na úroveň podobnou jako v ostatních sovětských republikách. Když prvním tajemník ÚV KSSS N. Chruščov dal svým programem amnestie propustit miliony vězňů Gulagu a umožnit návrat vyhnancům, zakázal Sniečkus většině z nich návrat do Litvy. Tito amnestovaní se proto stali bezprizorní a museli tedy hledat útočiště v jiných teritoriích SSSR – většinou zůstat na Sibiři. Ze všech sovětských republik se takovou přísností vyznamenal jediný Sniečkus.\n\nSniečkus byl důslednějším potíratelem církve a církevních svátků než většina ostatních vedoucích činitelů SSSR. Byl vyznamenán 11 sovětskými řády (mj. 8× Leninův řád).\n\nZemřel 22. ledna 1974, dle dobového tisku „za pobytu v sanatoriu v Druskininkai, v čekárně u holiče na náhlou příhodu srdeční“.\n\nPo jeho smrti bylo jeho jménem nazváno prakticky nově vzniklé (původě zde bylo jen pár osad, město vyrostlo pro zaměstnance Ignalinské jaderné elektrárny) město Sniečkus, dnešní Visaginas.\n"}
{"id": "447448", "url": "https://cs.wikipedia.org/wiki?curid=447448", "title": "Infinite (album, Stratovarius)", "text": "Infinite (album, Stratovarius)\n\nInfinite je album finské power metalové skupiny Stratovarius.\n\n\n"}
{"id": "447453", "url": "https://cs.wikipedia.org/wiki?curid=447453", "title": "Elements, Pt. 1", "text": "Elements, Pt. 1\n\nElements, Pt. 1 je album finské power metalové skupiny Stratovarius.\n\n\nPřes Stratoshop byla také vydána limitovaná 2CD edice a obsahovala:\n\n"}
{"id": "447463", "url": "https://cs.wikipedia.org/wiki?curid=447463", "title": "Rachel Jacksonová", "text": "Rachel Jacksonová\n\nRachel Donelsonová Robardsová Jacksonová (15. června 1767, Virginia – 22. listopadu 1828) byla manželka 7. prezidenta USA Andrew Jacksona. Ačkoliv platí za tehdejší oficiální první dámu, nikdy nemohla svůj úřad vykonávat, protože zemřela dříve, než se její muž stal prezidentem. Proto bývá jako první dáma označovaná její neteř Emily Donelson.\n\nJejí otec byl badatel a dobrodruh John Donelson. Před svatbou s Andrew Jacksonem byla již jednou vdaná, a to za kapitána Lewise Robardse, rozešli se v roce 1790.\n\nRachel Jacksonová zemřela na srdeční infarkt.\n"}
{"id": "447471", "url": "https://cs.wikipedia.org/wiki?curid=447471", "title": "Klášter Brou", "text": "Klášter Brou\n\nKlášter Brou je pozdně gotická stavba v Bourg-en-Bresse ve francouzském departementu Ain.\n\nKlášter založila roku 1505 Markéta Habsburská na věčnou památku svého druhého zesnulého manžela Filiberta Savojského. Manželé jsou pohřbeni společně s Markétinou tchyní Markétou Bourbonskou. Celý komplex je vystavěn ve stylu flamboyantní gotiky. Letos byl tento klášter zvolen nejoblíbenější památkou Francouzů za rok 2014.\n\n"}
{"id": "447473", "url": "https://cs.wikipedia.org/wiki?curid=447473", "title": "HPI", "text": "HPI\n\nHPI může být:\n"}
{"id": "447475", "url": "https://cs.wikipedia.org/wiki?curid=447475", "title": "Hannah Van Burenová", "text": "Hannah Van Burenová\n\nHannah Hoesová Van Burenová (8. března 1783, Kinderhook, New York – 5. února 1819 Albany) byla manželkou 8. prezidenta USA Martina Van Burena od roku 1807 až do své smrti. Byla sice oficiální první dámou USA, ale nemohla tento úřad zastávat, neboť její muž se stal prezidentem až 17 let po její smrti. Jako neoficiální první dámy působily Sarah Yorke Jacksonová a později Angelica Van Burenová.\n\nJejí předkové pocházeli z Nizozemska, její mateřštinou byla nizozemština. Její rodiče byli Johannes Dircksen Hoes a Maria Quakenbushová. Hannah vyrostal dohromady se svým budoucím manželem Martinem.\n\nZemřela na tuberkulózu ve věku 35 let. Martin Van Buren se již znovu neoženil a byl jedním z mála prezidentů, kteří nebyli během svého úřadování ženatí. Hannah Van Burenová byla pohřbena v rodném Kinderhooku.\n"}
{"id": "447484", "url": "https://cs.wikipedia.org/wiki?curid=447484", "title": "Ellen Arthurová", "text": "Ellen Arthurová\n\nEllen Lewisová Herndonová Arthurová (30. srpna 1837, Culpeper, Virginia – 12. ledna 1880, New York) byla manželkou 21. prezidenta USA Chestera Arthura a oficiálně byla první dámou USA, tuto funkci místo ní vykonávala prezidentova sestra Mary McElroyová, neboť Ellen Arthurová zemřela o rok dříve, než se její muž stal prezidentem.\n"}
{"id": "447485", "url": "https://cs.wikipedia.org/wiki?curid=447485", "title": "Vpád pasovských", "text": "Vpád pasovských\n\nVpád Pasovských bylo vojenské obsazení Prahy v roce 1611, v jehož důsledku byl nucen na český trůn abdikovat císař Rudolf II., který přenechal země Koruny české svému bratru Matyáši Habsburskému.\n\nAčkoliv byl roku 1608 uzavřen Libeňský mír, vzájemné soupeření mezi Rudolfem II, jeho bratrem Matyášem a českými stavy neskončilo. 1. května 1609 se sešli čeští stavové v doprovodu svého vojska na Novoměstské radnici, což bylo reakcí na odmítnutí sněmovního jednání ze strany českého krále Rudolfa II. Hledali přitom podporu u krále Matyáše Habsburského i u německých protestantských knížat. Hrozba odboje donutila Rudolfa II. vyhlásit 9. července 1609 Majestát. Rudolf se však boje s českými stavy nevzdal. Na počátku roku 1611 se nechal zlákat nabídkou svého bratrance, arciknížete Leopolda Pasovského, a pod záminkou, že mu bude v Praze vyplacen žold za vojenské služby ve sporech o dědictví po Janu Vilémovi z Jülichu-Kleve, povolal do Čech pasovské vojsko.\n\n30. ledna 1611 překročili Pasovští české hranice a postupně obsadili České Budějovice, Český Krumlov, Tábor a Beroun. Stavové vyhlásili zemskou hotovost a jejich vojsko obsadilo Pražský hrad. 12. února se první oddíly pasovských objevily před Prahou. Začalo vyjednávání a o dva dny později byli stavové ubezpečeni, že pasovské vojsko odejde. 15. února však Pasovští vpadli nečekaně na Malou Stranu a pokračovali k Vlašské ulici a ke Karlovu mostu. Došlo ke krvavým střetům, v nichž padlo nebo bylo zraněno 1400 mužů. Pasovští se chtěli zmocnit i Starého Města, ale podle dobových zprávy byli zastaveni desetiletým chlapcem, který vystřelil z děla, a spuštěním mříží v mostecké bráně. Jezdci, kteří přejeli na druhou stranu, byli pobiti nebo utonuli ve Vltavě.\n\nNastalého zmatku v Praze využila lůza, která začala rabovat kláštery na Starém a Novém Městě pražském. Byly zpustošeny kláštery u Panny Marie Sněžné, Na Slovanech, Zderaze, Karlově a další. Večer 15. února vjel na Malou Stranu arcikníže Leopold. Pasovské vojsko mezitím rabovalo v obsazených částech Prahy. Stavové byli nuceni opustit i Pražský hrad.\n\nKoncem února se začal o situaci zajímat i král Matyáš, který vypravil ku Praze vojsko. Jeho zájmem bylo, aby si zajistil po bratru Rudolfovi císařský trůn. 28. února 1611 vytáhlo Matyášovo vojsko z Jihlavy a arcikníže Leopold chtěl proti nim vyslat své pasovské vojsko. Vojáci se však bouřili, protože jim nebyl vyplacen slíbený žold. Rudolf II. požádal české stavy o pomoc proti králi Matyášovi a zároveň slíbil, že vyplatí pasovské, aby odešli z Prahy. Svůj slib však nesplnil. Pasovský plukovník Ramée pohrozil Rudolfovi, že žold vyplatí z jeho pokladu, který si vzal do zástavy. Tento poklad se však stavům podařilo získat zpět. Situace se komplikovala a nastal rozklad pasovského vojska. Rudolf II. začal znovu vyjednávat o jejich odchodu a slíbil, že žold bude vyplacen v Českých Budějovicích. Dne 6. března 1611 dorazilo k Praze hlavní Matyášovo vojsko. V noci na 11. března opustily Prahu poslední pasovské oddíly, které stavové do patřičné vzdálenosti od Prahy pronásledovali. Stavovským vojskem byl obsazen i Pražský hrad.\n\nKrátce po těchto událostech se sešel v Praze sněm, na kterém Rudolf II. abdikoval a vzdal se koruny ve prospěch svého bratra Matyáše.\n\n\n"}
{"id": "447487", "url": "https://cs.wikipedia.org/wiki?curid=447487", "title": "Matador (film)", "text": "Matador (film)\n\nMatador (španělsky \"Matador\") je španělský film od režiséra Pedra Almodóvara.\n\nBývalý špičkový matador \"Diego Montes\" (\"Nacho Martinez\") vede v Madridu školu pro toreadory. Zabíjení v aréně mu však chybí, tak moc, že tuto posedlost a vášeň obrací do vztahu k ženám. Diegův žák \"Ángel\" (\"Antonio Banderas\") je citlivá duše vychovávaná matkou, náboženskou fanatičkou. Aby dokázal svému učiteli mužnost, pokusí se Ángel znásilnit Diegovu snoubenku Evu (\"Eva Cobo\").\n\nNekonzervativní snímek ukazující, jací lidé jsou a ne, jak vypadají.\n"}
{"id": "447488", "url": "https://cs.wikipedia.org/wiki?curid=447488", "title": "Markéta Habsburská (1480–1530)", "text": "Markéta Habsburská (1480–1530)\n\nMarkéta Habsburská (10. ledna 1480, Brusel – 1. prosinec 1530, Mechelen) byla kněžna asturijská a vévodkyně savojská. V letech 1507 až 1530 byla místodržící v Nizozemí.\n\nMarkéta byla dcerou císaře Maxmiliána I. a dědičky Burgundska Marie, která zemřela již roku 1482 a své statky odkázala svým dvěma dětem.\n\nPůvodně byla Markéta zaslíbena francouzskému dauphinovi Karlovi. Ze sňatku sešlo kvůli francouzské snaze o získání Bretaně. Bretaňská dědička Anna byla zasnoubena s Markétiným otcem, ovšem to nezabránilo Karlovi VIII., aby s ní roku 1491 neuzavřel sňatek. Zapuzená Markéta se musela vrátit na otcův dvůr a vztahy mezi Francií a Habsburky citelně ochladly.\n\nMaxmilián I. se dohodl se španělským králem Ferdinandem II. o dvojité svatbě svých dětí, která se konala 21. srpna 1496 v Lieru. Šestnáctiletá Markéta se provdala za infanta Jana a její bratr se oženil s Johanou Kastilskou. Markétino manželství bylo spokojené, zasáhla však nemilosrdná smrt. Jan 4. října 1497 zemřel, zřejmě na tuberkulózu a brzy jej následoval do hrobu i jeho pohrobek.\n\nDne 3. prosince 1501 se Markéta podruhé provdala v Romainmôtier za savojského vévodu Filiberta. Filibert již tři roky po svatbě zemřel při nehodě na lovu a žalem zdrcená Markéta nechala milovanému choti vystavět na věčnou památku klášter Brou v jižní Francii (do roku 1601 však v Savojsku).\n\nMarkétin bratr Filip zemřel dva roky po jejím manželovi a zanechal po sobě duševně chorou ženu a šest malých dětí. Markéta se tak po bratrově smrti stala roku 1507 nizozemskou místodržící a zároveň poručníkem části bratrova potomstva. Poskytla jim péči a skvělé vzdělání, nemohla je však uchránit politických sňatků, jež osnoval jejich dědeček Maxmilián. Roku 1515 předala Nizozemí synovci Karlovi, který je po získání španělské koruny tetičce roku 1517 opět předal do péče. V Nizozemí strávila Markéta zbytek svého života. Je pohřbena po boku svého druhého muže v Brou.\n\n\n"}
{"id": "447493", "url": "https://cs.wikipedia.org/wiki?curid=447493", "title": "Inundační most v Poděbradech", "text": "Inundační most v Poděbradech\n\nInundační most v Poděbradech, jinak též zvaný Kanály, je inundační most postavený v inundačním pásmu na levém břehu řeky Labe v Poděbradech v letech 1830–1831.\n\nV 18. století se město stalo důležitým dopravním uzlem císařských cest. Od roku 1815 byla budována císařská cesta spojující Prahu a Hradec Králové. Část cesty vedoucí u Poděbrad v zátopovém pásmu Labe, byla postavena na vysokém náspu a její součástí se stal i nově zbudovaný inundační most. Stavitelem mostu byl správce kolínského panství Karl Weith.\n\nMost má délku 297 metrů a 26 pískovcových oblouků. Oblouky mají šestimetrové rozpětí a třímetrové vzepětí. Půlválcové pilíře byly opatřeny ozdobnými vrchlíky a po obou stranách mostovky byla postavena asi 70 cm vysoká kamenná zídka. Na jeho prvním pilíři jsou vyznačeny výšky povodní.\n\nV roce 1963 byl most byl poměrně necitlivě rozšířen pomocí betonových sloupů představěných na jedné straně před mostní pilíře. Z mostu bylo také sneseno původní kamenné zábradlí a nahrazeno železným. Při poslední rekonstrukci mostu v roce 2008 byly betonové pilíře odstraněny.\n\n\n"}
{"id": "447495", "url": "https://cs.wikipedia.org/wiki?curid=447495", "title": "Nikhil Banerdží", "text": "Nikhil Banerdží\n\nPandit Nikhil Banerjee (14. října 1931 – 27. ledna 1986) byl indický hráč na sitár.\n\nNarodil se v Kalkatě v bráhmanské rodině. Jeho otec, Jitendra Nath Banerjee, byl první, který mu poskytl informace o hře na sitár a to když bylo Nikhilovi čtyři roky. Již v raném věku projevil velký talent, první veřejné vystoupení měl v osmi letech, v devíti vyhrál celobengálskou hudební soutěž a brzy začal hrát v živých přenosech pro All India Radio. Ve stejné době se jeho sestra stala studentkou klasického zpěvu \"khyal\" u Ustada Amira Khana. Jitendra Banerjee později požádal sitáristu jménem Mushtaq Ali Khan, aby mladého Nikhila přijal za studenta. V roce 1947 potkal Nikhil Banerjee svého budoucího učitele a zároveň nejvýznamnější osobnost klasické hindustánské hudby dvacátého století vůbec, Allaudina Khana. Po jeho smrti pokračoval ve studiu nástroje u jeho syna Ali Akhbara Khana a dcery Annapurny Devi (vlastním jménem Roshanara Khan, býv. žena Ravi Shankara).\n\nBěhem tréninku u Allaudina Khana bylo běžné, že cvičil s několika přestávkami až osmnáct hodin denně. Kromě Nikhila Banerjeeho studovali u Allaudina z významných hráčů také Ravi Shankar (sitár), Ali AKhbar Khan (sarod), Annapurna Devi (surbahar), Pannalal Ghosh (sarod), Indranil Bhattacharya (sitár) a Vasant Rai (sarod). Oproti jiným školám byla Maihar Gharana typická zaměřením an dlouhé propracované alapy s důrazem na dokonalé zvládnutí vytahovaní strun - \"míndu\". Celkově byl styl hry na sitár v této škole ovlivněn technikou hry na sarod a prvky techniky hry na \"rudra vínu\". Celkově vzato však odchovanci školy vytvořili styl hry odlišného charakteru, jak můžeme vidět na zcela jiném podání rágy u Ravi Shankara a Nikhila Banerjeeho. Důležitým aspektem Maihar Gharany byla výchova ke spiritualitě a pokoře, kterou každý ze studentů absorboval svou vlastní měrou.\n\nJiž když byl přijat svým učitelem Allaudinem Khanem, který pozoroval jeho zcela specifickou osobnost, bylo jasné, že se jeho styl hry bude ubírat stejně tak specifickým a neopakovatelným směrem. Styl hry Nikhila Banerjeeho je odlišný od obou dnes ponejvíce rozeznávaných stylů Ravi Shankara a Vilayata Khana. Přestože jsou oba velkými osobnostmi klasické indické hudby, ani jeden nemůže být srovnán s Nikhilem Banerjeem. Oproti Ravi Shankarovi používal Nkhil Banerjee v daleko širší míře pro hru melodie i basové struny (opatřené dolaďovacím panelem - specifikum sitáru stylu NB), čímž docílil podstatně plnější zvukové projekce a lepší rezonance. Navíc je jeho hra oproti Shankarovi typická mistrovsky zvládnutým užíváním míndů (vytahovaní strun na pražci) začleněných do harmonicky propracovaných dlouhých \"alapů\" i \"jorů\" s dokonale zvládnutou rytmikou i melodikou. U Shankara bývají \"míndy\" vždy kratšího rázu, navíc je nezačleňuje do pozdějších fází kompozice. Jestliže přednes Nikhila Banerjeeho vyvolává v posluchači dojem plynulého proudu tónů, u Shankara můžeme neúměrně často vidět fráze oddělené výraznými úhozy na \"čikarí\" (rytmické struny) s tak matematickou přesností, která může působit někdy až rušivě, uspokojí však jistě posluchače s oblibou výrazné rytmiky, která však s klasickým přednesem nemá mnoho společného (i když pro některé rágy je naopak typická). Hra stylu Vilayata Khana je naopak extrémně propracovanými \"míndy\" typická. Předvádění technického mistrovství však často převažuje nad umožněním prožitku rágy u posluchačů. Navíc je hra stylu Vilayata Khana rytmikou až takového rázu, který může často působit nevyváženě. Krom toho absence výraznějšího použití basových strun zvukovou projekci nástroje ochuzuje o bohatou rezonanci a úplná absence druhé struny navíc není klasickým prvkem v uspořádání strunění sitáru. Celkově se dá říct, že Nikhil Banerjee byl osobností s mistrovským zvládnutím a vyvarováním se chyb hry v obou stylech, přinesl své vlastní postupy, představil hru na sitár v tak harmonické podobě, jako nikdo před ním. V neposlední řadě je důležité zmínit, že ono tradiční pojetí stojí také na ovlivnění klasickým zpěvákem stylu \"khyal\" Amirem Khanem. Jako takové jsou indické nástroje tradičně konstruovány pro lyrický přednes podobný lidskému zpěvu, kterého bezesporu dosáhl.\n\nPřes svoji plachost a skromnost, které z nej rozhodně nedělaly dravého muzikanta lačnícího po dalších a dalších vystoupeních a obdivu časem došlo na světová turné, zpočátku především v USA. Stalo se tak však především na žádost Ali Akhbara Khana, který poukázal na nutnost sdílet svůj talent s ostatními, bez rozdílu národností. Ali Akhbar Khan zůstal až do smrti Nikhilovým učitelem a přítelem. Přestože postupem času Nikhil Banerjee se svým sitárem a tablistou Anindo Chatterjeem projel téměř celý svět, zůstal vždy pokorným a skromným člověkem s pramalým zájmem o slávu a proslulost. Možná také proto nevešel v povědomí lidí tak jako jiní hráči, kteří uměli svou hru takříkajíc lépe prodat a udělat z vystoupení show v západním stylu vyhovujícím davu. Z největšího mistra nástroje se tak díky jeho pokoře stal opomenutý hudebník. Například Ravi Shankar jej dokonce několik let po jeho smrti uváděl na seznamu svých žáků a tato dezinformace se ještě stále drží i na některých webových stránkách o indické hudbě. Během cest dával samozřejmě Nikhil Banerjee lekce mnohým studentům, opravdový vztah guru–shishya (mistr-žák) však nemohl mít s nikým z nich kvůli nedostatku času. Ačkoliv plánoval se svým studentům v budoucnu více věnovat nikdy k tomu již nedošlo, neboť zemřel. Hráče prohlašující se dnes za jeho žáky je nutno (až na pár výjimek) proto brát s rezervou, často šlo jen o pár dní vyučování.\n\n\n\n"}
{"id": "447496", "url": "https://cs.wikipedia.org/wiki?curid=447496", "title": "Hocine Ragued", "text": "Hocine Ragued\n\nHocine Ragued (* 11. února 1983 v Paříži, Francie) je tuniský fotbalový záložník hrající v současnosti za klub ES Tunis.\n\nDo Slavie přišel v červenci 2009 jako volný hráč a podepsal s ní čtyřletou smlouvu. Předtím působil tři roky v belgickém klubu RAEC Mons, ten však v létě 2009 sestoupil do druhé ligy a on se stal volným hráčem. Z předchozích let má také jeden prvoligový start za Paris Saint-Germain FC. Trenér Slavie Karel Jarolím o něm při podpisu smlouvy prohlásil, že má větší potenciál než Mickaël Tavares, defenzivní záložník, který ze Slavie v lednu 2009 přestoupil do Hamburku.\n\n"}
{"id": "447506", "url": "https://cs.wikipedia.org/wiki?curid=447506", "title": "Božena Steinerová", "text": "Božena Steinerová\n\nBožena Steinerová je česká klavíristka a hudební pedagožka.\n\nNarodila se v Českém Těšíně jako dítě sedmihradské klavíristky a českého právníka a zároveň houslisty. V roce 1966 byla přijata na hudební fakultu AMU v Praze, k proslulé klavíristce a pedagožce Iloně Štěpánové–Kurzové. \nIloně Štěpánové–Kurzové nestačila vyrovnaná technika, dokonale technicky připravený tón klavíru, pokud se k němu nepojilo vnitřní zaujetí interpreta. V tomto duchu s velkým nasazením připravovala vybrané talenty, kterými byli kromě Boženy Steinerové např. Zdeněk Hnát, Ilja Hurník, Martina Maixnerová, Ivan Moravec, Mirka Pokorná, Josef Špaček, Martin Vojtíšek…\n\nPo tomto prvotřídním školení přišla umělecká aspirantura Boženy Steinerové na moskevské konzervatoři P.I. Čajkovského u prof. Rudolfa Kerera v letech 1971 – 1973. Následovaly první ceny v mezinárodních soutěžích F. Chopina v Mariánských Lázních a v Beethovenově Hradci u Opavy, intenzivním studium dalšího repertoáru a jeho interpretační zdokonalování a prohlubování. Absolvovala mistrovské kurzy prof. P. Kadosy v Budapešti a školu u prof. P. Badury – Skody a prof. Alfreda Brendela ve Vídni. Takto vyzbrojena se vydala na cestu samostatné klavírní umělkyně.\n\nPo působení na pražské konzervatoři následovala pedagogická fakulta University Karlovy v Praze (1981 – 1985), kde byla jmenována docentkou.\n\nV roce 1985 Božena Steinerová emigrovala do Německa. Tam intenzivně prohlubuje svoje interpretační umění na četných koncertech a nahráváním především pro německý a japonský rozhlas. Zároveň pedagogicky působí na Universitě v Regensburgu. Její žáci vítězí v prestižních soutěžích (např. „Jugend musiziert“).\n\nOd roku 1975 intenzivně koncertuje v Londýně, Paříži, Berlíně, Mnichově, Kolíně nad Rýnem, Bambergu, Moskvě, Singapuru, Tokiu a jinde. Řada jejích interpretací je nahrána na CD – z klasického repertoáru mj. Lisztova sonáta h-moll, klavírní koncert a Mefistův valčík či Čajkovského klavírního koncertu b-moll. Svým interpretačním uměním dává život novým skladbám soudobé vážné hudby, především české, např. provedla a nahrála klavírní koncert a sonátu Jindřicha Felda a Monolity Jiřího Pauera. Jejími partnery při nahrávkách jsou významní dirigenti (mj. J. Bělohlávek, E. Gracis, O. Trhlík) a hudební tělesa (např. Česká filharmonie, Pražští symfonikové, Symfonický orchestr Čs. rozhlasu, Dresdner Staatskapelle). \n\nV roce 1994 se Božena Steinerová vrátila do vlasti. Navázala na svou dřívější koncertní a pedagogickou činnost. Opět nahrává – klavírní skladby W. A. Mozarta a F. Schuberta, v roce 1997 vynikajícím způsobem podala Klavírní koncert Petra Ebena v nahrávce se Symfonickým orchestrem Českého rozhlasu s dirigentem O. Kukalem. Během celé kariéry spolupůsobí jako zkušený a citlivý partner v komorní hře. V roce 1997 např. nahrála Elgarův Klavírní kvintet pro Bayerischer Rundfunk společně s Kocianovým kvartetem. \n\nV posledních letech koncertovala a pořádala mistrovské kursy v USA, kde vydala také desku s klavírním koncertem Jindřicha Felda dedikovaným klavíristce, na Novém Zélandu, v Itálii. Na tchajwanské universitě působila jako hostující profesorka a také v sále Filharmonie v Tchaj-pej premiérovala koncert Petra Ebena.\n\n"}
{"id": "447513", "url": "https://cs.wikipedia.org/wiki?curid=447513", "title": "Matador", "text": "Matador\n\nMatador může být :\n\n\n\n"}
{"id": "447518", "url": "https://cs.wikipedia.org/wiki?curid=447518", "title": "Slatiniště", "text": "Slatiniště\n\nSlatiniště (také slať nebo slatina) je trvale zamokřeným biotopem s výrazně vyvinutým mechovým patrem, kde díky anaerobním podmínkám dochází k ukládání rašeliny. Jedná se o typ rašeliniště, který na rozdíl od kyselého rašeliniště (vrchoviště) je zásoben podpovrchovou vodou přinášející minerály a živiny. Nejedná se o výrazně kyselý biotop, pH se pohybuje v rozmezí 5–8,5.\n\nVegetace slatinišť je přizpůsobena na trvale vysokou hladinu vody.\nV mechovém patře (E0) dominují převážně tzv hnědé mechy. Jedná se o mokřadní mechy, které nepatří mezi rašeliníky. Typické slatiništní mechy jsou \"Aulacomnium palustre\", \"Calliergon cordifolium\", \"Climacium dendroides\", \"Straminergon stramineum\", \"Tomentypnum nitens\". Mezi vzácné a ohrožené druhy patří například \"Hamatocaulis vernicosus\", \"Meesia triquetra\", \"Paludella squarrosa\" a \"Scorpidium scorpioides\". Na slatiništích se vyskytují i některé kalcitolerantní rašeliníky jako například \"Sphagnum warnstorfii\" a \"Sphagnum teres\".\n\nV bylinném patře (E1) dominují obvykle trávy, ostřice (ostřice Davallova (\"Carex davalliana\"), ostřice obecná (\"Carex nigra\")) a jim příbuzné rostliny jako například suchopýr úzkolistý (\"Eriophorum angustifolium\"). Z dvouděložných rostlin nalezneme často druhy vachta trojlistá (\"Menyanthes trifoliata\"), violka bahenní (\"Viola palustris\") nebo mochna bahenní (\"Potentilla palustris\"). Na slatiništích také rostou často orchideje, jako například známý prstnatec májový (\"Dactylorhiza majalis\")\n\nKeřové patro (E2) nebývá obvykle příliš rozvinuto. Je-li ale lokalita neobhospodařovaná nebo degradovaná, rozmáhají se zde často vrby a různé náletové dřeviny.\n\nStromové patro (E3) není na slatiništi rozvinuto, neboť se jedná o nelesní biotop. Při snížené hladině vody a dlouhodobé absenci managementu se ale mohou rozrůstat náletové dřeviny, především vrby (\"Salix\") a olše (\"Alnus glutinosa\").\n\nNejbazičtější a zároveň nejvíce minerálně bohatá jsou vápnitá slatiniště se srážením pěnovce (calcareous fens, svaz \"Caricion davallianae\"). O něco méně bazická jsou extrémně bohatá slatiniště (extremely rich fens, svaz \"Caricion davallianae\"), kde se sice již pěnovec nesráží, ale koncentrace minerálů jsou stále velmi vysoké. V mechovém patře dominují například \"Scorpidium cossonii\" nebo \"Campylium stellatum\". Slatiniště a slatinné louky s kalcitolerantními rašeliníky (rich fens, svaz \"Sphagno warnstorfii-Tomenthypnion\") mají průměrné pH kolem 6,2, které umožňuje růst rašeliníků, ale díky sycení spodní vodou a výskytu trav se tyto biotopy neřadí k vrchovištím. Mírně bohatá slatiniště a slatinné louky (moderately rich fens, svaz \"Caricion canescentis-nigrae\") se vyznačují nižší až střední koncentrací minerálů, absencí kalcikolních druhů cévnatých rostlin a výskytem rašeliníků převážně ze sekce \"Subsecunda\" a \"Cuspidata\". Přechodová rašeliniště (poor fens, svaz \"Sphagno recurvi-Caricion canescenti\"s) jsou již značně kyselá, jejich pH se pohybuje kolem 5 a z mechů dominují rašeliníky.\n\nDle katalogu biotopů ČR dělíme slatiniště na:\n\nJedná se o výrazně ohrožený a ustupující biotop. Mnoho slatinišť patří mezi maloplošná chráněná území. Hlavními činiteli, jež způsobují jeho degradaci jsou vysoušení (meliorace), okyselování (acidifikace), eutrofizace a zarůstání. Jelikož se slatiniště v naší krajině vyvíjela v součinnosti s člověkem, je důležité, aby se na lokalitách extenzivně hospodařilo (kosení, pastva) nebo alespoň prováděl ochranářský management. Při jeho absenci často dochází k zarůstání lokality rákosem, tužebníkem nebo náletovými dřevinami.\n\n\n"}
{"id": "447521", "url": "https://cs.wikipedia.org/wiki?curid=447521", "title": "Okluky", "text": "Okluky\n\nOkluky (či Okluka \"j. č. ž. r.\", dříve též Okliky) je říčka v České republice. Je to levostranný přítok řeky Moravy. Délka toku je 31,241 km. Plocha povodí měří 127,5 km².\n\nV minulosti se horní část jeho toku po ohbí před Dolním Němčím označovala jiným názvem: Luvna (1261), Svodnica (1836-52), Lusko (1876-78, 1939-45, 1951; možná souvislost s Luckou provincií). Dolní část toku nesla zase někdy pojmenování Brodska (1838, 1841-45), později se už ale její jméno ustálilo na Okluky (1876-78) a tento název se nakonec zaužíval pro celý tok (1956-57).\n\nŘíčka Okluky pramení v Bílých Karpatech, na západním úbočí vrchu Lesná (696 m), v nadmořské výšce 600 m. Na počátku svého toku teče severozápadním směrem, od Dolního Němčí pak směrem západním. Protéká Horním Němčím, Slavkovem, Dolním Němčím, Hlukem, Ostrožskou Lhotou a Uherským Ostrohem, kde ústí do řeky Moravy v nadmořské výšce 178 m. Od Dolního Němčí do Uherského Ostrohu vede podél toku cyklotrasa (mezi Dolním Němčím a Ostrožskou Lhotou jde o součást tzv. Uherskohradišťské vinařské stezky).\n\n\nJednoletý průtok v Dolním Němčí činí 5,2 m³/s, pod Ostrožskou Lhotou 9,3 m³/s. Stoletá voda zde dosahuje 52 resp. 78 m³/s. Záplavové území se nachází na říčních kilometrech 0,000 až 25,570 (od ústí do Moravy po obec Horní Němčí). Oblast mezi říčními kilometry 0,5 až 1,6 v místní trati Uherský Ostroh se řadí k místům častých ledových obtíží v období mrazu i tání.\n\nTok Okluk byl v obcích, kterými protéká, za komunistického režimu necitlivě regulován. Přirozený tok se zachoval v oblastech mimo obytnou zástavbu.\n\nZbytek přirozeného neregulovaného koryta říčky Okluky jihozápadně od obce Hluk, za soutokem s Boršickým potokem byl v roce 2002 vyhlášen přírodní památkou Okluky. Jde o jediný povrchový výchoz púchovských slínů v rámci magurského flyše v České republice, dlouhý asi 15 m, vysoký až 8 m a zaujímající plochu 0,52 ha.\n\nPlochá niva a přilehlé svahy jihojihozápadně od Ostrožské Lhoty jsou evropsky významnou lokalitou se zastoupením křovin, trávníků, polí a břehových porostů, vyskytuje se zde také bourovec trnkový.\n\n"}
{"id": "447522", "url": "https://cs.wikipedia.org/wiki?curid=447522", "title": "Okluka", "text": "Okluka\n\nNázev Okluka sdílí více vodních toků v České republice:\n"}
{"id": "447537", "url": "https://cs.wikipedia.org/wiki?curid=447537", "title": "Yamakasi: Sedm samurajů 21. století", "text": "Yamakasi: Sedm samurajů 21. století\n\nYamakasi: Sedm samurajů 21. století ( ) je francouzský film producenta Luca Bessona o parkouru z roku 2001. V roce 2004 bylo natočeno pokračování pod názvem \"Yamakasi 2 – Velká výzva\".\n\nSkupina sedmi lidí (Sitting Bull, Zikmu, Rocket, Lasička, Spider, Tango a Baseball) se snaží zachránit malého kluka, který trpí srdeční vadou a shánějí pro něj 400 000 franků na transplantaci srdce. Peníze uloupí boháčům pracujícím ve společnosti provádějící transplantace.\nYamakasi je reálná skupina sedmi lidí, kteří patří mezi zakladatele parkouru společně s Davidem Bellem, Sebastianem Foucanem a dalšími. Skládá se z Chau Belle Dinh - Baseball, Williams Belle - \"Spider\", Malik Diouf - Lasička, Guylain N'Guba-Boyeke - Rocket, Laurent Piemontesi - Tango, Charles Perriere - Sitting Bull a Yann Hnautra - Zikmu\n"}
{"id": "447539", "url": "https://cs.wikipedia.org/wiki?curid=447539", "title": "Volitelný předmět", "text": "Volitelný předmět\n\nVolitelný předmět je označení pro školní předmět, jejíhož obsah rozšiřuje základní nabídku povinných a povinně volitelných předmětů na školách.\n\nVolitelné předměty na VŠ jsou předměty, který nejsou součástí povinného bloku pro určité studium. Na některých VŠ student jeho absolvováním neplní žádnou povinnost či podmínku k ukončení studia a absolvuje ho čistě ze svého zájmu.U ostatních je určitým způsobem dáno minimum , které je nutné si zvolit během studia. Na dalších, často VOŠ, je studentům, kteří si v daném termínu předmět nezvolí, určen ředitelem školy.\n\nNa gymnáziích v České republice jsou volitelné předměty nabízeny v posledních ročnících jako příprava k maturitě a k specializaci v přípravě na studentem zvolenou vysokou školu.\n\nVolitelné předměty na ZŠ v České republice jsou v nabídce studia od druhého stupně.\n\n"}
{"id": "447543", "url": "https://cs.wikipedia.org/wiki?curid=447543", "title": "Dezső Kosztolányi", "text": "Dezső Kosztolányi\n\nDezső Kosztolányi (29. března 1885 – 3. listopadu 1936) byl maďarský básník, prozaik a překladatel.\n\nNarodil se v  uherském městě Subotica, které mu později posloužilo jako model pro fiktivní město Sárszeg, použité v jeho novelách. Začal studovat v Budapešti a později ve Vídni, kde také začal pracovat jako novinář. Od roku 1908 byl budapešťským zpravodajem.\n\nV roce 1907 vydal první básnickou sbírku \"Mezi čtyřmi zdmi\", v roce 1910 druhou, \"Nářky chudého dítěte\", která byla velmi úspěšná. Od té doby vydal obrovské množství novel (např. svazek \"Kornél Esti\", 1933) i básnických sbírek, téměř jednu knihu ročně.\n\nOd roku 1908 přispíval do časopisu \"Nyugat\" (Západ) svými básněmi. Zemřel v roce 1936 na rakovinu. Mimo své vlastní dílo byl velmi plodným překladatelem, zejména z angličtiny. Do maďarštiny přeložil například Romea a Julii, Alenku v říši divů či Kiplingovu báseň Když. Překládal také básně Rainera Maria Rilkeho a Paula Valéryho. Antologie překladů: \"Moderní básníci\" (1913), \"Čínské a japonské básně\" (1931).\n\n"}
{"id": "447544", "url": "https://cs.wikipedia.org/wiki?curid=447544", "title": "Trojmostí", "text": "Trojmostí\n\nTrojmostí (slovinsky \"Tromostovje\") je jedním ze symbolů Lublaně, hlavního města Slovinska. Jde o trojici mostů překlenující řeku Lublaňku v historickém centru města.\n\nExistují zmínky o dřevěném mostu, nacházejícím se v místech dnešního Trojmostí, nazývaném Starý most (\"Stari most\") z roku 1280. Dřevěný most byl obnoven po požáru v roce 1657. V roce 1842 byl nahrazen novým mostem, navrženým Giovannim Piccem, italským architektem, byl pojmenován Nemocniční most (\"Špitalski most\"), oficiálně Franzův most (\"Frančev most\") na oslavu arcivévody Františka Karla Rakouského.\n\nTento kamenný obloukový most je hlavní částí současného Trojmostí. V roce 1929 přidal slovinský architekt Jože Plečnik po jednom pěším mostu na obě strany a účinně tak zlepšil průchodnost po mostě. Tato přestavba byla dokončena v roce 1932.\n\nModel mostu stojí v parku Mini-Europe v Bruselu.\n"}
{"id": "447546", "url": "https://cs.wikipedia.org/wiki?curid=447546", "title": "František Filip (spisovatel)", "text": "František Filip (spisovatel)\n\nFrantišek Filip (20. února 1904 Jamné nad Orlicí – 19. února 1957 Brno), známý pod přezdívkou Bezruký Frantík, byl český tělesně postižený spisovatel.\n\nNarodil se v Orlických horách v obci Jamné nad Orlicí jako syn Štěpána a Mariany Filipových. Narodil se bez obou horních končetin a byl svým okolím považován za chudáčka. Měl však štěstí na lidi, kteří mu pomohli prožít svůj život co nejlépe. Řídící učitel Cita v jamenské škole ve spolupráci s tamním lékařem a školním radou vymyslel školní lavici, v níž se mohl František naučit psát nohama. Podobala se dřevěnému bobu s kulatým sedátkem jako u piána, v úrovni nohou byla jakoby velká rozevřená kniha. Lavice je dnes uložena na místním obecním úřadě. Patřil mezi první chovance Jedličkova a posléze Bakulova ústavu. Rychle se sžil s prostředím ústavu i s kolektivem postižených dětí. Jeho přísný a náročný učitel pan Bakule jej motivoval heslem: Chci a proto umím!\n\nFrantišek Filip úspěšně absolvoval obchodní školu, napsal knížku \"Bezruký Frantík píše o sobě\", a je i autorem mnoha novinových článků. Naučil se nohama psát na školní tabuli, pít kávu ze šálku, zapínat si knoflíček u límce košile, plést košíky, štupovat ponožky, psát nohama na psacím stroji, řídit osobní automobil a mnoho dalších činností. Při zájezdu dětí Jedličkova ústavu po Spojených státech překvapoval osobnosti, se kterými se setkal tím, že při setkání si zul botu a podal dotyčnému nohu. Tak učinil i při setkání s prezidentem, který s ledovým klidem jeho končetinu přijal. V USA byl velmi populární, neboť při cestách předváděl své umění cvičených nohou na veřejnosti a tím si získal u Američanů velkou oblibu. Během 1. světové války pomáhal zmrzačeným vojákům při jejich adaptaci do nového života s postižením. Překvapoval svojí vitalitou a psychickým klidem s jakým zvládal, i pro zdravého, složité životní situace. \n\nByl známou postavou první republiky, cestoval po celé republice a ukazoval své umění provádět běžné lidské činnosti jen nohama. Díky své houževnatosti se vymanil osudu strádajícího žebráka a stal se podnikatelem. Po komunistickém převratu v roce 1948 mu byla představení zakázána a žilo se mu pak obtížně. O roce 1948 prohlásil „Pak už jsem nebyl pan podnikatel, ale jenom mrzák.“ Zemřel 19. února 1957 v Brně, těsně před dnem svých 53 narozenin.\n\n„Bezruký Frantík“ je zmíněn ve filmu \"Jak svět přichází o básníky\" postavou starého Valeriána (František Filipovský).\n\nV roce 2019 pražské Divadlo Pod Palmovkou uvedlo hru Tomáše Dianišky \"Bezruký Frantík\" inspirovánu životem Františka Filipa.\n\n"}
{"id": "447548", "url": "https://cs.wikipedia.org/wiki?curid=447548", "title": "Prešerenovo náměstí", "text": "Prešerenovo náměstí\n\nPrešerenovo náměstí () je hlavní náměstí v Lublani, hlavním městě Slovinska. Socha slovinského básníka France Prešerena s múzou stojí ve středu náměstí. Tváře sochy směřují k oknu, kde se Prešernova múza zrodila k životu. Na této budově je také malá socha. Na severní straně stojí barokní Františkánský kostel Zvěstování Panny Marie. \nJeden z hlavních nákupních bulvárů Lublaně, Čopova ulice, která vévodí severozápadní části náměstí, vás zavede k obchodnímu centru Nama. Na jižní straně teče řeka Lublanice, kterou lze překonat nejznámějším mostem ve městě, Trojmostím (), vytvořené v roce 1929 Jožem Plečnikem. Stavba Lublaňské centrální lékárny se nachází na jihu, zatímco Wolfova ulice () vás dovede ke Kongresovému náměstí \"() na západě.\n\nNa náměstí byl zakázán vjezd aut od 1. 9. 2007.\n\n"}
{"id": "447552", "url": "https://cs.wikipedia.org/wiki?curid=447552", "title": "Henri Charrière", "text": "Henri Charrière\n\nHenri Charrière (známý pod přezdívkou Papillon – Motýlek, 16. listopadu 1906 – 29. července 1973) byl Francouz usvědčený za vraždu (sám ale tvrdil, že je nevinen) a odsouzený k nuceným pracím ve Francouzské Guyaně, odkud utekl a žil ve Venezuele. Známým se stal především proto, že svůj útěk zaznamenal v autobiografickém románu Motýlek, který se stal bestsellerem, přestože je často zpochybňována jeho autenticita.\n\nNarodil se ve městě Ardèche. Jeho matka zemřela, když mu bylo deset let. V roce 1923 vstoupil do vojenského námořnictva, kde sloužil dva roky. Později se stal členem pařížského podsvětí, oženil se a měl dceru. 26. října 1931 byl za vraždu pasáka, známého jako malý Roland, odsouzen k doživotnímu vězení a deseti letům nucených prací (celý život tvrdil, že byl odsouzen neprávem). Po krátkém uvěznění byl deportován na Francouzskou Guyanu, odkud 29. listopadu 1933 s dvěma spoluvězni uprchl do Kolumbie, kde byl znovu chycen a uvězněn. Měl být znovu vydán Francii, podařilo se mu ale utéci na území indiánských kmenů, kde prožil několik měsíců. Musel odsud ale odejít, v Santa Marta byl v roce 1934 znovu zatčen a vydán do Francie. Byli opět uvězněni a odsouzeni ke dvěma letům na samotce. Po propuštění do běžného vězeňského režimu a jednom dalším neúspěšném pokusu se mu konečně v roce 1945 podařilo utéci do Venezuely. Uplaval na pytli kokosových ořechů, jeho společník se při tomto pokusu utopil. Ve Venezuele se usadil, otevřel si restauraci, oženil se s ženou jménem Rita a stal se místní celebritou. Své vzpomínky vtělil do dvou autobiografických románů, \"Motýlek\" (1969) a \"Banco\" (1970). Motýlek se stal bestsellerem, byl dokonce zfilmován (1973, režie Franklin Schaffner, v hlavní roli Steve McQueen). Zemřel v roce 1973 v Madridu na rakovinu.\n\nCharrièrův Motýlek (Papillon), popisující jednoduchým dobrodružným stylem vězeňské zážitky a nezdařené úniky v letech 1931-1945, byl velmi úspěšný, jen ve Francii se prodalo více než 1 500 000 výtisků. Záhy byl přeložen i do češtiny Sergejem Machoninem (1971). Název je odvozen od autorovy přezdívky a přezdívka od tetování v podobě motýla, které měl Charrière na hrudníku. Na úspěch románu navázal později románem \"Banco\" (česky 1981), v němž popsal své zkušenosti z Venezuely.\n\nUž za Charrièrova života byla autenticita Motýlka předmětem pochybností. Zdá se, že do svého vlastního příběhu zapojil Charriére také historky svých spoluvězňů, z velké části smyšlené. V roce 2005 se dokonce přihlásil jakýsi Charles Brunier, Charrièrův spoluvězeň, který tvrdil, že skutečným Motýlkem je on, čemuž nasvědčují mnohé okolnosti včetně tetování motýla (které měl ovšem Charrière také). Rozhodně je ale Motýlek přes svou velkou působivost a oblibu jen volným a literárně silně upraveným zpracováním autorova života a ne jeho přesným záznamem.\n\n"}
{"id": "447557", "url": "https://cs.wikipedia.org/wiki?curid=447557", "title": "Alma Redemptoris Mater", "text": "Alma Redemptoris Mater\n\nAlma Redemptoris Mater (doslova \"Životodárná matko spasitele\") je katolický církevní hymnus. Jde o jednu ze čtyř mariánských antifon. Za jejího autora je pokládán středověký básník Heřman z Reichenau. Modlitba, oslavující v básnických obrazech Pannu Marii, je psána v pravidelných časoměrných hexametrech, což je ve středověké poesii poměrně neobvyklé. \n\nJejí latinský text zní: \"Alma Redemptoris Mater, quae pervia caeli porta manes, et stella maris, succurre cadenti surgere qui curat, populo: tu quae genuisti, natura mirante, tuum sanctum genitorem, Virgo prius ac posterius, Gabrielis ab ore sumens illud Ave, peccatorum miserere.\"\n\nOficiální liturgický překlad do češtiny zní takto: \"Slavná Matko Spasitele, bráno nebes, hvězdo mořská, na pomoc přijď svému lidu, který touží povstat z hříchu. Přijalas zvěst Gabriela, porodilas svého Tvůrce, pannou jsi být nepřestala - celý vesmír nad tím žasne. Smiluj se nad hříšným světem.\" \n\nModlitba byla mnohokrát zhudebněna a je využívána při celé řadě liturgických příležitostí. V římskokatolickém breviáři je uvedena jako jedna z antifon, které je možné zpívat nebo recitovat na závěr kompletáře, stejně jako \"Salve Regina\" téhož básníka.\n\n"}
{"id": "447562", "url": "https://cs.wikipedia.org/wiki?curid=447562", "title": "Frigideira", "text": "Frigideira\n\nFrigideira (portugalský výraz pro kuchyňskou pánev) je brazilský perkusní hudební nástroj. Sestává z malé litinové pánvičky, do které se v rychlém tempu tluče dřevěnou nebo kovovou paličkou. Původně šlo o improvizovaný nástroj, dnes jsou ale frigideiry vyráběny konkrétně pro hudební využití, a to i ve zdvojené podobě. \n\nPři úderu vydává frigideira pronikavý cinkavý zvuk. Technika hry je kombinací hry na tamburínu a triangl, u zdvojené varianty pak zase připomíná hru na agogô. Používá se v sambových kapelách.\n"}
{"id": "447570", "url": "https://cs.wikipedia.org/wiki?curid=447570", "title": "Sudoměř (Čejetice)", "text": "Sudoměř (Čejetice)\n\nSudoměř (katastrální území \"Sudoměř u Čejetic\", vlaková zastávka \"Sudoměř u Písku\") je vesnice ležící 10 km východně od města Strakonice v Jihočeském kraji. Spadá pod obec Čejetice. V roce 2011 zde trvale žilo 74 obyvatel. Nedaleko Sudoměře se nachází archeologické naleziště ze střední doby kamenné (10 000 – 4 000 let př. n. l.).\n\nPrvní písemná zmínka o vesnici pochází z roku 1318.\n\nNedaleko Sudoměře, u rybníka Škaredý, se 25. března 1420 odehrála bitva u Sudoměře. Bylo tu vojsko Jana Žižky z Trocnova, které údajně mělo jen 400 mužů a žen proti dvoutisícové křižácké přesile. Královské vojsko pronásledovalo husity, kteří se zastavili na hrázi mezi napuštěným a vypuštěným rybníkem. Královské vojsko se k nim začalo blížit přes vypuštěný rybník, ale protože na sobě vojáci měli těžká brnění a těžké zbraně, začali se bořit do bláta. Pak už stačilo, aby husité, kteří byli lehcí a nepropadali se, dobili vojáky svými zbraněmi. Připomínkou této bitvy je 16 metrů vysoký pomník Jana Žižky sestavený z kamenných kvádrů na místě bitvy, který vytvořil Emanuel Julian Kodet za pomoci stavitele Františka Kulíře v roce 1925.\n\nNa severozápadním okraji vesnice se v prostoru usedlosti čp. 15 dochovaly pozůstatky sudoměřské tvrze, ze které pochází rod Řepických ze Sudoměře. Na západním okraji vesnice se nacházely památkově chráněné sejpy po rýžování zlata, ale byly zničeny orbou ve druhé polovině dvacátého století.\n\n"}
{"id": "447571", "url": "https://cs.wikipedia.org/wiki?curid=447571", "title": "Čopova ulice", "text": "Čopova ulice\n\nČopova ulice \"(slovinsky Čopova ulica)\" je hlavní třída v centru Lublaně, Slovinsko. Ulice vede od Operního domu na centrální Prešerenovo náměstí, a nachází se v ní mnoho barů a obchodů včetně prvního slovinského McDonaldu. Je to pěší třída, a je považována za hlavní promenádu města.\n\nUlice je pojmenována po Matijovi Čopovi, který byl na začátku 19. století významnou osobností literárního života a blízkým přítelem básníka France Prešerena. Dříve byla ulice známa jako Slonova ulice \"(slovinsky Slonova ulica)\", jako památka na prvního slona přítomného v městě od dob Římské říše.\nDar osmanského sultána, zvíře bylo přepravováno v doprovodu císaře Maxmiliána II. na své cestě zpět ze Španělska do Německa, a bylo ustájené na místě, kde je dnes horní část ulice v roce 1550 a nyní na tomto místě stojí hotel Slon. Později v 19.století, změnila na Prešerova ulice (slovinsky \"Prešernova ulica\") v roce 1945, byla přejmenována na Čopova ulice, jako součást velkého přejmenovávání ulic a náměstí v Lublani poválečnou správou.\n"}
{"id": "447572", "url": "https://cs.wikipedia.org/wiki?curid=447572", "title": "Pierre-Louis Lions", "text": "Pierre-Louis Lions\n\nPierre-Louis Lions (* 11. srpna 1956 v Grasse) je francouzský matematik. Jeho otcem byl Jacques-Louis Lions, matematik, v té době profesor na Univerzitě v Nancy, který se posléze stal mimo jiné prezidentem Mezinárodní matematické unie (IMU). Doktorát obdržel na Univerzitě Pierra a Marie Curie v roce 1979.\n\nStuduje teorii nelineárních parciálních diferenciálních rovnic a za svou práci v této oblasti obdržel v roce 1994 Fieldsovu medaili. Lions byl první, kdo podal úplné řešení Boltzmannovy rovnice s důkazem. V současnosti má pozici profesora na nejslavnějších a nejprestižnějších francouzských vědeckých institucích - na Collège de France, École Polytechnique a Université Paris 9.\n\nVe svém článku \"Viscosity solutions of Hamilton-Jacobi equations\" (1983) napsaném s Michaelem Crandallem zavedl pojem viskózního řešení, což mělo velký vliv na teorii parciálních diferenciálních rovnic.\n\nV dubnu 2009 měl dvě přednášky v Praze, jednu na půdě matematicko-fyzikální fakulty a jednu na půdě matematického ústavu Akademie věd.\n\n"}
{"id": "447577", "url": "https://cs.wikipedia.org/wiki?curid=447577", "title": "L. Patrick Gray", "text": "L. Patrick Gray\n\nL. Patrick Gray (18. červenec 1916, St. Louis, Montana – 6. červenec 2005) byl od 3. května 1972 do 30. dubna 1973 prozatímním ředitelem FBI.\n\nRoku 1940 absolvoval akademii v Annapolisu, po studiu práv se účastnil volebních kampaní Richarda Nixona v letech 1960 a 1968 Poté vstoupil do jeho administrativy a od roku 1969 byl zástupcem Ministra spravedlnosti USA.\n\nPří svědeckém výslechu doznal, že dal štábu Bílého domu záznamy o aféře Watergate a jiné na žádost prezidentových poradců Johna D. Ehrlichmana a Johna W. Deana zničil. Richard Nixon jeho kandidaturu na ředitele FBI stáhl 5. dubna 1973 a Gray 27. dubna rezignoval na post prozatímního ředitele FBI. Gray nebyl obviněn ze žádného trestného činu v souvislosti s aférou Watergate.\n"}
{"id": "447579", "url": "https://cs.wikipedia.org/wiki?curid=447579", "title": "Elements, Pt. 2", "text": "Elements, Pt. 2\n\nElements, Pt. 2 je album finské power metalové skupiny Stratovarius.\n\n\nPřes Stratoshop byla také vydána limitovaná 2CD edice a obsahovala:\n\n\n"}
{"id": "447589", "url": "https://cs.wikipedia.org/wiki?curid=447589", "title": "Tiete", "text": "Tiete\n\nTiete ( ) je řeka na jihovýchodě Brazílie. Protéká státem São Paulo. Je 1120 km dlouhá. Povodí má rozlohu 71 900 km².\n\nPramení na severozápadních svazích pohoří Serra do Mar a teče Brazilskou vysočinou, kde vytváří mnoho peřejí a před ústím vodopád Itapura o výšce 22 m. Je levým přítokem řeky Paraná.\n\nPrůměrný průtok vody na dolním toku činí 620 m³/s. V létě dochází k povodním.\n\nV horní části povodí byly vybudovány vodní elektrárny a přehradní nádrže. Na horním toku řeky leží město São Paulo.\n"}
{"id": "447590", "url": "https://cs.wikipedia.org/wiki?curid=447590", "title": "Pedro se vrací", "text": "Pedro se vrací\n\nPedro se vrací je studiové album skupiny Wohnout z roku 2002. Autorem obalu je Martin Mišík.\n\n"}
{"id": "447591", "url": "https://cs.wikipedia.org/wiki?curid=447591", "title": "Lublaňský hrad", "text": "Lublaňský hrad\n\nLublaňský hrad () je středověký hrad na Hradním kopci v Lublani, hlavním městě Slovinska.\n\nPodle archeologických nálezů oblast současného hradu je osídlená nepřetržitě od roku 1200 př. n. l., kdy byla poprvé osídlena a později bylo vybudováno opevnění. Hrad byl poprvé zmíněn v roce 1144 jako sídelní místo vévody Korutanského. V 15. století byl hrad rozšířen kompletními hradbami a věžemi u vstupu, kde byl umístěn padací most. V tomto období byla také postavena kaple. V 16. a 17. století byly postupně postaveny další objekty.\n\nProtože nebyl hrad v další době sídlem vladaře ani žádného jiného důležitého šlechtice a protože nebylo opevnění v této oblasti zapotřebí, začal hrad ztrácet na významu. Náklady na údržbu byly tak vysoké, že hrad postupně začal chátrat.\n\nV 19. století byl hrad přestavěn. Částečně jako vězení a částečně jako vojenská pevnost, což snížilo jeho popularitu mezi obyvatelstvem. V roce 1905 byl hrad odkoupen lublaňskou městskou správou, která ho následně obývala až do poloviny 60. let 20. století, kdy začaly přípravy na rekonstrukci hradu.\n\nNa konci 60. let začaly práce na dlouhé a rozsáhlé rekonstrukci. Celá rekonstrukce trvala více než 35 let. V 90. letech 20. století se hrad začal využívat jako místo pro pořádání svateb a kulturních akcí.\n\nLanová dráha na Lublaňský hrad, postavená v roce 2006, byla uvedena do provozu v roce 2007.\n\nNa kopci je zároveň umístěn pomník Rolnických povstání v letech 1515 a 1573.\n\nPozůstatky opevnění na Hradním kopci byly přestavěny na promenádu nazvanou Šance (slovinsky \"Šance\"). Autorem návrhu byl slovinský architekt Jože Plečnik.\n"}
{"id": "447594", "url": "https://cs.wikipedia.org/wiki?curid=447594", "title": "Magdalena Bičíková", "text": "Magdalena Bičíková\n\nMagdalena Bičíková (* 17. listopadu 1968, Praha, Československo) je česká PR manažerka a tisková mluvčí.\n\nV dětství hrála v řadě televizních pohádek a filmů. Moderovala dětský televizní pořad Rozmarýnek, který střídavě uváděla se Štěpánkou Haničincovou. Vystudovala Gymnázium Na Zatlance a následně žurnalistiku na Karlově univerzitě a později i filmovou vědu na FFUK. Psala filmové recenze, rozhovory a reportáže do novin a časopisu Cinema a Kinorevue, později propagovala české filmy Kolja, Pelíšky, Tmavomodrý svět, Výlet a další.\n\nOd roku 2002 do roku 2012 byla mluvčí a PR manažerkou Letních shakespearovských slavností, které patří k největším open-air divadelním přehlídkám v Evropě. Jako PR specialistka nyní organizuje mediální tréninky a kurzy komunikace a stará se o publicitu mnoha firem a institucí, mj. třeba Švandova divadla v Praze. Téměř dvacet let působila také jako programová poradkyně MFF Karlovy Vary.\n\n\n"}
{"id": "447602", "url": "https://cs.wikipedia.org/wiki?curid=447602", "title": "Šarif Ahmed", "text": "Šarif Ahmed\n\nŠarif Ahmed (25. červenec 1964 (Chabila, Somálsko) (Somálsky : Sheekh Shariif Sheekh, Arabsky :الشيخ شريف شيخ أحمد) je somálský politik, mluvčí parlamentu v Alliance for the Re-liberation of Somalia (ARS) v Somálsku a byl prezidentem v letech 2009 až do roku 2012. Narodil se v somálském městě Chabila roku 1964.\n"}
{"id": "447604", "url": "https://cs.wikipedia.org/wiki?curid=447604", "title": "České art deco", "text": "České art deco\n\nČeské art deco, styl Legiobanky, národní styl, národní dekorativismus, obloučkový kubismus, rondokubismus nebo třetí kubistický styl je řada pojmů užívaných pro označení vyhraněného stylu architektury a užitého umění existujícího především během první republiky v Československu, které postupně vznikaly během 20. století v pracích historiků umění. V počátcích byl tento svébytný styl naprosto opomíjen. První – negativní – reakce pocházejí od funkcionalistických historiků umění, kteří tímto směrem pohrdali, obdobně jako kubismem. K určité rehabilitaci docházelo od 50. let. V 90. letech dochází k snaze umístit tento specificky český styl do evropského kontextu art deco.\n\n\n\n\n\n\n\n\n"}
{"id": "447607", "url": "https://cs.wikipedia.org/wiki?curid=447607", "title": "Vepříkovský potok", "text": "Vepříkovský potok\n\nVepříkovský potok je pravostranný přítok říčky Sázavky v okrese Havlíčkův Brod v Kraji Vysočina. Délka jeho toku činí 4,3 km. Plocha povodí měří 7,2 km².\n\nPotok pramení u silnice mezi obcemi Vepříkov a Nejepín v nadmořské výšce okolo 530 m. Nejprve jeho tok protéká lesem na severozápad. V tomto úseku napájí \"Lesní rybník\" (2,0 ha). Po opuštění lesa se potok obrací k jihozápadu, protéká Vepříkovem, kde napájí tři menší rybníky. Pod Vepříkovem vzdouvá jeho hladinu \"Trněný rybník\" (4,6 ha), pod nímž přijímá zprava svůj největší přítok, který se nazývá \"Jedlina\". Pod tímto soutokem vtéká do přírodní rezervace Havranka, kde se nad Jiříkovským rybníkem v nadmořské výšce 483 m vlévá zprava do říčky Sázavky na jejím 25,6 říčním kilometru, která je na horním toku nad Haberským rybníkem známá spíše jako \"Jiříkovský potok\".\n\n\nOstatní přítoky jsou krátké a bezejmenné.\n"}
{"id": "447610", "url": "https://cs.wikipedia.org/wiki?curid=447610", "title": "Vlissingen", "text": "Vlissingen\n\nVlissingen () je město a okres v jihozápadním Nizozemsku v provincii Zeeland, které leží na severní straně ústí západního ramene řeky Šeldy (Westerschelde) na poloostrově Walcheren. Díky své strategické poloze mezi Šeldou a Severním mořem byl Vlissingen po staletí důležitým přístavem. městská práva získal v roce 1315.\n\nV 17. století byl Vlissingen hlavním přístavem nizozemské Východoindické společnosti.\n\nVlissingen je znám zejména svými doky, v nichž byla postavena řada lodí Nizozemského královského námořnictva (\"Koninklijke Marine\").\n\nMěsto má asi 33 tisíc obyvatel. Stejnojmenný okres čítá 44 732 obyvatel (31. prosince 2008, zdroj: CBS) a rozlohu 344,98 km², z čehož 310,84 km² je voda.\n\nK městu Vlissingen patří místa Oost-Souburg (10 500 obyvatel), West-Souburg (1 000 obyvatel) a Ritthem (500 obyvatel), přičemž Oost- a West-Souburg můžeme již počítat jako čtvrti města Vlissingen.\n\nPůvod jména Vlissingen pochází pravděpodpobně ze slova \"fles\" (láhev), která hraje určitou úlohu ve všech teoriích vysvětlujících původ jména tohoto města a v současnosti může být též viděna i v jeho znaku. Vlissingen má městská práva od roku 1315.\n\nPojmenování Vlissingen je možné potkat i v New Yorku (Novém Amsterdamu, Nieuw Amsterdam) pod pojmenováním 'Flushing'; což je anglický překlad jména Vlissingen. Další pojmenování pro Vlissingen jsou Flesinga (španělsky), Flessinga (italsky), Flessingue (francouzsky), Fúlìxīnēn (čínsky) a Vurishingen (japonsky).\n\nPrvní zmínka o Vlissingenu pochází z roku 620. Jednalo se o osadu nacházející se v místech současné ulice Badhuisstraat a Koudekerseweg. Samotné město Vlissingen vzniklo vlastně díky holandskému hraběti Florisi V., jehož přáním bylo postavit přístavy na jihu Walcheren. K výstavbě přístavů Voorhaven (Přední přístav), Koopmanshaven (Kupecký přístav - současný Bellamypark) a Achterhaven (Zadní přístav - dnešní ulice Spuistraat) došlo krátce po jeho smrti v roce 1296 pod vládou Viléma III. Kolem těchto přístavů vzniklo současné město Vlissingen.\n\nZa dobu své historie byl Vlissingen v rukách různých mocností:\n\nBěhem osmdesátileté války bylo město ve španělských rukách. Vlissingen se stal 6. dubna 1572 druhým městem po Brielle, které se osvobodilo od španělské nadvlády. Na rozdíl od Brielle nebyl Vlissingen osvobozen za pomoci Gézů, ale vlastními obyvateli. V roce 1585 bylo město obsazeno angličany: královna Alžběta ho získala jako zástavu, společně s Oostende, Brielle a pevností Fort Rammekens, výměnou za vojenskou a finanční pomoc v boji proti Španělsku. V roce 1616 se území města dostalo zpět do rukou Spojených provincií nizozemských. Ještě předtím, než Napoleon připojil Nizozemí k Francii, byl Vlissingen nějaký čas pod vládou Francie díky dohodě z Fontainbleau z listopadu 1807.\n\n10. května 1940 vpadla německá vojska do Nizozemí. Země byla tímto útokem zaskočena. Ani Vlissingen nebyl této válečné mašinerie ušetřen. Vlissingenský přístav a námořní zázemí se staly nejdůležitějším cílem nacistů. Vojenské letiště Souburg bylo 10. května 1940 v 16:30 napadeno třemi Messerschmitty 110. V neděli 12. května 1940 bylo poprvé bombardováno centrum Vlissingenu a prostory přístavu. Bylo sestřeleno jedno letadlo Messerschmitt 110, následkem čehož byla těžce poškozeno vlissingenské vlakové nádraží.\nNa jaře 1944 bylo jasné, že spojenci podniknou invazi do západní Evropy. Nikdo ale netušil, kde přesně k této akci dojde.\n\nZápadní Šelda byla zaminována. Na plážích ležely miny a bezpočet zátarasů znemožňujících vylodění. V dunách operovaly nacistické jednotky ovládající ústí celé Šeldy. Město bylo obehnáno protitankovým příkopem. Strategický cíl Vlissingen byl během druhé světové války nejvíce bombardovaným městem Nizozemí.\n7. října 1944 došlo k bombardování hráze Nolledijk. Výsledkem byla 20 metrová průrva v hrázi. V téže době byl proveden útok také na hráz u Rammekens. Výsledkem byla další díra - tentokrát 400 metrová. Osvobození Vlissingenu spojenci bylo součástí plánu na osvobození Walcheren, konkrétně jeho prvního bodu - operace Infatuate I. - vylodění ve Vlissingenu z Breskens. 1. listopadu 1944 v 4:45 začalo dělostřelecké bombardování Vlissingenu. Za další hodinu pak následoval první útok na svahu hráze u větrného mlýna Oranjemolen. Druhá pozemní jednotka vyrazila východně a obsadila Scheldeterrein. Dobývání zbytku města se dařilo díky mnoha odstřelovačům jen ulice po ulici. 2. listopadu 1944 se pokračovalo v bojích. Na sklonku dne zůstala aktivní ještě dvě ohniska odporu - hotel Britannia a prostor přístavu. 3. listopadu 1944 byl hotel dobyt skotskými jednotkami z 7. a 9. praporu Royal Scots. V sklepním bunkru byl nalezen německý velitel Reinhardt. Vlissingen byl tímto definitivně osvobozen.\n\nV třicátých letech 20. století chtěl primátor města C.A. van Woelderen ekonomicky zvednout město za pomocí třech \"pilířů\" - turismu, přístavu a průmyslu. Městské přístavy byly zvětšeny a Vlissingen byl povýšen na lázeňské město. Byla zřízena lázeňská pláž a vycházkové molo. Molo bylo zničeno na konci druhé světové války německými okupanty, kteří chtěli zamezit vylodění spojenců.\n\nJe plán pro rozšíření centra do míst bývalých loděnic \"De Schelde\". Pozemek o velikosti asi 35 hektarů byl využíván loděnicemi a je po 120 letech opuštěn.\n\nPůvodně byl projekt pojmenován Dokkershaven, ale kvůli odporu veřejnosti byl překřtěn na Scheldekwartier.\n\nVe vnitřním přístavu je umístěn rybí trh. Zároveň je domovským přístavem arnemuidských a vlissingenských rybářských lodí.\nVlissingen má tři sesterská města:\n\n\nVlissingen je jedno ze sedmnácti měst a vesnic provincie Zeeland s chráněným historickým vzezřením. V letních měsících chodí po bulvárech, pláži De Nolle a po lázeňské pláži mnoho turistů a obyvatel města. Na jižním cípu stojí větrné varhany, jež sestávají z bambusových píšťal s řadou různých otvorů, které při silném větru hrají.\n\nVe starém centru města je asi 300 pamětihodných staveb, díky čemuž je město v Nizozemsku na třicátém místě v počtu památek. Vzhledem ke své poloze u západní Šeldy (Westerschelde) a husté lodní dopravě má Vlissingen námořní charakter. Hra vody a větru se stará o to, že každý den je počasí ve městě jiné.\n\n\n\nVedle základních a středních škol je zde střední odborná škola ROC Zeeland a vysoká odborná škola Hogeschool Zeeland. ROC a Hogeschool Zeeland jsou situovány v školské zóně. Existují plány na vytvoření kampusu Vlissingen-Městský přístav, kde by docházelo ke spolupráci Hogeschool Zeeland/ROC Zeeland a zde působících firem.\n\nNa bulváru stojí škola námořní dopravy, která vyučuje námořnictví na úrovni vyšší i střední. Stará budova má bohatou historii a během let vychovala spoustu námořních specialistů.\n\nVlissingen je konečnou stanicí tzv. zeelandské linky (Zeeuwse Lijn). Město má dvě zastávky - stanici Vlissingen Souburg a Vlissingen. Na obou stanicích zastavují jak osobní vlaky, tak vlaky intercity. V minulosti zde byly také rozličné tramvajové linky, mimo jiné mezi Vlissingenem a Middelburgem.\n\nSilnice A58 nabízí spojení s městem Goes a Bergen op Zoom.\n\nVeolia Transport Fast Ferries obstarává námořní dopravu pro cyklisty a pěší mezi městy Vlissingen a Breskens. Od otevření tunelu pod západní Šeldou v dubnu 2003 už neprovádí přepravu automobilů.\n\nMezi lety 1875 a 1939 a mezi lety 1974 a 1994 byla mezi městem a Anglií pravidelná denní osobní a nákladní přeprava. Od roku 1875 do roku 1939 včetně byla provozována firmou Stoomvaart Maatschappij Zeeland (SMZ) do měst Sheerness, Queenborough, Folkestone a Harwich. Z důvodu vypuknutí druhé světové války bylo spojení přerušeno. Po válce nemohlo být obnoveno vzhledem k těžkému poškození přístavu a tak byla linka přesunuta do Hoek van Holland. Od roku 1974 do roku 1994 provozovala společnost Olau Line dopravu mezi Vlissingenem a Sheerness. Kvůli ekonomické recesi v Anglii a rostoucí konkurenci bylo spojení 15. května 1994 zrušeno.\n\nAutobusová doprava ve Vlissingenu je zajišťována přepravcem Connexxion. Nejdůležitější zastávkou je Betje Wolffplein (Centrum). Frekventovanými zastávkami jsou také Ziekenhuis Walcheren (Nemocnice Walcheren), Prins Hendrikweg (Ulice Prince Hendrika) a zastávka Fast-Ferry/Station. Vlissingen obsluhujíc následující linky:\n\nVlissingen je od pradávna přístavním městem. Přístavy byly postupem času pomalu přesunuty na východ od města. Nejprve byly ve městě jen přístavy. V devatenáctém století byl postaven vnější přístav a za zdymadly, společně s kanálem skrz poloostrov Walcheren i první a druhý vnitřní přístav. Mezi lety 1961 a 1964 byl díky přehrazení Zuid-Sloe realizován přístav a průmyslová zóna Vlissingen-východ (Vlissingen-Oost), také často pojmenovávána jako Sloegebied. Vlissingen je třetím přístavem Nizozemí. V přístavu Vlissingen se po Rotterdamu a Amsterdamu přepraví nejvíce zboží. Jeho objem (přívoz + odvoz) byl v roce 2007 téměř 19 milionů tun.\n\nMěstem prochází evropská pěší cesta E9, v těchto místech nazývaná také North Sea Trail. E9 probíhá podél pobřeží, od Portugalska nahoru až k baltským státům.\n\nRočně je pořádán Sdružením šachu Walcheren vysoké školy Zeeland turnaj. Jedná se o mezinárodně obsazený šachový turnaj. V roce 2008 se ho účastnilo 249 šachistů.\nVe městě leží také rozličná sportovní hřiště a fotbalový klub a klub pozemního hokeje. Ve spolupráci s městem Middelburg byl vytvořen u Vrijburgu sportovní areál, kde leží městské oblastní koupaliště.\n\n\nPoslední volby se konaly 3. března 2010. 27 křesel bylo rozděleno mezi deset politických stran.\n\n\n\nOkresy Middelburg a Vlissingen tvoří společně malou aglomeraci čítající 90 tisíc obyvatel.\n\n\"Topografická mapa Vlissingenu, 2010-2011. Pro zvětšení klikněte na její obrázek.\"\n\n"}
{"id": "447614", "url": "https://cs.wikipedia.org/wiki?curid=447614", "title": "Tapajós", "text": "Tapajós\n\nTapajós ( ) je řeka v Jižní Americe v Brazílii ve státech Mato Grosso a Pará. Je přibližně 2200 km dlouhá. Povodí má rozlohu přibližně 487 000 km².\n\nVzniká soutokem řek Juruena a Telis Piris ou San Manuel, které pramení na vysočině Serra dos Parecis a protékají západní částí Brazilské vysočiny, kde vytvářejí peřeje a vodopády. Po soutoku zdrojnic řeka protéká Amazonskou nížinou, kde také vytváří peřeje a vodopády. Na dolním toku činí šířka koryta 15 km. Ústí zprava do Amazonky.\n\nZdrojem vody jsou především dešťové srážky. Průměrný průtok vody činí 15 500 m³/s. K nejvyššímu vzestupu hladiny, který dosahuje 7 až 8 m, dochází v období od listopadu do března. Od května do října je v řece málo vody.\n\nVodní doprava je možná od města São Luís do Tapajós k ústí v délce 300 km.\n"}
{"id": "447615", "url": "https://cs.wikipedia.org/wiki?curid=447615", "title": "Dalkovice", "text": "Dalkovice\n\nDalkovice je vesnice v okrese Benešov, část města Trhový Štěpánov. Leží pod severním svahem Paseky v údolí v nadmořské výšce 387 metrů. Vsí protéká Dalkovický potok. Pod Dalkovicemi prochází potrubí z nádrže vodní nádrž Švihov.\n\nPrvní zmínka o vsi Dalkovice v historických písemných pramenech byla učiněna v soupise majetků, statků, dávek a platů pražského biskupství. Tento urbář, jehož fragment je uložen v Archivu Národního Muzea, není datován, ale dle editora byl sepsán okolo roku 1295. O Dalkovicích je zde psáno v souvislosti s biskupským panstvím s centrem ve Štěpánově (dnes Trhový Štěpánov): „\"Item in Dalcouicz est una terra,quam tenet siluanus\"“ (biskupství mělo v Dalkovicích „zemi“, resp. půdu, pole, kterou držel hajný – lesník, zřejmě biskupský služebník). Zbytek vsi byl samostatným zbožím vladyckým. Nejstarší známý držitel byl Ješek z Dalkovic roku 1354.\n\nPozději se ves dostala se k vlašimskému panství, od něhož ji bratři Trčkové z Lípy (1548) prodali Zdenkovi Zruckému z Chřenovic. Od té doby patřily Dalkovice k Štěpánovu, později ke hradu Šternberku. Tvrz zpustla a zbyly z ní jen okrouhlé příkopy a náspy.\n\nDalkovice pochází od názvu ves lidí Dálkových. V roce 1295 je název uváděn \"in Dalcowitz\", 1379 \"in Dalkowicz\", 1401 \"in Dalkowytz\", 1544 \"ves Dalkowicze\", 1654 \"Dalkowicze\".\n\nV roce 1848 měly Dalkovice 322 obyvatel, v roce 1930 již 241 obyvatel, v roce 1980 jen 127. K 31. 12. 2012 měla osada Dalkovice 67 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nMokřadní louky s prstnatci májovými a vachtou.\n\nPrstnatec májový (\"Dactylorhiza majalis\", synonyma \"Orchis majalis\", \"Dactylorchis latifolia\", \"Orchis latifolia\") je ohrožený druh  vstavačovitých rostlin patřící mezi byliny rostoucí na území Česka.\n\nVachta trojlistá (\"Menyanthes trifoliata\", latinské \"Menyanthés\" bývá odvozováno z řeckého \"menýein\" – odhaliti se, ukazovati se, a \"anthos\" – květina, zřejmě pro nápadné květy) je bíle kvetoucí pionýrská rostlina  z čeledi hořcovité, jediná z rodu vachta. Dosahuje výšky 15–30 cm. V ČR je chráněna zákonem. Lidový název je hořký jetel (díky hořké chuti a listům, které tvarem připomínají právě listy jetele).\n\nLouky sečou ČSOP Vlašim.\n\nSbor dobrovolných hasičů byl v Dalkovicích založen 1. ledna roku 1911 především kvůli požární ochraně. Sbor dobrovolných hasičů v současnosti má celkem 54 členů, z toho 11 žen a 43 mužů.\n\n\n\nÚzemně identifikační registr ČR\n"}
{"id": "447619", "url": "https://cs.wikipedia.org/wiki?curid=447619", "title": "Dana Andrews", "text": "Dana Andrews\n\nDana Andrews (1. ledna 1909, Covington County, Mississippi, USA – 17. prosince 1992, Los Alamitos, Kalifornie) byl americký filmový a divadelní herec. Patřil k předním hollywoodským hvězdám poloviny 20. století. Proslavil se především jako představitel filmů noir a snímků s válečnou tematikou, ale úspěchů dosáhl i ve westernech a romantických rolích.\n\nCarver Dana Andrews se narodil v malé obci Don´t v Mississippi jako třetí z třinácti dětí baptistického pastora Charlese Forresta Andrewse a jeho ženy Annis. V roce 1926 dokončil školu v texaském Huntsville a začal studovat podnikání na Sam Houston State Teacher´s College. V rodině však nebylo peněz nazbyt, proto po dvou letech studium ukončil, našel si místo účetního a přivydělával si jako promítač v kině a řidič dodávky.\n\nV roce 1929 se rozhodl, že se stane filmovým hercem, a s pár dolary v kapse se vydal stopem na dva tisíce kilometrů dlouhou cestu\nz Texasu do Los Angeles. Zde vystřídal několik zaměstnání, mimo jiné pracoval u benzinové pumpy nebo jako řidič autobusu, a po večerech hrál pro místní divadelní společnost. Tady se seznámil se svou první manželkou Janet Murrayovou. V roce 1933 se jim narodil syn David, ale roku 1935 Janet zemřela na zápal plic.\n\nOd roku 1936 vystupoval Andrews v Pasadena Community Playhouse, kde potkal svou druhou manželku Mary Toddovou. Vzali se\nv listopadu 1939 a narodily se jim tři děti.\n\nKoncem roku 1938 uzavřel Andrews kontrakt se studiem Samuela Goldwyna. Od 40. let do poloviny 50. let hrál ve více než čtyřiceti filmech, z nichž některé patří mezi nejúspěšnější hollywoodské produkce všech dob a Andrewse vynesly na vrchol popularity. Vystupoval i na Broadwayi a natáčel dramatizace svých filmových rolí pro rádio. V roce 1952 založil vlastní produkční společnost \"Lawrence Productions\".\n\nV 60. letech se jeho kariéra ocitla na sestupu a Andrews začal podnikat v nemovitostech, čímž získal finanční nezávislost. Dál se však objevoval ve filmech a televizních pořadech,\ni když jen v epizodních rolích. V letech 1963 až 1965 byl předsedou Screen Actor´s Guild. S rodinou žil v Kalifornii, kde také ve věku nedožitých 84 let zemřel.\n\nDana Andrews si pečlivě střežil soukromí a z hollywoodských kolegů měl do jeho rodiny přístup jen málokdo. Rád fotografoval a volný čas trávil na své jachtě. O jeho fenomenální paměti se vyprávějí legendy stejně jako o jeho schopnosti pít celou noc, ráno se dostavit na natáčení a bezchybně odříkat text. Právě problémy s alkoholem se však často uvádějí jako jeden\nz důvodů, proč jeho kariéra v pozdějších letech stagnovala. Sám Andrews vzpomínal, jak chodil pít s Ronaldem Reaganem a Williamem Holdenem – dali si skleničku, pak dvě. Když Andrews objednal třetí, Reagan šel domů, Andrews a Holden zůstali. „A proto se z Reagana stal prezident a z nás alkoholici, “ uzavírá Andrews s typickým sarkasmem. Na rozdíl od Williama Holdena se mu však podařilo závislosti zbavit a v pozdějších letech se angažoval v protialkoholním hnutí.\n\nPo příjezdu do Kalifornie se Andrews s finanční podporou bývalých zaměstnavatelů zapsal na kurzy herectví a operního zpěvu (podle dobových ohlasů měl výborný baryton, který paradoxně ve filmu nikdy nevyužil). Pracoval, aby si vydělal na živobytí a splatil dluhy, bral hodiny šermu, vystřídal několik poradců, kteří s ním probírali jeho role, piloval výslovnost, četbou doháněl zanedbané vzdělání, navštěvoval společenské akce, aby získal potřebné známosti, a absolvoval kamerové zkoušky, po nichž se pravidelně dočkal rady, ať se raději znovu věnuje účetnictví.\n\nOd roku 1936 vystupoval na kalifornské divadelní scéně Pasadena Community Playhouse. Nastudoval zde přes třicet produkcí, zpočátku se objevoval ve vedlejších shakespearovských rolích, první výraznější úspěch sklidil v dramatizaci \"Paths of Glory \" Humphreyho Cobba (1936), kde ztvárnil jednoho z nespravedlivě popravených vojáků. Kritika si nadějného herce povšimla s tím, že „dokázal vystihnout vzdor i syrovou bezmoc [...] inteligentního mladého člověka, který musí důstojně podstoupit nesmyslnou smrt“. Právě tento výkon mu později zajistil roli ve filmu The Ox-Bow Incident.\n\nSvou vůbec první filmovou příležitost dostal na podzim roku 1939 ve snímku Williama Wylera The Westerner s Garym Cooperem v hlavní roli (film přišel do kin až koncem roku 1940). V roce 1941 si zahrál vedlejší postavu ve Fordově adaptaci Caldwellova románu Tobacco Road, následovala jedna z hlavních rolí v Cummingsově Belle Starr (1941), kde se poprvé objevil po boku Gene Tierneyové, a další spolupráce s Garym Cooperem ve snímku Howarda Hawkse Ball of Fire (1941). Zde si zahrál arogantního uhlazeného gangstera, který se s hlavním hrdinou utká o přízeň Barbary Stanwyckové.\n\nV roce 1941 se dočkal charakterní role v prvním Renoirově hollywoodském filmu Swamp Water. Sugestivně nasnímané prostředí floridských bažin, v nichž Renoir na rozdíl od běžných hollywoodských zvyklostí natáčel v reálu, a kvalitní herecké výkony se projevily na kasovním úspěchu filmu. V roce 1943 dostal Andrews příležitost ve westernu The Ox-Bow Incident s Henrym Fondou v hlavní roli. Zahrál si zde jednoho z trojice lynčovaných mužů neprávem obviněných z vraždy a kritika vyzdvihla jeho výkon jako klíčový pro realistické vyznění příběhu. Film obdržel nominaci na Oscara, ale v konečném klání prohrál s Casablankou.\n\nJestliže v předchozím snímku na sebe Andrews upozornil filmovou kritiku, drama The Purple Heart (1944) mu přineslo i široký divácký ohlas. Film, součást hollywoodské válečné propagandy, zpracovává téma amerického náletu na Tokio z dubna 1942. Nesoustředí se však na samotné bombardování, nýbrž se zaměřuje na osud sestřelených letců, kteří skončili v japonském zajetí. Postavou kapitána Rosse si Andrews upevnil pozici představitelů hlavních rolí.\n\nAndrewsovu schopnost pružně měnit žánry a výrazový rejstřík dokládá i pohotovost, s jakou se z válečného hrdiny přerodil do role šarmantního novináře z oscarového komediálního muzikálu Rodgerse a Hammersteina State Fair (1945) a do postavy detektiva drsné školy McPhersona v oscarovém filmu Laura (1944), opět s Gene Tierneyovou. Tento klasický noir a první Andrewsova spolupráce s režisérem Ottou Premingerem má i díky kameře Josepha LaShelle vnitřní, téměř neznatelně se stupňující napětí. Andrews hraje detektiva, který vyšetřuje záhadnou vraždu mladé ženy a přitom stále více propadá jejímu kouzlu, a jeho dokonale vyvážená směsice cynismu a zranitelnosti dodává postavě zneklidňující rozměr. K filmu noir se vrátil i v další úspěšné spolupráci s Ottou Premingerem Fallen Angel (1945), v tísnivém podobenství o nezřetelné hranici mezi dobrem a zlem.\n\nNásleduje ojedinělé válečné drama A Walk in the Sun (1945) režiséra Lewise Milestonea, zachycující operaci americké pěší čety, která má po vylodění v Itálii obsadit nacisty opevněnou farmu, ale postupně přijde o tři velící důstojníky. Andrewsův seržant Tyne se musí ujmout velení a v akci prokáže přirozenou autoritu i velitelské schopnosti. Právě v těchto až dokumentárních rolích vyniká Andrewsovo nadání ztvárnit postavu neokázale, ale dodat jí vnitřní napětí a věrohodný rozměr výjimečnosti, v níž je cítit zrod nepatetického hrdinství. „Každý herec má svá omezení, která jsou leckdy zajímavější než jeho talent. Občas právě ta určují, jak herec zapůsobí na plátně. [Andrews] měl také takové omezení: nedokázal vypadat neinteligentně. Dokonce i když představoval prostého vojáka, byl to voják až nevšedně vnímavý [...] Většinou hrál role obyčejných lidí, policistů a seržantů, ale pokaždé s tragickým podtónem, že jeho hrdina zažil a viděl příliš mnoho.“\n\nTento typ postavy – obyčejného člověka, který se osvědčí v krizové situaci – hrál i ve svém komerčně nejúspěšnějším oscarovém snímku The Best Years of Our Lives (1946) o návratu válečných veteránů z druhé světové války. Rolí kapitána Freda Derryho, který se vrací z bojů ověnčený řády, ale v běžném životě nemůže najít ani slušné zaměstnání, vystavěl Andrews komplexní charakter a vypointoval ho v několika dramatických momentech, jimiž neubral postavě na autentičnosti, ale dodal jí nadčasový přesah.\n\nVe stejném roce přichází do kin western Canyon Passage (1946) z doby osidlování amerického Západu. Režisér Jacques Tourneur vypráví příběh dvou přátel z malého města na Oregonské stezce a Andrews roli Logana Stuarta vtiskl dravost i neukotvenost lidí bez kořenů. Snímek získal nominaci na Oscara a patřil ke kasovně nejúspěšnějším westernům studia 20th Century Fox.\n\nV listopadu 1946 ocenil New York Post „rozmanitost, přesvědčivost a hloubku“ Andrewsových výkonů v The Best Years of Our Lives, A Walk in the Sun, Canyon Passage a State Fair, které jsou zralé na Cenu newyorských filmových kritiků, ale „[Andrewsův výkon] je nevtíravý. Právě to, co jeho projevu dodává na přirozenosti a síle, omezuje jeho šance cenu získat. Pouze okázalost, razance a velká gesta obvykle slaví úspěch“.\n\nV Daisy Kenyon (1947) s Henrym Fondou a Joan Crawfordovou se Andrews vrací k žánru noir, v další ze svých rolí morálně ambivalentních hrdinů, tentokrát jako okouzlující sobecký advokát, za jehož bezohledností je cítit úzkost a tragická prázdnota. V prostředí soudního dvora se odehrává i oscarový snímek Boomerang (1947) režiséra Elii Kazana, v němž Andrews ztvárnil roli státního žalobce, který se musí rozhodnout mezi kariérou a vlastním svědomím. Film vznikl podle skutečné události a závěrečná, téměř dvacetiminutová scéna u soudu je ukázkou dramatické gradace.\n\nNa špionážní snímek The Iron Curtain (1948), romantické drama My Foolish Heart (1949) se Susan Haywardovou a dickensovsky laděný příběh z viktoriánské Anglie The Forbidden Street (1949) navázal další snímek noir Where the Sidewalk Ends (1950), v němž Andrews s mrazivou přesvědčivostí dokumentuje volný pád hlavního hrdiny, který se snaží zahladit své selhání, ale stále více se zaplétá do vlastních lží.\n\nPo námořním dramatu Sealed Cargo (1951) a válečném filmu The Frogmen (1951) následoval snímek I Want You (1951) o problematice vojenských odvodů do Korejské války. V dalších letech střídal Andrews různé žánry, v roce 1954 si zahrál ve výpravném filmu s Elizabeth Taylorovou Elephant Walk, dvojicí filmů Fritze Langa While the City Sleeps (1956) z novinářského prostředí a Beyond a Reasonable Doubt (1956) se vrací k žánru noir. V divácky úspěšném hororu Jacquesa Tourneura Night of the Demon (1957) hraje skeptického vědce, jenž se chystá odhalit podivné praktiky vůdce kultu satanistů, ale sám se ocitá v ohrožení života. Od 60. let se Andrews objevuje v okrajových rolích a televizních pořadech, které mu nedávají větší prostor se herecky prosadit. Ke svým válečným snímkům se vrátil v Battle of the Bulge (1965) a Devil´s Brigade (1968), zahrál si i v Kazanově The Last Tycoon (1976). S filmovou kariérou se rozloučil v roce 1985.\n\nDana Andrews se řadí k představitelům tzv. minimalismu (podehrávání) a tento typ dokumentárního herectví dokázal ve svých nejlepších rolích dovést k dokonalosti i díky přirozené schopnosti ovládnout plátno. Dobře si uvědomoval rozdílné nároky divadelního a filmového projevu: „Kamera je tak blízko. Vidí a snímá úplně všechno. Zaznamená sebemenší drobnost, nepatrný pohyb očí nebo úst.“ Sám uměl této skutečnosti využít ve svůj prospěch a na pomyslné stupnici výrazových prostředků se zdařile vyhýbal jak expresivitě metodických herců, tak i pasti stereotypnosti, do níž upadly leckteré tehdejší hollywoodské hvězdy. Jestliže s úbytkem kvalitního filmového materiálu spoléhal v pozdějších letech spíše na rutinu, ve svém vrcholném období se dokázal úspěšně pohybovat v rozpětí, které mu vymezoval jeho herecký styl, a přitom s citem pro detail vyladit vytyčenou škálu přesně podle požadavků žánrového i psychologického odstínění postav.\n\nLucky Cisco Kid (1940)\n\nSailor's Lady (1940)\n\nKit Carson (1940)\n\nThe Westerner (Člověk ze Západu, 1940)\n\nTobacco Road (1941)\n\nBelle Starr (1941)\n\nSwamp Water (The Man Who Came Back, Bažiny, 1941)\n\nBall of Fire (Gangsterská nevěsta, 1941)\n\nBerlin Correspondent (1942)\n\nCrash Dive (1943)\n\nThe Ox-Bow Incident (Jízda do Ox-Bow, 1943)\n\nThe North Star (Severní hvězda, 1943)\n\nUp in Arms (1944)\n\nThe Purple Heart (1944)\n\nWing and a Prayer (1944)\n\nLaura (1944)\n\nState Fair (1945)\n\nFallen Angel (film, 1945)\n\nA Walk in the Sun (1945)\n\nCanyon Passage (1946)\n\nThe Best Years of Our Lives (Nejlepší léta našeho života, 1946)\n\nBoomerang! (Bumerang, 1947)\n\nNight Song (1947)\n\nDaisy Kenyon (1947)\n\nThe Iron Curtain (Železná opona, 1948)\n\nDeep Waters (1948)\n\nNo Minor Vices (1948)\n\nThe Forbidden Street (Britannia Mews, 1949)\n\nSword in the Desert (1949)\n\nMy Foolish Heart (1949)\n\nWhere the Sidewalk Ends (1950)\n\nEdge of Doom (Stronger Than Fear, 1950)\n\nThe Frogmen (1951)\n\nSealed Cargo (1951)\n\nI Want You (1951)\n\nElephant Walk (Sloní stezka, 1954)\n\nDuel in the Jungle (1954)\n\nThree Hours to Kill (1954)\n\nSmoke Signal (1955)\n\nStrange Lady in Town (1955)\n\nComanche (Komančové, 1956)\n\nWhile the City Sleeps (1956)\n\nBeyond a Reasonable Doubt (1956)\n\nSpring Reunion (1957)\n\nZero Hour (1957)\n\nNight of the Demon (Curse of the Demon, 1957)\n\nThe Fearmakers (1958)\n\nEnchanted Island (1958)\n\nThe Crowded Sky (1960)\n\nMadison Avenue (1962)\n\nThe Satan Bug (Ďábelský bacil, 1965)\n\nIn Harm´s Way (Po zlém, 1965)\n\nCrack in the World (1965)\n\nBrainstorm (1965)\n\nTown Tamer (1965)\n\nBerlino, Appuntamento per le Spie (Berlin, Appointment for the Spies, Spy in you Eye, 1965)\n\nThe Loved One (1965)\n\nBattle of the Bulge (Bitva v Ardenách, 1965)\n\nJohnny Reno (1966)\n\nThe Frozen Dead (1966)\n\nHot Rods to Hell (1967)\n\nSupercolpo da 7 milliardi (The 1000 Carat Diamond, Ten Million Dollar Grab, 1967)\n\nIl cobra (1967)\n\nThe Devil´s Brigade (Ďábelská brigáda, 1968)\n\nInnocent Bystanders (1972)\n\nAirport 1975 (Letiště 1975, 1974)\n\nTake a Hard Ride (Cesta do Sonory, 1975)\n\nThe Last Tycoon (Poslední magnát, 1976)\n\nGood Guys Wear Black (Správní chlapi nosí černou, 1978)\n\nBorn Again (1978)\n\nThe Pilot (1980)\n\nPrince Jack (1985)\n\n\n"}
{"id": "447620", "url": "https://cs.wikipedia.org/wiki?curid=447620", "title": "Inowroclaw", "text": "Inowroclaw\n\nInowroclaw (polsky \"Inowrocław\", ) je město v severním Polsku, v Kujavsko-pomořském vojvodství. Nachází se zhruba 40 km jihovýchodně od města Bydhošť (polsky \"Bydgoszcz\"), které je největším sídlem vojvodství. \n\nPodle informací z roku 2008 zde žije 76 489 obyvatel. Město je sídlem stejnojmenného okresu. Inowroclaw leží na řece Noteć, což je pravý přítok Warty.\n"}
{"id": "447625", "url": "https://cs.wikipedia.org/wiki?curid=447625", "title": "Středomořské hry", "text": "Středomořské hry\n\nStředomořské hry jsou mezinárodní sportovní závody, kterých se mohou zúčastnit sportovci těch zemí, jehož břehy omývá Středozemní moře. Poprvé se uskutečnily v roce 1951 v Egyptě a od té doby se konají, s malou výjimkou každé čtyři roky. Neoficiální hry se však konaly původně již v roce 1949 v tureckém Istanbulu. Středomořské hry se konají pod záštitou mezinárodního olympijského výboru a řeckého olympijského výboru (HOC).\n\nMyšlenku na vznik těchto her pronesl na letních olympijských hrách v roce 1948 Muhammed Taher Pasha, tehdejší předseda Egyptského olympijského výboru. Prvních deset her se konalo vždy rok před olympijskými hrami, od roku 1993 se naopak pořádají hry rok po olympiádě. Zajímavostí je, že prvních čtyř ročníků se zúčastnili jen muži, ženy mohly svoji zem reprezentovat až od roku 1967, přičemž podle původního návrhu se ženy měly zúčastnit již třetího ročníku v roce 1959.\n\nZnakem tzv. \"Středomořské olympiády\" jsou tři bílé kruhy, které symbolizují tři zastupující světadíly, tedy Afriku, Asii a Evropu. V dolní části jsou kruhy různě zprohýbány, což symbolizuje ponoření ve Středozemním moři. Logo se poprvé objevilo na osmém ročníku v roce 1979, kdy hry hostilo tehdy jugoslávské, dnes chorvatské město Split. Poté bylo přijato a stalo se oficiálním logem.\n\nPočet státu, které se her zúčastnily postupem času narůstal. Na šestnáctém ročníku se objevilo celkem třiadvacet států, stejný počet zemí se objevil i na hrách v roce 2001 v Tunisu.\n\n\nJediným státem, který se nezúčastňuje Středomořských her je Izrael, naopak tři státy Andorra, San Marino a Srbsko se mohou zúčastnit her, i přesto, že jsou vnitrozemními státy a se Středozemním mořem \"nesousedí\".\n\nŘecký olympijský výbor navrhl dalších devět zemí (některé nesplňují geografická kritéria), kterým má být umožněna účast na těchto hrách. Jedná se o Portugalsko, Bulharsko, Izrael, Palestina a také některé arabské země.\n\nV srpnu 2015 se uskuteční v Pescaře první ročník Plážových středomořských her, na jejichž programu bude plážový fotbal, vodní lyžování, ploutvové plavání a další sporty.\n\nNa patnáctém ročníku Středomořských her bylo na programu 27 sportů. V roce 2009 se seznam rozšířil o Bocce, což je hra velice podobná např. petangue či curlingu.\n\nStředomořské hry 2013 se původně měly konat v řeckých městech Larisa a Volos, ale kvůli nepříznivé ekonomické situaci se Řekové pořadatelství vzdali a hry byly přesunuty do tureckého Mersinu.\n\n"}
{"id": "447627", "url": "https://cs.wikipedia.org/wiki?curid=447627", "title": "Paraíba (rozcestník)", "text": "Paraíba (rozcestník)\n\nParaíba může znamenat:\n\n\n\n"}
{"id": "447628", "url": "https://cs.wikipedia.org/wiki?curid=447628", "title": "Paraíba do Norte", "text": "Paraíba do Norte\n\nParaíba ( ) je řeka v severovýchodní Brazílii (Paraíba). Je 450 km dlouhá.\n\nProtéká pohořím Borborema. Ústí do Atlantského oceánu.\n\nNa podzim dochází k povodním.\n\nVodní doprava je možná na dolním toku.\n"}
{"id": "447632", "url": "https://cs.wikipedia.org/wiki?curid=447632", "title": "Paraíba do Sul", "text": "Paraíba do Sul\n\nParaiba ( ) je řeka v jihovýchodní Brazílii (São Paulo, Minas Gerais, Rio de Janeiro). Je 1060 km dlouhá. Povodí má rozlohu 60 000 km².\n\nPramení v pohoří Serra du Mar a teče v hluboké propadlině mezi tímto pohořím a Serra da Mantiqueira. Na dolním toku protíná řetězec pobřežních hornatin a nedaleko města Campus ústí do Atlantského oceánu.\n\nPrůměrný průtok vody činí 1010 m³/s. K nejvyššímu vzestupu hladiny dochází v období od prosince do března.\n\nVodní doprava je možná na oddělených úsecích. Na řece byla vybudována vodní elektrárna Ilia.\n"}
{"id": "447636", "url": "https://cs.wikipedia.org/wiki?curid=447636", "title": "Punkevní údolí", "text": "Punkevní údolí\n\nPunkevní údolí leží mezi Skalním mlýnem a Starohraběcí hutí v Moravském krasu. Údolím protéká říčka Punkva. V Punkevním údolím končí krasová část Moravského krasu. Údolí ohraničují skály, z nichž dominantní je Hanák, Babylónská věž či Prasečí ucho. Některé z nich jsou horolezeckými cvičnými stěnami. Nad údolím se též nachází lokalita Lečenec s pozůstatky lažánského hrádku. U Starohraběcí huti (odbočka na Lažánky) přechází Punkevní údolí v Arnoštovo údolí, kde se nachází podstatná část blanenských strojíren (ČKD Blansko). Někdy bývá uváděno, že Arnoštovo údolí je spodní částí Punkevního údolí, protože i tudy teče Punkva, která se na jeho konci vlévá do Svitavy.\n"}
{"id": "447638", "url": "https://cs.wikipedia.org/wiki?curid=447638", "title": "Jindřich Nečas", "text": "Jindřich Nečas\n\nJindřich Nečas (14. prosince 1929 Praha – 5. prosince 2002) byl český matematik působící v oboru parciálních diferenciálních rovnic, nelineární funkcionální analýzy a jejich aplikacích v mechanice tekutin. Za svou činnost obdržel 28. října 1998 z rukou prezidenta České republiky Václava Havla medaili Za zásluhy II. stupně.\n\nJindřich Nečas se narodil v Praze a mládí strávil v Mělníku. V letech 1948–1952 vystudoval matematiku na přírodovědecké fakultě Univerzity Karlovy. Krátce působil na ČVUT a poté získal pozici na Matematickém ústavu Akademie věd, kde byl vedoucím oddělení parciálních diferenciálních rovnic. Působil také na Matematicko-fyzikální fakultě Univerzity Karlovy, kde byl v letech 1967–1971 vedoucím katedry matematické analýzy. Od roku 1977 přešel na fakultu definitivně a mnoho let byl vedoucím oddělení matematického modelování. Od roku 1995 působil také na Northern Illinois University v De Kalb v USA. V roce 1998 obdržel za své celoživotní dílo medaili Za zásluhy.\n\nJindřich Nečas byl prvním doktorským studentem významného matematika Ivo Babušky. Ve své práci se věnoval použitím funkcionálně-analytických metod při řešení parciálních diferenciálních rovnic. Při svých zahraničních cestách se setkal s J.-L. Lionsem a S. L. Sobolevem, kteří významně ovlivnili jeho další směřování. Věnoval se eliptickým rovnicím a v tomto oboru sepsal knihu \"Les methodes directes en theorie des equations elliptiques\", která mu v roce 1966 vynesla titul DrSc. Poté se věnoval nelineární funkcionální analýze a spektrální teorii operátorů, v těchto oborech je mj. autorem knih \"Spectral Analysis of Nonlinear Operators\" a \"Introduction to the Theory of Nonlinear Elliptic Equations\". Později se věnoval aplikacím těchto oborů v mechanice kontinua a mechanice tekutin, mimo jiné i matematické teorii Navier-Stokesových rovnic. Mezi jeho obor zájmu patřily také numerické metody spojené s problémy mechaniky kontinua, především metoda konečných prvků.\n\nPatřil mezi zakladatele studijního oboru \"matematické modelování ve fyzice a technice\" na Matematicko-fyzikální fakultě UK. Jeho jméno nesou tradiční semináře na Matematicko-fyzikální fakultě a na Matematickém ústavu Akademie Věd a také Nečasovo Centrum matematického modelování – společný vědecký projekt několika vědeckých institucí v České republice.\n\nJindřich Nečas s manželkou Zdeňkou mají dvě dcery. Starší Jindra Nečasová Nardelli je skladatelka vážné hudby, jejíž díla byla prezentována i v zahraničí. Mladší Šárka Nečasová, kráčí v otcových stopách. Po vystudování Matematické analýzy na MFF UK působí jakožto vedoucí vědecký pracovník na Matematickém ústavu Akademie věd ČR v Praze v oboru parciálních diferenciálních rovnic, mechaniky proudění a soustavy Navierových-Stokesových rovnic.\n\n"}
{"id": "447639", "url": "https://cs.wikipedia.org/wiki?curid=447639", "title": "Borovice Schwerinova v Mostě", "text": "Borovice Schwerinova v Mostě\n\nBorovice Schwerinova v Mostě je památný strom v Mostě. Strom se nachází v soukromé zahradě v ulici U města Chersonu. Borovice Schwerinova je kříženec borovice vejmutovky s borovicí himálajskou. Strom je starý 95 let, má výšku 21 metrů a obvod jeho kmene je 2,21 m.\n\n"}
{"id": "447640", "url": "https://cs.wikipedia.org/wiki?curid=447640", "title": "Ingrid Alexandra", "text": "Ingrid Alexandra\n\nJejí královská Výsost princezna Ingrid Alexandra Norská (* 21. ledna 2004 Oslo) se narodila jako prvorozené dítě norského korunního páru, korunního prince Haakona a jeho choti Mette-Marit. Je vnučkou krále Haralda V. a královny Sonji. Je druhá v nástupnické linii na norský trůn po svém otci. Má dva bratry, staršího nevlastního Mariuse a mladšího bratra, prince Sverra Magnuse.\n\nNarodila se dne 21. ledna 2004 v 9:13 v národní nemocnici Rikshospitalet v Oslu; vážila 3 686 gramů a měřila 51 centimetrů. Byla pojmenována částečně po svém prapradědečkovi, Jeho Veličenstvu králi Olafu V., který se původně jmenoval \"Alexander Edward Christian Frederik\". 17. dubna 2004 ji pokřtil biskup Gunnar Stålsett v kapli norského královského paláce; jejími kmotry se stali mimo jiné babička z matčiny strany Marit Tjessem, dánský korunní princ Frederik, švédská korunní princezna Viktorie a španělský král Filip.\n\nRoku 1990 byla ohledně nástupnictví na norský trůn ústavně zakotvena rovná primogenitura, tj. že nejstarší dítě bez ohledu na pohlaví má v nástupnické linii přednost před mladším. Ale protože toto neplatí retroaktivně, je Ingrid Alexandra prvním členem královské rodiny, na kterou se to vztahuje. To znamená, že má přednost před svým mladším bratrem, ale její otec má stále přednost před svou starší sestrou, princeznou Martou Luisou.\n\nSkrze svého otce je potomkem britského krále Eduarda VII.. Podle britského zákona o nástupnictví z roku 1701 je tedy potenciální následnicí trůnu v každém z šestnácti království Commonwealthu. Od roku 2010 navštěvuje státní základní školu v místě svého bydliště.\n\n"}
{"id": "447642", "url": "https://cs.wikipedia.org/wiki?curid=447642", "title": "Skalní mlýn", "text": "Skalní mlýn\n\nSkalní mlýn je část města Blansko v Jihomoravském kraji a zároveň bývalý vodní mlýn. Nachází se v katastrálním území Těchov, v Moravském krasu, na rozcestí Punkevního údolí, Pustého žlebu a Suchého žlebu.\n\nPrvní zmínka o mlýnu na řece Punkvě je z roku 1353, ovšem nelze s jistotou říct, že se jednalo o Skalní mlýn. Zdejší lokalita však byla osídlena a nazývala se Ponikva. V průběhu staletí se uvádí ne jeden, ale několik mlýnů na Punkvě, ovšem ani zde není jejich lokalizace zřejmá. Skalní mlýn včetně svého názvu se s jistotou objevuje poprvé na indikační skice z roku 1826. Rušením zastaralých mlýnských provozů a rozvojem cestovního ruchu v Moravském krasu, kterému se říkalo Moravské Švýcarsko, našel mlýn nové využití a slouží jako hotel a restaurace.\n\nČástí obce se Skalní mlýn stal 6. prosince 2011.\n\nPodle jeho názvu je pojmenována celá lokalita, resp. místní část Blanska, kde se nacházejí další provozní objekty (informační centrum, prodejna vstupenek, prodejny suvenýrů a občerstvení, správa CHKO a další). Na Skalním mlýně je centrální parkoviště, odtud se dále pokračuje k Punkevní jeskyni buď ekovláčkem, nebo pěšky, ke Kateřinské jeskyni je to odtud 300 metrů. Na Skalní mlýn jezdí z nedalekého Blanska pravidelné autobusové spoje.\n\n"}
{"id": "447643", "url": "https://cs.wikipedia.org/wiki?curid=447643", "title": "Dub pod Resslem", "text": "Dub pod Resslem\n\nDub pod Resslem je památkově chráněný dub letní, který se nachází na jihovýchodním úpatí vrchu Ressl na okraji města Mostu. Jedná se o první strom rostoucí v místní dubové aleji. Za chráněný strom jej vyhlásil Magistrát města Mostu v roce 2008. Ve výšce 130 cm má strom obvod kmenu 337 cm.\n\n\n"}
{"id": "447645", "url": "https://cs.wikipedia.org/wiki?curid=447645", "title": "Lipová alej (Most)", "text": "Lipová alej (Most)\n\nLipová alej v Mostě je památkově chráněné stromořadí lip malolistých na konci ulice Československé armády před oblastním muzeem v severní části města Mostu. Lípy byly vysazeny zhruba před sto lety po výstavbě budovy tehdejšího německého gymnázia a jsou jedny z nejstarších stromů ve městě. Alej tvoří sedm stromů, které jsou v dobrém stavu. Lipová alej je chráněná od roku 2008.\n\nPod stromy je osazen památník věnovaný zastřelenému Františku Niedermertlovi, který byl členem pomocných technických praporů.\n\n\n\n\n"}
{"id": "447646", "url": "https://cs.wikipedia.org/wiki?curid=447646", "title": "Dáin", "text": "Dáin\n\nDáin II. zvaný Železná noha (2767-3019 T. v.) je trpaslík vystupující v knize J. R. R. Tolkiena \"Hobit aneb cesta tam a zase zpátky\" a je zmíněn také v trilogii \"Pán prstenů\". Dáin byl králem nejslavnější trpasličí čeledi Dlouhovousáčů, známější jako Durinův lid. Vyznamenal se jako mladíček v bitvě v Azanulbizaru. V roce 2941 se stal po smrti svého příbuzného Thorina Pavézy králem obnoveného Království pod Horou. Zemřel ve válce o Prsten v roce 3019.\nDáin, syn Náina se narodil v roce 2767 v Ereboru. V roce 2770 však přilétá k Osamělé hoře ze severu drak Šmak, který trpasličí sídlo vyplení. Malý Dáin prchá spolu se svou rodinou a většinou přeživších do Železných hor.\n\nPo vraždě Durinova dědice Thróra dojde v letech 2793-2799 k válce mezi trpaslíky a skřety, která vyvrcholí bitvou v Azanulbizaru. Dáin, kterému tehdy bylo pouhých třicet dva let, se bojů zúčastnil a svou statečností si vydobyl velký respekt. Byl to právě on, komu se podařilo zabít vůdce skřetů Azoga. Pomstil tak svého padlého otce Náina. Po bitvě mluvil proti Thráinovi, který pobouzel trpaslíky k vstupu do Morie. Spolu se svým lidem odešel zpět do Železných hor.\n\nV Železných horách vládl Dáin do roku 2941, kdy vyslyšel prosbu o pomoc svého bratrance Thorina Pavézy a s několika stovkami svých bojovníků ho přišel podpořit do bitvy pěti armád. Thorin ve vítězné bitvě padnul a Dáin byl poté zvolen za krále obnoveného Království pod Horou, kde od té doby vládl.Ve válce o Prsten vedl svůj lid proti Temnému pánovi Sauronovi. Na Elrondovu radu vysílá Dáin své příbuzné Glóina a jeho syna Gimliho, kteří měli informovat Elronda o vzmáhajícím se zle na východě. Poté, co byla Osamělá hora přepadena Sauronovými sluhy, velel stařičký Dáin svému lidu v bitvě u Ereboru, kde před branou města padnul, když bránil tělo svého přítele krále Branda.\n\n"}
{"id": "447649", "url": "https://cs.wikipedia.org/wiki?curid=447649", "title": "Lečenec", "text": "Lečenec\n\nLečenec je zaniklý středověký hrádek, který leží na levobřežní ostrožně Punkevního údolí, asi 500 metrů západně od Skalního mlýna. Přesný název hrádku není znám, protože se neuvádí v žádné literatuře, název \"Lečenec\" je odvozen od lokality, kde leží. Nalezená keramika pochází z přelomu 13. a 14. století. Hrádek mohl sloužit jako sídlo drobné šlechty, která vlastnila blízké Lažánky, je možná souvislost i s majiteli z Vilémovic.\n\n"}
{"id": "447650", "url": "https://cs.wikipedia.org/wiki?curid=447650", "title": "Stratovarius (album)", "text": "Stratovarius (album)\n\nStratovarius je album finské power metalové skupiny Stratovarius. Bylo vydáno poté, co se skupina v lednu 2005 znovu sjednotila, po rozpuštění v roce 2004, kvůli Tolkkiho nervovému zhroucení. Za účelem propagace alba vyrazila skupina na celosvětové turné; poprvé hráli v USA a v Kanadě. Album bylo také poslední studiové album skupiny s jejich dlouholetým kytaristou Timem Tolkkim, i přestože to nebylo původně zamýšleno.\n\nNa albu je zřetelná změna směru Stratovarius. Symfonická zvuk alb \"Elements\" skoro vyprchal a Tolkkiho příznačná neoklasická sóla znatelně chybí. Klávesista Jens Johansson má při hraní omezenější roli, než na kterémkoliv předchozím albu. Timo Kotipelto se také snaží o jiný přístup ke zpěvu, přičemž potlačuje výšky, díky kterým je tak známý.\n\nV dubnu 2007 se Timo Tolkki v jednom interview zmínil, že se mu album nelíbí, protože to vůbec není jeho styl, a že bylo uděláno úplně špatně.\n\n\n"}
{"id": "447651", "url": "https://cs.wikipedia.org/wiki?curid=447651", "title": "Albrechtický dub", "text": "Albrechtický dub\n\nAlbrechtický dub (také zvaný Albrechtický dědoušek) je označení zaniklého památkově chráněného dubu zimního u bývalé obce Albrechtice v okrese Most. Zatímco obec Albrechtice byla zbořena v letech 1981–1983 kvůli těžbě hnědého uhlí, dub stál již mimo těžební oblast a byl zachráněn. Strom rostl u vchodu do tehdejšího arboreta vybudovaného pod zámkem Jezeří.\n\n\nVe dnech 5. a 6. srpna 1993 byl strom opakovaně podpálen (celkem 3×) a následně uhynul. Dne 17. srpna byl pokácen. Oficiálně byl zánik stromu zdůvodněn zásahem blesku, ale vzhledem k opakovanému zapálení je jako skutečný důvod uváděno cílené odstranění ze strany těžební společnosti, pro niž byl chráněný strom překážkou v těžbě. Dnes již po něm nezůstaly na místě žádné pozůstatky, protože prostor byl po pokácení stromu zahrnut zeminou.\n\nV roce 1913 uváděl J. E. Chadt-Ševětínský (s odkazem na časopis Háj r. 1889 a 1892), že je dub zcela zdravý. Roku 1895 se ze stromu vylomila velká větev, čímž se otevřel kmen a urychlil konec stromu. V druhé polovině 20. století byl otvor zakryt zakryt stříškou.\nŠevětínský (s odkazem na časopis Háj 1883 a 1885) uvádí, že jde o \"strom mezní, který nesmí býti nikdy poražen\". Albechtický dub patřil podle záznamu z roku 1884 patřil mezi 5 posledních hraničních stromů uváděných v zemských deskách. K roku 1911 byl nejmohutnějším dubem v Čechách a celé střední Evropě a před zánikem i nejstarším stromem okresu Most.\n\n"}
{"id": "447656", "url": "https://cs.wikipedia.org/wiki?curid=447656", "title": "František Adamec", "text": "František Adamec\n\nFrantišek Adamec je jméno více lidí:\n\n"}
{"id": "447659", "url": "https://cs.wikipedia.org/wiki?curid=447659", "title": "František Adamec (1922)", "text": "František Adamec (1922)\n\nFrantišek Adamec (28. února 1922, Dědice u Vyškova – 15. listopadu 2011, Kroměříž) byl český katolický duchovní, katecheta a politický vězeň komunistického režimu. Byl dlouholetým farářem ve farnosti Vacenovice (1975–2009) a čestným kanovníkem kroměřížské kapituly (2000).\n\nPo obecné škole v Dědicích (1928–1933) vystudoval Arcibiskupské gymnázium v Kroměříži (1933–1941) a poté cyrilometodějské bohoslovecké učiliště (1941–1945) a Cyrilometodějskou teologickou fakultu (1945–1946) v Olomouci. Kněžské svěcení obdržel 5. července 1946, rok byl farním vikářem v Drahotuších u Přerova a poté byl dva roky studijním prefektem a učitelem jazyků na rodném AG.\n\nDne 19. února 1949 byl zatčen pro údajný špatný vliv na mládež a 29. června odsouzen na 4 roky a 10 měsíců, po odvolání mu byl 18. října téhož roku trest „za drzost“ zpřísněn na deset let. V letech 1949–1956 byl vězněn, prošel tábory při uranových dolech na Jáchymovsku (doly Barbora a Svatopluk) a několika dalšími pracovními tresty, dále věznicí Bory, Valdicemi a Ruzyní.\n\nPropuštěn byl na prezidentskou amnestii a po získání státního souhlasu působil postupně v Ivanovicích, Chvalkovicích na Hané, Uherském Hradišti, Starém Městě u Uherského Hradiště a v letech 1975 až 2009 působil ve Vacenovicích. Poslední dva roky života prožil v Kroměříži.\n\nDne 14. dubna 2000 byl jmenován čestným kanovníkem Kolegiátní kapituly u svatého Mořice v Kroměříži. Byl čestným občanem Jeruzaléma a Vacenovic, kde je také pohřben.\n\n"}
{"id": "447665", "url": "https://cs.wikipedia.org/wiki?curid=447665", "title": "Lincoln Child", "text": "Lincoln Child\n\nLincoln Child (* 13. října 1957) je americký spisovatel.\n\nZačínal jako knižní redaktor a systémový analytik. Je autorem celé řady duchařských historek a příběhů s nadpřirozenou tematikou. Spolu s Douglasem Prestonem jsou podepsáni pod takové knihy jako např. Dračí hora, Relikviář, Kabinet kuriozit a Zátiší s vránami. Ve více jejich dílech vystupuje extravagantní zvláštní agent FBI Pendergast.\n\n\n\n"}
{"id": "447669", "url": "https://cs.wikipedia.org/wiki?curid=447669", "title": "Holešovičky", "text": "Holešovičky\n\nHolešovičky (nazývané též Malé Holešovice nebo Malé Holíšovice) jsou bývalá osada na pravém břehu Vltavy naproti Holešovicím, jež se tedy nacházely v prostoru, který bychom dnes nazvali jihovýchodním okrajem Troji , odtud se postupně rozrůstala k Nové Libni. Původně byla součástí vsi Holešovice, v 16. století se stala součástí libeňského panství. Dnes je území součástí pražského katastrálního území Libeň v městské části Praha 8.\n\nVznik Malých Holešovic je spojen s nařízením Karla IV. z roku 1358 o zakládání vinic v okruhu 3 mil od Prahy. Zpočátku podléhaly vinice v okolí Libně královskému úřadu viničnímu (úřadu perkmistra hor viničných). V polovině 16. století za Bryknarů, kteří byli majetníky některých vinic, připadla ves k libeňskému panství, které tvořily čtyři části: Stará Libeň, Židovská Libeň (Judendorf), Nová Libeň a Malé Holešovice.\n\nPři sčítáních v letech 1869 a 1880 jsou uváděny pod názvem Malé Holešovice, v roce 1900 pod názvem Holešovičky. V roce 1869 měly Malé Holešovice 26 domů a 245 obyvatel.\n\nV roce 1928 byly Holešovičky propojeny s Prahou Trojským mostem, po válce přejmenovaným na most Barikádníků, který nahradil dosavadní přívozy. Od roku 1929 byly vedeny přes Holešovičky autobusové linky a od 17. ledna 1936 tramvajová trať. V roce 1975 byla tramvajová trať zrušena v souvislosti s výstavbou Severojižní magistrály, která v tomto úseku byla uvedena do provozu 28. listopadu 1980.\n\nMístní název je dochován od roku 1925 v názvu ulice V Holešovičkách, která je dnes jako páteřní sběrná komunikace částí Severojižní magistrály směřující k dálnici D8; proto jsou dnes Holešovičky vnímány jako vilová čtvrť nacházející se podél této ulice v úseku mezi mimoúrovňovými křižovatkami Pelc-Tyrolka (u Vltavy) a Vychovatelna (u nemocnice Na Bulovce). V oblasti Pelc-Tyrolky, která je někdy nesprávně považována za součást Troje, stojí budova Matematicko-fyzikální fakulty UK, Kolej 17. listopadu a dříve zasquatované vily Milada a Miluška. Ve směru dnešní ulice V Holešovičkách původně vedly cesty V zahradách a Na viničkách, ve svahu byly zahrady a vinice.\n\n"}
{"id": "447671", "url": "https://cs.wikipedia.org/wiki?curid=447671", "title": "Senátní obvod č. 63 – Přerov", "text": "Senátní obvod č. 63 – Přerov\n\nSenátní obvod č. 63 – Přerov je podle zákona č. 247/1995 Sb. tvořen částí okresu Přerov ohraničenou na západě obcemi Kokory, Přerov, Bochoř a západní částí okresu Nový Jičín ohraničenou na východě obcemi Heřmanice u Oder, Odry, Suchdol nad Odrou, Mankovice, Jeseník nad Odrou a Starý Jičín.\n\nV roce 2007 se v tomto obvodu konaly doplňovací (mimořádné) volby, protože tehdejší senátorka Jitka Seitlová byla zvolena zástupkyní veřejného ochránce práv. První kolo voleb se konalo 19. a 20. dubna a druhé 27. a 28. dubna.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "447673", "url": "https://cs.wikipedia.org/wiki?curid=447673", "title": "Paúhoř elektrický", "text": "Paúhoř elektrický\n\nPaúhoř elektrický (\"Electrophorus electricus\"; Linnaeus, 1766) je sladkovodní dravá ryba z čeledi paúhořovitých, která obývá povodí řek Amazonky a Orinoka v oblasti Jižní Ameriky. Paúhoř je pro člověka nebezpečný, i když se nejedná o agresivní rybu, jelikož je schopen pomocí zvláštních buněk zvaných elektroplaxy vygenerovat elektrický výboj o napětí až 600 V(podle některých údajů i 650 V) a proudu více než půl ampéru. Takto silné napětí je schopné omráčit i koně. Elektrické napětí používá primárně pro lov potravy v podobě malých rybek, které jeho pomocí omračuje.\n\nPaúhoř má podobně jako úhoři dlouhé hadovité tělo, s větší hlavou a tělem postupně se zužujícím k ocasu. Dosahuje velikosti až 2,5 m a hmotnosti až 20 kg. Průměrný věk ve volném prostředí není znám, v zajetí se samci dožívají 10 až 15 let, samice v průměru mezi 12 až 22 roky. Má jen malé oči a velmi slabý zrak. Obývá oblasti převážně s kalnou vodou a tak pro něho zrak není důležitý. K nalezení kořisti využívá elektrické výboje, které vytváří zvláštním orgánem umístěným v ocasu.\n\nPaúhoř elektrický má zpravidla olivově hnědou barvu těla se žlutými skvrnami. Ve přední části hlavy se nacházejí ústa, která jsou bez zubů. Za hlavou je pak na každé straně jedna malá ploutev. Po většině délky těla se táhne protáhlá řitní ploutev, která sahá až na konec ocasu. Na těle se nenachází žádná hřbetní ploutev a ani párové břišní ploutve.\n\nElektrický orgán je tvořen zploštělými elektrocyty, jejichž počet se pohybuje ve stovkách tisíc, které jsou propojeny do jednotlivých řad. Paúhoř dokáže vyprodukovat dva druhy elektrického výboje pomocí orgánů, které vznikly během myogeneze. Sachsův svazek produkuje malé napětí, dosahující přibližně 10 V s frekvencí do 25 Hz. Napětí, které produkuje Hunterův orgán, je asi padesátkrát větší s frekvencí několika stovek Hz. U jedince o délce 1 m byl zaznamenán výboj o napětí 500 V, což paúhoře řadí mezi druhy nebezpečné i pro člověka. Nízké napětí je spojováno s elektrolokací, zatímco velké výboje byly zaznamenány během lovu.\n\nK vývoji elektrických orgánů dochází již krátce po narození. Bylo prokázáno, že Sachsův svazek, zajišťující orientaci, se vyvíjí již u 15 mm velkých jedinců. Orgány pro silné elektrické výboje se vyvíjí až od velikosti přibližně 40 mm. Podle pozorování se často juvenilní jedinci pohybují okolo hlavy rodiče, což pravděpodobně zajišťuje rozvoj orgánů zajišťujících orientaci.\n\nJedná se o neútočný druh, který bez vyprovokování neútočí na jiné ryby vyjma kořisti. V případě, že je ale predátory nebo člověkem ohrožen, generuje jeho zvláštní elektrický Hunterův orgán silný elektrický výboj, který může útočníka omráčit či usmrtit. Pro průzkum okolí a detekování kořisti využívá Sachsův svazek, který generuje menší napětí, čehož využívá během své noční aktivity a životu v kalné vodě. V případě, že je paúhoř nucen vytvořit elektrický výboj narovná se po celé délce těla, což mu umožňuje vytvořit silnější výboj. Během výboje se pozitivní náboj nachází v oblasti za hlavou paúhoře a negativní na konci ocasu. V případě, že využívá elektrického výboje k detekci kořisti, je orientace napětí obrácená. Záporná je pak za hlavou a kladná v ocasu. Aby byl paúhoř schopen takto hledat kořist, musí ovládat plavání i pozpátku. Z pozorování paúhoře bylo zjištěno, že je schopen ve vodě detekovat jak uzavřený tak i otevřený elektrický obvod a současně, že je velice citlivý na změnu vodivosti vody.. Paúhoř elektrický je samotář, který vyhledává společnost jedinců stejného druhu jen v době rozmnožování.\n\nSachsův svazek generující slabé napětí je taktéž využíván k druhové komunikaci, kdy jednotliví paúhoři jsou schopni se jeho pomocí dorozumívat. Současně slouží při výběru potenciálního partnera k rozmnožování. Během experimentů vědci objevili, že paúhoř má dobře vyvinutý smysl pro melodické zvuky jako např. hudbu.\n\nMalé výboje určené pro orientaci a pro komunikaci jsou zpětně zachycovány speciálně uzpůsobenými elektrickými senzory na celém povrchu těla paúhoře. Samci produkují časté silné signály, samice naproti tomu jen krátkodobé.\n\nPaúhoř elektrický obývá sladkovodní toky s kalnou vodou v severní oblasti Jižní Ameriky, převážně střední a dolní toky řeky Amazonky a Orinoka. Vyjma těchto řek je možné se s ním setkat i v přilehlých navazujících řekách, příležitostně bažinách, ústí řek do oceánu, potocích atd. Obývá tropické vody, kde dosahuje teplota 23 °C až 28 °C. Žije u dna toků ve stinných hlubokých oblastech, kde vyhledává bahnité podloží, ve kterém leží a kde vyhledává svoji kořist. Od dna musí často vyplouvat na povrch vodní hladiny, aby se nadechl, jelikož se jedná o živočicha, který k dýchání potřebuje atmosférický kyslík. Až 80 % potřebného kyslíku získává v době vynoření a nádechu, není jako ostatní ryby přizpůsoben k neustálému pobytu pod vodní hladinou. Na druhou stranu možnost přijímání atmosférického kyslíku umožňuje paúhořovi obývat i oblasti s velmi nízkou koncentrací kyslíku ve vodě.\n\nRozmnožování nastává v období sucha, kdy samci paúhoře vybudují ze slin dobře schované hnízdo, do kterého následně samička naklade v průměru 17 000 vajíček během několika dní. Z nich se později v průměru vylíhne 1200 embryí. Samci po nakladení vajíček zůstávají v jeho blízkosti a snaží se ho bránit před případnými predátory.\n\nPaúhoř je dravá ryba, která loví v noci, kdy je i nejvíce aktivní. Larvy paúhoře se živí bezobratlými živočichy či hmyzem, dospělí jedinci pak loví malé ryby a savce, kteří se ve vodě vyskytují.\n\nPro svoji schopnost vytvořit silný elektrický výboj nemá paúhoř významnější predátory. Jeho výboj může dosahovat napětí až 650 V, které je pro většinu potenciálních predátorů smrtelné.\n\nPaúhoř elektrický vyhledává svoji potravu v kalné vodě nikoliv za pomoci zraku, ale díky elektrickým pulzům, které vysílá do svého okolí. Pokud se mu podaří lokalizovat potenciální kořist, vyšle okolo 700 000 sériově zapojených elektroplaxů do okolí elektrický pulz o napětí dosahující 600 V, který je schopen kořist paralyzovat či rovnou usmrtit v závislosti na vzdálenosti kořisti od paúhoře. Znehybněnou kořist následně paúhoř pozře.\n\nElektrický pulz za normálních okolností není schopen usmrtit paúhoře, jelikož je před jeho účinky chráněn silnou kůží fungující jako izolant, ale také vlivem rozmístění elektroplaxů po těle, které jsou situovány do řad o maximálním počtu 5000 až 6000. Každý řádek tak generuje jen nízké napětí, které paúhořovi neublíží. Ovšem v případě, že by byl paúhoř zraněný a měl poraněnou kůži, může elektrickým pulzem usmrtit i sám sebe.\n\nPaúhoř elektrický má jen minimální hospodářský význam pro lidskou společnost. V oblasti Amazónie je příležitostně konzumován domorodci, ale jeho rybolov není široce rozšířen. Paúhoř může být nebezpečný až osm hodin po usmrcení, jelikož jeho tělo je stále schopné konzumentovi udělit elektrický šok. V některých případech je chován pro akvarijní účely. Mezi vědci se paúhoř těší značné oblibě, jeho schopnost generovat elektrické napětí bylo předmětem již několika studií. První studie pochází již z roku 1729, kdy se paúhoři zabýval Francouz J. Richter.\n\n"}
{"id": "447677", "url": "https://cs.wikipedia.org/wiki?curid=447677", "title": "Sloupský potok (zdrojnice Punkvy)", "text": "Sloupský potok (zdrojnice Punkvy)\n\nSloupský potok vzniká uprostřed Sloupu soutokem dvou potoků – Žďárné, do níž se kousek před tím vlévá Němčický potok, a Luhy. Potok teče přes městys Sloup, kolem vchodu do Sloupsko-Šošůvské jeskyně, u skály Hřebenáč se stáčí prudce doleva proti skalnímu masivu a do podzemí se propadá v místě zvaném Staré skály. Poté protéká spodními patry Sloupsko-Šošůvských jeskyní a Sloupským koridorem Amatérské jeskyně do propasti Macocha. Po jeho podzemním soutoku s potokem Bílá voda se říčka nazývá Punkva. Zatímco Sloupský potok má při soutoku průtok 0,44m³/s, Bílá voda má 0,43m³/s, což je dělá vzácně vyrovnanými zdrojnicemi. Spolu tvoří 90% průtoku Punkvy.\n"}
{"id": "447678", "url": "https://cs.wikipedia.org/wiki?curid=447678", "title": "Klečetné", "text": "Klečetné\n\nKlečetné je malá vesnice, část obce Oráčov v okrese Rakovník v kraji Středočeském. V roce 2011 zde trvale žilo třicet obyvatel. Vesnice se nachází přibližně 2,5 kilometru jihovýchodně od Oráčova a přibližně 20 kilometrů od okresního města Rakovník.\n\nPrvní písemná zmínka o vesnici pochází z roku 1273.\n\n\n"}
{"id": "447681", "url": "https://cs.wikipedia.org/wiki?curid=447681", "title": "John Brown", "text": "John Brown\n\nJohn Brown (9. května 1800 Torrington, Connecticut – 2. prosince 1859 Charles Town, Západní Virginie) byl americký radikální abolicionista a křesťan, který věřil, že ozbrojené povstání je jedinou cestu k ukončení otrokářství ve Spojených státech. Patří k rozporuplným postavám amerických dějin. Abraham Lincoln o něm napsal, že je to nebezpečný fanatik, dodnes o něm někteří historici tvrdí, že byl jedním z otců terorismu, zatímco jiní ho obdivují jako „nejstatečnějšího a nejhumánnějšího člověka v zemi\" a „člověka výjimečného, který si cenil svých ideálů více než vlastního života.\"\n\nProslavil se především svým neúspěšným útokem na federální zbrojnici 16. října 1859 v Harpers Ferry ve Virginii (dnešní Západní Virginii). Jeho cílem bylo vyzbrojit uprchlé otroky a vyvolat povstání proti otrokářům.\n\nHistorikové se shodují, že hrál významnou roli v událostech vedoucích k Americké občanské válce.\n\nPo přestěhování do Kansasu zjistil, že se místní otrokáři chovají neočekávaně drsně jak k otrokům, tak i k politickým odpůrcům. Brown se údajně dozvěděl, že se stane cílem útoku i jeho rodina, a proto se rozhodl jednat jako první. S několika přáteli a dvěma syny 24. května 1856 u říčky Pottawatomie přepadl chaty, ve kterých sídlilo pět příznivců otrokářství. Celou pětici zajal a zavraždil je.\n\nDne 16. října 1859 John Brown a 21 dalších mužů přepadli federální zbrojnici v Harpers Ferry ve Virginii, kde bylo uskladněno kolem 100.000 pušek a mušket, za účelem vyzbrojení uprchlých otroků a vyvolání povstání proti jižanským otrokářům.\nNicméně povstání bylo po 36 hodinách federálními silami po vedením Roberta E. Lee potlačeno a John Brown byl uvězněn. Přepadení se celkem obešlo s třinácti úmrtími, z toho dvanáct na straně povstalců. Brown byl shledán vinným z vraždy, velezrady a z podněcování povstání otroků a odsouzen k trestu smrti oběšením.\n\nAmerický filozof Henry David Thoreau věnoval Johnu Brownovi své tři eseje: Obhajoba kapitána Johna Browna, Mučednictví Johna Browna a Poslední dny Johna Browna. Všechny eseje se nesou v duchu chvalořečení jeho osoby. Thoreau souhlasí s jeho zásadou, že pokud vláda selže v nastolování spravedlnosti a hájí utiskovatele místo utiskovaných, má člověk nesporné právo zasáhnout za účel osvobození otroka proti otrokáři silou.\nVyzdvihuje vlastnosti kterých si na něm cenil: odvahu, zdravý rozum, čestnost, věrnost mravním zásadám a odhodlání podle nich jednat.\nV eseji Obhajoba kapitána Johna Browna jej Thoreau cituje:\nRáno před popravou četl z Bible a napsal svůj poslední dopis svojí ženě, který zahrnoval jeho závěť. V 11:00 byl eskortován na pole kde stála šibenice, 11:15 byl oběšen a v 11:50 dne 2. prosince 1859 (ve věku 59 let) byl prohlášen za mrtvého. Do rakve byl vložen s oprátkou kolem krku. Rakev potom byla naložena na vlak a odvezla jej na jeho rodinnou farmu v New Yorku kde byl pohřben. \n\nR.W. Emerson po Brownově popravě napsal, že se „šibenice stane stejně vznešenou jako Kristův kříž.\"\n\n"}
{"id": "447682", "url": "https://cs.wikipedia.org/wiki?curid=447682", "title": "Suchý potok (přítok Němčického potoka)", "text": "Suchý potok (přítok Němčického potoka)\n\nSuchý potok pramení jihozápadně od Němčic, nedaleko Němčických jeskyní na trati Svinovy. Za středověku se zde nacházela ves \"Suchov\", která zanikla a podle které dostal potok své pojmenování. Potok pokračuje ve svém toku přes les Brusnou, na jehož jižním okraji se vlévá zprava do Němčického potoka. Němčický potok se po necelém kilometru na severozápadním cípu městyse Sloup spojuje s potokem Žďárnou a zakrátko s potokem Luhou. Spolu pak tvoří Sloupský potok.\n"}
{"id": "447684", "url": "https://cs.wikipedia.org/wiki?curid=447684", "title": "Kauza Bohemians", "text": "Kauza Bohemians\n\nJako Kauza Bohemians je často označována série soudních pří či sporů v rámci Fotbalové asociace České republiky a dalších institucí (např. Úřadu průmyslového vlastnictví) souvisejících se jménem a logem Bohemians a kluby nosícími toto jméno.\n\nHlavními aktéry sporu jsou:\n\nDalšími účastníky sporu jsou: \n\nVýše uvedené subjekty vedou spolu několik sporů u různých institucí, přičemž hlavními z nich jsou:\n\nNa počátku sporu byly finanční problémy tehdy druholigového klubu FC Bohemians Praha, a.s., které vedly až k uvalení konkursu na tuto společnost. Společnost neplatila pohledávky svým věřitelům a ke konci roku 2004 se dlužná částka odhadovala na 40 milionů korun. Z těchto důvodů byl 1. února 2005 na společnost uvalen konkurs a správcem konkursní podstaty byl jmenován Vladimír Huml. Tehdejším majitelem FC Bohemians Praha byl Michal Vejsada, který v současnosti vystupuje jménem věřitelského výboru. Klub zároveň přišel o licenci a nedohrál sezónu 2004/05 druhé ligy. Michal Vejsada nechtěl, aby se název a logo klubu stalo součástí majetkového vyrovnání, a tak získal souhlas TJ Bohemians Praha s převedením jména a loga na třetiligový FC Střížkov Praha 9.\n\nPrakticky ihned po vyhlášení konkurzu začali fanoušci nabízet svou pomoc klubu a 3. února 2005 byl oznámen vznik fanouškovské iniciativy S.O.S. Klokan, která začala pomoc fanoušků koordinovat. O několik týdnů později, 21. března 2005, se tento neformální spolek transformoval do Družstva fanoušků Bohemians (DFB), organizace fanoušků, kterým nebyl lhostejný osud klubu. Prvním členem družstva se stal herec Ivan Trojan. Družstvo si dalo za cíl záchranu klubu Bohemians Praha a navázání na jeho historii. Toho chtělo dosáhnout uzavřením smlouvy se správcem konkursní podstaty, na základě které koupí práva k soutěžím spolu s registrací tehdejších hráčů všech družstev včetně mládeže. Iniciativa fanoušků se setkala s velkým ohlasem a finanční příspěvky získalo DFB nejen od přihlášených členů, ale i z dalších zdrojů, např. od fotbalových internacionálů nebo od svého vršovického rivala Slavie Praha. Aktivita DFB se setkala se vstřícností i u některých subjektů, kterým FC Bohemians Praha, a.s. dlužila a kteří se rozhodli své pohledávky nenárokovat.\n\nDFB začalo spolupracovat se společností AFK Vršovice, která od správce konkursní podstaty koupila nejen práva k soutěžím, ale i historickou kontinuitu, již uznal také ČMFS. Jako nástupnický klub se také AFK Vršovice přihlásil do následující sezóny ČFL a coby hlavní trenér začal u týmu působit Zbyněk Busta, jenž dříve působil u mládežnických týmů FC Bohemians Praha. Stejnou soutěž ovšem chtěl hrát také klub ze Střížkova, který měl od TJ Bohemians pronajaté jméno a logo Bohemians a jako trenéra angažoval bývalého trenéra FC Bohemians Praha Vladimíra Hrušku. Koncem června 2005 navíc Českomoravský fotbalový svaz povolil přejmenování klubu AFK Vršovice na Bohemians 1905.\n\nSpor o užívání jména Bohemians se rozhořel v létě 2005, když do nové sezóny ČFL chtěl nastoupit klub Bohemians 1905 (původně AFK Vršovice), jehož přejmenování posvětil ČMFS, a také klub FK Bohemians Praha (původně Střížkov), který si právo užívat jméno a logo Bohemians pronajal od TJ Bohemians Praha ještě před založením DFB. ČMFS uznal jako právoplatného nástupce zkrachovalého klubu FC Bohemians Praha klub Bohemians 1905 a zakázal střížkovskému klubu start v ČFL pod jménem FK Bohemians Praha. Klub neustoupil a o dva dny později ČMFS oznámil, že jej vyloučil z ČFL. Střížkovský klub se začal domáhat práva hrát soutěže ČMFS pod jménem FK Bohemians Praha u civilního soudu, načež Obvodní soud pro Prahu 1 vydal předběžné opatření, ve kterém fotbalovému svazu nařídil, aby dovolil v soutěži působit klubu pod názvem FK Bohemians Praha. Od sezóny 2005/06 tak trvá stav, kdy soutěže ČMFS hrají dva kluby s názvem Bohemians - Bohemians 1905 a FK Bohemians Praha. Od sezóny 2009/10 znovu hraje soutěž ČMFS i FC Bohemians Praha, a to nejnižší pražskou soutěž, III. třídu sk. B.\n\nDo sporu se na jaře 2009 vložil Úřad průmyslového vlastnictví, když vydal rozhodnutí, že fotbalový klub Bohemians 1905 má jako jediný tuzemský fotbalový subjekt právo užívat znak s klokanem a jméno Bohemians. Toto rozhodnutí napadl klub FK Bohemians Praha u soudu.\n\nDne 17. září 2009 na základě návrhu na prohlášení neplatnosti ochranné známky pro Bohemians 1905 byla tato prohlášena neplatnou ex tunc (od počátku). V praxi to znamená, že Úřad průmyslového vlastnictví dal za pravdu stěžovatelům a uznal, že název a logo Bohemians Praha tak, jak je uvedeno, Bohemians 1905 nesmí a nesměla užívat a jediným nositelem historické tradice je nadále TJ Bohemians Praha.\n\nDne 7. července 2011 rozhodl Úřad průmyslového vlastnictví, že práva na ochrannou známku v podobě klokana v dvojkruží a nápisem Bohemians Praha pro provozování činnosti oddílu kopané náleží Bohemians 1905. Rozhodnutí nabylo právní moci 11. července 2011. .\n\n\nMeritem tohoto sporu je smlouva mezi správcem konkursní podstaty Vladimírem Humlem a AFK Vršovice o převodu práv na účast v soutěžích pořádaných ČMFS a převodu práv na hráče a mládežnické týmy a její posvěcení Českomoravským fotbalovým svazem zastupovaným v té době ředitelem legislativně právního oddělení svazu Petrem Doležalem a následně výkonným výborem ČMFS.\n\n\n"}
{"id": "447687", "url": "https://cs.wikipedia.org/wiki?curid=447687", "title": "Lípa v Lužici (okres Most)", "text": "Lípa v Lužici (okres Most)\n\nLípa v Lužici je památkově chráněná lípa malolistá v obci Lužice v okrese Most. Lípa roste u vchodu do hřbitova v jihovýchodní části obce. Její stáří je zhruba 360 let. Má obvod kmene 4,95 m a výšku 17 m.\n\n\n"}
{"id": "447689", "url": "https://cs.wikipedia.org/wiki?curid=447689", "title": "Střimická výsypka", "text": "Střimická výsypka\n\nStřimická výsypka je název z větší části rekultivované důlní výsypky, která se nachází severně od města Mostu na katastrálním území Most I (starý Most) a Střimice. Rozkládá se mezi vrchy Špičák (399 m) a Keřový vrch (319) na jihu, vrchem Na skalce (329) na východě a Červeným vrchem (366 m) na severu. Ze západu vzniká pod výsypkou Jezero Most. Název výsypky je odvozen od obce Střimice, která se nacházela zhruba uprostřed současné náhorní plošiny, která má plochu 160 ha a dosahuje nadmořské výšky 330 metrů. Na výsypce se dnes nachází Letiště Most a vede přes ni silnice III. třídy 2538 z Mostu do Braňan. Ve východní části pod vrchem Na skalce se vytvořila dvě přírodní jezírka. Rekultivační práce stále pokračují a jsou předběžně plánovány do roku 2016.\n\nVýsypka byla zakládána v letech 1959–1973. Sloužila pro skrývku z dolu \"Most-Ležáky\", který se nacházel na území starého města i pro důl \"Maxim Gorkij\" u Braňan. Dnes je Střimická výsypka součástí Dolů Bílina. První rekultivace, při které byl na části výsypky vysazen les, proběhla již v roce 1967. Ovšem kvůli špatně založeným horninám veškerá výsadba prakticky vyhynula a navíc probíhala značná eroze. Po úpravách vrchní vrstvy byla v roce 1974 zahájena nová lesnická rekultivace, tentokrát úspěšně. Následovaly další fáze rekultivace zahajované postupně:\n\nPo dokončení rekultivací se prostor stane součástí rekreační oblasti Jezera Most.\n\n\n"}
{"id": "447690", "url": "https://cs.wikipedia.org/wiki?curid=447690", "title": "Luha", "text": "Luha\n\nLuha je potok, který pramení jižně pod nejvyšším bodem Drahanské vrchoviny, který se nazývá Skalky.\n\nPramen se nachází západně od druhého nejvyššího vrcholu Drahanské vrchoviny, Skály, na okraji stejnojmenné přírodní rezervace. Odtud teče lesem, kde napájí menší rybník, přes Skelnou Huť (při silnici mezi Protivanovem a Žďárnou), kde se nachází přírodní rezervace téhož jména. Tok pokračuje přes Oborský dvůr, kde se nacházejí pozůstatky zaniklé středověké osady Hošperk. Tady napájí rybník V oboře a pod ním se do Luhy zleva vlévá Huťský potok. Dále teče hlubokým lesem přes zaniklou středověkou osadu Gadišinu až ke Sloupu, kde tvoří spolu s přítokem Žďárná hlavní přítoky Sloupského potoka.\n\nPramen byl v televizním pořadu Zpět k pramenům nesprávně označen jako pramen Punkvy, přestože ta podle hydrologů vzniká až soutokem Bílé vody se Sloupským potokem, do kterého Luha vtéká.\n\nV údolí potoka byly vrtem naměřeny říční sedimenty o mocnosti 11,5 m.\n\n"}
{"id": "447691", "url": "https://cs.wikipedia.org/wiki?curid=447691", "title": "Slunečný vršek", "text": "Slunečný vršek\n\nSlunečný vršek je nový sídelní útvar na území Hostivaře v městské části Praha 15 na jihovýchodě hlavního města. Nachází se mezi ulicemi K Horkám, Doupovská a Přeštická ve výšce asi 270 m n. m. jižně od sídliště Košík, se kterým tvoří funkční celek.\n\nSídliště se skládá ze 14 bloků, označených A–N, které obsahují asi 1300 bytových jednotek. V rámci jejich výstavby vznikly nové ulice \"Berlínská\", \"Bratislavská\", \"Rižská\", \"Budapešťská\" a \"Athénská\" spolu s \"náměstím Přátelství\".\n\nV blízkosti se rozkládá Hostivařský lesopark s vodní nádrží a také přírodní památka Meandry Botiče.\n\nSídliště je napojeno autobusy městské dopravy především na stanici metra Skalka na lince A a stanici Opatov na lince C; existuje ale i přímé spojení s hostivařsko-malešickou průmyslovou oblastí.\n\n\n"}
{"id": "447692", "url": "https://cs.wikipedia.org/wiki?curid=447692", "title": "Žďárná (potok)", "text": "Žďárná (potok)\n\nŽďárná je potok pojmenový podle stejnojmenné vesnice v okrese Blansko, kterou protéká.\n\nPotok pramení jižně od osady severně od vrcholu Skalky, jižně od osady Pavlov, východně od obce Benešov. Poté protéká lesem jihozápadním směrem, kde napájí Horní rybník, dále k obci Suchý, ve kterém je hlavní zdrojnicí Sušského rybníka. Z obce suchý teče jižně lukami do obce Žďárná, ve které se do něj z levé strany vlévá bezejmenný potok a ze které pokračuje lesem až k městysu Sloup. Na jeho okraji se spojuje s Němčickým potokem, protéká městysem a v jeho středu soutokem s potokem Luhou tvoří Sloupský potok.\n\nPovodí má protáhlý tvar, z 60,5% prochází lesem, z 23,0% v okolí zorané půdy.\n\nV údolí potoka byly vrtem naměřeny říční sedimenty o mocnosti 28 m.\n\nVoda z potoka byla v minulosti využívána pro plavební kanál Suchý – Šmelcovna, někdy též nazývaný Sušský plavební kanál, kterým se na trase dlouhé 8 km dopravovalo dřevo z okolí Suchého do pily Šmelcovna ležící v Boskovicích. Kanál začínal Horním rybníkem před obcí Suchý a překonával rozvodí z povodí Punkvy do povodí Bělé. Dodnes je průběh kanálu patrný jako rýha v krajině. Toto dílo je v současnosti bez legislativní ochrany.\n\nSušský rybník s rozlohou 6ha bývá využíván k rekreaci, koupání, vodním sportům, rybolovu a k dispozici je i půjčovna loděk. Ubytování je možné v místním kempu. Rybník má písčité pláže i dno.\n\nV obci Žďárná hrozilo vylití toku z koryta v případě přívalových dešťů, proto byl tok vyčištěn a zpevněn a zkapacitněny byly propustě pod mostem v obci.\n\nV městyse Sloup v místě soutoku s Němčickým potokem jsou oba toky osazeny mostky, které jsou však zaneseny štěrkem a v době zvýšeného vodního stavu dochází k ucpání propustí a k přetékání vody na přiléhající pozemky. Podobně špatně dimenzované propustě se vyskytují i níže po proudu.\n\nZačátkem roku 2006 voda zaplavila pásmo vodního zdroje I. stupně a místního fotbalového hřiště a dále po proudu restauraci na koupališti a níže položený bazén. Po této události byly odstraněny dvě kruhové propusti DN 1000 a došlo ke zkapacitnění koryta toku.\n"}
{"id": "447693", "url": "https://cs.wikipedia.org/wiki?curid=447693", "title": "Katatymně imaginativní psychoterapie", "text": "Katatymně imaginativní psychoterapie\n\nKatatymně imaginativní psychoterapie, zkratkou KIP, (jinak též nazývaná symbolické drama) patří do skupiny dynamicky orientovaných psychoterapií, její teoretický základ vychází z psychoanalýzy. Terapeut při ní žádá zrelaxovaného klienta, aby si představil určité obrazové motivy sloužící jako základ pro vytváření dalších živých, spontánně se objevujících představ a fantazijních dějů. Předpokládá se, že tyto imaginace mají symbolický význam a odráží jak aktuální emoční ladění klienta, tak i případný konfliktní materiál v jeho nevědomí nebo předvědomí.\n\nHistorie KIP sahá až do roku 1948, kdy Hanscarl Leuner začal experimentovat s využitím imaginace k terapeutickým účelům. Leuner vypracoval techniku katatymního prožívání obrazů, která postupem přerostla v samostatný, široce rozpracovaný terapeutický postup - katatymně imaginativní psychoterapii. Slovo katatymní v názvu naznačuje závislost na emocích a afektech:\nSlovo katatymie znamená \"zkreslení obsahu vědomí, úsudků, názorů vlivem emocí nebo přání člověka\".\n\n\nNa první nebo na prvních dvou schůzkách se psycholog s klientem volně baví o obtížích, které klienta přiměly k návštěvě, ptá se klienta na jeho požadavky a očekávání od terapie. Psycholog pokládá doplňující otázky a vytvoří si předběžný náhled na situaci, v které se klient nachází, a posoudí vhodnost použití KIP k řešení klientových problémů. Výsledek buď vyústí do nabídky terapie, nebo jen do krátkého poradenského aktu.\n\nPodobně jako u jiných psychoterapií je nutné korigovat případné přemrštěné a nereálné představy klienta. Dotyční často věří, že jejich problémy je možné vyřešit během několika dnů nebo týdnů, idealizují si terapeuta jako \"velkého léčitele\" a nejsou připraveni přijmout aktivní spolupráci a často bolestivou konfrontaci se sebou samým.\n\nSamozřejmostí by mělo být též pravidlo abstinence, které zdůrazňuje, že terapeut nemá mít během období terapie žádné osobní ani rodinné kontakty s pacientem. Pokud terapeut chová ke klientovi nějaké osobní emoční pohnutky (např. rodinná příbuznost), trpí tím jak diagnostická, tak terapeutická schopnost rozhodování stejně jako technická jistota při použití terapie.\n\nKIP je většinou krátkodobá, tedy obvykle se uskuteční od 15 do 30 sezení, typická frekvence je jednou týdně.\n\nJak bylo již řečeno výše, spontánně se objevující imaginace mají symbolický význam. Například jestliže si při motivu louky klient představí zpustlou zablácenou ponurou mýtinu za bouřky obehnanou drátem, vypovídá to o jeho aktuálním psychickém stavu něco úplně jiného než když si představí hezkou zelenou louku s bujnou trávou a rozkvetlými květinami a radostným sluncem. K takovýmto interpretacím není třeba zvláštního psychologického vzdělání a klienti obvykle sami (poté, co jim psycholog letmo vysvětlí metodu a základní principy KIP) postupně nachází souvislosti mezi imaginovanými obrazy a svým stavem. Imaginace jim umožní náhled na svou duševní situaci a kontakt s nevědomými a předvědomými projevy jejich problémů v symbolické obrazové formě. Už jen tato zkušenost spojená s intenzivním prožitkem představovaných situací má důležitý ozdravný vliv.\n\nDalší ozdravný vliv mají intervence psychoterapeuta. Terapeut povzbuzuje klienta v aktivním řešení problémů. Například když je klient konfrontován s rozzuřeným štěkajícím psem, z kterého má strach a který zabraňuje klientovi v cestě imaginární krajinou, může terapeut klientovi poradit, aby psovi sehnal maso (např. došel je koupit do blízké vesnice; případně klientovi rovnou řekne, ať si představí, že má maso k dispozici) a nakrmil jej. Jak pes začne žrát, zklidní se a terapeut dále klienta povzbudí k spřátelení se se psem, např. aby se k němu přiblížil a zkusil jej pohladit. V této chvíli je relativně nevýznamné, co přesně představovaný rozzuřený pes symbolizoval, důležitější je, že se klient naučil před problémem (psem) neutéct a nerezignovat na něj, ale postavit se mu a konstruktivně jej vyřešit. Protože symbolické obrazy souvisí s reálnými problémy, posílení schopnosti klienta řešit problémy v imaginaci, příznivě ovlivní i jeho schopnost řešit problémy v realitě.\n\nRůzné konkrétní představované objekty ať už vyloženě nereálné (drak, čarodějnice, obr, ...) nebo reálné (štěkající pes, pasoucí se krávy, ...), stejně jako různé konkrétní jednání klienta (např. odmítnutí se napít ze studánky kvůli možné bakteriální nákaze) mají více možných konkrétních interpretací, záleží na konkrétním klientovi a jeho psychologické anamnéze. Terapeut klientovi beztak přesné a podrobné informace nedává, neboť by to mohlo aktivovat jeho obranné mechanismy (např. racionalizaci a intelektualizaci) a ztěžovat terapii. Klienta však vybízí k vlastní interpretaci obrazů, mezi sezeními má například klient imaginované obrazy výtvarně nebo písemně zpracovat a obohatit je svými dalšími nápady.\n\nindikace:\n\nkontraindikace:\n\nMetoda KIP je vhodná jak pro krátkodobé, tak i pro dlouhodobé terapie a to s dětmi, dospívajícími i dospělými; buď jako individuální terapie (klient + terapeut) nebo skupinová terapie (několik klientů a terapeut). Při skupinové se účastníci položí na zem do hvězdice hlavami k sobě a každý člen skupiny vypráví, co ho napadá k společnému motivu. Vzniká společná kompromisní fantazie. Po skončení imaginací se dále v rozhovorech konkretizují a rozebírají. KIP se užívá též v párové a rodinné terapii.\n\n\n"}
{"id": "447696", "url": "https://cs.wikipedia.org/wiki?curid=447696", "title": "Krasovský potok", "text": "Krasovský potok\n\nKrasovský potok (dříve \"Rogendorfský potok\") sestává z několika potůčků pramenících na katastrálních územích obcí Kotvrdovice a Krasová (dříve \"Rogendorf\") na okrese Blansko. Teče Krasovským údolím, které leží již na území chráněné krajinné oblasti Moravský kras. Při dotyku ostrožny Balcarovy skály, uvnitř které se nachází jeskyně Balcarka, se potok propadá do podzemních prostor, kde se spojuje s vodami Lopače a pokračuje podzemím v toku do Punkvy. \n"}
{"id": "447697", "url": "https://cs.wikipedia.org/wiki?curid=447697", "title": "Mišík", "text": "Mišík\n\nPříjmení Mišík vzniklo jako zdrobnělina příjmení Míša, které vzniklo z osobního jména Mikuláš nebo Michal (podobně od slova Míša jsou odvozena příjmení Mišák, Mišaň, Míšek, Miška, Mišoň, Mišta, Mištera, Miština, Mišura, Mišurec).\nŽenskou variantou je Mišíková.\n\n"}
{"id": "447698", "url": "https://cs.wikipedia.org/wiki?curid=447698", "title": "Eleonora Kastilská (1202)", "text": "Eleonora Kastilská (1202)\n\nEleonora Kastilská (katalánsky \"Elionor de Castell\", 1202–1244, Burgos) byla aragonská královna, manželka aragonského krále Jakuba I.\n\nEleonora se narodila jako desáté dítě kastilského krále Alfonse VIII. a anglické princezny Eleonory. Byla tedy vnučkou slavné krásky Eleonory Akvitánské a Jindřicha Plantageneta.\n\nSvatba devatenáctileté dívky s o šest let mladším aragonským králem Jakubem proběhla 6. února 1221. Roku 1229 se narodil syn Alfons a téhož roku došlo k anulování manželství údajně z důvodu blízkého příbuzenství manželů. Jediný syn Alfons byl uznán legitimním, ale následníkem trůnu se pro jeho brzký skon stal syn z Jakubova nového manželství.\n\nKrál se vydal dobývat Mallorku a Eleonora se stáhla do klášterního ústraní. Zbytek života strávila po boku své starší sestry Berenguely v cisterciáckém klášteře Las Huelgas, kde je společně s rodinou pohřbena.\n\n"}
{"id": "447699", "url": "https://cs.wikipedia.org/wiki?curid=447699", "title": "Megan Fox", "text": "Megan Fox\n\nMegan Denise Fox (přechýleně Foxová; * 16. května 1986 Rockwood, Tennessee) je americká herečka a modelka.\n\nNarodila se v Tennessee Darlene Tonachiové a Franklinovi Foxxovi, který ze svého příjmení vypustil jedno „x“. Má francouzské, irské a indiánské předky. Rodiče se během jejích dětských let rozvedli. Se starší sestrou vyrůstala společně s matkou a nevlastním otcem nedaleko Rockwoodu v Tennessee. Byla vychovávána v katolické víře. Během středoškolského studia navštěvovala soukromou křesťanskou školu \"Morningside Academy\", maturitu pak složila na \"St. Lucie West Centennial High School.\"\n\nPo ukončení úspěšné kariéry modelky zahájila v roce 2001 herecké účinkování vedlejší rolí Brianny Wallaceové v televizním snímku \"Sestry na Bahamách\". Objevila se jako host v několika televizních seriálech, včetně \"Dva a půl chlapa\", \"Ocean Ave\" nebo \"Hope & Faith\", kde ztvárnila roli Sydney Shanowské. V roce 2004 se poprvé objevila ve filmu nazvaném \"Zpověď královny střední školy\", v roli Carly po boku herečky Lindsay Lohan. Průlom znamenala až nabídka režiséra Michaela Baye v roce 2007 na jednu z hlavních rolích ve velkorozpočtovém projektu \"Transformers\". Za tento film získala velké množství ocenění a díky tomu si zahrála i v pokračování \"\". Původně měla hrát i v dalších pokračováních, ale byla vyškrtnuta a nahrazena jinou herečkou.\n\nOd roku 2009 se nabídky rolí jen hrnuly. Megan je ovšem nepřijímala všechny. Zahrála si ve filmech jako \"Jonah Hex\" (2010) od DC Comics, \"Svobodní se závazky\" (2011), \"Čtyřicítka na krku\" (2012) a dalších. Velký úspěch jí přinesla role April O'Neilové ve filmu \"Želvy Ninja\" (2014). Díky značnému komerčnímu úspěchu bylo natočeno i pokračování s názvem \"Želvy Ninja 2\" (2016). I za tuto roli získala mnoho ocenění.\n\nPravidelně se objevovala v žebříčcích nejkrásnějších žen, vyhlašováných různými časopisy a agenturami. Média ji často srovnávala s herečkou Angelinou Jolie a nazývají ji jako \"Angelinin klon\", \"Angelina 2.0\" či \"Angelina Jr.\"\n\nVdala se v červnu 2010 po dlouhodobém vztahu s americkým hercem Brianem Greenem, který ztvárnil postavu Davida Silvera v seriálu \"Beverly Hills 90210\". Dne 27. září 2012 se jim narodil syn Noah Shannon Green. Již předtím spolu vychovávali Brianova syna z předchozího manželství Kassia. Dne 13. února 2014 se jim narodil druhý syn Bodhi Ransom Green. V srpnu 2015 Megan Fox zažádala o rozvod, ale pár dní po oznámení se dali znovu dohromady a přišli s novinkou, že je v očekávání. Jejich třetí syn Journey River se narodil 4. srpna 2016. V roce 2013 prohlásila, že je pro ni křesťanská víra velmi důležitá. \n\n"}
{"id": "447701", "url": "https://cs.wikipedia.org/wiki?curid=447701", "title": "Lopač", "text": "Lopač\n\nLopač je potok, který pramení na katastrálním území Kotvrdovice nedaleko Kojálu. Teče údolím Lopače přes zaniklou Bejčkovu hráz, pod níž se nacházejí terénní pozůstatky neznámé zaniklé středověké osady u Lipovce. Tok pokračuje k ostrovské přehradě a na východním okraji Ostrova u Macochy odvodňuje Císařskou jeskyni. Jeho vody pokračují přes ostrovský rybník a na jižním okraji obce se propadají do podzemí, odkud směřují do Punkvy. \n\nDo Lopače přitéká několik bezejmenných potůčků.\n\nPodle potoka Lopač se nazývá i jeskyně, přes kterou vody potoka protékají v podzemí. \n\n"}
{"id": "447703", "url": "https://cs.wikipedia.org/wiki?curid=447703", "title": "Pařanka Marge", "text": "Pařanka Marge\n\nPařanka Marge (anglicky \"Marge Gamer\") je 17. díl 18. řady amerického animovaného seriálu \"Simpsonovi\". Premiéru v USA měl 22. dubna 2007. Scénář napsal J. Stewart Burns.\n\nVe škole se koná sraz SRPŠ. Rodiče jsou vyzváni, aby na seznam napsali své e-mailové adresy. Marge ale žádný e-mail nemá, a tak se rozhodne koupit si počítač. Internetem je přímo unesena. Zjistí, že může levně nakupovat. Zkusí vyhledat své jméno. Pak narazí na web, kde si prohlédne svůj dům z vesmíru a uvidí na zahradě nahého Homera. Neustále kontroluje svou e-mailovou schránku a přitom ji zaujme inzerát na on-line hru Říše Země země. Začne ji hrát a stane na ní závislá. Hraje celé dny a noci. Později zjistí, že ve hře jsou i další postavy z města, například Apu, Snake, Edna, Seymour (v podobě krocana), nebo Vočko. Když do města přijede Temný rytíř, všichni se schovají. Apu řekne Marge, že je to nejobávanější postava ve hře. Poté, co Temný rytíř zabije Seymoura, je Marge znechucená a hru vypne. Vezme koš s prádlem a jde do koupelny. Když míjí Bartův pokoj, tak zjistí, že Bart je Temný rytíř. Rozhodne se ho ve hře navštívit, Barta to ale naštve. Navíc ho ve městě ztrapňuje před jeho nohsledy.\n\nMezitím se Líza rozhodne začít hrát kopanou. Inspiroval ji film Blafuj jako Beckham. Homer ji vezme na hřiště. Schází jim ale rozhodčí, a tak se toho ujme Homer. Vůbec ale nezná pravidla. Snaží se dát gól a jeho fyzická kondice je špatná. Líza je kvůli tomu zklamaná. Při příštím zápase už Homer pravidla zná, koukal hodiny na fotbal v televizi, aby hru pochopil. Pak ale jednou Líza spadne a Homer myslí, že to byl faul. Líza toho začne zneužívat. Na hřiště přijde Ronaldo a přesvědčí Homera, že Líza simuluje a ten udělí Líze červenou kartu. Ona se na něj znovu naštve.\n\nZatím Bart ve hře zjistí, že Marge zničila jeho síň trofejí. Vyzdobila ji z balíčku Hello Kitty. Bart začne výzdobu ničit svým řemdihem a nechtěně přitom zasáhne Marge, která zemře a naštve se na něj.\n\nLíza se zlobí na Homera a Marge se zlobí na Barta, tak se rozhodnou jít to zapít k Vočkovi. Vočko jim poradí, jak si je obě získat zpět. Oba si pochvalují jeho rady a zavtipkují si, kam zmizel starý Vočko. Ten je ale skutečně svázaný v zadní místnosti baru.\n\nHomer tedy koupil pro Lízu DVD s filmem o fotbalových nepokojích a Líza zjistí, že chyba byla na její straně. Bart se rozhodne darovat Marge ve hře 2/3 své životní síly. Obyvatelé města toho ale zneužijí a Barta zabijí. Marge Bartovi slíbí, že pomstí jeho smrt.\n"}
{"id": "447706", "url": "https://cs.wikipedia.org/wiki?curid=447706", "title": "Berenguela Kastilská", "text": "Berenguela Kastilská\n\nBerenguela Kastilská (1. června 1180, Segovia – 8. listopadu 1246, Burgos) byla leónská a kastilská královna. Pocházela z burgundsko-Ivrejské dynastie, stejně jako její manžel Alfons IX.\n\nBerenguela se narodila jako první potomek kastilského krále Alfonse VIII. a anglické princezny Eleonory, dcery slavné krásky Eleonory Akvitánské a Jindřicha Plantageneta.\n\nPrvní manželství mladé princezny bylo uzavřeno 23. dubna 1188 s Konrádem Švábským, synem císaře Barbarossy. Sňatek však nebyl vzhledem k nevěstině věku zkonzumován a z politických důvodu jej papež roku 1191 zrušil. Druhé manželství uzavřela Berenguela ve svých osmnácti roku 1198 s čerstvě rozvedeným leonským králem Alfonsem. Alfonsovo manželství s Terezou Portugalskou bylo rozloučeno z důvodu blízké příbuznosti. Historie se však opakovala a Berenguela byla rozvedena z téhož důvodu pouhých sedm let po svatbě.\n\nRoku 1217 Berenguelin bratr, král Kastilie Jindřich I., zemřel při nehodě na lovu a Berenguela jako prvorozená získala nárok na trůn, kterého se vzdala ve prospěch svého syna Ferdinanda. Zůstala u dvora jako synův rádce, roku 1219 mu pomohla s ženitbou. Jako vhodnou partii mu vyhledala Alžbětu Štaufskou, dceru zavražděného římského krále Filipa. Po smrti bývalého manžela roku 1230 se výrazně angažovala při jednání s jeho dvěma dcerami z prvního manželství, které se za příslib doživotní renty vzdaly nároku na leonský trůn. Ferdinand se tak stal i králem Leónu.\n\nKonec života strávila v rodovém klášteře Las Huelgas společně s mladší sestrou Eleonorou a udržovala i čilé styky s další sestrou Blankou, francouzskou regentkou. Ta jí také pomohla najít pro Ferdinanda novou choť – Johanku z Ponthieu. Zemřela v listopadu 1246 a byla pohřbena společně se svou rodinou v Las Huelgas.\n\n"}
{"id": "447708", "url": "https://cs.wikipedia.org/wiki?curid=447708", "title": "Lípy v Horní Vsi u Litvínova", "text": "Lípy v Horní Vsi u Litvínova\n\nLípy v Horní Vsi u Litvínova jsou dvě památkově chráněné lípy malolisté v Horní Vsi, která tvoří místní část města Litvínova v okrese Most. 200 let staré lípy rostou ve střední části osady. Obě jsou vysoké 19 m a obvody kmenů mají 3,20 a 3,90 m.\n\n\n"}
{"id": "447709", "url": "https://cs.wikipedia.org/wiki?curid=447709", "title": "Lípy v Janově u Litvínova", "text": "Lípy v Janově u Litvínova\n\nLípy v Janově u Litvínova jsou dvě památkově chráněné lípy malolisté v Janově, který tvoří místní část města Litvínov v okrese Most. Lípy rostou na jihozápadním okraji Janova u silnice do Horního Jiřetína. Mezi nimi se nacházejí Boží muka. Stromy jsou 12 metrů vysoké s obvodem kmenů 2,70 m. Jejich stáří je zhruba 240 let.\n\n\n"}
{"id": "447712", "url": "https://cs.wikipedia.org/wiki?curid=447712", "title": "Jírovec v Šumné u Litvínova", "text": "Jírovec v Šumné u Litvínova\n\nJírovec v Šumné u Litvínova je památkově chráněný jírovec maďal v osadě Šumná u Litvínova v okrese Most. Jde o jeden ze dvou chráněných stromů, které rostou v dolní části osady v parku, který kdysi patřil k vile textilního průmyslníka Rieckena. Strom byl vysazen při založení parku před cca 150 lety. Obvod jeho kmene činí 4,5 m a výška 20 m.\n\n\n"}
{"id": "447714", "url": "https://cs.wikipedia.org/wiki?curid=447714", "title": "Lípa v Šumné u Litvínova", "text": "Lípa v Šumné u Litvínova\n\nLípa v Šumné u Litvínova je památkově chráněná lípa malolistá v osadě Šumná u Litvínova v okrese Most. Je jedním ze dvou chráněných stromů, které rostou v dolní části osady v parku, který kdysi patřil k vile textilního průmyslníka Rieckena. Strom byl vysazen při založení parku před cca 150 lety. Obvod jeho kmene činí 2,8 m a výška 28 m.\n\n\n"}
{"id": "447715", "url": "https://cs.wikipedia.org/wiki?curid=447715", "title": "Lípa v Meziboří (Potoční ulice)", "text": "Lípa v Meziboří (Potoční ulice)\n\nLípa v Meziboří v Potoční ulici je jeden ze dvou památkově chráněných stromů ve městě Meziboří v okrese Most. Jedná se o 200 let starou lípu velkolistou, která roste v Potoční ulici u Divokého potoka. Obvod kmene je 5,04 m a výška 25 m.\n\n\n"}
{"id": "447716", "url": "https://cs.wikipedia.org/wiki?curid=447716", "title": "Motorový olej", "text": "Motorový olej\n\nMotorový olej je obecné souhrnné označení pro celou skupinu minerálních olejů, používaných jako maziva ve spalovacích motorech vozidel. Tyto oleje zároveň plní funkci chladiva, funkci těsnicí, čisticí a chrání před korozí. Podle způsobu výroby je dělíme na dvě základní skupiny, na oleje ropné a syntetické, při čemž třetí skupina, tzv. oleje polosyntetické, zahrnuje oleje vzniklé smísením olejů obou předchozích skupin a představuje jistý kompromis užitných vlastností a ceny. Z hlediska užitných vlastností lze v zásadě říci, že oleje syntetické mají vyšší tekutost za nízkých teplot, menší odparnost a jsou menším zdrojem uhlíku a síry. Syntetické oleje jsou však dražší a některé složky mají horší mazivost. Podstatnou složkou motorových i většiny ostatních olejů jsou aditiva, která zlepšují vlastnosti olejových základů, tak aby oleje splnily všechny vysoké nároky moderních výkonných vozidel, zejména na vysokoteplotní a vysokotlakou odolnost, stálost při styku s produkty spalování, čisticí schopnost, nízkou pěnivost a další. O aditivaci motorového oleje a o výhodách doplňkové ruční aditivace motorového oleje (i maziv obecně) pojednává článek aditiva do maziv.\n\nHistoricky původní kategorie - ropné oleje - se vyrábějí zpracováním ropy v rafinériích. Existují dva způsoby: frakční destilace a hydrokrakování. Ropa se nejprve zbaví vody a mechanických nečistot a při použití první uvedené (tradiční) metody se průmyslovou destilací získávají různé frakce ropy. Ze čtyř základních skupin ropných frakcí (petrolejové, benzínové, naftové a olejové) se ve výrobě pokračuje další destilací. Ze základní olejové frakce se tak získává olej a mazut, které se zpracovávají dalšími destilacemi. První destilací z této olejové frakce se získá plynový olej II. a teprve druhou destilací dostaneme základ pro motorový olej.\n\nMotorové oleje se hodnotí podle dvou základních kritérií, viskozity a \"adekvátního výkonu motoru\".\n\nHodnocení olejů dle viskozity je poměrně jednoduché (na rozdíl od hodnocení výkonového) a slouží k němu jen stupnice SAE. Rozlišuje se zde 12 viskozitních tříd, šest „zimních“ a šest „letních“.\n\nV současné době se prakticky výhradně používají tzv. oleje celoroční, které zaručují správnou tekutost (viskozitu) jak za provozu, tak při startu motoru v mrazu.\n\nDříve se používaly sezónní neboli jednostupňové oleje, určené pro provoz jen v jednom ročním období.\n\nPříkladem viskozitního označení běžného celoročního oleje je olej 15W40; levé číslo určuje tekutost při studeném motoru v zimě, pravé číslo udává tekutost oleje při provozní teplotě, což je důležité zejména v letních vedrech, kdy provozní teplota může být překročena; vyšší číslo nás pak informuje, že olej má větší viskozitní rezervu - jedeme-li např. do subtropického podnebí.\n\nPříkladem viskozitního označení sezónního neboli jednostupňového oleje je SAE40. Ten je použitelný v létě, kdy má za provozu stejnou tekutost jako SAE 15W40. Za mrazu by však byl příliš hustý, takže by - v lepším případě - velmi brzdil startování, v horším případě by neprotekl mazacími kanálky.\n\nPodrobně zpracovává tuto problematiku: http://www.pneu-asistent.cz/oleje/specifikaceOLEJU.pdf\n\nU \"výkonového hodnocení motorového oleje\" existuje řada označení takto hodnocených olejů; tento systém označování je nestejnorodý, už z toho důvodu, že různé národní instituce různých států si vymyslely vlastní označování. Hlavní používané normy jsou:\n\nAPI (jakostní norma - American Petroleum Institute)\n\nACEA (značení olejů evropské výkonové klasifikace)\n\nMIL (americká armáda)\n\nFiremní normy - MB, DAF, VW, Volvo, BMW, Man a další \n\nPodrobně zpracovává tuto problematiku: http://www.pneu-asistent.cz/oleje/specifikaceOLEJU.pdf\n\nDůležité vlastnosti olejů, včetně těch použitých se určují laboratorními zkouškami. Jsou to zejména viskozita, bod vzplanutí, obsah vody, obsah karbonizačního zbytku, rozpustnost v HEO (směsi n-hexanu, etanolu a kyseliny olejové), přítomnost glykosidů, TBN (číslo alkality), obsah mechanických nečistot.\n\n"}
{"id": "447717", "url": "https://cs.wikipedia.org/wiki?curid=447717", "title": "Lípa v Meziboří (Okružní ulice)", "text": "Lípa v Meziboří (Okružní ulice)\n\nLípa v Meziboří v Okružní ulici je jeden ze dvou památkově chráněných stromů ve městě Meziboří v okrese Most. Jedná se o lípu malolistou, která roste v Okružní ulici nedaleko budovy základní školy. Lípa má dva kmeny o obvodu 3,07 a 1,89 m. Výška stromu je 16,5 m.\n\n\n"}
{"id": "447718", "url": "https://cs.wikipedia.org/wiki?curid=447718", "title": "MIAT Mongolian airlines", "text": "MIAT Mongolian airlines\n\nMIAT Mongolian Airlines (mongolsky : \"Монголын Иргэний Агаарын Тээвэр\", česky : \"mongolské aerolinie MIAT\") je mongolská národní letecká společnost. Základnou je těmto aerolinkám Čingischánovo mezinárodní letiště v hlavním městě Ulánbátaru. Tato společnost provozuje lety na domácí i zahraniční letiště.\n\nMIAT Mongolian Airlines byly založeny v roce 1956 jako Air Mongol, později Mongolian Airlines a nakonec dostaly současný název. S pomocí letecké společnosti Aeroflot proběhl první let dne 7. července 1956 letadlem Antonov An-2 z Ulánbátaru do Irkutsku. Během let 1960 a 1970 byla letecká společnost vybavena letadly Antonov An-24 a An-26. V roce 1992 koupil MIAT 5 čínských Harbin Y-12. Později společnost získala další letadla, jak např. Airbus A310, Boeing 737, nebo dva Boeingy 737-800.\nMIAT Mongolian Airlines je letecká společnost plně ve vlastnictví státu s celkovým počtem 1034 zaměstnanců.\n\n\n\nOd roku 1963 má MIAT alespoň 14 nehod se ztrátou letadel, s nejméně 139 zahynulými osobami.\n"}
{"id": "447727", "url": "https://cs.wikipedia.org/wiki?curid=447727", "title": "MFK Kravaře", "text": "MFK Kravaře\n\nMěstský fotbalový klub Kravaře je slezský fotbalový klub z Kravař, který od sezóny 2013/14 hrál Přebor Moravskoslezského kraje (5. nejvyšší soutěž). Na konci sezony 2015/16 sestoupil do I. A třídy. Klub byl založen v roce 1923 pod názvem SK Kravař.\n\nV sezoně 2016/17 a na podzim 2017 zde působil Martin Hanus – historicky druhý nejlepší střelec MSFL se 103 brankami.\n\nZdroj: \n\n\n\"Aktuální k datu: 6. července 2015\"\n\n"}
{"id": "447729", "url": "https://cs.wikipedia.org/wiki?curid=447729", "title": "Botho Strauß", "text": "Botho Strauß\n\nBotho Strauß (* 2. prosince 1944, Naumburg) je německý spisovatel, dramatik a dramaturg. \n\nProsadil se dramatem \"Trilogie shledání\" (1977), pět let po svém debutu. Jeho práce prozrazují vliv antického dramatu, myšlenek Nietzscheho, Heideggera a Adorna. Jeho názory byly zprvu radikálně anti-kapitalistické, ale brzy začal upřednostňovat čistou estetiku (jako protiklad politiky).\n\nDrama je rozděleno do tří dějství. Drama je klasické v tom smyslu, že dodržuje tradiční jednoty: odehrává se během jediného dne (I.dějství: poledne, II. odpoledne, III. pozdě odpoledne) v létě roku 1975, ve výstavní síni (výstava německého realismu). Děj se omezuje na diskutování a ukazování vztahů mezi postavami, jedinou vnější událostí je uzavření výstavy, a její opětovné otevření. Každá část trilogie má vlastní název: I. malá společnost II. nikdo určitý III. dobrý vztah. Před vlastním začátkem dramatu rozsáhlý popis vybavení místnosti a krátká pantomima (malý chlapec vyfotí spícího hlídače, uteče, hlídač se probouzí a prohlíží si snímek).\n\nTématem jsou vztahy mezi postavami, existenciální osamění, setkávání a loučení. Dialogy jsou velice živé, místy až upovídané, občas přerůstají do monologů; často velmi trefné. Zalidněno mnoha postavami (16), z nichž nelze určit která je hlavní a která vedlejší. Všechny kromě jediné vytvářejí homogenickou skupinu, hosty výstavy, krom jediné, hlídače.\n\nPostava Zuzany (42) unavená, zoufalá, dlouhodobě zamilovaná do Moritze, jejich vztah je asi komplikovaný:\n„Chci ti říct jak tě mám ráda a jak tě zároveň nenávidím. Ty mi nedáváš najevo nic. Ale samu sobě jsi mě odcizil. Stát před tebou je pro mě, jako když narážím zády na prázdnou hrubou zeď. Za ní se bortí můj vlastní osud jako nikdy neobývaný dům. Tobě je to úplně jedno, odkud jsem přišla, komu jsem věřila, kdo mě poprvé přehnul, kdo mě opustil a kdo se mě zase ujal.“\nMoritz (37) je ředitel uměleckého spolku a majitel obrazů. Zpočátku to vypadá, že je ve vztahu se Zuzanou, ale nakonec se pokusí utéct s prostoduchou Ruth (což se ovšem ukáže jako planý pokus).\nRuth (31) je manželkou doktora Lothara, a je charakterizována naprostou neschopností začlenit se do společenské konverzace, najít vhodné fráze a správně je používat. V této postavě se odhaluje prázdnost komunikace: říká „chtěla jsem se s vámi blíže seznámit. Můj muž o vás často vypráví“, ale není dostatečně obratná, a Richard jí vmete do tváře, že je to pouze fráze, protože to říká každému a na potkání. Lothar (40) lékař, který pozdě diagnostikoval rakovinu u své pacientky Vivien a ona nyní umírá (bez toho, aniž by o tom věděla ona nebo její manžel).\nFranz (68) je herec, který přijíždí do města oslavit narozeniny svého syna Answalda (30), který je také herec a kterého opustila den před narozeninami jeho přítelkyně, do které je stále zamilovaný. Franz je rázný (má selský rozum) a pozve Elfriedu (35), rozvedenou ženu Kieperta. Elfrieda má s sebou v galerii syna, Klause (11), který skoro nemluví, pobíhá po galerii s fotoaparátem nebo kamerou (buď si přístroj v druhém a třetím dějství vymění, anebo je to chyba překladatele, Milana Tvrdíka).\nDalšími postavami jsou Marlies (29) a Felix (35), stále se scházející a rozcházející pár malířky a vedoucího prodavače (nebo majitele obchodního domu). Felix je podobně neschopen jako Ruth správně používat jazyk vyšších vrstev (za což se mu Moritz vysmívá), má oblíbené adjektivum mýtický, které používá naprosto volně a k popisu čehokoliv (mýticky respektuji krásné věci).\nMarlies má kamarádku Johanu (29), která v prvním dějství čte milostný dopis, čtenář se ovšem nedozvídá, co je jeho obsahem, ale Helmut žije již dva roky v Londýně. Johana působí osaměle, ale společně s Marlies tvoří dvojici rozjívených kamarádek („nepřeháníme to?“).\nRichard (29 nebo 39), tiskař, nemůže v noci spát, takže čte romány, jejich obsah si ale nepamatuje. Felixovi vypráví obsah jednoho z nich, ale uprostřed neuvěřitelně dlouhého vyprávění mu dojde, že zapomněl jeho konec, rozčílí se a stěžuje si na stroj, který zakoupil jeho šéf do tiskárny: mašina vydává divný zvuk, vysoký tón, který z něj „vyžene všechno, co má rád“.\nPetr (26) je spisovatel, který pohrdá lidmi, kteří „jsou dobří v používání jazyka“.\nMartin (64) a Viviana (61), staří manželé, Martin je drogista, Vivien má rakovinu a umírá.\n\nHlídač má v galerii jedinou funkci: má hlídat, aby návštěvníci (ředitelovi přátelé) v galerii nekouřili. Jinak hledá židličku (vzal mu ji Lothar), okřikuje Zuzanu a vypráví vtipy. Hlídač je typ, absurdní figura, která vytváří kontrast ke zdánlivě plnohodnotným postavám, které mají reprezentovat „obyčejné“ lidi a ve svém vyčlenění ukazuje jejich snobství a povrchnost.\n\n\n\n"}
{"id": "447734", "url": "https://cs.wikipedia.org/wiki?curid=447734", "title": "Hathaway", "text": "Hathaway\n\nPříjmení Hathaway nosí více různých osobností:\n\n\n"}
{"id": "447735", "url": "https://cs.wikipedia.org/wiki?curid=447735", "title": "Robbie Fowler", "text": "Robbie Fowler\n\nRobert Bernard Fowler, známý jako Robbie Fowler, (* 9. duben 1975) je bývalý anglický fotbalový útočník a reprezentant.\n\nFowler je čtvrtý nejlepší střelec v historii Premier League se 163 góly, z nichž 128 vstřelil v dresu Liverpoolu.\nZa národní tým nastoupil ve 26 zápasech, ve kterých vsítil 7 branek.\n\nPřestože jako mladík fandil městskému rivalovi, Evertonu, začal kariéru v mládežnickém týmu FC Liverpool. Do prvního týmu se Fowler dostal až po Mistrovství Evropy osmnáctiletých v roce 1993, kde s Anglií vybojoval zlato. Svůj první gól dal v pohárovém duelu s Fulhamem. V odvetě však doslova šokoval fanoušky na Anfield Road, když vstřelil všech 5 branek Liverpoolu. Tím se Fowler stal čtvrtým hráčem historie Reds, který to dokázal. Svůj první ligový hattrick oslavil v zápase proti Southamptonu, což byl jeho teprve pátý start v Premier League. V prvních 13 startech za seniorský tým Liverpoolu nasázel 12 gólů, čímž si vysloužil pozvánku do anglické jedenadvacítky. Robbie opět skóroval při svém debutu, tentokrát již ve 3. minutě do sítě San Marina. Přestože si nedokázal udržet střeleckou potenci až do konce sezóny, byl na jejím konci nejlepším střelcem Liverpoolu s 18 góly ve všech soutěžích.\n\nV následující sezóně odehrál za Liverpool všech 57 soutěžních utkání, včetně vítězného finále Ligového poháru proti Boltonu. Do historie se zapsal nejrychlejším hattrickem Premier League v zápase s Arsenalem, když dokázal nasázet tři branky během pouhých 4 minut a 33 sekund. V letech 1995 a 1996 byl vyhlášen Hráčskou asociací Mladým hráčem roku, čímž vyrovnal rekord Ryana Giggse. Později dvojnásobného ocenění dosáhl i Wayne Rooney.\n\nV polovině 90. let byl Fowler považován za nejlépe zakončujícího útočníka v Anglii. Tuto pozici si vydobyl třemi sezónami po sobě, kdy v každé z nich vstřelil přes 30 branek. 26. března 1996 se Fowler dočkal prvního startu za seniorskou reprezentaci, když střídal v přátelském zápase s Bulharskem. Fowler svými výkony nezklamal a zúčastnil se tak v dresu Anglie EURA 96. Za Albion nastoupil na turnaji dvakrát, výběr Terryho Venablese, který před domácími diváky pomýšlel na zlato, však vypadl v semifinále s pozdějšími vítězi - Němci. Personálně úspěšný rok 1996 završil Fowler čtyřmi zásahy do sítě Middlesbrough. V tomto utkání dovršil stovku gólů v dresu Liverpoolu, na kterou potřeboval o jeden zápas méně než legendární Ian Rush. Dále byl oceněn od UEFY cenou Fair play, když přiznal, že nebyl faulován v pokutovém území v souboji s Davidem Seamanem z Arsenalu, přestože rozhodčí odpískal penaltu. Fowlerovi se však o tom nepodařilo sudího přesvědčit a pokutový kop následně zahrál tak, že ho Seaman mohl lehce chytil, tomu se to ale nepovedlo, míč jen vyrazil a dobíhající Jason McAteer balón doklepl do sítě. Mnoho lidí se domnívalo, že Fowler zahrál penaltu úmyslně špatně, ale sám hráč tuto domněnku později vyvrátil, když přiznal, že se mu pokutový kop prostě nepovedl.\n\nSezóna 1997/98 se Fowlerovi, hlavně vinou zranění kolena, které ho vyřadilo na půl roku ze hry, nevydařila. Během léčení se na jeho místo v Liverpoolu a následně i v reprezentaci dostal mladíček Michael Owen. Fowler se tak nedostal na Mistrovství světa ve Francii, právě na úkor Owena. V roce 1999, při derby s Evertonem, po vstřeleném gólu oslavoval svůj střelecký počin naznačováním šňupání kokainu, k čemuž použil bílou čáru ohraničující pokutové území. Fowler se hájil, že jen reagoval na křivé obvinění evertonských fanoušků z užívání drog. Od vedení Liverpoolu přesto dostal pokutu 60 tisíc liber, další (32 tisíc liber) mu přidala Fotbalová asociace (FA). Ta k peněžitému trestu navíc připojila stop na 4 zápasy.\n\nNejúspěšnější ročník prožil Fowler, a hlavně celý Liverpool, v sezóně 2000/01, kdy se Robbie objevil ve třech finálových utkáních (FA Cup, Ligový pohár, Pohár UEFA) a všechna Liverpool vyhrál. Při zranění Jamieho Redknappa navíc, pokud hrál od začátku utkání, dělal kapitána. Avšak Fowler nenastupoval v základní sestavě často, přednost dostávali Michael Owen a Emile Heskey. Fowler byl opět u přepisovaní historie, když hattrickem pomohl k pohárové výhře nad Stoke City v poměru 8:0, čímž byl překonán rekord z roku 1896, kdy Liverpool porazil Crewe 7:0. Ve finále Ligového poháru nastoupil v základní sestavě jako kapitán, ve 30. minutě otevřel skóre, zápas však dospěl do penaltového rozstřelu. I zde byl Robbie úspěšný, stejně jako Jamie Carragher, jenž proměnil rozhodující pokutový kop. Fowler získal ocenění Hráč zápasu a mohl nad hlavu zvednout první ze tří trofejí - Ligový pohár. FA Cup pomohl vyhrát, když nastoupil v 77. minutě do finále za stavu 1:0 pro Arsenal. Přesto Liverpool ještě do konce základní hrací doby stihl utkání otočit zásluhou dvou branek Michaela Owena a Fowler zvedl druhý pohár. O čtyři dny později opět střídal do finále Poháru UEFA, tentokrát za stavu 3:3. Po devíti minutách na trávníku vstřelil branku na 4:3, na kterou však našlo Deportivo Alavés odpověď minutu před koncem řádné hrací doby. Nakonec se však radoval Liverpool zásluhou vlastního gólu Geliho a Fowler mohl oslavit treble.\n\nSezónu 2001/02 začal Robbie pří s asistentem manažera Houlliera Philem Thompsonem, což ho stálo místo v sestavě proti Manchesteru. Přestože nakoukl do Superpoháru UEFA, kde Liverpool porazil Bayern Mnichov, jeho účast v zápase začala být sporadická. V říjnu nastřílel do sítě Leicesteru hattrick - první ligový po třech letech - ale přesto nebyl na další zápas vůbec nominován. Spekulace o jeho odchodu rozdělily fanoušky Liverpool FC na dva tábory. Poslední zápas pod Houllierem Robbie odehrál proti Sunderlandu, když byl o poločase vystřídán.\n\nPřestože Robbieho fanoušci Reds uctívali doslova jako Boha, do sestavy se příliš nedostával. Na jeho místě se usadili gólově potentní Heskey s Owenem. Fowlera vykoupil z liverpoolského paběrkování v listopadu Leeds United za 11 milionů liber. Do konce sezóny stihl nastřílet 12 branek a pomoci Leedsu k účasti v Poháru UEFA. Dostal se i do nominace na Mistrovství světa 2002, kde ale nastoupil jen jako střídající hráč do zápasu s Dánskem.\n\nV přípravě na následující sezónu 2002/03 se Fowler zranil a do hry se vrátil až v prosinci, to už ale v Leedsu probíhal, vinou velkých finančních problémů, hráčský exodus. Přestože jeho forma postupně upadala, se 14 góly v 30 zápasech si Fowler držel kvalitní bilanci téměř jednoho gólu na dva zápasy. V lednu 2003 putoval za celkem 6 milionů liber do Manchesteru City. Zde však předvedl bídný start, když ve zbytku ročníku dokázal vstřelit jen 2 branky.\n\nFowlerovy zdravotní problémy pokračovaly i v sezóně 2003/04, kdy odehrál jen 9 celých zápasů. I přesto dokázal skórovat do sítě \"svého\" Liverpoolu při domácí remíze 2:2. V roce 2004 Fowler, kvůli poklesu formy a neustálých zranění, vážně uvažoval o konci kariéry, ale tehdejší trenér Manchesteru City Kevin Keegan ve spolupráci s jeho následníkem Stuartem Pearcem ho přesvědčili, aby pokračoval. Fowler následně ve druhé polovině ročníku 2004/05 předvedl velké zlepšení, vstřelil svůj 150. gól v Premier League a přestože v 90. minutě posledního zápasu s Middlesbrough neproměnil pokutový kop, což stálo Citizens start v Poháru UEFA, skončil mezi třemi nejlepšími hráči ve fanouškovské anketě Hráč roku, což Robbie později popsal, jako jeden úspěchů, na který je ve své kariéře nejvíce hrdý.\n\nSezóna 2005/06 začala pro Fowlera opět nevalně, měl trable se zdravím. V prvních čtyřech měsících nastoupil jen dvakrát jako střídající hráč. Poprvé v základní sestavě vyběhl do FA Cup duelu proti Scunthorpe United a blýskl se hattrickem. O týden později nastoupil jako náhradník proti městskému rivalovi a dokázal vstřelit United jeden gól, kterým dovršil výhru City v poměru 3:1. Fowler odehrál ještě jeden zápas a následně se vrátil do rodného Liverpoolu.\n\nK Reds přestoupil jako volný hráč 27. ledna 2006. Robbie se nikdy netajil tím, že zůstal fanouškem Liverpoolu i po přestupu do Leedsu, respektive Manchesteru City. Mimo jiné se byl jako divák podívat na památné finále Ligy mistrů do Istanbulu, které Liverpool vyhrál na penalty, když dokázal v průběhu zápasu během šesti minut stáhnout třígólový náskok AC Milan. Fowler se poprvé ve staronovém dresu Liverpoolu ukázal v domácím zápase proti Birminghamu a od fanoušků sklidil potlesk ve stoje. Po svém návratu mu nejdříve nebyly uznány 3 branky, kvůli ofsajdu, prosadil se až v utkání s Fulhamem. Skóroval tak proti stejnému soupeři, jako o 13 let dříve. Robbieho další gól do sítě West Bromwiche znamenal, že předstihl Kennyho Dalglishe v historické tabulce liverpoolských střelců. Přestože se stále potýkal s problémy s fyzičkou, jeho forma ke konci ročníku rostla a vyústila až v podpis nové, roční, smlouvy.\n\nVe druhé sezóně po návratu se Fowler do základní jedenáctky nedostával příliš často, ale díky taktice trenéra Beníteze, který hodně točil se sestavou, si zahrál i v Lize mistrů, kde ve dvou zápasech vstřelil dva góly. V semifinále proti Chelsea, které dospělo až do penaltového rozstřelu, byl určen jako pátý exekutor, ale na Fowlera už nedošlo, protože Dirk Kuyt rozhodl o jednu sérii dříve. V posledním mači za Liverpool, 13. května proti Charltonu, nastoupil v základní sestavě a s kapitánskou páskou. Vystřídal 2 minuty před koncem za bouřlivého potlesku ve stoje, který pokračoval i po skončení duelu. Přestože nenastoupil do finále Ligy mistrů 2007 a ani nebyl na lavičce náhradníků, dostal medaili za liverpoolské druhé místo v soutěži. 1. července 2007 se stal volným hráčem, s celkovou bilancí 183 gólů v 369 zápasech za obě působení na Anfield Road.\n\n21. července podepsal dvouletou smlouvu s druholigovým Cardiffem. Opět ho však trápilo zranění kyčle, debut si odbyl až koncem srpna v utkání Ligového poháru. V září se prosadil i střelecky, když dvakrát skóroval do sítě Prestonu. Fowler vstřelil dva góly i v dalším zápase a pomohl tak vyřadit West Bromwich z Carling Cupu. Jako další soupeř byl Cardiffu nalosován Liverpool, ale na Anfield Road si domácí postup, a Fowlera, pohlídali a vyhráli 2:1. V průběhu sezóny se podrobil v Německu a následně i v USA zdravotním zákrokům, které měly jednou provždy odstranit Robbieho problémy s kyčlí. Fowler nakonec (kromě jednoho strídání na konci roku) zmeškal zbytek ročníku, na lavičku se dokázal dostat jen ve finále FA Cupu proti Portsmouthu, ale do utkání nezasáhl.\n\nNa začátku další sezóny 2008/09 byl Fowlerovi nabídnut od Cardiffu nový kontrakt, podle kterého by dostával plat podle počtu odehraných zápasů. Přestože se očekávalo, že Robbie smlouvu podepíše, rozhodl se raději vrátit do Premier League, kde mu jeho bývalý spoluhráč Paul Ince, toho času trenér Blackburnu Rovers, nabídl zkoušku v jeho týmu. To rozzlobilo vedení Cardiffu, které Fowlerovi pomáhalo při jeho náročném léčení. Fowler za Blackburn nastoupil v mnoha předsezónních zápasech a byl mu nabídnut půlroční kontrakt. Robbie však opět nabídku odmítl, protože byla na kratší dobu, než mu nabízeli původně v Cardiffu a požádal o návrat do Cardiff City FC. To rozzlobilo fanoušky a vedení jeho žádost zamítlo. Fowlerovi tak nezbylo nic jiného, než podepsat v Blackburnu krátkou, jen tříměsíční, smlouvu. V dresu Rovers odehrál jen 6 zápasů, ve kterých se střelecky neprosadil. Byl propuštěn po vypršení smlouvy v prosinci 2008.\n\nFowler měl nabídku z klubu Grimsby Town FC, který hrál čtvrtou nejvyšší anglickou soutěž s potenciální prací v managementu klubu, ale rozhodl se odejít do Austrálie. V dresu nově založeného celku North Queensland Fury debutoval v červenci 2009, poté co vyléčil opakovaně zraněnou kyčel a třísla. Fowler se stal historicky prvním kapitánem Fury a v prvním soutěžním utkání za australský celek se střelecky prosadil, když skóroval z pokutového kopu.\n\nSpolečně se Stevem McManamanem investoval do dostihových koní, včetně vítěze \"Seebalda\" v závodě na počest královny Alžběty - královny matky.\n\nV roce 2005 označil The Sunday Times Fowlera za jednoho z tisíce nejbohatších Britů. Robbieho rozlehlá majetková síť a jeho obchodní aktivity byly ceněny na 137 milionů liber.\n\n2. září 2005 vydal Robbie knihu nazvanou \"Fowler: Má autobiografie\". Knihu po svém návratu na Anfield Road aktualizoval a přidal novou kapitolu.\n\nRobbie se 9. června 2001 ve Skotsku oženil, s manželkou Kerrie mají 3 dcery (Madison, Jaya, Mackenzie) a jednoho syna (Jacob).\n\n\n\n\n"}
{"id": "447739", "url": "https://cs.wikipedia.org/wiki?curid=447739", "title": "Bramboračka", "text": "Bramboračka\n\nBramboračka, či \"bramborová polévka\" je druh tradiční české, slovenské, polské \"Kartoflanka\" či německé polévky. Připravuje se obvykle z brambor a kořenové zeleniny – většinou mrkev, celer, petržel apod. Jednou z nejdůležitějších ingrediencí jsou jedlé houby, polévka se zpravidla připravuje z hub čerstvých i sušených pro zvýraznění chuti. Často je kladen důraz na hustou, krémovou konzistenci. Tradiční česká bramboračka musí vždy obsahovat jako základní suroviny brambory, česnek a majoránku. Lze také využít zbytky houbové omáčky, pak není nutné dodat jíšku a houby, stačí zmíněná zelenina a česnek, sůl i koření.\n\n"}
{"id": "447740", "url": "https://cs.wikipedia.org/wiki?curid=447740", "title": "Ethylcelulóza", "text": "Ethylcelulóza\n\nEthylcelulóza je derivát celulózy, kde je některá z hydroxylových skupin na opakujících se glukózových jednotkách nahrazena ethyletherovou skupinou (jinak řečeno, atom vodíku je nahrazen ethylovou skupinou). Počet nahrazených skupin se může lišit v závislosti na výrobě.\n\nEthylcelulóza se používá především pro tvorbu tenkých vrstev (filmů) na materiálech, a dále také jako plnidlo E 462.\n"}
{"id": "447744", "url": "https://cs.wikipedia.org/wiki?curid=447744", "title": "Melanie Chisholm", "text": "Melanie Chisholm\n\nMelanie Jayne Chisholm (* 12. ledna 1974 Whiston) je anglická zpěvačka, skladatelka a podnikatelka, světově známá z působení v dívčí skupině Spice Girls, kde měla přezdívku Sporty Spice. Během své sólové hudební kariéry používá přezdívku Melanie C. Dosud vyprodukovala čtyři studiová alba. Byla nominována na \"BRIT a ECHO Awards\", koncem roku 2000 pak figurovala na prvním místě hitparády \"Billboard Dance Chart\" ve Spojených státech.\n\nJe dosud nejúspěšnější britskou spoluautorkou největšího počtu singlů, které se umístily na prvním místě ve Spojeném království. V celkovém pořadí včetně mužských autorů je pak na třetí pozici za Lennonem a McCartneym.\n\nNarodila se v roce 1974 ve Whistonu, Merseyside, předměstí Liverpoolu. Vyrůstala ve Widnesu. Školu zaměřenou na herecké umění navštěvovala ve Fairfieldu. Zde se věnovala především zpěvu a tanci. V patnácti letech, se účastnila dalších kurzů taneční, pěvecké a herecké průpravy na \"Doreen Bird College Užitého umění\" v Sidcupu, Kentu. Během studia zareagovala na inzerát v týdeníku \"The Stage\", který oznamoval vznik nové hudební skupiny a hledal její členky. Jednalo se o budoucí Spice Girls. Školu opustila těsně před jejím dokončením a v roce 1994 se stala členku formace Spice Girls, která se tehdy jmenovala \"Touch\". Roku 1996 dosáhla skupina prvního velkého hitu \"Wannabe\", díky němuž se stala světově slavná.\n\nPrvní kroky sólové dráhy začala vytvářet koncem roku 1998, když nazpívala duet s kanadským zpěvákem Bryanem Adamsem \"When You're Gone\". Debutové album \"Northern Star\" vydala o rok později. Po třetí desce Spice Girls \"Forever\" (2000), následoval jejich rozpad (2001). Druhé sólové studiové album \"Reason\" vydala v březnu 2003, v dubnu 2005 pak třetí desku \"Beautiful Intentions\", již u své nahrávací společnosti Red Girl Records, po odchodu od Virgin Records. Na počátku roku 2007 vyprodukovala čtvrté album \"This Time\" a v září 2011 vydala pátou studiovou nahrávku \"The Sea\".\n\nBěhem listopadu 2007 byla obnovena skupina Spice Girls k vydání desky \"Greatest Hits\" a tříměsíčnímu propagačnímu turné. 6. prosince při první dvoudenní pauze série koncertů, Chisholm sólově vystoupila na akustickém koncertu v Los Angeles, opět pak v New Yorku a potřetí v kanadském Torontu. Během února 2008 se oficiálně vrátila na svou sólovou dráhu.\n\nV roce 2009 vydala DVD z koncertu v \"Hard Rock Cafe\" v Manchesteru, který byl odehrán roku 2008. Podpořila jím Nadaci Carona Keatinga. DVD obsahuje také dvě nové skladby \"Blue Skies All the Way\" a \"Paris Burning\".\n\nJejí mladší polobratr Paul O'Neill je závodní automobilový jezdec.\n\nŘadí se k fanouškům fotbalového klubu Liverpool FC, po němž nazvala soukromé hudební vydavatelství Red Girl Records a své nejoblíbenější hráče ironicky pokřtila na \"Spice Boys\".\n\nBěhem dovolené na Barbadosu v roce 2002 potkala partnera Thomase Starra, se kterým žije v Catbrooku, Monmouthshire. 22. února 2009 přivedla na svět v londýnské Portland Hospital dceru Scarlet Starr. Je tak poslední členkou skupiny Spice Girls, jež se stala matkou.\n\nOtevřeně hovořila o svém boji s klinickou depresí a poruchou příjmu potravy. Známá je pro tetování, které jsou většinově inspirovány Východem – jsou mezi nimi lotosový květ, drak a tibetské symboly lásky a štěstí.\n\n\n\n\n\n"}
{"id": "447752", "url": "https://cs.wikipedia.org/wiki?curid=447752", "title": "Jamie Murray", "text": "Jamie Murray\n\nJamie Robert Murray (* 13. února 1986 Dunblane, Skotsko) je skotský profesionální tenista, vítěz smíšených čtyřher ve Wimbledonu 2007 a 2017, rovněž jako na US Open 2017, 2018 a 2019. V mužském deblu triumfoval na Australian Open 2016 a US Open 2016. Mezi dubnem až červencem 2016 byl devět týdnů světovou jedničkou ve čtyřhře, jakožto první Brit vůbec na čele tenisového žebříčku bez rozdílu soutěže. Jeho mladším bratrem je bývalá singlová světová jednička Andy Murray.\n\nVe své dosavadní kariéře vyhrál na okruhu ATP Tour dvacet tři turnajů ve čtyřhře, když první z nich vybojoval společně s Ericem Butoracem na americkém SAP Open 2007. Na challengerech ATP a okruhu Futures získal celkem šestnáct titulů ve čtyřhře.\n\nNa žebříčku ATP byl nejvýše ve dvouhře klasifikován v květnu 2006 na 834. místě a ve čtyřhře pak v dubnu 2016 na 1. místě. Od června 2006 ho trénuje Kanaďan Louis Cayer.\n\nNa nejvyšší grandslamové úrovni si v mužské čtyřhře zahrál tři finále v řadě. Na londýnském Wimbledonu 2015 nestačil s australským tenistou Johnem Peersem ve třech setech na dvojici Jean-Julien Rojer z Nizozemska a Horia Tecău z Rumunska. Newyorské US Open 2015 znamenalo jejich prohru s francouzským párem Pierre-Hugues Herbert a Nicolas Mahut. Až na Australian Open 2016 vybojoval trofej s Brazilcem Brunem Soaresem. Ve smíšené čtyřhře dokázal po boku Srbky Jeleny Jankovićové triumfovat na domácím Wimbledonu, když ve finále porazili švédsko-australský pár Jonas Björkman a Alicia Moliková.\n\nV daviscupovém týmu Velké Británie debutoval jako 21letý v roce 2007 čtvrtfinálovým utkáním zóny Evropy a Afriky proti Nizozemsku, když společně s Gregem Rusedskim zdolal pár Robin Haase a Rogier Wassen. Za rozhodnutého stavu pak ještě nastoupil do čtvrtého zápasu série, kde nestačil ve třech sadách na Robina Haaseho. Velká Británie v sérii zvítězila 4:1 na zápasy. V roce 2015 se stal členem vítězného družstva, které pro Spojené království vybojovalo salátovou mísu poprvé od roku 1936. Do září 2018 v soutěži nastoupil k šestnácti mezistátním utkáním s bilancí 0–1 ve dvouhře a 11–5 ve čtyřhře.\n\nVelkou Británii reprezentoval v deblových soutěžích na Letních olympijských hrách 2008 v Pekingu, londýnských Hrách XXX. olympiády a také na Letní olympiádě 2016 v Riu de Janeiru. Nejdále se probojoval do druhého kola mužské čtyřhry LOH 2008, do níž nastoupil s bratrem Andym Murrayem. Soutěž opustili ve druhém kole po prohře od francouzského páru Arnaud Clément a Michaël Llodra. Ve smíšené čtyřhře Riodejaneirské olympiády vypadl na úvod po boku Johanny Kontaové s pozdějšími olympijskými vítězi Bethanií Mattekovou-Sandsovou a Jackem Sockem.\n\nTenis začal hrát ve čtyřech letech, když ho k němu přivedla matka Judy, bývalá skotská reprezentační trenérka. Halový a travnatý dvorec má jako oblíbené povrchy. Ve volném čase hraje rád golf. Je velkým fanouškem fotbalového mužstva Hibernian. Dne 28. října 2010 se oženil za Alejandru Murrayovou, rozenou Gutiérrezovou. Za svědka mu šel bratr Andy.\n\n"}
{"id": "447753", "url": "https://cs.wikipedia.org/wiki?curid=447753", "title": "Diskografie Melanie C", "text": "Diskografie Melanie C\n\nDiskografie Melanie C představuje seznam vydaných nahrávek britské zpěvačky a skladatelky v rámci její sólové kariéry. Do září 2012 vydala pět sólových studiových alb a jedno EP, dvacet pět singlů, tři hudební DVD a natočila dvacet čtyři videoklipů u hudebních vydavatelských společností Virgin Records a Red Girl Records.\n\nNa sólové dráze prodala celosvětově více než 20 miliónů nahrávek a přes 85 miliónů kopií společně s dívčí skupinou Spice Girls.\n\n\nTyto skladby se neobjevily ve studiových albech Melanie C.\n\n\"Autorské skladby složené Melanie C pro jiné umělce.\"\n\n\n"}
{"id": "447755", "url": "https://cs.wikipedia.org/wiki?curid=447755", "title": "Monika Žáková", "text": "Monika Žáková\n\nMonika Žáková (* 30. prosince 1963 Praha) je česká herečka, dabérka a zpěvačka.\n\nAbsolvovala pražskou DAMU (u Jany Hlaváčové), hostovala v divadlech Rokoku, Semaforu a ve Vinohradském divadle. Jako zpěvačka vystupovala s romským folklorním souborem Romo Rossiana, sólově pak s klezmerovými hudebními skupinami Chesed (Chesed Veemet) a Marion. Od počátku 90. let působí především v dabingu.\n\n(kde není role určena = epizodní role)\n\n\n\n"}
{"id": "447768", "url": "https://cs.wikipedia.org/wiki?curid=447768", "title": "Zora Kolínska", "text": "Zora Kolínska\n\nZora Kolínska (27. července 1941 Kráľova Lehota – 17. července 2002 Bratislava) byla slovenská zpěvačka, herečka, bavička, moderátorka a podnikatelka.\n\nZora Kolínska měla staršího bratra Ctibora. V roce 1945 se rodina přestěhovala do Popradu. Zde začala chodit do základní školy. Když jí bylo osm let, tak jí při havárii zemřela matka. Později se její otec podruhé oženil a s novou manželkou se jim narodila Lívie, její mladší sestra. Na základní škole recitovala na školních slavnostech a vyhrávala soutěže v recitaci. Střední školu vystudovala ve Šrobárově ulici v Košicích. Absolvovala studium na VŠMU v Bratislavě.\n\nV letech 1963-1965 se stala členkou divadla v Trnavě. Mezi lety 1966-1968 účinkovala v \"Divadle poezie\". Zde kromě hraní vystupovala i jako zpěvačka v kabaretních programech Milana Lasici a Júlia Satinského. V roce 1968 se umístila v anketě \"Zlatý slavík\" na osmém místě. Později bylo Divadlo poezie přejmenováno na \"Divadlo na Korze\", ze kterého odešla v roce 1971 do Činohry Nové scény v Bratislavě. Hrála zde všechny druhy rolí od komických přes groteskní až po vážné. Stala se jednou ze zakládajících členek Divadla Astorka Korzo '90. Často vystupovala s Ivanem Krajíčkem, se kterým nazpívala i pár duetů. Mezi kolegy, se kterými vystupovala patřili například: Zita Furková, Magda Vášaryová, Stano Dančiak, Martin Huba, Marián Labuda, Juraj Kukura, Milan Kňažko.\n\nPo roce 1989 se začala věnovat podnikání, vlastnila obchod s nábytkem. Výstavní prodejnu měla v Domě novinářů v Kapucínské ulici v Bratislavě. Neprodávala jen průmyslově vyráběný nábytek, prodávala i nábytek individuálně vyráběný na zakázku.\n\nV 90. letech 20. století pravidelně vystupovala v pořadu Ivana Krajíčka \"Repete\". Po jeho smrti v roce 1997 převzala moderování tohoto pořadu a jako jeho moderátorka byla stejně úspěšná jako on.\n\nJejím prvním manželem se stal Milan Lasica. Svatbu měli v den její promoce na Vysoké škole múzických umění. Po osmi letech se rozvedli. Později se jejím partnerem na sedm let stal Juraj Kukura. Poté se seznámila s lékařem \"Igorem Petrem\", se kterým žila až do konce svého života, krátce předtím, než zemřela, se po šestadvacetiletém spolužití vzali.\n\n\n\n\n\n\n\n"}
{"id": "447772", "url": "https://cs.wikipedia.org/wiki?curid=447772", "title": "Berlínská smlouva", "text": "Berlínská smlouva\n\nBerlínská smlouva může být:\n\n\n"}
{"id": "447773", "url": "https://cs.wikipedia.org/wiki?curid=447773", "title": "William Ruckelshaus", "text": "William Ruckelshaus\n\nWilliam Ruckelshaus (24. července 1932, Indianapolis, Indiana – 27. listopadu 2019) byl americký politik.\n\nVstoupil do politiky jako poslanec za svůj rodný stát Indiana. Prohrál volby do Senátu USA roku (1968). Jako náměstek ministra spravedlnosti USA působil v letech 1969–1970, později i jako ředitel agentury EPA (ochrana životního prostředí) v letech 1970–1972.\n\nOd 30. dubna 1973 do 9. července 1973 působil jako prozatímní ředitel FBI.\n\nBěhem \"masakru sobotního večera\" raději rezignoval, než aby odvolal A. Coxe.\n\nOd března 1983 až do ledna 1985 byl opět ředitelem agentury EPA.\n"}
{"id": "447775", "url": "https://cs.wikipedia.org/wiki?curid=447775", "title": "Kracovice", "text": "Kracovice\n\nKracovice (2. pád \"do Kracovic\", 6. pád \"v Kracovicích\", ) jsou vesnice, místní část městyse Starče. Leží v těsné blízkosti na východ od své mateřské obce, s níž jsou spojeny silnicí č. III/4103. Nadmořská výška se pohybuje mezi 465–490 m n. m. Ve vesnici žije obyvatel.\n\nKatastrální území Kracovic sousedí na západě a jihu se Starčí a na severu a východě s třebíčskou Borovinou, Domky a Slavicemi. Sama vesnice leží v jihozápadní polovině katastrálního území v údolí jednoho z přítoků Stařečského potoka při dvou rybnících: \"Žabce\" a \"Vesníku\" a obklopena kopci, z nichž nejvýše vystupuje kóta \"Na kopci\" (521 m n. m.). Potůček, který rybníčky napájí, sbírá vody v severní části lesa Pekelného kopce z nadmořské výšky kolem 500 m n. m. Mimo dva uvedené rybníky jsou u Kracovic i rybníky \"Kacíř\" a \"Fučík\". V trati \"Na čtvrtích\" na východ od Kracovic při cestě k Třebíči býval lom, jehož kámen měli Třebíčané brát pro stavbu farního kostela.\n\nZ doby pravěku byla v Kracovicích nalezena část velkého kamenného mlatu, rozlomeného v provrtu.\n\nKracovice byly původně majetkem třebíčského benediktinského kláštera. Připomínají se k roku 1104. Od poloviny 15. století až do poloviny 16. století byly Kracovice ve světských rukách. Roku 1556 je Vratislav z Pernštejna postoupil městu Třebíči a od té doby byly Kracovice její poddanskou vesnicí. Za zrušení robot z poddaných vsí Kracovic, Ptáčova a Petrůvek obdrželo město Třebíč 30 000 zlatých konvenční mince ve vyvazovacích obligacích.\n\nV letech 1869–1930 byly Kracovice vedeny jako obec, od roku 1950 již jako část Starče.\n\n\n"}
{"id": "447778", "url": "https://cs.wikipedia.org/wiki?curid=447778", "title": "Papežská hymna", "text": "Papežská hymna\n\nPapežská hymna (také pontifikální hymna, původně francouzsky Marche Pontificale, tj. pontifikální pochod, nebo italsky Inno e Marcia Pontificale, tj. pontifikální pochod a hymna) je oficiální hymna Vatikánu a Svatého stolce. Je užívaná při slavnostních příležitostech papežem a jeho zástupci. \n\nHudbu složil Charles Gounod v roce 1869 u příležitosti výročí intronizace papeže Pia IX.. Skladba byla původně čistě instrumentální. Velký úspěch měla již při prvním provedení 11. května 1869 při oslavách papežova jubilea na náměstí sv. Petra a stala se velmi oblíbenou. 16. října 1949 ji papež Pius XII. prohlásil za vatikánskou státní hymnu. Nahradila tak původní hymnu \"Marcia Trionfale\", kterou složil Viktorin Hallmayer v roce 1857. Ta byla Vatikánskou znělkou od vzniku samostatného státu v roce 1929. Jako hymna byl Pontifikální pochod proveden poprvé na Štědrý den roku 1950. Přibližně v té době složil na Gounodovu hudbu varhaník Antonio Allegra italský text (\"Roma immortale di Martiri e di Santi\"), který se stal velmi oblíbeným. Latinský text složil až v roce 1991 Raffaello Lavagna (\"O felix Roma – o Roma nobilis\"). \n\nVznikla i celá řada jiných textů pro původní melodii v různých jazycích, žádný z nich ale není oficiální a při oficiálních příležitostech se hraje skladba pouze instrumentálně.\n\nLatinsky\n\nCHORUS\nO felix Roma – o Roma nobilis:\nSedes es Petri, qui Romae effudit sanguinem,\nPetri cui claves datae sunt regni caelorum.\nPontifex, Tu successor es Petri;\nPontifex, Tu magister es tuos confirmans fratres;\nPontifex, Tu qui Servus servorum Dei,\nhominumque piscator, pastor es gregis,\nligans caelum et terram.\nPontifex, Tu Christi es Vicarius super terram,\nrupes inter fluctus, Tu es pharus in tenebris;\néTu pacis es vindex, Tu es unitatis custos,\nvigil libertatis defensor; in Te potestas. \nVOX ACUTA, VOX ALTERA AB ACUTATu Pontifex, firma es petram, \net super petramhanc aedificata est Ecclesia Dei. \nVOX MEDIA, VOX GRAVIS\nPontifex, Tu Christi es Vicarius super terram,\nrupes inter fluctus, Tu es pharus in tenebris;\nTu pacis es vindex, Tu es unitatis custos,\nvigil libertatis defensor; in Te potestas. \n"}
{"id": "447785", "url": "https://cs.wikipedia.org/wiki?curid=447785", "title": "Papežská lateránská univerzita", "text": "Papežská lateránská univerzita\n\nPapežská Lateránská univerzita v Římě vznikla v roce 1959 rozhodnutím papeže Jana XXIII., který povýšil Lateránské ateneum na papežskou univerzitu. Ateneum založil papež Klement XIV. v roce 1773 při Římské koleji pro kleriky Říma z římského kněžského semináře. Při založení mělo ateneum jen dvě fakulty: filozofickou a teologickou.\n\n\n\nV budově univerzity také sídlí nezávislý Papežský institut Jana Pavla II.\n\n"}
{"id": "447786", "url": "https://cs.wikipedia.org/wiki?curid=447786", "title": "Drahomíra Hofmanová", "text": "Drahomíra Hofmanová\n\nDrahomíra Hofmanová (* 24. srpna 1943 ve Zlíně, Protektorát Čechy a Morava) je česká herečka, dcera českého malíře Karla Hofmana.\n\nPochází z umělecké rodiny, i její maminka byla ochotnickou herečkou, tatínek známý výtvarník. V dětství chtěla být tanečnicí, ale nakonec ze zdravotních důvodů zvítězilo herectví a výtvarné umění. Na uměleckoprůmyslové škole vystudovala kamenosochařství, na brněnské JAMU pak herectví. Po absolutoriu školy hrála nejprve šest let v ostravském Divadle Petra Bezruče (kde v té době působil například i Jan Kačer). Po svém druhém sňatku s divadelním režisérem Pavlem Hradilem odešla do Brna, kde už zakotvila natrvalo. Od roku 1973 byla členkou souboru činohry Národního divadla v Brně.\n\nMezi její snad vůbec nejznámější filmové role patří hned ta první v legendárním snímku režiséra Vojtěcha Jasného \"Všichni dobří rodáci\" z roku 1968. O dva roky později si zahrála hlavní roli ve snímku \"Kateřina a její děti\". Více hereckých příležitostí než film jí poskytla brněnská a ostravské televize, kde si zahrála hned v několika televizních inscenacích a pohádkách.\n\n\n"}
{"id": "447791", "url": "https://cs.wikipedia.org/wiki?curid=447791", "title": "Live Action", "text": "Live Action\n\nLive Action je americká nezisková pro-life organizace, kterou v patnácti letech založila studentka Lila Rose. Hlavním cílem organizace je propagace pro-life myšlenek mezi mládeží za pomoci využití moderních komunikačních a internetových technologií. Proslavilo ji její odhalování nezákonných praktik na interrupčních klinikách \"Planned Parenthood\" (\"Mona Lisa Project\"). \n\nVe světě organizaci proslavil především \"Mona Lisa Project\", jehož cílem je opatřit důkazy a informace o porušování zákonů na interrupčních klinikách \"Planned Parenthood\". Pomocí provokace a skryté kamery se jí v roce 2008 podařilo na několika klinikách natočit záběry pracovníků kliniky, kteří radí klientce, jakým způsobem zfalšovat údaje v dotaznících, aby se interrupce „obešla“ bez povinného souhlasu rodičů u nezletilé uchazečky, jak lhát o otci dítěte, aby klinika nemusela upozornit úřady na sexuální zneužívání, a jak klientku ujišťují, že úřadům nebudou nic hlásit, i když to díky její předchozí neopatrnosti vědí a podle zákona to hlásit musí. \n\nNápad za pomoci provokace odhalovat porušování zákonů na interrupčních klinikách je starší než Live Action, nové jsou však metody a použití. Dřívější pokusy (především akce Marka Crutchera a jeho skupiny \"Life Dynamics\") se omezovaly na použití telefonů a jejich výsledky byly omezené jak co do získaného materiálu, tak i jeho využitelnosti. Materiál získaný skrytou kamerou je atraktivnější, navíc Live Action se nemusí spoléhat na neochotná média, když k šíření a komentování materiálů využívá možností internetu: e-maily, rostoucí blogosféru, facebook, twitter a youtube.\n\nSestříhaná videa jsou vyvěšována na internetu, především na youtube, kompletní záznamy jsou předávány místním autoritám v oblasti vyšetřování trestných činů a udělování dotací. Následkem akcí Live Action přišla \"Planned Parenthood\" o dotace a kontrakty se státem ve výši přesahující milion dolarů a hrozí jí ztráta dalších. Dosavad největšími ztrátami jsou zrušení kontraktu ve výši 721 tisíc dolarů se státem Tennessee a kontraktu ve výši 300 tisíc dolarů od Orange county v Kalifornii. Někteří její pracovníci navíc čelí policejnímu vyšetřování pro podezření z krytí sexuálního zneužívání a obcházení zákonů.\n\nV únoru 2010 vyústilo vyšetřování iniciované jedním z videí \"Live Action\" v uvalení ročního podmínečného režimu na interrupční kliniku \"Planned Parenthood\" v Birminghamu pro provádění interrupcí u nezletilých dívek bez povinného řádného ověření vědomí a souhlasu zákonných zástupců a pro nehlášení podezření na sexuální zneužívání nezletilých úřadům.\n\n"}
{"id": "447793", "url": "https://cs.wikipedia.org/wiki?curid=447793", "title": "SaS group Tower", "text": "SaS group Tower\n\nSaS group Tower (původně SHD Komes) je název výškové budovy v centru města Mostu u křižovatky ulic Moskevská a Budovatelů (adresa Moskevská 14/1). Se svou stavební výškou 96 metrů je nejvyšší budovou v Ústeckém kraji a pátou nejvyšší v ČR (nepočítaje kostelní věže, 2017). Vlastníkem budovy je SaS Energo, s.r.o., která zde pronajímá administrativní prostory, nebytové prostory a sklady.\n\nVýstavba včetně přípravných prací probíhala v letech 1970 až 1984. Budova byla postavena pro generální ředitelství Severočeských hnědouhelných dolů (SHD), které řídilo celý severočeský hnědouhelný revír. V roce 1984, kdy byla stavba zprovozněna, se jednalo o nejvyšší budovu v tehdejším Československu – s výjimkou věží katedrály sv. Bartoloměje v Plzni (102 m) a katedrály sv. Václava v Olomouci (101 m). Do té doby bylo v Ústeckém kraji nejvyšší budovou správní centrum Spolku pro chemickou a hutní výrobu v Ústí nad Labem (43 m) postavené roku 1930. Když byly v Praze dokončeny mrakodrapy City Tower (109 m) a City Empiria (104 m), ocitl se SHD Komes na třetím místě administrativních staveb.\n\nOd května 2019 budova dostala nový název SaS group Tower, odvíjí se od jejího vlastníka SaS Energo, jež budovu vlastní od roku 2012.\n\nBudovu ředitelství SHD projektovali architekti Václav Krejčí, Jiří Fojt a Míťa Hejduk. Má 23 nadzemních podlaží, stavební výšku 96 metrů, nejvyšší bod je ve výšce 100 metrů. Jedná se o ocelovou konstrukci s betonovými podlahami. Budova měla význam Severočeské hnědouhelné doly.\n\n\n\n"}
{"id": "447794", "url": "https://cs.wikipedia.org/wiki?curid=447794", "title": "Záluží (Čelákovice)", "text": "Záluží (Čelákovice)\n\nZáluží jsou částí města Čelákovice, které leží ve Středočeském kraji v okresu Praha-východ. Nachází se 2 km jižně od Čelákovic.\n\nOd Čelákovic je Záluží odděleno železniční tratí linky S2/S20 (Praha-Lysá nad Labem-Kolín/Milovice). Na jihu sousedí s částí obce Nehvizdy nazývané Nehvízdky, na východě s obcí Mochov.\n\nÚzemí Záluží bylo obývané od dávného pravěku. Záluží je proto významnou archeologickou lokalitou. V severní části katastrálního území (v místech, kde v minulosti stála Límanova cihelna) bylo odkryto rozsáhlé pohřebiště z období stěhování národů. První výzkumy zde probíhaly již v období první československé republiky; systematicky je území obce zkoumáno od 50. let 20. století pracovníky Městského muzea v Čelákovicích.\n\nV Záluží stojící na středu návsi či \"v Ořechovce\" se nachází cihlová neomítaná zvonice z roku 1907, která byla pro svůj technický stav zařazena do seznamu poškozených a zničených církevních staveb. Její oprava byla dokončena v srpnu 2011.\n\nNa východ od Záluží v místě nazývaném \"V Pardusově\" je rozvodna 400/220/110 kV \"Čechy Střed\", kterou provozují společnosti ČEZ a ČEPS. V těsné blízkosti rozvodny připravovaly firmy RWE Transgas a Atel paroplynovou elektrárnu o výkonu až 860 MW. První veřejné informace o této stavbě se objevily na jaře 2009, kdy jej podpořilo zastupitelstvo Mochova. Proti výstavbě elektrárny protestovali občané a starostové okolních obcí (Čelákovice, Lysá nad Labem, Mochov, Přerov nad Labem, Vyšehořovice, Nehvizdy a Lázně Toušeň). Projekt je tak v současné době (2019) zastaven – jak kvůli odporu místních obyvatel, tak kvůli změnám na energetickém trhu.\n\n\n"}
{"id": "447799", "url": "https://cs.wikipedia.org/wiki?curid=447799", "title": "Hello World (album)", "text": "Hello World (album)\n\nHello World: The Motown Solo Collection je kompilační trojCD album nahrávek Michaela Jacksona z počátků kariéry v Motown Records vydaný 10. července 2009.\n\n"}
{"id": "447804", "url": "https://cs.wikipedia.org/wiki?curid=447804", "title": "Častolovice (Česká Lípa)", "text": "Častolovice (Česká Lípa)\n\nČastolovice (dřívější název Časlovice, německy Schasslowitz) je obec, která byla připojena k městu Česká Lípa 1. ledna 1969 a pak znovu 1. ledna 2005. Vesnice je severně od něj 3 km v údolí protékaném potokem Šporka.\n\nVesnice vznikla asi ve 14. století jako ves lidí Častolových (Častolov byl jeden z prvních v rodu Ronovců). Nazývala se postupně Czastolowicz (1394), Czaselwicz (1460), Czastolowicze (1545), Ssaslowicze (1612), Schaslowicz (1790). Od 15.století patřila k panství Zákupy. Poprvé byla připojena k České Lípě roku 1969, v letech 1990-2004 byla samostatnou, ale po odlivu obyvatel (a peněz) se k 1. lednu 2005 k okresnímu městu opět připojila.\n\nZdejší obyvatelé pracovali hlavně v zemědělství, někteří provozovali povoznictví a pracovali jako malíři skla a domácí kuliči pro sklárny v Novém Boru. Ve vsi je malá sklárna - Florianova huť.\n\nKoncem roku 1970 bylo v Častolovicích 108 stálých obyvatel, bydlících v 26 trvale obývaných domech.\n\nPo připojení vsi do České Lípy tudy projíždí a na dvou místech zastavuje městská linka MHD č. 206.\n\nV roce 1797 zde byla postavena barokní kaple Nejsvětější Trojice. Roku 1826 byla postavena první škola, kterou o 70 let později nahradila škola nová, kde se učilo do roku 1973. Z roku 1883 pochází okresní silnice do Manušic a Pihelu.\n\nZastupitelstvo města Česká Lípa na sklonku roku 2012 rozhodlo nestavět v obci drahou kanalizaci, ale přispívat obyvatelům na jimi vybudované domácí čističky odpadních vod částkou 100 000 Kč.\n\n"}
{"id": "447806", "url": "https://cs.wikipedia.org/wiki?curid=447806", "title": "Grand Slam Cup", "text": "Grand Slam Cup\n\nGrand Slam Cup byl tenisový turnaj, který se v letech 1990 až 1999 každoročně hrál v Mnichově. Akce byla pořádána Mezinárodní tenisovou federací (ITF). Na turnaj byli zvání nejlepší hráči na granslamových turnajích uplynulého ročníku.\n\nGrand Slam Cup, ale nebyl nikdy uznán ATP. Proto účastníci nezískali body do žebříčku ATP a vítěz nezískal oficiálně titul. (Po posledním ročníku v roce 1999 se rozhodla ATP uznat tituly jako oficiální.)\n\nKvalifikace a nasazení do turnaje nesouhlasily ze žebříčkem ATP. Body pro start na Grand Slam Cup bylo možné získat startem na granslamových turnajích (tyto body byly použity pouze pro kvalifikaci na Grand Slam Cupu). ITF sčítala body ze všech turnajů a 16 hráčů s nejvíce body se kvalifikovalo do Grand Slam Cupu. Přestože pravidla nezajišťovala vítězi Gran Slamu přímý postup na turnaj, měl \"de facto\" kvalifikaci na Grand Slam Cup zajištěnou díky přidělení bodů za vítězství.\n\nTabulka přidělovaných bodů pro kvalifikaci na GSC\n\"Počitájí se pouze gradslamové turnaje.\"\n\n"}
{"id": "447807", "url": "https://cs.wikipedia.org/wiki?curid=447807", "title": "Masakr u Pottawatomie", "text": "Masakr u Pottawatomie\n\nMasakr u Pottawatomie se odehrál v noci z 24. na 25. května roku 1856 u říčky Pottawatomie v okresu Franklin ve americkém státě Kansas. John Brown a několik jeho pomocníků ze skupiny Pottawatomské pušky zabili pět prootrokářských osadníků. Byla to jedna z mnoha krvavých událostí, jež předcházely americké občanské válce a později vešly do historie pod názvem krvácející Kansas.\n"}
{"id": "447808", "url": "https://cs.wikipedia.org/wiki?curid=447808", "title": "Senátní obvod č. 64 – Bruntál", "text": "Senátní obvod č. 64 – Bruntál\n\nSenátní obvod č. 64 – Bruntál je podle zákona č. 247/1995 Sb. tvořen celým okresem Bruntál a západní částí okresu Opava ohraničenou na východě obcemi Holasovice, Neplachovice, Stěbořice, Dolní Životice, Lhotka u Litultovic, Moravice, Nové Lublice, Kružberk, Staré Těchanovice a Čermná ve Slezsku.\n\nSoučasným senátorem je od roku 2016 Ladislav Václavec.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "447809", "url": "https://cs.wikipedia.org/wiki?curid=447809", "title": "Prager Zeitung", "text": "Prager Zeitung\n\nPrager Zeitung (česky \"Pražské noviny\") jsou německojazyčnými on-line novinami, které informují o dění v Česku. Od 5. prosince 1991 do 22. prosince 2016 vycházely jako (tištěný) týdeník v Praze, který se prodával v Česku, Německu a Rakousku. \nPo politickém převratu v Československu založil \"Prager Zeitung\" v roce 1991 historik Uwe Müller (1955-2010), pocházející ze Cvikova. Zároveň převzal funkci výkonného šéfredaktora. Tímto týdeníkem chtěl Uwe Müller vytvořit moderní publikaci, která by na jednu stranu oslovovala německy mluvící obchodníky a turisty proudící do Čech, a na stranu druhou navázala na německy mluvící tradici tisku starou v Čechách a na Moravě po celá staletí.\n\nAž do pozastavení tištěného výstupu v prosinci 2016 měly \"Prager Zeitung\" kolem 20 zaměstnanců. V té době týdeník zpravidla obsahoval 16 až 20 stran a vycházel v nákladu 5 000 exemplářů. Od roku 2017 vede šéfredaktor Marcus Hundt společně s dlouhodobými autory \"Prager Zeitung\"\njiž jako on-line publikaci.\n\nTématicky se \"Prager Zeitung\" zabývají politikou, hospodářstvím, kulturou a turismem – především pak ale vztahy České republiky ke svým německy mluvícím sousedním zemím. V květnu 2012 byly v rámci udílení poprvé konaného mediálního ocenění „Dialog für Deutschland“ (česky \"Dialog pro Německo\") vyznamenány čestnou cenou poroty.\n\n"}
{"id": "447812", "url": "https://cs.wikipedia.org/wiki?curid=447812", "title": "King of Pop", "text": "King of Pop\n\nKing of Pop je kompilační album vydané k 50. narozeninám Michaela Jacksona. Album bylo uvolněno v mnoha zemích v rozdílných verzích. Vydání alba začalo 22. srpna 2008 první německou verzí.\n\nDatum vydání: 20. června.\n\nDatum vydání: 20. června 2008. \nDisk 1:\n\nDisk 2:\n\nDatum vydání: 26. července.\n\nDatum vydání: 17. října.\n\nDatum vydání: 1. října.\n\nDatum vydání: 12. prosince - \"King of Pop - The French Fans' Selection\".\nDisk 1\n\nDisk 2\n\n\"King of Pop - The French Fans' Selection\" - Deluxe Box Set Edition byl vydán v stejný den s 3. bonusovým diskem.\n\nDatum vydání: 22. srpna. Německé vydání bylo v stejný den vydáno i ve Švýcarsku.\n\nDatum vydání: 32-skladbová dvou-CD edice 17. listopadu 2008. \n\nDisk 1:\n\nDisk 2:\n\nDatum vydání: 28. srpna.\n\nDatum vydání: 27. července.\n\nDatum vydání: 3. října - \"King of Pop - The Italian Fans' Selection\". Je to první kompilace obsahující úplnou verzi \"Carousel\" ze Speciálního vydání alba \"Thriller\".\n\nDatum vydání: 24. září v Sony Music Japan.\n\nDatum vydání: 22. srpna.\n\nDatum vydání: 25. srpna.\n\nDatum vydání: 28. srpna 2008.\n\nDatum vydání: 20. října.\n\nDatum vydání: 11. prosince - \"King of Pop - The Korean Limited Edition\".\nDisk 1\n\nDisk 2\n\nDatum vydání: 13. ledna 2009 - \"King of Pop - Edición Exclusiva España\".\n\nDatum vydání: 15. října.\n\nDatum vydání: 24. listopadu - \"King of Pop - The Turkish Collection\".\n\nDatum vydání: 25. srpna. \n\nDatum vydání: 29. září 2008 jako 3-disková verze. \nDisk 1\n\nDisk 2\n^ - tady je verze \"Tony Moran's HIStory Edit\", která byla použita i pro videoklip této skladby\n\nDisk 3\n"}
{"id": "447813", "url": "https://cs.wikipedia.org/wiki?curid=447813", "title": "Kraken (rozcestník)", "text": "Kraken (rozcestník)\n\nKraken může být: \n\n"}
{"id": "447825", "url": "https://cs.wikipedia.org/wiki?curid=447825", "title": "Huluboaia", "text": "Huluboaia\n\nHuluboaia ( \"Chuluboaja\") je obec v jižní části Moldavska, ležící 25 km SSV od okresního města Cahul, přibližně 15 km od rumunské hranice. Do roku 1912 se nazývala \"Novohrad\", v roce 1912 byla přejmenována na \"Goluboje\" (). Podle posledního sčítání (2004) má ves 1011 obyvatel. Zajímavá je tím, že zde žije česká menšina, která ji nazývá Holuboje. Po rozpadu SSSR se však většina Čechů odstěhovala zpět do vlasti.\n\nVesnice se nachází ve výšce 164 m n. m. na řece Velika Salča.\n\nPodle sčítání z roku 2004 zde žilo 1011 obyvatel (494 mužů a 517 žen).\n\nNárodnostní složení:\n\nVesnice Holuboje byla založena v 80. letech 19. století Čechy z ukrajinského Čechohradu. Protože na Ukrajině bylo málo půdy vhodné k pěstování plodin, přemístilo se 153 migrantů do tehdejší Besarábie, kde založili vesnici nazvanou Novohrad. V roce 1912 se vesnice přejmenovala na Holuboje („holubice“ či „modré“). Od roku 1934 zde fungovala škola, kde se vyučovalo česky.\n\nVesnice dnes tvoří centrum českých krajanů v Moldavsku. Jsou tu častá česká příjmení jako Karásek, Pluhař nebo Lněnička, byť mladší generace už česky hovoří spíše sporadicky a přešla na ruštinu.\n\nOd roku 2004 je ve vesnici zaregistrován český krajanský spolek \"Novograd\", pod předsednictvím Ivana Laudy. Spolek má více než 120 členů.\n\nVětšina obyvatel žije z vlastní zemědělské činnosti, pěstuje se hlavně vinná réva a kukuřice. Ve škole funguje \"Kroužek českého jazyka Novohrádek\"; mimo to během léta sem přijíždí studenti z ČR, kteří tu učí češtinu. Starostou je Dmitri Granici (Dmitrij Hranič).\n\nMístní rusifikovaní Češi mají obavy z údajného moldavského nacionalismu. Sledují výhradně ruskou televizi a mají ruský názor na ukrajinský konflikt i na roli USA v něm. Místní školáci jsou buď ze smíšených česko-moldavských nebo česko-bulharských manželství a ruskojazyčné prostředí způsobilo, že jako rodnou vnímají ruštinu.\n\n"}
{"id": "447826", "url": "https://cs.wikipedia.org/wiki?curid=447826", "title": "Mys Hatteras", "text": "Mys Hatteras\n\nMys Hatteras, anglicky \"Cape Hatteras\", je mys na pobřeží Severní Karolíny. Je to místo, kterým Severní Amerika zasahuje nejdále na jihovýchod do Atlantského oceánu. Mys leží v ohybu ostrova Hatteras.\n\nPoblíž mysu Hatteras se střetávají dva mořské proudy, od severu k jihu přináší studené vody Labradorský proud, od jihu k severu proudí rychlý a teplý Golfský proud. Díky proudění se vytváří v příbřežních vodách četné víry a mělké písečné lavice, ty zasahují až 14 mil od pobřeží. Lavicím se říká \"Diamond Shoals\".\n\nProtože námořníci zohledňují mořské proudy při své plavbě, plaví se blízko břehů mysu Hatteras a dostávají se do neklidných mělkých vod, navíc je u mysu častý výskyt bouří. Ve vodách mysu Hatteras ztroskotalo tolik lodí, že se mu přezdívá \"„Graveyard of the Atlantic“\" (vrakoviště Atlantiku). Asi nejznámější ztroskotanou lodí je USS \"Monitor\", který se zde potopil 31. prosince 1862.\n\nNeblaze proslulé jsou na mysu Hatteras ničivé projevy hurikánů, které se přesunují po svých drahách podél východního pobřeží USA. Okolí mysu bylo hodně poničeno v roce 2003 hurikánem Isabel.\n\nHatteras je významný pro námořní plavbu. První maják byl na mysu postaven v roce 1803, nahrazen byl novým majákem už v roce 1870. Současný maják je nejvyšší v USA a zároveň je nejvyšší zděný maják světa (2009). V roce 1999 si ustupující pobřežní čára vynutila přemístění majáku více do vnitrozemí.\n\nJméno \"Hatteras\" je šestým nejstarším dochovaným anglickým geografickým názvem v USA. Zátoka severně od mysu byla pojmenována \"Hatrask\" v roce 1585 sirem Richardem Grenvillem, admirálem vezoucím kolonizační výpravu na Roanoke Island. Jméno se později přeneslo na ostrov i na mys, přičemž se postupem času změnilo na \"Hatteras\". \n\n"}
{"id": "447827", "url": "https://cs.wikipedia.org/wiki?curid=447827", "title": "Demons &amp; Wizards", "text": "Demons &amp; Wizards\n\nDemons & Wizards může být:\n\n"}
{"id": "447832", "url": "https://cs.wikipedia.org/wiki?curid=447832", "title": "Methylcelulóza", "text": "Methylcelulóza\n\nMethylcelulóza (též metylcelulóza) je organická polymerní sloučenina odvození od celulózy. V čisté formě je to hydrofilní bílý prášek. Rozpouští se ve studené (ale nikoli v horké) vodě a tvoří čirý viskózní roztok nebo gel. Prodává se pod řadou různých obchodních značek a používá se jako zahušťovadlo a emulgátor v různých výrobcích potravinářského a kosmetického průmyslu, též pro léčbu zácpy. Stejně jako celulóza je nestravitelná, netoxická a nealergenní.\n\nMethylcelulóza je chemicky methylether celulózy, kdy je jsou atomy vodíku některých hydroxylových skupin (-OH) celulózy substituovány methylovými skupinami CH a tvoří skupiny -OCH.\n\nPodle počtu nahrazených hydroxylových skupin lze připravit různé druhy methylcelulózy. Celulóza je polymer sestávající z mnoha propojených molekul glukózy, kde každá z nich obsahuje tři hydroxylové skupiny. Stupeň substituce (DS) dané formy methylcelulózy je definován jako průměrný počet substituovaných hydroxylových skupin. Teoretické maximum DS je proto 3,0, ovšem typičtější hodnoty jsou 1,3 - 2,6. Různé formy methylcelulózy se mohou lišit také průměrnou délkou polymerních řetězců.\n\nMethylcelulóza se nevyskytuje přirozeně, vyrábí se synteticky zahříváním celulózy se zásaditým roztokem (např. hydroxidu sodného) a působením methylchloridu.\n\nMethylcelulóza se rozpouští ve studené vodě. Vyšší hodnoty DS znamenají menší rozpustnost, protože jsou potlačeny polární hydroxylové skupiny. Látka se nerozpouští v horké vodě, což má paradoxní efekt - zahřívání nasyceného roztoku methycelulózy ho převede na pevnou látku, protože se methylcelulóza vysráží. Teplota, při které k tomu dojde, závisí na hodnotě DS, nižší hodnoty DS znamenají nižší teplotu vysrážení.\n\nPříprava roztoku methylcelulózy ve studené vodě je však obtížná - přijde-li prášek do styku s vodou, vznikají slepence, které uvnitř zůstávají suché. Lepší cestou je nejdřív smíchat prášek s horkou vodou, takže jsou částice methylcelulózy dobře rozptýleny ve vodě, a pak tuto suspenzi za stálého míchání ochlazovat, přičemž se částice rozpouštějí.\n\nMethylcelulóza má extrémně širokou škálu použití, zde jsou některá z nich.\n\nMethylcelulóza se používá v nejobvyklejší metodě kvantifikace hematopoetických progenitorů, nazývaných koloniformí buňky (CFC) nebo koloniformní jednotky (CFU), v kombinaci s kultivačními doplňky, které podporují jejich bujení a diferenciaci a umožňují klonům jediné progenitorní buňky zůstat pohromadě a vytvořit kolonii většího počtu zralých buněk. Jedním z médií založených na methylcelulóze je MethoCult.\n\nMethylceluóza má jako gel unikátní vlastnosti, protože za horka tuhne a za studena taje. Tato technika je nyní vyvíjena na University of Nottingham.\n\nMethylcelulóza se často přidává do šamponů, past na zuby a tekutých mýdel, aby jim dodala charakteristickou viskózní konzistenci. Totéž se využívá i v potravinách, například zmrzlině nebo kroketách. Methylcelulóza je také významným emulgátorem, brání separaci dvou smíšených kapalin. Pro použití v potravinářství má označení E461.\n\nPři požití se methylcelulóza nevstřebává v trávicím traktu, nýbrž prochází nezměněna. Ve střevě pohlcuje velká množství vody a tvoří měkčí a masivnější stolici. Používá se při léčbě zácpy, divertikulózy a syndromu dráždivého tračníku. Měla by se podávat s dostatečným množstvím tekutin, aby se předešlo dehydrataci.\n\nProtože methylcelulóza pohlcuje vodu a potenciálně toxické látky a zvyšuje viskozitu, lze ji použít i k léčbě průjmu.\n\nDobře známým léčivem s methylcelulózou je Citrucel firmy GlaxoSmithKline, ale jsou široce dostupná i různá generika.\n\nMethylcelulóza se používá jako osobní lubrikant s variabilní viskozitou; je například hlavní složkou v přípravku K-Y Jelly.\n\nRoztoky obsahující methylcelulózu nebo podobné deriváty celulózy (viz níže) se používají jako substitut pro slzy nebo sliny, je-li narušena přirozená produkce těchto tekutin.\n\nVodné roztoky methylcelulózy se používají pro zpomalení motility bakterií k jejich bližšímu zkoumání. Změnou množství methylcelulózy v roztoku lze měnit jeho viskozitu.\n\nMethylcelulóza se používá ke šlichtování při výrobě papíru a textilu. Chrání vlákna proti pohlcování vody nebo oleje.\n\nMethylcelulózu lze použít jako slabé lepidlo, které lze smýt vodou. Lze ho využít například k fixaci jemných uměleckých děl. Methylcelulóza je také hlavní složkou mnoha lepidel na tapety.\n\nDalší oblastí použití je jako pojivo v pastelech a v léčivých přípravcích.\n\nMethylcelulóza se používá také při konzervaci knih, a to uvolňování a odstraňování starého lepidla ze hřbetů a desek knih.\n\n\n"}
{"id": "447838", "url": "https://cs.wikipedia.org/wiki?curid=447838", "title": "Římskokatolická farnost Aš", "text": "Římskokatolická farnost Aš\n\nŘímskokatolická farnost Aš zahrnuje nejen obce spadající pod samotné město Aš. Pod správu ašské farnosti patří všechny katolické kostely na Ašsku, tedy i například kostel ve městě Hranice, či v obci Hazlov.\n\nV Aši se nachází dobře fungující charita, \"Domov sv. Zdislavy pro matky s dětmi v tísni\" a \"Dům napůl cesty\", vše spravované ašskou farností.\n\n\n\n"}
{"id": "447844", "url": "https://cs.wikipedia.org/wiki?curid=447844", "title": "Věřte nevěřte", "text": "Věřte nevěřte\n\nVěřte nevěřte (v anglickém originále Beyond Belief: Fact or Fiction) je americký seriál vysílaný společností Fox v letech 1997 až 2002. Každá epizoda seriálu obsahovala pět krátkých příběhů, které byly všechny zdánlivě nemožné a těžko uvěřitelné, avšak některé z nich byly (soudě podle tvůrců seriálu) pravdivé a založené na skutečných událostech. Divák se během sledování mohl sám rozhodnout, zda příběhům věří v jejich pravdivost, nebo ne. Na závěru každé epizody uvaděč prozradil, které z příběhů byly pravdivé a které ne. Uvaděč pořadu vždy také na úvodu epizody ukázal nějaký optický klam a před jednotlivými příběhy krátce nastínil jejich téma. Uvaděčem pořadu byl James Brolin a později Jonathan Frakes. Většina příběhů byla napsána, či pokud se jednalo o skutečnost sesbírána, Robertem Tralinsem. Celkově bylo ze 225 příběhů 132 příběhů pravdivých a 93 příběhů vymyšlených.\n\n"}
{"id": "447855", "url": "https://cs.wikipedia.org/wiki?curid=447855", "title": "Skippy", "text": "Skippy\n\nSkippy může být:\n\n"}
{"id": "447861", "url": "https://cs.wikipedia.org/wiki?curid=447861", "title": "Sebastian Bayer", "text": "Sebastian Bayer\n\nSebastian Bayer (* 11. června 1986, Cáchy) je německý atlet, který se specializuje na skok daleký. Je dvojnásobným halovým mistrem Evropy\n(2009, 2011) a stříbrným medailistou z juniorského mistrovství Evropy (2005).\n\n8. března 2009 v turínské hale Oval Lingotto v rámci HME šokoval atletický svět svým výkonem 871 cm. Tento výkon ho posunul na druhé místo historických halových tabulek ve skoku dalekém za Američana Carla Lewise, který v roce 1984 skočil v New Yorku ještě o osm centimetrů dále (879 cm).\n\nV roce 2009 se zúčastnil tradičního mítinku na území České republiky, Zlaté tretry v Ostravě. Výkonem 766 cm však skončil až sedmý a těsně porazil jen posledního v závodě, našeho desetibojaře Romana Šebrleho, který skočil 757 cm. Na světovém šampionátu 2009 v Berlíně skončila jeho cesta již v kvalifikaci, když jeho jediný platný pokus měřil 798 cm.\n\nV březnu 2011 obhájil zlato z Turína i v Paříži skokem dlouhým 816cm.\n\n\n"}
{"id": "447864", "url": "https://cs.wikipedia.org/wiki?curid=447864", "title": "Den nezávislosti", "text": "Den nezávislosti\n\nDen nezávislosti může znamenat:\n"}
{"id": "447869", "url": "https://cs.wikipedia.org/wiki?curid=447869", "title": "Kabinet doktora Caligariho", "text": "Kabinet doktora Caligariho\n\nKabinet doktora Caligariho je němý hororový film z roku 1920 režiséra Roberta Wiena. Film se stal nejvýznačnějším příkladem německé expresionistické kinematografie a měl velký vliv na film noir a další hororové filmy. Scénář od Hanse Janowitze a Carla Mayera vytvořil typickou atmosféru filmu se zaměřením na chovance psychiatrických léčeben, na zmatek mezi pouťovými atrakcemi a na tajemné vraždy. Na výtvarné stránce filmu se podílela expresionistická skupina Der Sturm a základ tvoří deformované kulisy budov s ručně malovanými stíny a výrazné maskování herců.\n\nCelý příběh je vyprávěn Francisem jako vzpomínka.\n\nFrancis s přítelem Alanem navštíví pouť (jarmark), kde se dostanou k atrakci dr. Caligariho a jeho náměsíčného Cesara. Caligari tvrdí, že Cesare dokáže odpovědět na každou otázku, kterou bude otázán. Alan se ho proto zeptá jak dlouho bude žít a Cesare odpoví, že s úsvitem zemře, což se ukáže jako pravdivé proroctví poté, co je Alan ráno nalezen zavražděn. Francis začne vyšetřovat se svoji přítelkyní Jane na vlastní pěst a začne sledovat Caligariho. Caligari mezitím přikáže Cesarovi zabít Jane, to však Cesare nedokáže a unese ji. Při únosu je pronásledován davem a posléze zemře vyčerpáním.\n\nMezitím Francis zjistí, že dr. Caligari je ve skutečnosti hlavou místní psychiatrické léčebny a z deníku, který najde v jeho kanceláři, vyčte, že jméno Caligari je převzaté z legendy z 18. století, podle které mnich dr. Caligari cestoval severní Itálií se somnambulním médiem, které měl plně v moci a vraždil s ním lidi. Caligari je následně umístěn do svého ústavu jako pacient.\n\nPoté ovšem dojede k dějovému zvratu a divák zjistí, že celý příběh je Francisova smyšlenka a on, spolu s Jane a Cesarem jsou pacienti výše zmíněného ústavu vedeného „dr. Caligarim“.\n"}
{"id": "447871", "url": "https://cs.wikipedia.org/wiki?curid=447871", "title": "Skippy (seriál, 1968)", "text": "Skippy (seriál, 1968)\n\nSkippy (v anglickém originále Skippy the Bush Kangaroo) je australský televizní seriál, líčící dobrodružné příběhy ochočené klokak Skippy a jejích lidských přátel, žijících ve fiktivním Waratažském národním parku na tichomořském pobřeží Nového Jižního Walesu.\n\nSeriál, určený převážně dětem, natočily v letech 1967-1969 společnosti Fauna Productions, Nine Network Australia a Norfolk International Pictures. Přestože v té době vysílaly australské televizní stanice pouze černobíle, byl seriál z důvodu zvýšení marketingové atraktivnosti natáčen barevně. Seriál se natáčel severně od Sydney v národním parku Ku-ring-gai Chase National Park. Proslavené mlaskání klokanice Skippy však nepochází od skutečných klokanů, neboť takový zvuk nevydávají. Celkem bylo natočeno 91 dílů, které byly vysílány v letech 1968–1970.\n\n\nKlokanice Skippy patří v seriálu Sonnymu Hamnondovi, mladšímu ze dvou synů strážce parku Matta Hammonda. Jedná se o ochočenou vysoce inteligentní klokanici, která se Sonnym a jeho blízkými zažívá různá dobrodružství, odehrávající se převážně na území fiktivního Waratažského národního parku. V české verzi se však o Skippy chybně mluví jako o samci a nikoliv jako o samici.\n\nV České republice začal seriál na DVD vycházet v papírových stánkových obalech od 11. června 2009 a pro českou verzi byl použit původní dabing odvysílaný v Československé televizi v období 80. let.\n\n"}
{"id": "447877", "url": "https://cs.wikipedia.org/wiki?curid=447877", "title": "Okřešice (Česká Lípa)", "text": "Okřešice (Česká Lípa)\n\nOkřešice jsou obcí 3 km JV vzdálenou od okresního města Česká Lípa, jehož součástí se staly 27. listopadu 1971. \n\nVes je jmenována od 15. století až do 20. století pouze Aschendorf. Ves Okřešice, která je připomínána v 15. století, je dnešní Stráž u České Lípy. Po roce 1918 dostal Aschendorf jméno Okřešice omylem tehdejších historiků, a tak už to zůstalo.\nDne 19. prosince 1622 mocný Albrecht z Valdštejna koupil ves Aschendorf spolu s částí města Česká Lípa. Patřila k novozámeckému panství. V roce 1886 obec zčásti vyhořela. V roce 1896 zde byla postavena kaple svatého Josefa. Po roce 1850 patřila obec ke Svárovu a od roku 1869 byla stále uváděna jako Aschendorf (také Ašendorf)\n\nRoku 1947 byla dokončena elektrifikace obce. Ve 20. století zde vyrostlo mnoho rekreačních objektů. Při sčítání l koncem roku 1970 zde žilo 49 stálých obyvatel ve 14 trvale osídlených domech. \nVesnička je 3 km jihovýchodně od České Lípy, zhruba 1 km od autodromu u Sosnové. Půda zde byla písčitá, nepříliš úrodná, přesto zde lidé obdělávali pole a chovali dobytek. Více jich pracovalo v lomech a okolních rozsáhlých lesích (jménem Vřesoviště).. Poblíž obce vede železniční trať 080 z České Lípy na Doksy s rozbočením na Zákupy a Liberec (Trať 086). Přímo přes vesnici vede modrá turistická trasa pro pěší z České Lípy k Máchovu jezeru. Do obce zajíždí linka 207 MHD z České Lípy. \n\nU zastávky je uzamykatelný objekt křížku a kamenný sloup se soškou.\nZhruba 1 km východně je přírodní památka Okřešické louky, vyhlášena roku 2008.\n\n"}
{"id": "447882", "url": "https://cs.wikipedia.org/wiki?curid=447882", "title": "Acetobacter", "text": "Acetobacter\n\nAcetobacter je rod aerobních bakterií ze skupiny Alphaproteobacteria. Získává energii oxidací alkoholu na kyselinu octovou. \"Acetobacter aceti\" je také význačným acidofilem.\n\n"}
{"id": "447888", "url": "https://cs.wikipedia.org/wiki?curid=447888", "title": "Propionát", "text": "Propionát\n\nPropionáty (též propionany, systematicky propanoáty) jsou soli nebo estery kyseliny propionové. Většina z nich je ve vodě poměrně dobře rozpustná. \nVětšinu propionanů lze připravit reakcí kyseliny s kovem. Příklady těchto reakcí jsou:\n\n\nReakce takto probíhá se všemi kovy, které jsou v Beketovově řadě kovů nalevo od vodíku, tedy reaktivnější, než je vodík. Reakce probíhají i se solemi slabých kyselin (nebo s hydroxidy či oxidy) kovů ušlechtilých i neušlechtilých:\n\n\nPro reakci s čistými ušlechtilými kovy je třeba užít oxidační činidlo, vhodným příkladem je zejména peroxid vodíku:\n\n\nTato kyselina tvoří estery. Vznikají reakcí kyseliny propionové s příslušným alkoholem, přičemž se odštěpí z karboxylové skupiny OH a z alkoholové skupiny H, což vytvoří vodu. Tato reakce probíhá sama, díky oxoniovým iontům v kyselině octové, nicméně reakce probíhá podstatně rychleji a úplněji za přítomnosti silné kyseliny, obvykle kyseliny sírové, která napomáhá při odštěpování vody. Reakce probíhá takto:\nCHCHCOOH + HOR —→ CHCHCOOR + HO\n\nKyselinu propionovou a její soli využívá potravinářský průmysl jako konzervační činidlo prodlužující trvanlivost potravin, například chlebů, toustů, sendvičů, baget, ale i výrobků z masa a z ryb. Na obalech potravin je najdeme pod kódy E 280 – kyselina propionová, E 281 – propionan sodný, E 282 – propionan vápenatý nebo E 283 – propionan draselný.\n\n"}
{"id": "447889", "url": "https://cs.wikipedia.org/wiki?curid=447889", "title": "David Arquette", "text": "David Arquette\n\nDavid James Arquette, obvykle nazýván jen David Arquette, (* ve středu 8. září 1971 ve Winchesteru ve Virginii ve Spojených státech amerických) je americký herec, filmový režisér, producent, scenárista a profesionální wrestler. \n\nPochází z umělecké rodiny, jeho otec i všichni sourozenci jsou také herci.\n\nZnámým se stal během 90. let 20. století, když si zahrál v několika hollywoodských filmech. Před tím ztvárnil několik televizních rolí pro American Broadcasting Company. Od roku 1999 byl manželem herečky Courteney Coxové, s níž se v 2012 rozvedl.\n\nDavid Arquette se také 25. dubna 2000 stal WCW World Heavyweight šampionem ve wrestlingové společnosti World Championship Wrestling (WCW) a je tím jediným hercem, který toto dokázal bez wrestlingových zkušeností. Kvůli tomuto vítězství je mezi wrestlingovou komunitou velmi kritizován a mnozí mu tím přisuzují velkou vinu na pádu WCW a to i přesto, že titul držel pouze 12 dní.\n\n"}
{"id": "447892", "url": "https://cs.wikipedia.org/wiki?curid=447892", "title": "Moskvič 402", "text": "Moskvič 402\n\nMoskvič 402 (rusky: Москвич-402) byl automobil vyráběný automobilkou MZMA (Moskevský Závod Malolitrážních Automobilů). Byl to čtyřdveřový sedan. Výroba začala roku 1956 a vyráběl se až do roku 1958, kdy byl zaveden nový motor a typ se přejmenoval na Moskvič 407. Původní motor byl řadový čtyřválec s rozvodem SV o objemu 1220 cm³ a měl výkon 26 kW. Vyráběl se i ve verzi 4×4 pod názvem Moskvič 410.\n\n"}
{"id": "447893", "url": "https://cs.wikipedia.org/wiki?curid=447893", "title": "Armand Assante", "text": "Armand Assante\n\nArmand Assante (* 4. října 1949, New York, Spojené státy americké) je americký herec, malíř, básník a pedagog. Debutoval roku 1974 rolí ve snímku \"Páni Flatbushe\". V roce 1978 ho Sylvester Stallone obsadil do svého režijního debutu \"Cesta k ráji\". Mezi jeho další známé filmy patří například \"Prophecy\" (1979), \"Vojín Benjaminová\" (1980), \"Já, porota\" (1982), \"Nevěrně tvá\" (1984), \"Jack Rozparovač\" (1988), \"Hoffa\" (1992), \"Eldorádo\" (2000), \"\" (1992), \"Soudce Dredd\" (1995), \"Mafián\" (1996), \"Striptýz\" (1996), \"Odysseus\" (1997), \"Na břehu\" (2000), \"Poslední agent\" (2001), \"Maximální limit\" (2005), \"Pomsta mrtvého muže\" (2013), \"Montevideo, vidimo se!\" (2014) či \"Americký gangster\" (2007).\n\nObjevil se též v seriálech \"Kojak\", \"Columbo\", \"Pohotovost\", \"Námořní vyšetřovací služba\", \"Chuck\" či \"\".\n\nJde o držitele ceny Emmy za roli Johna Gottiho ve filmu \"Mafián\" (1996), který byl také čtyřikrát nominován na Zlatý glóbus.\n\n"}
{"id": "447895", "url": "https://cs.wikipedia.org/wiki?curid=447895", "title": "Bodenmais", "text": "Bodenmais\n\nBodenmais (česky Boží Mysl, bavorsky Bomoas) je bývalé důlní, dnes lázeňské město a sportovní a kulturní centrum německé části Šumavy (Bavorský les). Nachází se 9 km vzdušnou čarou od Bavorské Železné Rudy při úpatí Velkého Javoru (1456 m. n. v.) a Stříbrné hory (955 m. n. v.) v nadmořské výšce 692 m.\n\nMěsto má okolo 3500 obyvatel a je nejnavštěvovanějším střediskem v německé části Šumavy. Ve městě se nachází sklárna Joska na výrobu broušeného a foukaného skla a v okolí řada lyžařských sjezdových a běžeckých tratí.\n\nJednou z místních zajímavostí je kostel Nanebevzetí Panny Marie s oltářním vyobrazením vytvořeným podle proslulé Černé Madony Loretánské v Itálii. 16. června 1705 na sv. Bennona byla její dřevěná socha jako dar bavorského kurfiřta ve slavnostním procesí přenesena do Boží Mysli. Každoročně se v červnu na sv. Bennona na paměť této události slaví městská lidová slavnost.\n\nSilberberg, česky Stříbrná hora (dříve Biskupská mitra) je významný turistický cíl v bezprostřední blízkosti města. Od 15. století do roku 1962 zde probíhala těžba stříbra a dalších rud a minerálů. Část těžebních štol je dnes přístupná včetně 600 m dlouhé štoly Barbora. Vchod do muzea a těžebního komplexu se nachází pod vrcholem na stanici \"Mittelstation\". Vrchol Stříbrné hory nabízí výhled na Bavorský les a několik šumavských pohraničních hor počínaje Roklanem.\nCca 2 km severně od města se v soutěsce Rißloch (případně \"Riesloch\") nachází jedny z největších šumavských vodopádů. Kolem celé soutěsky s vodopády se rozpíná stejnojmenná rezervace přístupná po několika turistických trasách, jedné okružní a několika dalších vedoucích až k hoře Velký Javor a oběma Javorským jezerům.\n\n"}
{"id": "447897", "url": "https://cs.wikipedia.org/wiki?curid=447897", "title": "6 bere!", "text": "6 bere!\n\n6 bere! je karetní hra pro dva až deset hráčů z roku 2004 vyvinutá Wolfgang Kramerem. Cílem hry je posbírat co nejméně krav – karet s počtem kravích hlav. Hráči přikládají karty dle svého výběru do čtyř řad – hráč, který přiloží šestou kartu do řady bere z ní všechny karty a použije tuto kartu jako základ další řady.\n\nCílem hry je získat co nejméně bodů. Hráč se snaží sebrat co nejméně karet. Balíček karet obsahuje 104 karet, každá karta má své číslo, několik (1, 2, 3, 5 nebo 7) kravských hlav. Každá hlava se počítá za jeden bod.\n\nKarta s číslem 55 má sedm hlav, ostatní karty dělitelné 11 mají 5 krav. Karty dělitelné 10 obsahují 3 krávy, ostatní karty dělitelné 5 mají 2 krávy. Zbytek karet je hodnocen jednou krávou.\n\nNa počátku dostane každý hráč deset karet a čtyři karty jsou položeny jako základ řad. \n\nPoté každý hráč skrytě vyloží kartu dle své volby. Poté, co všichni vyloží, jsou karty odkryty. Hráči hrají v pořadí podle hodnot vyložených karet od nejnižší hodnoty k nejvyšší. Hráč přiloží kartu do řady, jejíž poslední karta má nižší hodnotu než hodnota hrané karty. Existuje-li více takových řad, vybere se řada s nejvyšší hodnotou poslední karty. Neexistuje-li taková řada, hráč si vybere libovolnou řadu, vezme všechny karty a svou kartu položí jako základ nové řady. Pokud hráč přikládá šestou kartu do řady, vezme všechny dosud položené karty z této řady a jeho karta poslouží jako základ nové řady.\n\nPo odehrání všech deseti karet dojde k vyhodnocení a spočítání bodů a jejich zapsání. Poté se hra opakuje, dokud některý z hráčů nepřekročí limit 66 krav. Vítězí hráč s minimem krav.\n\nHru lze modifikovat přijetím jiného pravidla pro ukončení hry (jiný počet bodů, konec po určitém počtu odehraných kol). \n\nDalší modifikace zahrnují hraní s otevřenými kartami či s omezeným balíčkem karet. Tyto varianty omezují vliv náhody na hru.\n"}
{"id": "447898", "url": "https://cs.wikipedia.org/wiki?curid=447898", "title": "Chodoriv", "text": "Chodoriv\n\nChodoriv (, ) je město ve Lvovské oblasti na západní Ukrajině. Leží 70 km jižně od Lvova, administrativně spadá pod Žydačivský rajón. Žije zde 10 231 osob (2006).\n\nPrvní zmínky pocházejí z roku 1394; tehdy se sídlo jmenovalo \"Chodorov-stav\" (\"stav\" podle blízkého jezera). V 15. století získal městská práva.\n\nV Chodorově fungoval cukrovar a dokonce i polygrafické závody. Kromě toho je železniční křižovatkou: vede tudy hlavní (byť jednokolejná a neelektrifikovaná) trať Lvov – Ivano-Frankivsk, dále trať do Stryje (elektrifikovaná) a místní dráhy do Ternopilu a Rozdilu.\n"}
{"id": "447899", "url": "https://cs.wikipedia.org/wiki?curid=447899", "title": "Hornosázavská pahorkatina", "text": "Hornosázavská pahorkatina\n\nHornosázavská pahorkatina je geomorfologický celek ve východních Čechách, který je součástí Českomoravské vrchoviny. Má rozlohu 1869 km², střední výšku 463 m a jejím nejvyšším bodem je Roudnice 661 m, který se nachází v Havlíčkobrodské pahorkatině nedaleko obce Havlíčkova Borová. \nTato členitá pahorkatina na krystaliniku se zbytky křídových a neogénních usazenin. Tyto křídové usazeniny vystupují zejména v prolomu Jihlavsko-sázavské brázdy jsou zbytky neogénních usazenin. Plochý reliéf pahorkatiny se sklání k severu a na sutích jsou kryogenní jevy.\nPahorkatinu zaujímají především pole a louky.\n\n\n\n\n\n"}
{"id": "447900", "url": "https://cs.wikipedia.org/wiki?curid=447900", "title": "Aspergillus flavus", "text": "Aspergillus flavus\n\nAspergillus flavus je houba patřící do rodu \"Aspergillus\" (kropidlák). Je to plíseň běžně rozšířená v životním prostředí a způsobuje problémy při skladování obilí. Může být lidským patogenem způsobujícím aspergilózu plic a někdy také rohovky, vnějšího ucha nebo nosní klenby. Mnoho kmenů produkuje významná množství aflatoxinu, karcinogenní a akutně toxické sloučeniny. Spory \"A. flavus\" jsou alergenní. \"A. flavus\" někdy způsobuje ztráty v líhních bource morušového.\n\n\"A. flavus\" je druhým nejčastějším původcem aspergilózy (nejčastějším je \"Aspergillus fumigatus\"). \"A. flavus\" může napadat plicní nebo mozkové tepny a způsobovat infarkt. Predispozicí k aspergilóze je neutropenie.\n\n\"Aspergillus flavus\" také produkuje toxin (aflatoxin), který je jedním z etiologických činitelů hepatocelulárního karcinomu.\n\n\"A. flavus\" roste na kulturách jako žlutozelená plíseň. Podobně jako jiné plísně rodu \"Aspergillus\" tvoří specifický konidiofor složený z dlouhého stonku nesoucí nafouknutý váček. Konidiogenní buňky ve váčku produkují konidie. Mnoho kmenů \"A. flavus\" vykazuje pod ultrafialovým zářením zelenavou fluorescenci, která koreluje s úrovní produkce aflatoxinu.\n\n\"A. flavus\" se vyskytuje zvláště na kukuřici a arašídech, podobně také na promočených kobercích, a je jedním z několika druhů plísní známých produkcí aflatoxinu, který může způsobit akutní hepatitidu, imunosupresi a karcinom jaterních buněk. Absence kontroly této plísně v některých státech, které mají také vysokou prevalenci virové hepatitidy, výrazně zvyšuje nebezpečí hepatocelulárního karcinomu.\n\n"}
{"id": "447908", "url": "https://cs.wikipedia.org/wiki?curid=447908", "title": "Jaromír Vomáčka", "text": "Jaromír Vomáčka\n\nJaromír Vomáčka (* 23. března 1923 Dašice – 7. července 1978 Praha) byl český hudební skladatel populárních písní a především divadelní a filmové hudby, klavírista a herec.\n\nZákladní školu vychodil v Dašicích, maturoval na reálce v Pardubicích v r. 1941. Hru na klavír studoval u své tety Květy Petruškové, učitelky hudby v Dašicích. Muzikantskou dráhu zahájil v kavárenské kapele Jaroslava Mangla v Pardubicích jako sedmnáctiletý student. Kromě klavíru hrál také na housle, harmoniku a když bylo třeba, také na trubku.\n\nNěkolik let byl manželem zpěvačky Yvetty Simonové, pro niž skládal písně. Zákaz působení, kterým se mu komunistický režim pomstil za protiokupační píseň \"Běž domu, Ivane\" z roku 1968, výrazně přispěl ke zhoršení jeho srdeční nemoci, zemřel na infarkt ve věku 55 let. Ze stejného důvodu také není v závěrečných titulcích seriálu \"Kamarádi \"(1969) uveden jako autor hudby.\n\nMezi jeho nejznámější skladby patří písně \"Lékořice\" (pro Václava Neckáře), \"Zhasněte lampiony, Já jsem zamilovaná\" (obě pro Yvettu Simonovou), \"Vánoce, vánoce přicházejí! (\"z roku 1962, text Zdeněk Borovec), protestní píseň \"Běž domu, Ivane\" a také hudba k televiznímu seriálu a pozdějšímu filmu , hudba k televizním seriálům \"Kamarádi\" a \"Pan Tau\" i k jeho pozdější filmové verzi.\n\nKromě skladatelské činnosti také spoluzaložil Divadlo Na zábradlí, hrál v několika divadelních hrách (např. roli Fausta ve hře \"Faust, Markéta, služka a já\") a v televizních filmech (\"Sedmikrásky\", \"Ovoce stromů rajských jíme\").\n\n\n"}
{"id": "447909", "url": "https://cs.wikipedia.org/wiki?curid=447909", "title": "Leon Battista Alberti", "text": "Leon Battista Alberti\n\nLeon Battista Alberti (14. února 1404 Janov – 25. dubna 1472 Řím) byl italský humanista, architekt, teoretik umění, spisovatel a matematik, ale také všestranný sportovec, jedna z velkých postav italské renesance. Napsal také první důkladný popis města Říma, první italskou gramatiku a zabýval se šifrováním textů.\n\nNarodil se jako nemanželský syn v rodině Lorenza Albertiho, bohatého kupce, vyhnaného z Florencie. Studoval humanistickou školu v Padově, církevní právo v Bologni a matematiku a fyziku opět v Padově. Roku 1428 získal doktorát církevního práva a protože papež zrušil vyhnanství Albertiů, mohl se vrátit do Florencie. Tam se seznámil s řadou umělců (Filippo Brunelleschi, Donatello, Lucca della Robbia, Masaccio). Kolem roku 1432 mu papež udělil legitimní původ a zároveň úřad, který Alberti zastával až do roku 1464. Úřední činnost mu nechávala dost času na jeho záliby, studia a cesty. Roku 1434 doprovázel papeže Evžena IV. do vyhnanství ve Florencii a roku 1438 byl členem papežské delegace na koncilu ve Ferraře. Roku 1447 se jeho kolega ze studií stal papežem jako Mikuláš V. a Alberti začal pracovat na velkých přestavbách města Říma včetně basiliky svatého Petra. V této souvislosti vydal také \"Popis města Říma\". Roku 1453 se začala přestavba kostela sv. Františka v Rimini podle jeho plánů, stejně jako v letech 1457–8 průčelí kostela Santa Maria Novella a palác Rucellai ve Florencii, které se na dlouho staly vzorem pro další architekty. Roku 1459 pobýval s papežem Piem II. v Mantově, kde navrhl kostely San Sebastiano a Sant' Andrea. V posledních letech života se věnoval psaní a napsal také knihu o šifrování.\n\nVe svých spisech o umění se Alberti snažil poskytnout umělcům geometrické a vědecké základy pro jejich tvorbu a vytvořil také nový jazyk umělecké teorie. U těles i u lidských těl zdůrazňoval význam povrchu, plochy, jež tělo uzavírá a skrývá jeho vnitřek. Účelem uměleckého díla je podle něho dojem, který vyvolá v divákovi.\n\n\nDále Alberti napsal dvě komedie, vydal knihu básní, knihy o lásce, o rodině a domácím hospodářství, o chovu koní a psů a řadu dalších spisů.\n\n\n\n"}
{"id": "447914", "url": "https://cs.wikipedia.org/wiki?curid=447914", "title": "Roudnice (vrchol)", "text": "Roudnice (vrchol)\n\nRoudnice je nejvyšší vrch geomorfologického celku Hornosázavská pahorkatina ležící asi 2 kilometry severozápadně od obce Vepřová. Tento vrch leží v Přibyslavské pahorkatině a je tvořený převážně rulami.\n"}
{"id": "447917", "url": "https://cs.wikipedia.org/wiki?curid=447917", "title": "Alberti", "text": "Alberti\n\nAlberti je původně italské vlastní jméno:\n\n\n"}
{"id": "447919", "url": "https://cs.wikipedia.org/wiki?curid=447919", "title": "Trivium (hudební skupina)", "text": "Trivium (hudební skupina)\n\nTrivium je americká heavy metalová skupina pocházející z města Orlando na Floridě.Byla založena v roce 2000 a doposud (konec roku 2017) vydala osm studiových alb. Zúčastnila se významných hudebních festivalů, jako například Ozzfest nebo Download festival.\n\nSkupina vznikla roku 2000. Matt Heafy tehdy vystoupil na talentové akci své střední školy s cover verzí písně No Leaf Clover od Metallicy, což zaujalo zpěváka Brada Lewtera, jenž Heafymu nabídl zkoušku se svou kapelou. V domě bubeníka Travise Smitha si společně zahráli další píseň od Metallicy, For Whom the Bell Tolls, a na základě předvedeného výkonu byl Heafy přijat jako kytarista do skupiny známé jako Trivium, k níž patřil ještě kytarista a pozdější baskytarista Brent Young. Trivium je mimo jiné latinský výraz označující setkání tří cest, jenž také zastupuje trojici základních učení (gramatiku, rétoriku a logiku); skupina si tento název zvolila na znamení kombinace tří hudebních stylů – melodického death metalu, thrash metalu a metalcoru. Lewter ze skupiny po několika vystoupeních v barech a místních klubech odešel a Heafy po něm převzal pozici zpěváka.\n\nPočátkem roku 2003 nahrála skupina své první demo. Nahrávka se dostala k německému hudebnímu vydavatelství Lifeforce, s nímž skupina následně podepsala smlouvu a nahrála své první studiové album, \"Ember to Inferno\". Poté se ke skupině připojil kytarista Corey Beaulieu a v roce 2004 přišel baskytarista Paolo Gregoletto, jenž na této pozici nahradil Brenta Younga. Složení skupiny se tím přibližně na pět let ustálilo.\n\nDebutové album si získalo pozornost vydavatelství Roadrunner Records, Trivium pod jeho záštitou začali připravovat další album.\n\nDruhé studiové album, \"Ascendancy\", nahrála skupina v Audiohammer Studios a Morrisound Recording na Floridě. Jeho producenty byli Jason Suecof a Matt Heafy, vydáno bylo v březnu 2005. Album debutovalo na 151. místě v Billboard 200 a na 4. místě v Top Heatseekers chart. Časopis Kerrang! označil Ascendancy za album roku a ve Spojeném království získalo toto album za prodej více než 100 000 kopií Zlatou desku.\n\nZ alba vzešly čtyři singly – Like Light to the Flies, Pull Harder on the Strings of Your Martyr, A Gunshot to the Head of Trepidation a Dying in Your Arms. K těmto písním byly též natočeny videoklipy, které se objevily v pořadu Headbangers Ball televize MTV2.\n\nV rámci propagace alba absolvovala skupina série koncertů se známými umělci, např. Killswitch Engage, Iced Earth, Fear Factory a Machine Head. Vystoupila též na festivalech Road Rage 2005, Ozzfest a Download Festival, přičemž právě vystoupení na hlavním pódiu Download Festivalu v Castle Doningtonu v Anglii uvedlo podle Heafyho Trivium na světovou scénu.\n\nV roce 2006 bylo album Ascendancy vydáno znovu, tentokrát se 4 bonusovými stopami a DVD obsahujícím všechny videoklipy skupiny společně s živými záznamy.\n\nV dubnu roku 2006, po koncertní tour, kde Trivium předskakovaly kapely Mendeed a God Forbid, začala skupina s nahráváním nového alba, jehož producenty byli opět Heafy a Suecof. Skupina taktéž opět zahrála na hlavním pódiu Download Festivalu, kde ve stejný den vystoupily mimo jiné též skupiny Metallica a Korn.\n\nTřetí studiové album, \"The Crusade\", bylo vydáno v říjnu 2006. V Billboard 200 debutovalo na 25. místě a za první týden se jej prodalo více než 31 000 kopií. Na rozdíl od předchozího alba, kde Heafy hojně využíval metalcorový screaming, zde drtivě převažuje klasický zpěv. Nový styl zpěvu a velký příklon k thrash metalu vedl k názorům, že skupina silně napodobuje hudbu Metallicy, která patří mezi její hlavní hudební inspirace.\n\nVydání alba doprovodila skupina například turné s Iron Maiden, 65denním evropským turné s podporou skupin Annihilator, Gojira a Sanctity či účastí na Family Values Tour se skupinou Korn. V rámci Golden God Awards magazínu Metal Hammer bylo Trivium označeno jako nejlepší živá kapela roku 2006.\n\nTrivium začalo dělat na novém albu s producentem Nickem Raskulineczem v říjnu 2007. Heafy prohlásil, že se chce vrátit ke řvaní, jako na Ascedancy. Skupina prohlásila, že znovu nezvolily pracovat s Suecofem, protože s ním už nahráli tři alba a nyní chtějí zkusit nové nápady. Nahrávání skončilo v červnu 2008\nPři interview s britským magazínem Metal Hammer v květnu 2008, Matt Heafy řekl, že jejich nové album mělo být \"více thrashové, více uřvané a více agresivní\". Magazínu Revolver řekl, \"Poprvé se nemůžem podívat na naše songy a říct, koho ty riffy připomínají. Opravdu děláme vlastní materiál, vlastní druh hudby a umění, a to je vzrušující.\nV září 2008, Trivium vydalo jejich čtvrté, plnohodnotné albu, Shogun. Alba se v prvním týdnu prodeje prodalo přes 24 000 kopií ve Spojených státech, debutovalo na 23 místě v žebříčcích Billboardu 200. Vydání splývalo s turné se Slayer, Mastodon a Amon Amarth, následování mini-turné zahrnující šest vystoupení v Rusku a Irsku a jedno ve Skotsku. Trivium se také účastnilo Download Festivalu, a nyní pracují na novém albu.\n\nAlbum vyšlo celosvětově 2. srpna 2011 a umístilo se na třinácté pozici Billboard 200 a první pozici Billboard Hard Rock. Na albu se poprvé podílel nový bubeník kapely, Nick Augusto, který nahradil Travise Smithe, který odešel v roce 2009. Prvním vydaným singlem byl \"In Waves\", 21. května 2011 a Matt Heafy chvilku poté informoval, že se tak bude jmenovat i album.\n\n\n\n\n"}
{"id": "447920", "url": "https://cs.wikipedia.org/wiki?curid=447920", "title": "Letiště Taškent", "text": "Letiště Taškent\n\nTaškentské mezinárodní letiště Južnyj ( \"Toshkent Xalqaro Aeroporti\", \"Международный Аэропорт Ташкента\") je hlavní mezinárodní letiště Uzbekistánu a největší letiště střední Asie. Nachází se 12 km od centra uzbecké metropole Taškentu. Někdy bývá letiště označováno jako Vostočnyj-Taškent.\n\nLetiště je sídlem uzbeckých aerolinií Uzbekistan Airways. Po rekonstrukci hlavního terminálu v roce 2001 prošlo za hodinu letištěm 1000 pasažérů, za rok jsou to potom více než 2 miliony cestujících.\n\nLetiště se skládá ze samostatných terminálů pro mezinárodní i domácí lety. Letiště je moderně vybaveno, má čekací salonky, restaurace, směnárny, bary, buňky jednotlivých společností atd.\nVšechny lety jsou soustřeďovány na dvě přistávací a vzletové dráhy - jednu betonovou o délce 3 905 metrů a druhou asfaltovou se 4 000 metry.\n\nZde je výpis leteckých společností, které sem létají:\n\n\n"}
{"id": "447923", "url": "https://cs.wikipedia.org/wiki?curid=447923", "title": "Cynthia McKinney", "text": "Cynthia McKinney\n\nCynthia McKinney (* 17. března 1955) je americká politička. V letech 1993–2003 byla kongresmankou ve Sněmovně reprezentantů (za Demokratickou stranu, vůbec první Afroameričanka ze státu Georgia), v roce 2008 neúspěšně kandidovala na prezidenta (za stranu zelených). Vystudovala na dvou univerzitách diplomacii a zahraniční vztahy a mimo politiku se angažuje v několika občanských hnutích. V současné době je vězněna v Izraeli.\n\nV období 1986–2007 byla členkou Demokratické strany, od roku 2007 je ve Straně zelených.\n\nNarodila se v Atlantě ve státu Georgia policistovi Billymu a zdravotní sestře Leoně McKinneyovým. Její dětství a mládí bylo ovlivněno změnami ve společnosti, které v průběhu 60. a 70. let probíhaly, zejména černošským hnutím za občanská práva (1955-1968).\n\nV přelomu 70. a 80. let se věnovala studiu oborů související s prací politika, kterým se později v životě stala. Absolvovala bakalářské studium mezinárodních vztahů na \"University of Southern California\" a doktorandské studium z práv a diplomacie na \"Fletcher School of Law and Diplomacy\". Později pracovala jako učitelka na střední škole a univerzitní profesorka.\n\nPozději, po roce 2007 se přestěhovala do Kalifornie a tam studovala na University of California v Berkeley.\n\nJejí politická kariéra začala v roce 1986, kdy ji její otec zapsal na kandidátku poslanců za stát Georgia. Tehdy získala 40 % hlasů. O dva roky později již vyhrála. Během první války v Zálivu proti americké intervenci ve sněmovně vystupovala tak ostře, že někteří její kolegové na protest po čas jejích projevů opouštěli místnost.\n\nV roce 1992 byla McKinneyová zvolena do poslanecké sněmovny coby první černošská členka Kongresu za tehdy nově vytvořený 11. okrsek (táhnoucí se od Atlanty až po město Savannah). Přestože se hranice tohoto okresku v roce 1995 změnily (a spolu s nimi i etnické složení jejích voličů) McKinneyová si udržela podporu a byla do něj znovuzvolena ve čtyřech dalších volbách.\n\nBěhem jejího volebního období se zajímala mimo jiné o práva žen či užití ochuzeného uranu ve vojenství. Při několika příležitostech kritizovala Ala Gorea, za nedostatek sympatie k afroameričanům, popřípadě mu vytýkala, že se nezastal zájmů kmene U'wa, protestujícího proti plánované těžbě ropy v blízkosti míst, kde tento původní kolumbijský kmen žije, s poukazem na to, že jeho rodina má finanční pouta s ropnou těžební firmou Occidental Petroleum.\n\nDo roku 2000 pracovala ve výboru mezinárodních vztahů (\"House of International Relations Comittee\") a jejím podvýboru pro lidská práva. McKinneyová pracovala na legislativě, která by zamezila dodávky zbraní zemím, jejichž vlády nejsou demokratické nebo nerespektují lidská práva.\n\nKrátce po 11. září 2001 došla k přesvědčení, že prezident George W. Bush o útoku věděl dopředu a umožnil, aby se tento útok odehrál. Jako důvod uvedla finanční motiv jeho otce a jeho působení v Carlyle Group. Taktéž poznamenala, že útoky indikovaly, aby Spojené státy přehodnotily svou (zahraniční) politiku na Blízkém východě a zaujaly vyrovnanější postoj v otázce Palestinců.\n\nV roce 2002 byla v demokratických primárkách do Kongresu poražena (též afroameričankou) Denise Majetteovou v poměru 42:58. Majetteová sice neměla žádné předchozí zkušenosti v politice, ale McKinneyová se v té době velmi jednoznačně profilovala jako výrazný kritik tehdejší administrativy prezidenta George W. Bushe - kromě obvinění z jeho aktivní účasti na útocích z 11. září též byla proti americké finanční pomoci Izraeli, a to i přesto, že byla dlouhodobě ve spojení s lobbystickou skupinou AIPAC. Za tyto postoje byla též často kritizována v periodikách \"Washington Post\" či místních \"Atlanta Constitution\".\n\nMezi lety 2003 a 2004 otevřeně vystupovala proti válce v Iráku a Bushově administraci. Zapojila se do organizací jako \"2004 Racism Watch\", věnovala se událostem z 11. září – podepsala petici hnutí \"9/11 Truth Movement\" za nové, nezávislé prošetření této tragédie, stala se komisařkou \"The Citizens' Commission on 9-11\", vytvořila si kontakty s americkou stranou zelených, nicméně v roce 2004 se připravila na návrat do Kongresu za demokratickou stranu, což se jí podařilo.\n\nV letech 2004-2007 se politicky angažovala v několika oblastech:\n\nKromě toho se (spíše občansky než politicky) začala zajímat o prezidentské volby z roku 2000 a 2004, resp. jakékoli jejich aspekty nebo okolnosti, které by indikovaly možný volební podvod. V souvislosti souhlasila s vystoupením jako respondent v tehdy připravovaném dokumentárním filmu \"American Blackout\", jehož cílem bylo všechna na tato možná zneužití poukázat.\n\nV roce 2006 byla ve volbách do Kongresu za 4. okrsek Georgie poražena Hankem Johnsonem ve druhém kole v poměru 41:59.\n\n11. prosince 2007 oznámila svoji kandidaturu na funkci prezidenta Spojených států za stanu zelených. V červenci 2008 si za kandidáta na viceprezidenta zvolila Rosa Clementeovou. 10. října 2008 se spolu s Ralphem Naderem a Chuckem Baldwinem účastnila speciální tiskové konference svolanou Ronem Paulem. Na této konferenci se výše zmínění zástupci tzv. „třetích stran“ (ostatní strany v americkém politickém spektru po demokratech a republikánech) formálně shodli a sjednotili své postoje v následujících bodech:\nV den voleb získala McKinneyová 161 603 hlasů.\n\nCynthia McKinneyová se při několika příležitostech vyjádřila pro větší podporu Palestinců ze strany Spojených států a vyrovnání preferování podpory Izraele (které je v současnosti kolem 3 mld. USD ročně). Navíc se několikrát vypravila (resp. pokusila vypravit - viz dále) na palestinská území osobně. 30. prosince 2008 směřovala na řecké lodi \"Dignity\" do Pásma Gazy spolu s několika dalšími aktivisty, lékaři, zdravotníky, zásobami léků a humanitární pomocí na palubě. Loď byla ještě v mezinárodních vodách zastavena izraelským námořnictvem, která výstražnou střelbou do vody donutila \"Dignity\" (\"Důstojnost\") přistát v Libanonu. Izraelští představitelé vydali prohlášení, že tento střet byl záměrný, poté, co byla loď informována o tom, že jí nebude umožněno přistát; navíc odsoudily iniciativu McKinneyové jako nezodpovědnou, provokativní a účelnou propagandu.\n\nO půl roku později, 30. června 2009 se vydala McKinneyová do Gazy znovu, tentokrát na řecké lodi \"Spirit of Humanity\" (\"Duch lidskosti\") pod hnutím \"Free Gaza Movement\" s 21 dalšími aktivisty, lékařskými zásobami, olivovníky, dětskými hračkami apod. 29 km před pobřežím byli zadrženi lodí izraelského námořnictva, které v současné době vykonává blokádu Gazy. V současné době je Cynthia McKinneyová zadržována v imigrační vazbě Givon v městě Ramla v Izraeli. Odmítla podepsat deportační dokumenty, že se pokusila porušit izraelskou blokádu a vniknout na teritoriální vody země.\n\n\n"}
{"id": "447924", "url": "https://cs.wikipedia.org/wiki?curid=447924", "title": "Dolnooharská tabule", "text": "Dolnooharská tabule\n\nDolnooharská tabule je geomorfologický celek ležící v západní části oblasti Středočeská tabule. Zaujímá jižní polovinu okresu Litoměřice, východ okresu Louny, severní třetinu okresu Kladno a západní pomezí okresu Mělník. Nejvyšším bodem je legendami opředená hora Říp (456 m n. m.).\n\nÚzemí celku se rozkládá zhruba mezi sídly Litoměřice (na severu), Hoštka a Mělník (na severovýchodě), Kralupy nad Vltavou na jihovýchodě, Slaný (na jihu), Měcholupy na jihozápadě, Postoloprty (na západě) a Libčeves (na severozápadě). Zcela uvnitř celku se z větších měst nacházejí Louny, Lovosice, Roudnice nad Labem a převážná část Štětí a Kralup nad Vltavou. Z dalších menších sídel pak např. Libochovice, Terezín, Velvary či Zlonice.\n\nDolnooharská tabule má ráz členité pahorkatiny s výškovou členitostí 50–150 m tvořená svrchnokřídovými slínovci a písčitými slínovci, prachovci, pískovci, permokarbonskými sedimentárními horninami a třetihorními vulkanity. Vyznačuje se převážně destrukčním reliéfem, postiženým různě intenzivními neotektonickými pohyby ker, s rozsáhlými strukturně denudačními plošinami, svahy při zlomových liniích a vzácnými neovulkanickými suky. Ve východních a severovýchodních částech se uplatňuje akumulační reliéf pleistocenních říčních teras.\n\nCelek Dolnooharská tabule (dle značení Jaromíra Demka VIB-1) se geomorfologicky člení na tři podcelky: Hazmburská tabule (VIB-1A) na severozápadě, Řipská tabule (VIB-1B) na východě a jihovýchodě a Terezínská kotlina (VIB-1C) na severovýchodě.\n\nTabule sousedí s celky Středolabská tabule a Jizerská tabule na východě, Ralská pahorkatina na severovýchodě, Pražská plošina a Džbán na jihu, Rakovnická pahorkatina na jihozápadě, České středohoří na severu a severovýchodě a Mostecká pánev na západě.\n\nKompletní geomorfologické členění Dolnooharské tabule uvádí následující tabulka:\n\n\n"}
{"id": "447929", "url": "https://cs.wikipedia.org/wiki?curid=447929", "title": "NK Istra 1961", "text": "NK Istra 1961\n\nNK Istra 1961 je chorvatský fotbalový klub z Puly. Klub hraje nejvyšší soutěž Prva hrvatska nogometna liga. Domácí zápasy hraje na stadionu Uljanik Veruda s kapacitou 3 500 diváků.\n\n"}
{"id": "447933", "url": "https://cs.wikipedia.org/wiki?curid=447933", "title": "Miroslav Zámečník", "text": "Miroslav Zámečník\n\nMiroslav Zámečník (* 24. února 1962) je český ekonom a publicista.\n\nAbsolvoval Vysokou školu ekonomickou v Praze. V letech 1994 až 1998 byl zástupcem České republiky ve Světové bance. V letech 2000 až 2001 pracoval ve vedení Revitalizační agentury a Konsolidační banky.\n\nV současnosti pracuje ve firmě Boston Venture Central Europe. Byl členem Národní ekonomické rady vlády (NERV).\n\nMiroslav Zámečník je spoluautorem ekonomického programu Strany zelených. Ten je postaven na investicích do vědy a vzdělávání, zelené ekonomice a vytváření tzv. „smart jobs“, tj. pracovních míst v oborech, které absorbují a vytvářejí prostor pro výsledky vědy a výzkumu.\nJe ženatý a má dva syny.\n\n"}
{"id": "447934", "url": "https://cs.wikipedia.org/wiki?curid=447934", "title": "KeePass", "text": "KeePass\n\nKeePass Password Safe je v informatice název open source správce hesel pro Microsoft Windows, vyvíjený Dominikem Reichlem. Neoficiálně je KeePass přeportován na další systémy např. Linux či Mac OS X a také existují neoficiální aplikace na mobilní systémy Android, iPhone/iPad atd.\n\nVšechna hesla se ukládají do databáze. Přístup do databáze je chráněn hlavním heslem, souborem s klíčem nebo master key (hlavní heslo + soubor s klíčem). Databáze je šifrovaná pomocí šifer AES nebo Twofish.\n\nKeePass verze 1.x je samotný spustitelný soubor, který nezanechává v systému žádné stopy. Verze 2.x byla kompletně přepsaná do .NET Framework. Pro spuštění verze 2.x musí být v operačním systému nainstalována podpora jazyka .NET Framework.\n\nHesla se ukládají do zašifrované databáze. Mohou být tříděna ve skupinách a podskupinách. Složky i hesla mohou mít vlastní ikonku. Ukládá se čas vytvoření, čas úpravy, poslední přístup a expirační doba.\n\nJedná se o vlastnost, která při stisknutí nadefinovaných kláves porovná titulek okna a záznamy v databázi a automaticky vyplní formuláře.\n\nFunkce Auto-type pracuje se všemi okny a tedy i se všemi prohlížeči. Existují také pluginy pro Internet Explorer, Mozilla Firefox či Google Chrome, který automaticky otevře stránku a vyplní formuláře.\n\nExistuje mnoho pluginů dostupných na domovské stránce (import/export z/do mnoha formátu, zálohovací pluginy, integrace atd.). Potenciálně se může jednat o bezpečnostní díru, jelikož autoři pluginu mají přístup do databáze s hesly.\n\n"}
{"id": "447935", "url": "https://cs.wikipedia.org/wiki?curid=447935", "title": "Otto Linhart", "text": "Otto Linhart\n\nOtto Linhart (3. dubna 1932 Praha – 1. října 2004) byl český chirurg, vedoucí katedry obecné chirurgie a II. chirurgické kliniky 1. lékařské fakulty UK v Praze.\n"}
{"id": "447940", "url": "https://cs.wikipedia.org/wiki?curid=447940", "title": "Tereza Stöckelová", "text": "Tereza Stöckelová\n\nTereza Stöckelová (* 1977) je česká socioložka a aktivistka, od léta 2010 mluvčí občanské iniciativy ProAlt.\n\nV roce 2001 zakončila studium sociologii na Fakultě sociálních věd UK v Praze prací „\"Příroda jako kolektivní experiment: případ managementu kůrovce v Národním parku Šumava\"“. V roce 2008 dokončila doktorské studium prací „\"Biotechnologizace: Legitimita, materialita a možnosti odporu\"“.\n\nV současnosti pracuje v Sociologickém ústavu Akademie věd ČR. Od února 2009 je členkou České komise pro nakládání s geneticky modifikovanými organismy a genetickými produkty při ministerstvu životního prostředí.\n\nSvé publicistické texty publikuje např. v časopisech Vesmír nebo A2. Je autorkou knihy \"Akademické poznávání, vykazování a podnikání - Etnografie měnící se české vědy\" (SLON, 2009, ISBN 978-80-7419-003-2)\n\n\n"}
{"id": "447941", "url": "https://cs.wikipedia.org/wiki?curid=447941", "title": "Tříkrálové ostrovy", "text": "Tříkrálové ostrovy\n\nTříkrálové ostrovy, anglicky Three Kings Islands, maorsky \"Manawa-tawhi\" či \"Ngā Motu Karaka\", je skupina 13 ostrovů ležících zhruba 55 kilometrů severozápadně od mysu Reinga, nejseverozápadnějšího místa Nového Zélandu.\n\nOstrovy mají rozlohu 4,86 km² a leží na podmořské plošině – Three Kings Bank. Od Severního ostrova jsou odděleny 8 kilometrů širokou a 200 až 300 metrů hlubokou podmořskou prohlubní. Navzdory své blízkosti novozélandské pevnině jsou ostrovy zařazeny k Novozélandským odlehlým ostrovům. Ostrovy jsou součástí Nového Zélandu, ale nejsou částí žádného novozélandského správního regionu, místo toho spadají pod \"Area Outside Territorial Authority\", jako všechny ostatní odlehlé ostrovy (s výjimkou Solander Islands).\n\nOstrovy byly pojmenovány 6. ledna 1643 nizozemským mořeplavcem Abelem Tasmanem, který se o tři týdny dříve stal prvním Evropanem, který kdy spatřil Nový Zéland. \n\nTasman zakotvil u ostrovů, když hledal vodu. Byl svátek zjevení Páně, den, kdy bibličtí Tři králové navštívili Ježíše v Betlémě, podle nich pojmenoval Tasman ostrovy. Tasman rovněž pojmenoval severní výběžek Severního ostrova mysem Maria van Diemen, po ženě Anthony van Diemena, generálního guvernéra Nizozemské východní Indie (nyní Indonésie). Pouze tyto dva geografické názvy dané Tasmanem se dochovaly dodneška. Tasman objevil ostrovy obydlené Maory, ale od roku 1840 byly už neobydleny. Populace Maorů pravděpodobně nikdy nepřesáhla 100 obyvatel.\n\nV roce 1945 G. T. S. Baylis objevil na Tříkrálových ostrovech endemický druh stromu \"Pennantia baylisiana\", který byl považován za jeden z nejvzácnějších a nejohroženějších stromů světa. Teprve neobyčejná pečlivost věnovaná rozmnožení stromu na Novém Zélandu znamenala pro tento vzácný druh jistotu přežití, přesto je rozšíření stromu nadále pečlivě sledováno. Další endemit na Tříkrálových ostrovech je rostlina \"Tecomanthe speciosa\" a \"Elingamita johnsonii\". V roce 1995 byly ostrovy vyhlášeny přírodní rezervací.\n\nSkupina Three Kings se dělí do dvou podskupin se čtyřmi hlavními nehostinnými ostrovy a počtem menších skalisek na podmořské plošině nazývané King Bank, která vystupuje ze značných hloubek. V okolním moři je dobrá viditelnost a vody překypují životem, což přitahuje stovky potápěčů. Další podmořskou zajímavostí je vrak lodi \"Elingamite\", která zde ztroskotala 9. listopad 1902.\n\n\n\n"}
{"id": "447942", "url": "https://cs.wikipedia.org/wiki?curid=447942", "title": "Národní park Tucholské bory", "text": "Národní park Tucholské bory\n\nNárodní park Tucholské bory, , je národní park v Polsku, který byl založen v červenci 1996. Rozkládá se na ploše 46,13 km a tvoří jej lesy, louky, jezera a rašelinišť. Park se nachází v severní části Polska, ve vojvodství Pomorskie, poblíž obcí Chojnice, Brusy, Charzykowy v srdci Tucholských borů, největším zalesněném území v Polsku. Správa parku je v obci, která se nachází 3 km od Chojnic. Nachází se v sousedství větší chráněné krajinné oblasti zvané Zaborski Park.\nV parku se nachází na 21 jezer, největším a nejhlubším jezerem je jezero Ostrowite. Osm z nich je propojeno a vytváří řetězec nazývá „Struga Siedmiu Jezior“.\nPrvní návrh národního parku předpokládal, že národní park bude zahrnovat 130 čtverečních kilometrů, ale po četných jednáních s místními úřady bylo rozhodnuto, že by ohraničoval pouze oblast zvanou Struga Siedmiu Jezior. Pozemky začleněny do národního parku byly státním majetkem , nikoliv soukromým vlastnictvím. Lesy, louky a rašeliniště byly dříve součástí lesní rezervace Rytel a jezery byly spravovány státní správou zemědělského půdního fondu.\n\nOblast v okolí Tucholského boru byla formována skandinávským ledovcem, takže se rozkládá v písčitých rovinách. Tyto roviny jsou rozděleny na četné duny a jezera. Jezera jsou dlouhé a úzké, tvoří dlouhé kanály, z nichž nejdelší je 17 km. Půda v parku je nekvalitní.\nV rámci parku je největší uskupení vnitrozemských dun v Tucholských borech. Charakteristickým rysem povrchu po činnosti ledovce jsou podlouhlá údolí soustředěná jedním směrem, rýhy. Příkladem je Rynna Jeziora Charzykowskiego, kousek od západní hranice parku. \"Wytopiska\" , ledovcová jezera byla vytvořena po roztání ledovce.Mají tvar kotle, cesty, nebo nepravidelné kapky v oblasti. V parku se nachází více než 20 jezer v parku, z nichž některé mají křišťálově čistou vody (např. Gacno Wielkie a Gacno Male, Nierybno, Gluche). Můžeme tady najít mnoho druhů (asi 25) ryb a také populaci evropského bobra.\n\nParku dominují bory, včetně suchých borů, které se zde vyskytují vedle nich mokřadních stanovišť. Najdeme zde 640 druhů rostlin. Roste zde mnoho vzácných druhů specifických pro chudé (na výživu), oligotrofní biotopy, které jsou ohroženy především eutrofizací. Rostliny zde jsou pozůstatky ledovcové (glaciální) flóry. Roste zde arkticko-alpská, boreálně-alpská a borealní květena. Patří k nim mimo jiné Violka olysalá (Viola epipsila), stulík malý (Nuphar pumila (Timm) DC.), \"Stellaria crassifolia\" Ehrh., lomikámen bažinný (\"Saxifraga hirculus\" (L.) Scop.), třtina přehlížená (\"Calamagrostis stricta\" (L.) Roth), ostřice šlahounovitá (\"Carex chordorrhiza\" L.), zimozel severní (\"Linnaea borealis\"), měkčilka jednolistá (\"Malaxis monophyllos\" (L.) Sw.), leknín bělostný (\"Nymphaea candida\"), rojovník bahenní (\"Ledum palustre\"), vlochyně (\"Vaccinium uliginosum\"), šícha černá (\"Empetrum nigrum\") a hadilka obecná (\"Ophioglossum vulgatum\" L.).\n\nV čisté vodě jezer se vyskytují lobelka vodní (\"Lobelia dortmanna\"), žabníček vzplývavý (\"Luronium natans\" L.), šídlatka jelení (\"Isoëtes lacustris\" L.).\n\nVzácně zde roste javor. Můžete často najít duby, buky, habry, ale borovic převládají.\n\nŽije zde \n\nNárodní park je rájem pro ptáky - je zde 144 druhů ptáků. Jeřáb, čáp černý (\"Ciconia nigra\"),volavka popelavá (\"Ardea cinerea\"), kormoráni, labuť (\"Cygnus\") a sokol stěhovavý (\"Falco peregrinus\"). \n\nSymbolem parku je tetřev hlušec- donedávna byl běžný v této oblasti, především v lesích kolem Klosnowo. Nyní orgány národním parku, vytváří plán na obnovení původních stavů tohoto ptáka. Ze savců zde najdeme například vlka. Obzvláště důležitou součástí fauny jsou netopýři - několika druhům z nich se v parku daří.\n\nNejdůležitější turistická střediska Tucholského boru se nachází u jezer Charzykowskie a Karsinskie. V posledních letech se stala populární i agro-turistika - např. v obci Swornegacie. V řece Brda je kajakářská stezka.\n\nJezero Charzykowy je známé jako místo zrodu polského jachtingu. Jezero Charzykowy nabízí dobrý jachtařské podmínky, a to jak v létě a v zimě. Existuje několik cyklostezek, které umožňují seznámit se na kole s turistickými atrakcemi Tucholského boru. Kromě toho je Tucholský bor je propleten mnoha turistickými trasami - mezi nimi je i Kaszubski Trasa z Chojnice do Wiela.\n\n\n"}
{"id": "447943", "url": "https://cs.wikipedia.org/wiki?curid=447943", "title": "Let JAT 367", "text": "Let JAT 367\n\nLet JAT č. 367, se strojem DC-9 registrace YU-AHT, na pravidelné lince Stockholm-Kodaň-Záhřeb-Bělehrad, byl zničen výbuchem nálože minutu a půl poté, co překročil hranice mezi NDR a ČSSR. Nehoda se odehrála 26. ledna 1972, krátce po západu slunce, letoun se nacházel ve výšce 10 km. Letuška Vesna Vulović se stala v celém světě známou tím, že tuto nehodu přežila. Let bývá poměrně často nesprávně označován číslem 364.\n\nLetoun registrace YU-AHT byl dvoumotorový proudový letoun vyrobený v USA, McDonnell Douglas DC-9-32. Do flotily společnosti Jugoslovenski aerotransport byl zařazen v únoru 1971, v době nehody byl tedy v provozu necelý rok. Jedná se o stroj, určený pro lety na krátké a střední vzdálenosti, který (v závislosti na konfiguraci sedadel) pojme kolem sta cestujících. Byl poháněn dvěma motory Pratt & Whitney umístěnými na zádi. V době nehody měl nalétáno cca 2 100 hodin, za tu dobu se u něj nevyskytly žádné vážnější závady a kromě jedné mírně opožděné revize nebyly ani v údržbě shledány žádné nedostatky. V době nehody byla na letadle nefunkční pomocná energetická jednotka APU, což nemělo na vznik nebo průběh nehody žádný vliv, mimo to, že letoun musel být startován pozemním agregátem. Přestože obě posádky si byly závady vědomy, pokusila se předchozí posádka APU ve Stockholmu spustit.\n\nOsudného dne, po výměně posádky v Kodani, byl velitelem letounu 42letý Ludvik Razdruh, druhým pilotem 37letý R. Mihić. Dále se v letadle nacházel mechanik a tři palubní průvodčí, mezi nimi i dvaadvacetiletá Vesna Vulovićová. Na palubě cestovalo z Kodaně pouze 23 cestujících, s pětičlennou posádkou tedy celkem 28 osob.\n\nLetoun odstartoval ze stockholmského letiště ve 13:30 hod. Když za hodinu přistával, nová posádka na něj už na kodaňském terminálu čekala a pozorovala vystupující posádku i cestující. Mezi cestujícími byl jeden, který upoutal pozornost Vesny Vulovićové svým \"strašně neklidným\" chováním. Později uvedla, že už od předchozího večera se chovala nezvykle i posádka, jakoby všichni cítili, že se něco stane. Poslední věcí, která se jí vybavuje, je nástup zadními dveřmi a několik žen dokončujících úklid kabiny.\n\nLetoun odstartoval z kodaňského letiště Kastrup (CPH) z RWY22R v 15:20 hod. Při přeletu VOR MON (zřejmě dnešní DME-VOR CODAN na odletovém směru MONAK, asi 80 km jižně od CPH (), byl již na letové hladině FL160 (cca 5 km) a během letu směrem na Berlín postupně nabíral výšku až na plánovaných 10 050 m (FL330). Let probíhal klidně, meteorologické podmínky byly příznivé, vál zadní vítr, provoz nebyl hustý. Letoun se pohyboval rychlostí asi 280 KIAS (520 km/h IAS) jižním směrem, v letové cestě UA4. Podle letového plánu měl nad Prahou změnit kurz mírně na východ a pokračovat dál koridorem UA15.\n\nNa zemi bylo v té době kolem nuly, zataženo, slunce zapadlo před víc než čtvrthodinou, už se začínalo stmívat. Pro cestující na letové hladině však slunce zapadalo právě nyní, nebe bylo čisté, oblačnost byla hluboko pod nimi, dosahovala sotva do výšky 2 km. Piloti se právě věnovali příjmu meteorologických zpráv. V tu chvíli otřásla letounem mocná exploze, která narušila trup a podlahu kabiny, v celé délce od kokpitu pilotů až k náběžné hraně křídel. Silně poškozené letadlo zřejmě ještě chvíli letělo vcelku, než se rozlomilo na dva kusy - samostatný kokpit s přístrojovou sekcí a zadní část s křídly. Během pádu byla zadní část letounu vystavena takovému přetížení, že nevydržel úchyt levého motoru a ten se odlomil od trupu.\n\nNa obrazovce radaru v ATC Cottbus se značka letounu nezvykle rozzářila a přestala pohybovat. Zatímco dispečeři i právě prolétající bulharský let TABSO LZ103 se marně pokoušeli s letounem navázat spojení, echo na radaru pomalu sláblo, jak se lidé a trosky postupně snášely k zemi. Někteří obyvatelé obcí pod dráhou letounu zaslechli mohutný výbuch a několik minut nato začaly z mraků vypadávat různé předměty a lidská těla. V 16:25 byla oficiálně zahájena pátrací a záchranná akce.\n\nZáchranné práce začaly prakticky okamžitě po oznámení nehody očitými svědky. Byl povolán maximální počet zdravotníků z nemocnice a OÚNZ v České Kamenici, vyjely všechny sanitní vozy, na místo bylo vysláno 500 příslušníků ozbrojených sil, aby značně rozlehlou oblast dvou nebo tří desítek km² podrobně prohledali. Ještě téhož večera a noci bylo nalezeno 11 obětí, levý motor /místo nálezu/ i zadní část trupu , ve které dopadlo na zem 7 osob, jednou z nichž byla i letuška Vesna Vulovićová. Utrpěla mnoho zranění (mj. frakturu lebky a páteře), dolní část těla měla ochrnutou. Vulovićová visela přední polovinou těla ven z vraku, pod bezvládným tělem dalšího člena posádky (zřejmě stevardky Slobodanky Gavranovićové) a na nich ležel převrácený cateringový vozík. Jedním z mužů, kteří ji objevili a zachránili, byl lesník Bruno Henke, občan německé národnosti, který sloužil za 2. světové války jako zdravotník v německé armádě.\n\nPozději byla nalezena i pilotní kabina s přístrojovou sekcí, ve vzrostlém lese téměř na vrcholku kopce /místo nálezu/ . Oba piloti zůstali připoutáni v sedačkách, podle pozdějšího lékařského posudku měli v čase nárazu ruce na řízení a nohy na pedálech. Nelze říci, zda si byli vědomi, že letí v oddělené přední části, nebo zda se ještě snažili stroj řídit. Zvuk výbuchu a skřípot trhajícího se trupu však rozhodně nemohli přeslechnout. V okamžiku nárazu se otiskly ručičky hodin na stupnici v čase 16:09, tedy 7-8 minut od výbuchu. Postupně bylo nalézáno množství roztroušených trosek, osobních předmětů i 19 lidských těl v několikakilometrové oblasti mezi Českou a Srbskou Kamenicí (centrum oblasti) .\n\nZáchranné práce komplikovala nejprve tma a nepřístupný terén, následujícího rána se přidalo silné sněžení a vítr. Jen výjimečně bylo možno provádět průzkum z připraveného vrtulníku Mi-8. Musely být vybudovány provizorní přístupové cesty pro jeřáby a těžkou techniku a vykáceny potřebné plochy. 28. ledna byla vyzvednuta přední část a vyproštěni piloti, 29. ledna byla objevena poslední dvě těla. Nalezené trosky byly postupně shromažďovány a dle potřeby odesílány k dalším expertizám. Zbylé trosky byly později sešrotovány, neboť jugoslávská strana o ně neměla zájem.\n\nPo shromáždění trosek byla učiněna mj. následující zjištění:\n\nLetoun byl v souladu s předpisy vybaven dvěma černými skříňkami, zapisovačem hovorů a zvuků z pilotní kabiny CVR a zapisovačem letových údajů FDR. Oba přístroje byly nárazem poškozeny a protože vyšetřovatelé neměli k dispozici potřebné detailní znalosti a vhodné technické prostředky, obrátili se se žádostí o spolupráci na servisní partnery výrobců.\nZapisovač zvuků a hovorů v pilotní kabině byl nalezen v blízkosti zadní části trupu, pod krytem pravého motoru. Do čtyř kanálů zapisoval z různých zdrojů, na magnetofonovou smyčku délky cca 40 m, rychlostí 2,18 cm/s, zvuky posledních 30 min. Byl převezen do Amsterdamu, kde byl u firmy Allen Aircraft Radio Internacional CVR otevřen, pásek vyjmut, za přítomnosti československých a jugoslávských specialistů na zkušebním zařízení přehrán a pořízeny kopie pro účely vyšetřování. Z analýzy a srovnáním s pozemními nahrávkami radiokorespondence vyplynulo, že po ukončení relace s ATC Cottbus pokračovali piloti v příjmu meteorologických zpráv VOLMET a v 16:01:29 došlo náhle, zjevně z důvodu přerušení dodávky elektrické energie, k ukončení záznamu.\nZapisovač letových údajů zapisoval na tenkou nerezovou fólii, pohybující se rychlostí 2,54 mm/min (asi 4 setiny mm/s) pouze 4 údaje: tlakovou výšku, indikovanou rychlost, magnetický kurz a vertikální zrychlení. Zapisovač byl nalezen před centroplánem, ve značně poškozeném stavu, s deformovaným a proraženým krytem. Násilné otevření a vyjmutí kazety se záznamem se uskutečnilo opět v Amsterdamu, v laboratořích letecké společnosti KLM, za přítomnosti expertů z Jugoslávie, ČSSR a zástupce holandského leteckého úřadu. Celková doba záznamu od okamžiku vzletu činila 42 min, poté byl záznam opět přerušen v důsledku přerušení napájení. V získaných datech nejsou patrny žádné anomálie, pouze v posledních 2 s je zaznamenána změna vertikálního zrychlení z +1,1 g na +0,4 g a končí na –0,1 g.\n\n\nJako příčinu nehody komise jednoznačně stanovila celkové rozrušení letadla, způsobené explozí nastražené trhaviny. Trhavina, jejíž složení bylo přesně stanoveno, byla umístěna spolu s časovacím zařízením v kufříku hnědočerné barvy, který byl vložen do většího, černého kufru a utěsněn novinovým papírem a hadry. Trhavina byla zřejmě obalena pyrosloží (analyzovaný černý poprašek), která však byla z větší části rozmetána a vznítila se jen místně (popálený koberec, stavené konce lanka), v důsledku čehož se ale některé oběti nadýchaly oxidu uhelnatého. Exploze těžce poškodila spodní polovinu trupu, podlahu kabiny cestujících a elektrická a lanová vedení, tímto prostorem procházející. Poškození byla natolik zásadní, že zbývající konstrukce nebyla schopná dlouhodobě odolat. Po čase, který vyšetřovatelé odhadli na 3-20 s po výbuchu, se letoun rozlomil a pilotní kabina i zadní část letounu padaly k zemi samostatně. Zadní část letounu konala při pádu tak prudké pohyby, že došlo k odlomení levého motoru a mohlo to mít vliv i na to, že celkem 19 osob z trupu vypadlo. Tato část se 7 lidmi dopadla zřejmě ocasními plochami napřed na zalesněný svah, kde se postupně odlomily ocasní plochy, křídla i zbývající motor. Klouzáním po svahu, lámáním stromů i konstrukcí letounu se trup postupně zbrzdil.\n\nZjištěním a dopadením pachatele se vyšetřovatelé nezabývali.\n\nRáno po nehodě, 27. ledna, zatelefonoval anonymní muž do redakce švédských novin Kvällsposten, vydávaných v Malmö. Špatnou švédštinou prohlásil, že je členem organizace Chorvatského národního odporu, protisrbsky orientované skupiny Ustaša a přihlásil se k bombovému útoku. Nikdy nebyl dopaden. Této skupině je ovšem přičítána i celá řada dalších teroristických akcí, například v dubnu předchozího roku útok na jugoslávské velvyslanectví ve Stockholmu, kdy smrtelně zranila velvyslance Vladimira Roloviće a dva její členové byli za tento čin ve Švédsku odsouzeni.\nVulovićová, jako svědkyně, která mohla vidět pachatele, byla z obavy před zavražděním celou dobu pobytu v nemocnici střežena. Po mnoha letech uvedla, že podle jugoslávských sdělovacích prostředků pachatelé zemřeli v průběhu války v Jugoslávii.\n\"Poznámka: V roce 1976 uneslo pět členů jiné radikální chorvatské skupiny letoun Boeing 727 americké společnosti TWA, let 355 z New Yorku do Chicaga. Po složitých peripetiích a třech mezipřistáních skončil letoun nakonec s prostřílenými pneumatikami v Paříži, kde byl propuštěn zbytek cestujících. Pachatelé byli zadrženi a deportováni do USA, kde byli odsouzeni k vysokým trestům. Při likvidaci nálože, kterou únosci předem umístili na newyorském nádraží, přišel o život jeden policista a druhý byl vážně zraněn\" \n\nOficiálně se k odpovědnosti za nehodu letadla se nikdy žádná chorvatská protijugoslávská organizace nepřihlásila.<ref name=\"flymag.cz/article.php?id=6535\"></ref> Podle Zlatka Vereše, odborníka na vyšetřování leteckých nehod, Jugoslávské tajné služby jméno pachatele znaly.\n\nV lednu 2009 Peter Hornung-Andersen, redaktor rozhlasové stanice ARD, spolu s německým novinářem Tim van Beverenem a českým kolegou Pavlem Theinerem zpochybnili průběh a výsledky tehdejšího vyšetřování a předložil teorii, podle které bylo letadlo sestřeleno československou armádou. Podle názoru novinářů měla v civilní vyšetřovací komisi vytvořené bezprostředně po pádu letadla rozhodující vliv československá tajná policie StB, která potom ovlivňovala celý postup vyšetřování. Podle novinářů byly ze zprávy odstraněny důležité dokumenty (např. originály radarových obrazů), zpochybňují velikost oblasti rozptylu trosek vzhledem k výšce pádu letadla. Mají také pochybnosti o autenticitě záznamu z černých skříněk. Podle novináři osloveného německého patologa ukazují dochované fotografie těla, která spadla z mnohem menší výšky, přibližně 800 m, tedy z úrovně základny oblačnosti. Dalším argumentem novinářů je, že svědkové nemohli slyšet hukot motorů a následnou explozi letadla, nacházejícího se na letové hladině.\n\nMezi odborníky vyvolala teorie zamítavou odezvu. Podle Zlatka Vereše, odborníka na vyšetřování leteckých nehod, se Jugoslávské tajné služby dozvěděly jméno člověka, který bombu na palubu letadla vnesl, ale toto jméno nikdy nechtěly zveřejnit. Sama Vulovićová údajně tuto konspirační teorii označila za senzacechtivou, nesmyslnou a absurdní, i když vzhledem k její měsíční amnézii je to poněkud irelevantní. Úřad pro civilní letectví ČR neprojevil zájem a přešel novinářská odhalení s komentářem, že takové teorie jsou u podobných nehod evergreenem.\n\nPilot-operátor Mi-24V, sloužící v 80. letech ostrou hotovost proti narušitelům vzdušného prostoru ČSSR u 11.vrp, Ing. Bořivoj Čech, uvádí, že v roce 1988 na velitelském stanovišti PVOS Kříženec od místního letovoda osobně slyšel toto:\n\n\"A tu DC-9 v roce 1972 co letěla z Kodaně do Záhřebu jsme sestřelili dvěma raketama. To nevíš, co? Jednou raketou jsme ji poškodili a druhou raketou jsme ji dorazili, když nouzově klesala. To nebyli ustašovci.\" \n\nČech uvádí, že DC-9 měla na radaru efektivní odrazovou plochu menší, než jako dopravní letoun - spíše jako stíhací letoun. V době pádu letu JAT 367 letěl v jeho blízkosti vojenský transport s vysoce postaveným činitelem vojsk VS. Pokud se DC-9 letovodům ČSLA mylně jevil jako neidentifikovaný stíhač ohrožující VIP let, sestřel by byla logická reakce.\n\n\n\n"}
{"id": "447944", "url": "https://cs.wikipedia.org/wiki?curid=447944", "title": "Hnutí Pro život ČR", "text": "Hnutí Pro život ČR\n\nHnutí Pro život ČR (HPŽ ČR) je zapsaný spolek působící v České republice. Formálně založeno bylo roku 1992 jako Hnutí Pro život, na současný název bylo přejmenováno v roce 1999, kdy se z jihlavské organizace stalo organizací s celorepublikovou působností. Je největší českou pro-life organizací. Její předsedou je Radim Ucháč.\n\nHnutí Pro život ČR dle vlastních slov usiluje o „obnovu společenského respektu k životu nenarozených dětí. Snaží se předcházet zbytečným potratům, pomáhat ženám, které se cítí být k potratům nuceny, a těm, které mají po potratu psychické potíže“.\n\nOd roku 2006 provozuje poradnu \"Linka pomoci\", která poskytuje krizovou intervenci ženám i jejich rodinám v období očekávání narození dítěte. V roce 2014 pak založilo projekt \"Nesoudíme. Pomáháme\", který nabízí pomoc ženám, jež nečekaně otěhotněly a okolí nebo okolnosti je nutí k podstoupení potratu, aby „se mohly rozhodnout skutečně svobodně“.\n\nV roce 2007 hnutí započalo s projektem \"Modlitby za nejmenší\", do něhož se zapojilo více než tři tisíce lidí a kteří se v rámci něj denně modlí za „respektování práva na život každého dítěte od okamžiku jeho početí a za obrácení společnosti“.\n\nPětkrát ročně vydává v nákladu téměř 14 tisíc výtisků a volně dostupné internetové podobě \"Informační oběžník HPŽ ČR\", periodikum věnované „současným bioetickým otázkám“ a zabývající se jak vývojem v oblasti potratů a rodičovství, tak samotnými aktivitami spolku. Spolek také nabízí propagační a informační materiály. Zároveň se intenzivně zabývá lobbingem v oblasti zákonů a dalších legislativních opatření dotýkajících se činnosti spolku a informováním o nich. Příkladem je novela zákona navrhující, aby rodinám byl vyplacen celý rodičovský příspěvek i v případě, že se v rodině před vyčerpáním dávky narodí další dítě. K 7. listopadu 2019 novela čekala na zařazení na pořad jednání parlamentu.\n\nOd roku 2001 každoročně organizuje v Praze pochod pro život. V roce 2017 se tohoto pochodu v Praze zúčastnilo přibližně pět tisíc lidí. V roce 2019 se podle organizátorů zúčastnilo přibližně 10 tisíc lidí. \n\nSdružení představuje konzervativně katolický názorový proud. Činnost hnutí nachází kritiku jak ze strany přirozené názorové pro-choice protistrany (například Feministická skupina ve svém prohlášení ke kampani proti interrupcím z 8. března 2002 vyslovuje zmiňuje, že „Hnutí pro život ve svých materiálech sází na neinformovanost většiny obyvatelstva, a je naprosto zřejmé, že se snaží s lidmi manipulovat.“), tak v minulosti i z liberálnějších církevních řad (otevřený dopis Tomáše Halíka k podpoře prezidentské kandidatury Václava Klause ze strany předsedy hnutí Radima Ucháče) nebo z řad křesťansko-demokratických politiků (vyjádření někdejšího místopředsedy KDU-ČSL Davida Macka, který posléze stranu opustil, k angažmá v tématu práva na život od početí).\n\nOd roku 2018 hnutí upozorňuje na sociální a ekonomické znevýhodnění ekonomicky aktivních rodin se třemi a více dětmi. V roce 2019 navrhlo přesměrovat na ekonomickou podporu těchto rodin peníze z evropských fondů a upozornilo na budoucí pozitivní dopady této podpory na demografický vývoj v ČR a na řešení udržitelnosti důchodového systému. V září roku 2019 premiér Andrej Babiš přislíbil podporu ekonomicky aktivních rodin se třemi a více dětmi.\n\nVe spolupráci s Českou gynekologickou a porodnickou společností Hnutí Pro život dosáhlo příslibu zdravotních pojišťoven, že budou gynekologům proplácet čas věnovaný na poradenství pacientkám, které se v důsledku neplánovaného početí dostanou do těžké životní situace. Hnutí Pro život vyvíjí aktivity, které by zpřístupnily českým ženám chirurgické řešení mimoděložního těhotenství, při kterém je embryo přeneseno na správné místo do dělohy. \n\nV roce 2019 vyvíjelo hnutí snahu, aby zdravotní pojišťovny proplácely umělé oplodnění v případě, že dvouleté léčení příčin neplodnosti páru nepovede k přirozenému početí. Statistické údaje zdravotních pojišťoven udávají, že neplodnost není v ČR prakticky vůbec léčena, přestože evropské směrnice toto doporučují a přestože plošné léčení příčin neplodnosti by vedlo k předcházení vážných onemocnění u mužů i žen, která v raných stádiích neplodnost ovlivňují nebo způsobují. \n\nHnutí v roce 2003 vydalo český překlad kontroverzní knihy \"Terapie homosexuality\" od křesťanského psychologa Gerarda J. M. van den Aardwega, která vzbudila značnou kritiku jak v českých odborných sexuologických kruzích, tak i v LGBT komunitě.\n\nV roce 2013 se Hnutí Pro život přihlásilo k rezoluci podporující ruský zákon proti gay propagandě, který v praxi zeširoka kriminalizuje jakékoliv veřejné demonstrace či pouze projevy na obranu LGBT práv a distribuci materiálů o LGBT kultuře, případně i zrovnoprávnění homosexuálních vztahů s heterosexuálními.\n\nV minulosti se též hnutí v otevřeném dopisu z 2. listopadu 2015 vyslovilo proti možnosti přiosvojení dítěte partnera ve stejnopohlavních svazcích s odůvodněním, že takový návrh má ve skutečnosti za cíl „přesvědčit českou společnost, že homosexuální životní styl je plnohodnotnou variantou rodinného života“. Přičemž dodává, že „i děti lidí žijících v homosexuálních vztazích mají prarodiče či další příbuzné, kteří jim v případě tragédie mohou poskytnout vhodnější zázemí a životní orientaci než homosexuální milenec“.\n\nPozději podle vyjádření Radima Ucháče hnutí téma genderu a homosexuality opustilo zaměřilo se opět výlučně na „záchranu dětských životů“. \n\n"}
{"id": "447948", "url": "https://cs.wikipedia.org/wiki?curid=447948", "title": "Zámečník", "text": "Zámečník\n\nZámečník může být:\n\nŘemeslník v oboru zámečnictví – ruční zpracování kovů, zejména oceli \n\n"}
{"id": "447949", "url": "https://cs.wikipedia.org/wiki?curid=447949", "title": "Bean", "text": "Bean\n\nBean může být:\n\n\n\n"}
{"id": "447951", "url": "https://cs.wikipedia.org/wiki?curid=447951", "title": "Collins", "text": "Collins\n\nPříjmení Collins nosí více různých osobností:\n\n\n"}
{"id": "447956", "url": "https://cs.wikipedia.org/wiki?curid=447956", "title": "Emil Procházka", "text": "Emil Procházka\n\nEmil Procházka (1874 – 23. června 1942) byl český sportovní funkcionář.\n\nByl spoluzakladatelem Českého svazu hokeje v roce 1908. Od roku 1911 se stal na dva roky jeho předsedou. Byl také iniciátorem přijetí Čech do IIHF. V letech 1912 – 1914 byl členem mezinárodní federace a delegát českého svazu. Avšak na nátlak Němců a Rakušanů jej na postu musel vystřídat Karel Hartmann.\n\nProcházka se neangažoval jen v ledním hokeji, ale pracoval také v Českém fotbalovém svazu, ČAAU, Českém olympijském výboru a také jako funkcionář SK Slavia Praha.\n"}
{"id": "447957", "url": "https://cs.wikipedia.org/wiki?curid=447957", "title": "Jitka Čvančarová", "text": "Jitka Čvančarová\n\nJitka Čadek Čvančarová, rozená Jitka Čvančarová, (* 23. března 1978 Mělník) je česká herečka, zpěvačka, moderátorka a filantropka.\n\nPo dokončení Základní školy Jaroslava Seiferta a Střední stavební školy v Mělníku, vystudovala v roce 2000 muzikálové herectví na brněnské Janáčkově akademii múzických umění, kde získala titul magistr umění (MgA.). V letech 2000–2007 byla ve stálém angažmá v Městském divadle v Brně. K roku 2019 hostovala na několika pražských divadelních scénách, bez stáleho angažmá.\n\nOd roku 2004 moderovala v Televizi Prima pořad \"Autosalon\". V roce 2010 soutěžila s Lukášem Hojdanem ve čtvrté řadě taneční show veřejnoprávního programu ČT1 \"StarDance …když hvězdy tančí\". \n\nV sobotu 24. září 2011 se v kostele svatého Petra a Pavla v Mělníku provdala za profesionálního tanečníka a choreografa Petra Čadka. Dne 28. ledna 2012 se jim narodila dcera Elena Emilie a 16. července 2018 syn Theodor Christian. S manželem pracovali na Hřebejkově seriálu \"Až po uši\" či Sedláčkově komedii \"Dědictví aneb Kurvaseneříká\".\n\nV roce 2007 se stala patronkou charitativní organizace DebRA ČR, poskytující péči lidem s nemocí motýlích křídel. V roce 2010 zahájila spolupráci s Dětským fondem Organizace spojených národů (UNICEF) a v únoru 2015 byla jmenována vyslankyní dobré vůle UNICEF v České republice.\n\n\n\n\n\n"}
{"id": "447961", "url": "https://cs.wikipedia.org/wiki?curid=447961", "title": "Tereza Tobiášová", "text": "Tereza Tobiášová\n\nTereza Tobiášová (* 18. března 1983 Praha) je česká moderátorka, herečka a scenáristka.\n\nVystudovala Gymnázium na Vítězné pláni a Literární akademii Josefa Škvoreckého.\n\nModerátorské a částečně herecké zkušenosti získala jako dítě v Dismanově rozhlasovém dětském souboru. Moderovat začala v Českém rozhlase, pokračovala na pražském \"Expresradiu\" a působila i na rádiu \"Bonton\". V letech 2012 - 2015 vysílala společně s Raegem na Fajn rádiu \"Odpolední show\".\n\nOd roku 2004 moderuje na české hudební televizi Óčko. Vystřídala zde několik pořadů, talkshow, moderovala mnoho přímých přenosů a natočila reportáže z hudebních festivalů. V současné době uvádí pořad \"Naše hvězdy\".\n\nJako herečka se objevila v epizodních rolích v seriálech \"Redakce\" a \"Horákovi\".\n\nNapsala scénář k jednomu z dílů televizní série \"Soukromé pasti\" vysílané na podzim roku 2008 na televizi Nova. Díl se jmenoval \"Tři do páru\". V hlavních rolích manželského trojúhelníku se objevila Martha Issová, Tatiana Pauhofová a Jan Budař.\n\nV letech 2010 a 2011 byla členkou scenáristického týmu televizního seriálu \"Ulice\".\n\nSpolečně s kolegyní Bárou Hlaváčkovou (TV Prima, TV Barrandov) zpovídají za běhu známé osobnosti v internetové show \"Kilák\". První díl byl odvysílaný 1. srpna 2017 s hostem a kandidátem na prezidenta ČR Michalem Horáčkem. V Kilák se vystřídala řada „běžců“ od hudebníků přes herce, spisovatele až po politiky.\n\nRoku 2018 se Tereza Tobiášová stala součástí týmu pořadu \"Autosalon\" na TV Prima. Společně s automobilovými experty testuje nové vozy.\n\n"}
{"id": "447964", "url": "https://cs.wikipedia.org/wiki?curid=447964", "title": "Výčepní zařízení", "text": "Výčepní zařízení\n\nVýčepní zařízení je vybavení pro plnění nápojů z velkoobjemových zásobních nádob do sklenic, případně jiných nádob, ze kterých se pije. Tento článek popisuje výčepní zařízení určené pro pohostinská zařízení. Část výčepního zařízení ze které se přímo čepuje a která je umístěna ve výčepu se nazývá výčepní stolice, lidově pípa. Výrazem „pípa“ se původně označoval kuželový dutý čep s kohoutem, který se přímo narážel do sudu.\n\nVýčepní zařízení se skládá z výčepní stolice, propojovacího potrubí a hadic a z armatury pro připojení zásobní nádoby. K vybavení pro čepování nápojů dále patří zdroj tlakového vzduchu (kompresor) nebo tlaková nádoba s hnacím plynem (CO nebo dusík) a chladicí zařízení. Výčepní stolice je umístěna v prostoru výdeje nápojů (ve výčepu). Vždy na strategickém místě, ze kterého je dobrý přístup i výhled na celý lokál. Ve výčepní stolici jsou zabudovány výčepní kohouty (pípy). Výčepních kohoutů je několik,napojených na různé zásobní nádoby pro možnost čepovat více druhů nápojů. Propojovací potrubí se dnes přednostně buduje z nerezové oceli. Pokud je zásobní nádobou Keg sud, je propojen přes armaturu se spojovacím potrubím. Současně je druhým ventilem přiváděn hnací plyn. To býval tlakový vzduch, vyráběný kompresorem. Dnes je běžně používán CO nebo dusík, přivedený přes redukční ventil z tlakové lahve. Při čepování z Keg sudů se hnací plyn mísí s nápojem. Keg sudy jsou plněny u výrobce nápoje a zaplombované se dovážejí do místa čepování. Jestliže je zásobní nádobou tank, plní se nápoj z cisternového automobilu do plastového vaku uvnitř pevně instalované ocelové zásobní nádoby. Pro udržení hygieny se plastový vak použije při každém plnění tanku nový, sterilní. Pro vytlačení nápoje ze zásobní nádoby do pípy se vhání tlakový vzduch do zásobníku a stlačováním vaku vytlačuje nápoj. Tlakový vzduch stlačuje vak zvenčí a nemísí se s nápojem. Potrubí, které propojuje zásobní nádobu a výčepní kohouty, prochází chladicím zařízením. Tam se nápoj dochlazuje na vhodnou teplotu. Výčepní zařízení se využívá v gastronomii všude tam, kde se nápoje vydávají ve velkém množství. Vydávané množství nápoje se odměřuje ručním ovládáním pípy, méně často automaticky.\n\nK příležitostnému čepování především piva se zejména při menších soukromých oslavách často používají malé sifonové pípy, které se otvorem po zátce nasazují do sudu. Ruční pumpou, jež je součástí pípy, se pumpuje tlakový vzduch nad hladinu piva, které je tím vytlačováno přes trubku dosahující těsně nad dno sudu k běžnému výčepnímu kohoutu.\n\n\nSamovýčep je takový způsob čepování piva, kdy jsou výčepní stolice umístěné přímo na stolech a propojené s centrálním zásobníkem piva. Hosté si točí pivo do sklenic sami. Výčepní stolice jsou vybaveny průtokoměry s elektronickým sběrem dat. Průtokoměry od všech stolů jsou sběrnicí propojeny s centrálním počítačem. Současně je na každé výčepní stolici také displej, který umožňuje sledovat množství vyčepovaného piva. Centrální počítač vystavuje účty za vyčepované pivo. Umožňuje také společné zobrazení množství piva vyčepovaného na jednotlivých stolech a tím určitou soutěž mezi konzumenty u jednotlivých stolů.\n\n\n\n"}
{"id": "447967", "url": "https://cs.wikipedia.org/wiki?curid=447967", "title": "Ladislav Machoň", "text": "Ladislav Machoň\n\nLadislav Machoň (28. dubna 1888, Praha – 22. prosince 1973 tamtéž) byl český architekt, představitel art deco a funkcionalistické architektury. Je pohřben na pardubickém Centrálním hřbitově ve společné hrobce s železničním stavitelem Janem Pernerem.\n\nStudoval na čes. technice v Praze u prof. Josefa Schulze a Josefa Fanty. Od roku 1909 byl v ateliéru Jana Kotěry. Studijní cesty vykonal po Německu (1910), Belgii, Francii, Nizozemsku a Anglii (1911), po Dalmácii, Istrii, Dánsku, Švédsku, Norsku, Jugoslávii a Itálii.\n\nZ jeho nejznámějších realizací jsou interiéry Právnické fakulty UK v Praze, přestavba a interiéry Klementina a Machoňova pasáž v Pardubicích, kterou provedl ve spolupráci se sochařem Ottou Gutfreundem.\n\n\n\n\n\n\n"}
{"id": "447968", "url": "https://cs.wikipedia.org/wiki?curid=447968", "title": "Clarence M. Kelley", "text": "Clarence M. Kelley\n\nClarence M. Kelley (24. října 1911, Kansas City, Missouri – 5. srpna 1997) byl v letech 1973–1978 ředitelem FBI.\n\nOd 7. října 1940 byl agentem FBI na pobočkách Huntington, Západní Virginie; Pittsburgh, Pensylvánie; Des Moines, Iowa a u akademie FBI v Quantico, Virginie. V letech 1951–1953 působil na ředitelství FBI, od července 1953 – do roku 1957 byl zástupcem zvláštního odpovědného agenta pobočky v Houstonu, Seattlu a San Franciscu. Poté působil jako inspektor výcviku v Quanticu, od prosince 1957 pracoval jako zvláštní odpovědný agent na pobočce v Birminghamu a poté od listopadu 1960 v Memphisu.\n\nDne 24. října 1961 odešel do výslužby a začal pracovat jako náčelník policie v Kansas City, Missouri. V roce 1970 mu J. Edgar Hoover udělil zlatou medaili za jeho věrnou službu u FBI.\n\n7. června 1973 jej prezident USA Richard Nixon nominoval na funkci ředitele FBI a 27. června Senát USA nominaci potvrdil. Od 9. července 1973 se složením přísahy stal teprve druhým ředitelem FBI řádně nominovaným a poté i schváleným (prvním byl J. Edgar Hoover). Funkci vykonával do 15. února 1978.\n"}
{"id": "447969", "url": "https://cs.wikipedia.org/wiki?curid=447969", "title": "Horečka Lassa", "text": "Horečka Lassa\n\nHorečka Lassa je závažné nakažlivé virové onemocnění vyskytující se v Africe. Má charakter hemoragické (krvácivé) horečky. Jmenuje se po místě objevu — první popsaný výskyt byl v roce 1969 v městě Lassa v Nigérii jižně od Čadského jezera, kde na nemoc zemřely dvě misionářky.\n\nVirus Lassa patří mezi primitivní arenaviry a pochází z Nigérie. V oblastech, kde se Lassa vyskytuje, patří mezi podstatné důvody úmrtí obyvatel. V 80 % případu má Lassa mírný až nepozorovatelný průběh. Ve zbylých 20 % případů jde o vážnou chorobu postihující skoro všechny orgány. \n"}
{"id": "447971", "url": "https://cs.wikipedia.org/wiki?curid=447971", "title": "Vražda Johna Lennona", "text": "Vražda Johna Lennona\n\nJohn Lennon, slavný britský hudebník, známý především jako spoluzakladatel skupiny The Beatles, byl zavražděn v pondělí 8. prosince 1980 před newyorským domem The Dakota, ve kterém toho času bydlel. Lennon byl po svém večerním návratu z nahrávacího studia smrtelně postřelen svým fanouškem Markem Davidem Chapmanem.\n\nNavzdory rychlému převozu do nemocnice se Lennonův život lékařům nepodařilo zachránit. Jeho tělo bylo zpopelněno 10. prosince 1980 a ostatky byly předány manželce Yoko Ono. Ta se rozhodla nevypravit svému manželovi žádný pohřeb. Soud shledal Chapmana vinným z trestného činu vraždy a odsoudil jej k doživotnímu trestu odnětí svobody s možností podmínečného propuštění po dvaceti letech.\n\nVražda měla celosvětový ohlas. Osobě Johna Lennona byla v následujících letech věnována řada poct, mezi nimi památník Strawberry Fields ve Spojených státech amerických z roku 1985 nebo Imagine Peace Tower na Islandu z roku 2007. V socialistickém Československu, konkrétně v Praze na Malé Straně, pak spontánně vznikl památník nazývaný Lennonova zeď.\n\nV ranních hodinách 8. prosince navštívila Johna Lennona a Yoko Ono v jejich bytě v budově The Dakota na 72. ulici fotografka Annie Leibovitzová, pracující pro časopis \"Rolling Stone\", aby Lennona vyfotografovala na jeho obálku. Lennon však trval na tom, že na titulní straně časopisu bude on i jeho manželka a poté, co fotografka zmíněnou fotografii pořídila, opustila jejich apartmán. Poslední veřejné vystoupení Lennona bylo odpolední interview poskytnuté moderátorovi Daveu Sholinovi z rádia RKO Radio Network, které skončilo krátce po sedmnácté hodině.\n\nPřibližně v 17.00 se Lennon s manželkou vydali do nahrávacího studia Record Plant, aby přepracovali příští singl Yoko Ono s názvem „Walking on Thin Ice“. Když Lennon a Yoko vycházeli z domu a směřovali ke své limuzíně, shromáždilo se kolem nich několik fanoušků žádajících autogram; mezi fanoušky byl i Lennonův budoucí vrah Mark Chapman. Chapman mu podal svou desku \"Double Fantasy\" a Lennon se na ni podepsal. Poté se Lennon Chapmana zeptal, zda je to vše, a ten souhlasně přikývl.\nLennon pak s manželkou odjel do nahrávacího studia Record Plant, kde strávili několik hodin. Během zpáteční cesty rozhodl, že se společně nají po cestě v autě, aby byli dříve doma. K domu přijeli přibližně ve 22.50 a z limuzíny vystoupili přímo na 72. ulici. Ze svědeckých výpovědí domovníka Jose Perdoma a řidiče taxislužby vyplynulo, že se Chapman ukrýval ve stínu klenutého podloubí domu The Dakota a čekal zde na Lennonův příchod. Yoko Ono šla několik kroků před manželem a do recepce vešla jako první.\n\nJakmile Lennon prošel kolem Chapmana, Chapman na něj vypálil pět ran z revolveru ráže .38. První z kulek Lennona minula a zasáhla jedno z oken budovy The Dakota. Dvě kulky však pronikly do plic, jedna mu roztříštila rameno a poslední proťala aortu. Lennon byl schopen udělat pouze pět kroků do recepce budovy, kde řekl: „Postřelili mě… někdo na mě vystřelil.“ Posléze ztratil vědomí. Jay Hastings, zaměstnanec recepce domu Dakota, Lennona přikryl svojí uniformou, sundal mu brýle a přivolal policii. Vrátný Perdomo mezitím vytrhl Chapmanovi z ruky revolver a odkopl ho na silnici. Krátce na to revolver zadržel přítomný zaměstnanec obsluhy výtahu z domu Dakota.\n\nChapman si poté sundal kabát a klobouk, aby ukázal, že u sebe již neskrývá žádné další zbraně. Usadil se na obrubník u silnice a klidně vyčkával na příjezd policie. Vrátný Perdomo na něj v tu chvíli zakřičel: „Víš, co jsi udělal?“ a Chapman odpověděl: „Jo, zastřelil jsem Johna Lennona“. Prvními policisty, kteří dorazili na místo činu, byli Steve Spiro a Peter Cullen, kteří se v době hlášení o střelbě nacházeli na nedaleké křižovatce Broadwaye a 72. ulice. Spatřili Chapmana klidně sedícího na chodníku s výtiskem knihy od J. D. Sallingera \"Kdo chytá v žitě\", a uvedli, že během zatýkání nekladl naprosto žádný odpor. Do knihy si několik hodin před vraždou zapsal poznámku: „Holdenu Caulfieldovi od Holdena Caulfielda – To je moje rozhodnutí.“ Chapman byl knihou posedlý a s jejím hlavním hrdinou Caulfieldem se silně ztotožňoval.\n\nNěkolik minut po střelbě dorazili na místo také policisté Bill Gamble a James Moran, kteří Lennona položili na zadní sedadlo svého služebního vozu a odvezli do nemocnice St. Luke's-Roosevelt Hospital Center. Policista Moran se Lennona, který během cesty do nemocnice opět na chvíli nabyl vědomí, dotázal: „Vy jste John Lennon?“. Ten sotva slyšitelným a sípavým hlasem odpověděl: „Ano“ a vzápětí ztratil vědomí.\n\nPoté, co byl dopraven do nemocnice, byl John Lennon asi 15 nebo 20 minut bezúspěšně oživován. Pak lékař Stephan Lynn konstatoval, že Lennon byl mrtvý již při přijetí do nemocnice ve 23.15. Příčinou úmrtí byla ztráta tří až čtyř litrů krve, tedy asi 80 % celkového objemu. Vrchní lékař Dr. Elliott M. Gross uvedl, že s takto těžkým zraněním nemůže nikdo přežít déle než několik minut. Lennon byl čtyřikrát zasažen tříštivými střelami ráže .38, které se těsně po proniknutí do těla deformují a působí tak devastující zranění vnitřních orgánů. Yoko Ono se nechala dovézt k manželovi do nemocnice. Když byl prohlášen za mrtvého, okamžitě odjela domů, aby mohla informovat syna Seana. Lennonovo tělo bylo zpopelněno 10. prosince 1980 na hřbitově Ferncliff Cemetery, v newyorské čtvrti Hartsdale. Ostatky poté převzala Yoko Ono.\n\nKrátce po svém zatčení Chapman na policejní stanici stručně hovořil o motivech svého činu: „Chtěl jsem se proslavit. A chtěl jsem uvést ve známost Salingerovu knihu \"Kdo chytá v žitě.\" Když tu knihu přečtete a jestliže se, jak se zdá, zajímáte o můj příběh, porozumíte... Nachytal jsem v žitě celou svou generaci.“\n\nV určité době byl Chapman knihou zcela posedlý a líbily se mu názory hlavního hrdiny Holdena Caulfielda, poukazujícího na faleš v lidské společnosti. Soudní psychologové konstatovali, že Chapman „… byl v dětství velice citlivý a časté hádky rodičů silně ovlivnily jeho duševní vývoj. Již ve velice raném věku se stáhl do vlastního světa fantazie.“ Byl také velkým fanouškem skupiny The Beatles, především Lennona, který se mu ovšem dosti znelíbil svou známou poznámkou z roku 1966, podle které jsou „Beatles větší než Ježíš“. Chapmanova manželka vypověděla, že se mu nelíbilo „Lennonovo kázání o míru a lásce, i když měl přitom na kontě miliony dolarů, vlastnil jachty a vily a smál se lidem jako byl Chapman. Lidé jako Chapman mu ty řeči baštili a kupovali si jeho desky.“\n\nTeorie zabývající se motivy a duševním stavem Marka Chapmana v době činu ale nebyly jednotné a mnohdy se lišily nebo si dokonce protiřečily. Podle psychiatričky Dr. Naomi Goldsteinové, která jej vyšetřila jako první, Lennona zastřelil kvůli neodbytné touze po pozornosti a uznání. Jiní odborníci z oboru psychiatrie, přítomní při pozdějším soudním líčení, s Goldsteinovou v tomto bodě souhlasili. Dodali, že je Chapman silně neurotického ražení, ale že i přesto je schopen uvědomit si důsledky svého jednání. Naopak psychiatři na straně obhajoby uvedli, že Chapman trpí schizofrenií a prostřednictvím vraždy Lennona zabil tu část své rozdvojené osobnosti, která mu působila bolest – tedy Johna Lennona. Když byl Chapman při procesu dotázán, zda chce něco říci ke svému případu, přečetl několik pasáží z uvedené knihy. Jím vybrané pasáže zobrazují hrdinu Caulfielda na okraji útesu, jak se snaží zachránit okolo stojící děti před pádem. Dle psychiatra Daniela W. Schwartze chtěl Chapman Lennona zabít proto, že si ho představoval jako zosobnění falešnosti v lidské společnosti. Sám Chapman se také zmínil, že často „... slýchával hlasy, které mu přikazovaly zabít Lennona.“\n\nSoudce Edwards se především na základě Chapmanova rozvážného a klidného chování během líčení přiklonil k názoru, že si Chapman závažnost svého jednání uvědomoval a že byl v době činu příčetný. Byl tedy shledán vinným z trestného činu vraždy a odsouzen k doživotnímu trestu odnětí svobody s možností podmínečného propuštění po dvaceti letech. Svůj trest si stále odpykává ve věznici Wende Correctional Facility v newyorském okrese Erie County a jeho žádosti o podmínečné propuštění byly již desetkrát zamítnuty. Během slyšení ve věci podmínečného propuštění v roce 2006 byl Chapman dotázán, zda spáchal vraždu proto, aby se stal slavným. Odpověděl, že značnou publicitu a pozornost očekával a že svého činu lituje.\n\nBezprostřední informace o události poskytl moderátor ABC Ted Koppel v nočním vysílacím pásmu Nightline a televizní stanice NBC kvůli hlášení o Lennonově smrti na chvíli přerušila pořad \"The Tonight Show Starring Johnny Carson\". Sportovní komentátor Howard Cosell z ABC News obdržel pokyn, aby informoval o Lennonově smrti, právě když komentoval fotbalový zápas mezi New England Patriots a Miami Dolphins.\n\nUdálosti byla věnována pozornost i za tehdejší tzv. železnou oponou. Sovětské noviny \"Komsomolskaja pravda\" například uvedly, že: „Hořká ironie této tragédie spočívá v tom, že člověk, který zasvětil svou hudbu boji proti násilí, se sám stal jeho obětí.“ Dne 10. prosince se v československém deníku \"Rudé právo\" objevila krátká zpráva s titulkem „Nedal autogram, dostal kulku“. O motivech vraždy \"Rudé právo\" informovalo dosti nepřesně tvrzením, že Chapman střílel proto, že mu Lennon opakovaně odmítl dát autogram.\n\nZpráva o události vzbudila celosvětový ohlas a krátce po jejím odvysílání se v New Yorku a například také v Londýně shromáždily tisíce jeho fanoušků ke společné tryzně. Dne 14. prosince 1980 se pak na předchozí výzvu Yoko Ono sešly na různých místech po světě miliony lidí k tiché modlitbě za Johna Lennona. V britském Liverpoolu se shromáždil třicetitisícový dav fanoušků, ale největší shromáždění příznivců Johna Lennona se uskutečnilo v newyorském Central Parku, kam dorazilo na sto tisíc lidí.\n\nKdyž se novináři dotázali bývalého člena The Beatles Paula McCartneyho, co si o této vraždě myslí, odpověděl: „Je to opruz.“ (v originále: „\"\"). Za tuto odpověď byl McCartney kritizován, na svou obhajobu ale v interview pro časopis \"Playboy\" uvedl: „Víte, celý den jsem z toho byl v šoku a tak jsem prostě řekl: ‚Je to opruz‘. Já to ale mínil v tom nejvážnějším slova smyslu, víte? Je to – HRŮZA!“ Na adresu Lennona později pronesl větu: „Na Johna bude vzpomínáno především díky jeho unikátnímu přínosu v hudbě, umění a světovém míru.“\n\nOsobě a odkazu Johna Lennona se dostalo pocty ve formě rozličných památníků a vzpomínkových děl. Jedná se především o památník Strawberry Fields v Central Parku, na jejíž provoz Yoko Ono věnovala jeden milion amerických dolarů. Lidé se zde schází jednak na výročí Lennonovy smrti, ale také na výročí útoků z 11. září či smrti George Harrisona (29. listopadu).\n\nZpěvák Elton John a hudební textař Bernie Taupin společně vytvořili vzpomínkovou píseň s názvem „Empty Garden (Hey Hey Johnny)“, která se v roce 1982 objevila i na albu Eltona Johna \"Jump Up!\". V americké hitparádě singlových písní se tato skladba umístila na 13. místě. Bývalý člen kapely The Beatles, George Harrison, nazpíval vzpomínkovou píseň „All Those Years Ago“. Na bubny hrál Ringo Starr a doprovodné vokály vytvořil Paul McCartney. McCartney pak roku 1982 vydal vlastní píseň věnovanou Lennonovi a to ve svém albu \"Tug of War\", konkrétně píseň s názvem „Here Today“.\nV roce 1991 byl Lennon posmrtně oceněn cenou Grammy za celoživotní přínos v oblasti hudby.\n\nDne 8. prosince 2000 kubánský prezident Fidel Castro slavnostně odkryl bronzovou sochu Johna Lennona v jednom z havanských parků. Rovněž v roce 2000 bylo v japonském městě Saitama otevřeno Muzeum Johna Lennona () a město Liverpool přejmenovalo své letiště na Letiště Johna Lennona Liverpool, jehož oficiálním mottem se stal slogan „“ („Nád námi jen nebe“). Po Lennonovi je též pojmenována planetka (4147) Lennon, která byla objevena 12. ledna 1983 B. A. Skiffem na patřící Lowellově observatoři. Yoko Ono darovala 9. října 2007 islandskému ostrovu Viðey pomník Imagine Peace Tower, který každý rok mezi 9. říjnem a 8. prosincem vyzařuje silný paprsek světla k nebi.\n\nV roce 2008 natočil režisér J. P. Schaefer nezávislý film \"\" (\"Zavraždění Johna Lennona\"). Pachatele Chapmana v něm ztvárnil americký herec Jared Leto, postavu Johna Lennona shodou okolností ztvárnil herec jménem Mark Chapman.\n\nPo smrti Johna Lennona se u zdi Maltézské zahrady v Praze na Malé Straně objevil jeho symbolický hrob, k němuž lidé nosili různé květiny, svíčky a brzy se na okolních zdech začala objevovat graffiti inspirovaná Lennonem. V průběhu času se zde objevovaly útržky textů písní hudební skupiny The Beatles a různé jiné vzkazy vyjadřující touhu po svobodě. Tato zeď, všeobecně nazývaná jako Lennonova zeď, byla sice několikrát na popud komunistického režimu přebarvena, tato snaha se nicméně ukázala jako zcela lichá. Po přelomu století se však stala turistickou atrakcí a původní idealistický význam zdi se tak postupně vytrácí.\n\n\n"}
{"id": "447973", "url": "https://cs.wikipedia.org/wiki?curid=447973", "title": "Park Krajobrazowy Pojezierza Iławskiego", "text": "Park Krajobrazowy Pojezierza Iławskiego\n\nPark Krajobrazowy Pojezierza Iławskiego je chráněná krajinná oblast známá mimo jiné díky jezeru Jeziorak a památce Napoleonova alej (Aleja Napoleona) podél které roste pár desítek letitých borovic. V jezeru Jeziora Jasnego, je velmi čistá voda (průhlednost vody až 15 m). Můžete zde zažít lov beze zbraní (fotosafari) v mnohých přírodních rezervacích.\n\nPark zahrnuje obydlené oblasti s přibližně 1 340 obyvateli.\n\nJezero Jeziorak spolu s okolním lese je komplexní soubor unikátní fauny a flóry. Nachází se zde útočiště ptáků mezinárodního významu. K nejvýznamnějším druhům, které zde můžeme spatřit patří jeřáb, čáp černý (\"Ciconia nigra\"),volavka popelavá (\"Ardea cinerea\"), kormoráni, orel, luňák červený. V lesních komplexech žijí známé druhy zvěře: jelen, divočák a srnec, los. V zimě lze pozorovat vlky.\n\n\nNa území se nalézá 58 přírodních památek:\n\nGruba Sosna (borovice) - obvod stromu 310 cm, na jih od Siemian, na silnici v lesním oddělení 276, gmina Iława.\n\nAleja Napoleona (alej borovic)- desítky borovic rostoucích podél silnice vedoucí z Szymbarka v severním směrem k silnici z Iława do Susz; obvody kmenů od 50 do 380 cm, gmina Iława.\n\nGrupa 8 dębów (skupina 8 dubů) - okolo Gostyczyna, obvody od 377 do 556 cm, gmina Susz.\n\n\n\n\n\n"}
{"id": "447977", "url": "https://cs.wikipedia.org/wiki?curid=447977", "title": "Volnoběžka", "text": "Volnoběžka\n\nVolnoběžka (též volnoběžná spojka, jednosměrné ložisko) je zařízení, které přenáší kroutící moment pouze v jednom směru. Přičemž při opačné rotaci vnáší do systému zanedbatelné ztráty.\n\nVolnoběžka je součástí mnoha zařízení, kde je potřeba přenášet sílu pouze jedním směrem – např. zadní střed u bicyklů s přehazovačkou, ráčny, převodovka v Babettě.\n\nPokud se bude vnější prstenec (na obrázku znázorněn zeleně) točit ve směru hodinových ručiček (směr Free) budou se kuličky (případně válečky, jehličky) tlačit do širšího místa (proti pružinám). Zde budou mít dostatek místa, aby se mohly volně odvalovat. Volnoběžka se bude protáčet – kroutící moment se nebude přenášet z vnější do vnitřní (znázorněna modře) části.\n\nPři rotaci vnějšího prstence (na obrázku znázorněn zeleně) proti směru hodinových ručiček (směr Engaged) se kuličky posunou do zúženého místa, kde se sevřou. Tím se celý mechanizmus „uzamkne“ a kroutící moment se bude přenášet z vnější do vnitřní (znázorněna modře) části. Celá volnoběžka se bude chovat jako jeden kus materiálu. Tento typ volnoběžky se používá například v řemenicích výkonnějších alternátorů, kde prodlužuje životnost řemenu.\n\nVnější prstenec volnoběžky je ozubený přičemž se místo kuliček používají západky, které do ozubeného prstence zapadají. Pokud se volnoběžka točí směrem ve kterém nemá přenášet sílu (na obrázku by se točil střed proti směru hodinových ručiček) západky se po ozubeném prstenci smekají – nepřenáší sílu.\nPokud se otočí smysl otáčení, západky zapadnou do ozubení vnějšího prstence. Tím se celý mechanizmus spojí a chová se jako jeden kus materiálu.\n\nPři použití jedné západky odpovídá mrtvý chod spojky rozteči zubů ozubeného prstence. Při použití více (n) západek se západky rozmístí nerovnoměrně tak, aby byly posunuté postupně o 1/n rozteče zubů ozubeného věnce. Na hodnotu 1/n rozteče se pak zmenší mrtvý chod a n× se zmenší také ráz při záběru.\n\nVolnoběžka této konstrukce není vhodná pro příliš vysoké otáčky, protože by se brzo poškodily pružiny a západky, tlačící na ozubený prstenec. Také ozubený prstenec by se třením vydřel – volnoběžka by začala přeskakovat (nepřenášela by se síla ani v jednom směru).\n\nTato volnoběžka se používá např. u bicyklů v zadním středu. Pokud se kolo otáčí volně (nepřenáší se síla z pedálů na kolo) jde slyšet cvakání volnoběžky (západky se smekají po ozubení prstence).\n\nTato spojka, také nazývaná Schwarzova třecí spojka, je založena na principu vláknového tření. Na čepu je navlečena vinutá pružina, jejíž volný konec má menší průměr než je průměr čepu. Při otáčení náboje ve směru vinutí pružiny se tato na povrchu čepu postupně zatáhne vlivem vláknového tření a čep unáší. Při otáčení náboje proti směru vinutí pružiny se tato začne rozvinovat, čímž přestane dosedat na povrch čepu a protáčí se. Jedná se o pružnou spojku pro nižší otáčky. Tuto spojku lze zkonstruovat jako ovladatelnou. A to buď tak, aby byl volný konec pružiny odtažen od čepu. Pak tlakem ovládacího elementu proti směru vinutí pružiny v nesevřeném stavu zabráníme jejímu sevření. A nebo naopak můžeme přitlačením konce pružiny, která je na čepu volná, za běhu spojku sevřít.\n"}
{"id": "447978", "url": "https://cs.wikipedia.org/wiki?curid=447978", "title": "Time (píseň, Pink Floyd)", "text": "Time (píseň, Pink Floyd)\n\n„Time“ je čtvrtá skladba z alba \"The Dark Side of the Moon\", které roku 1973 vydala britská progressive rocková skupina Pink Floyd. Jde o jedinou z alba, na které se autorsky podíleli všichni členové skupiny. Je také významná díky své dlouhé pasáži na začátku, kde bijí a zvoní hodiny; ta byla nahraná jako kvadrofonický pokus Alana Parsonse, ne zcela specificky pro toto album.\n\n"}
{"id": "447979", "url": "https://cs.wikipedia.org/wiki?curid=447979", "title": "Výpočet", "text": "Výpočet\n\nVýpočet či kalkul je posloupnost aritmetických nebo jiných operací, kterou ze známých, nejčastěji číselných údajů (dat) získáme požadovaný výsledek (výsledky).\n\nMezi výpočty můžeme podle složitosti rozlišit:\n\nKalkulace je v ekonomii předběžný výpočet nákladů případně ceny nějakého výrobku nebo projektu.\n\n\n"}
{"id": "447984", "url": "https://cs.wikipedia.org/wiki?curid=447984", "title": "Diskografie Michaela Jacksona", "text": "Diskografie Michaela Jacksona\n\nToto je diskografie amerického zpěváka Michaela Jacksona.\n\n\nKompletní seznam nahrávek největších hitů\n\n\n\n\n\n\nNěkteré videoklipy byly i parodovány, příkladně Weird Al Yankovicem (\"Bad\" jako \"Fat\"; \"Beat it\" jako \"Eat it\").\n\n\n\n\n\n\n\n\n\n"}
{"id": "447986", "url": "https://cs.wikipedia.org/wiki?curid=447986", "title": "1. československá fotbalová liga 1988/89", "text": "1. československá fotbalová liga 1988/89\n\n1. československou ligu v roce 1988 – 1989 vyhrála TJ Sparta ČKD Praha.\n\nJozef Michálek (1/0/1),\nJan Stejskal (29/0/9) -\nJúlius Bielik (30/1),\nMichal Bílek (30/7),\nIvan Čabala (18/2),\nDaniel Drahokoupil (5/0),\nStanislav Griga (30/15),\nIvan Hašek (26/13),\nMichal Horňák (5/0),\nJozef Chovanec (14/2),\nMartin Kalenda (3/0),\nRoman Kukleta (27/8),\nVítězslav Lavička (17/1),\nVáclav Němeček (28/1),\nPetar Novák (23/6),\nJiří Novotný (16/0),\nJan Orgoník (8/0),\nJan Saidl (1/0),\nHorst Siegl (5/0),\nTomáš Skuhravý (30/13),\nPetr Vrabec (25/3) -\ntrenér Jozef Jarabinský, asistent Miroslav Koubek\n\nLuděk Mikloško (29/0/9),\nJiří Richter (2/0/0) -\nRadek Basta (6/2),\nVáclav Daněk (23/13),\nDušan Fábry (17/1),\nLibor Fryč (13/1),\nDušan Horváth (14/2),\nViliam Hýravý (29/5),\nRadomír Chýlek (27/6),\nRoman Kaizar (7/0),\nKarel Kula (21/0),\nRadim Nečas (28/8),\nZbyněk Ollender (14/1),\nMiroslav Onufer (17/1),\nVáclav Pěcháček (18/0),\nRoman Sialini (20/0),\nIvo Staš (30/6),\nPetr Škarabela (26/5),\nDušan Vrťo (16/1),\nJosef Zajíček (5/1),\nJiří Záleský (19/0) -\ntrenér Milan Máčala, asistent Jaroslav Gürtler\n\nPeter Palúch (30/0/12) -\nJozef Blaho (19/1),\nMarián Bochnovič (22/0),\nDušan Borko (22/2),\nJaroslav Dekýš (27/3),\nEduard Gajdoš (4/0),\nFrantišek Halás (24/1),\nJán Harbuľák (1/0),\nMichal Hipp (27/5),\nKamil Chatrnúch (25/1),\nRóbert Jež (30/7),\nIvan Jurík (2/0),\nĽubomír Kollár (5/0),\nMilan Lednický (27/7),\nDušan Mášik (12/1),\nMiroslav Mihálik (1/0),\nĽubomír Mihok (29/0),\nĽubomír Moravčík (30/6),\nMarián Süttö (28/3),\nBranislav Varga (1/0),\nPeter Vašek (2/0),\nVladimír Včelka (2/0),\nViliam Vidumský (17/0) -\ntrenér Milan Lešický, asistent Ivan Horn\n\nZdeněk Jánoš (12/0/3),\nLuboš Přibyl (18/0/6) -\nMiroslav Beránek (27/1),\nPetr Čermák (2/0),\nMilan Frýda (30/4),\nMiroslav Janů (5/0),\nJiří Jeslínek (16/9),\nJosef Jinoch (15/0),\nLuděk Klusáček (16/2),\nFrantišek Mysliveček (29/4),\nJiří Novák (21/5),\nGustáv Ondrejčík (29/1),\nMartin Procházka (9/2),\nPavel Řehák (25/13),\nMiroslav Siva (25/6),\nDušan Susko (8/0),\nMilan Šimůnek (29/3),\nMichal Váňa (6/2),\nBohuš Víger (20/0),\nLuboš Zákostelský (1/0),\nRadek Zálešák (14/1),\nRobert Žák (27/2) -\ntrenér Ivan Kopecký, asistent Vlastimil Petržela\n\nPetr Kostelník (26/0/5),\nJosef Novák (4/0/1) -\nAleš Bažant (25/0),\nGünter Bittengel (21/1),\nMarek Brajer (5/0),\nDaniel Drahokoupil (12/0),\nDušan Fitzel (30/0),\nAleš Foldyna (28/5),\nPavel Hapal (24/3),\nIvan Hucko (23/1),\nMarián Chlad (4/0),\nPavel Karoch (26/0),\nPavel Korejčík (24/9),\nPetr Kostecký (4/0),\nTomáš Kříž (20/4),\nAleš Laušman (5/0),\nMilan Luhový (25/25),\nJiří Němec (29/0),\nRoman Pivarník (7/0),\nVáclav Rada (4/0),\nIvan Schulcz (17/0),\nJan Suchopárek (3/1),\nMiroslav Vaňous (4/0) -\ntrenér Jaroslav Jareš, asistent Jan Brumovský\n\nMilan Mana (1/0/0),\nStanislav Vahala (29/0/10) -\nAttila Belanský (10/0),\nGabriel Boroš (4/0),\nPeter Fieber (28/1),\nJán Hodúr (23/0),\nJán Kapko (22/0),\nPetr Kašpar (29/6),\nMartin Kulich (13/2),\nDušan Liba (25/3),\nStanislav Lieskovský (15/1),\nJozef Medgyes (15/0),\nPeter Medgyes (8/0),\nTibor Mičinec (30/12),\nJaroslav Nagy (3/0),\nRudolf Pavlík (30/4),\nJúlius Šimon (22/3),\nTibor Szaban (16/0),\nPeter Šoltés (24/1),\nMarián Takáč (30/4)\nAlexander Végh (1/0),\nTibor Zsákovics (6/0) −\ntrenér Karol Pecze, asistent Justín Javorek\n\nKarel Stromšík (20/0/7),\nAlexander Vencel (12/0/3) −\nRudolf Ducký (30/5),\nVladimír Ekhardt (29/0),\nStanislav Gorel (4/0),\nĽubomír Havran (12/0),\nMiroslav Hirko (30/4),\nGabriel Hornyák (25/6),\nJozef Hraška (3/0),\nMiroslav Chvíla (17/1),\nJozef Juriga (25/1),\nVladimír Kinier (30/0),\nLadislav Pecko (24/3),\nLadislav Repáčik (12/0),\nPeter Rýzek (7/0),\nTomáš Stúpala (30/0),\nMilan Suchánek (3/0),\nJaroslav Timko (17/3),\nDušan Tittel (26/3),\nVladimír Vankovič (29/18),\nEugen Varga (27/1) -\ntrenéři Jozef Jankech a Jozef Valovič\n\nAnton Jánoš (6/0/0),\nNorbert Juračka (24/0/5) -\nStanislav Baláž (27/7),\nDaniel Balon (1/0),\nMiroslav Bažík (19/1),\nTibor Cvacho (2/0),\nPavol Diňa (30/19),\nPavol Gostič (30/6),\nPeter Halaj (6/0),\nŠtefan Karásek (4/0),\nPeter Kavka (10/0),\nJozef Majoroš (13/1),\nMarek Mikuš (27/1),\nJuraj Molnár (27/0),\nMilan Nemec (25/2),\nĽubomír Pauk (28/1),\nVladimír Sivý (30/1),\nMilan Suchánek (15/1),\nJán Tršo (4/0),\nRoman Turček (21/0),\nJozef Valkučák (28/7),\nJúlius Zemaník (6/0) −\ntrenér Anton Dragúň, asistent Pavol Hudcovský\n\nJozef Hroš (17/0/4),\nMiroslav Mentel (15/0/3) -\nMilan Bagin (25/0),\nKarol Brezík (25/18),\nKazimír Gajdoš (7/0),\nBartolomej Juraško (24/3),\nMarián Kopča (23/0),\nRudolf Kramoliš (27/2),\nMilan Krupčík (7/0),\nĽudovít Lancz (24/6),\nJán Lehnert (18/0),\nĽubomír Luhový (23/5),\nStanislav Moravec (26/5),\nMartin Obšitník (3/0),\nRudolf Rehák (17/0),\nJán Richter (19/1),\nMilan Sedlár (2/0),\nJán Stojka (14/1),\nEmil Stranianek (25/0),\nRafael Tománek (17/0),\nVladimír Weiss (28/10) -\ntrenér Vladimír Hrivnák, od 1. 1. 1989 Jozef Adamec, asistent Štefan Šimončič\n\nVladimír Bubeník (3/0/0),\nJiří Doležílek (27/0/8) -\nMiloš Beznoska (25/1),\nRadek Drulák (28/20),\nZdeněk Ďuriš (12/1),\nJan Janošťák (15/0),\nPavel Jeřábek (14/0),\nRadim Keler (15/0),\nMartin Kotůlek (19/0),\nMiroslav Kouřil (28/4),\nRadoslav Látal (26/1),\nRichard Losert (2/0),\nOldřich Machala (27/2),\nJiří Malík (21/0),\nJan Maroši (29/7),\nMiroslav Mlejnek (4/0),\nPetr Remeš (20/0),\nRoman Sedláček (26/4),\nPavel Svoboda (6/1),\nJiří Vaďura (17/0) -\ntrenér Jiří Dunaj , asistent Petr Uličný, od 1. 1. 1989 Dan Matuška\n\nAdrián Hubek (5/0/1),\nJaroslav Zápalka (25/0/7) -\nJiří Bartl (30/6),\nStanislav Dostál (29/3),\nMiroslav Dunčko (14/3),\nTadeáš Gajger (2/0),\nAlois Grussmann (30/12),\nRostislav Jeřábek (23/5),\nMiroslav Kadlec (30/8),\nMiroslav Karas (22/1),\nBohuš Keler (19/0),\nLuděk Kovačík (14/4),\nIvo Králík (22/1),\nPetr Krautwurst (10/0),\nIvan Panáč (5/0),\nRoland Rusňák (28/3),\nVlastimil Stařičný (13/2),\nOldřich Škarecký (24/2),\nAlojz Špak (15/1),\nTomáš Šťastný (5/0),\nMarek Trval (3/0),\nLubomír Vlk (18/2) -\ntrenér Oldřich Sedláček, asistent Jaroslav Pindor\n\nPavol Gábriška (1/0/0),\nVlastimil Opálek (29/0/7) –\nPeter Bartoš (14/0),\nRastislav Bokor (1/0),\nMarián Brezina (28/3),\nFrantišek Broš (25/4),\nAlexander Cabaník (24/0),\nViliam Duchoň (15/0),\nLibor Fašiang (30/0),\nJán Gabriel (23/7),\nVladimír Hracho (2/0),\nJaroslav Hutta (29/0),\nIgor Klejch (27/12),\nFrantišek Klinovský (25/1),\nNorbert Kusý (1/0),\nMilan Malatinský (21/4),\nVojtech Petráš (19/1),\nJuraj Počuch (12/0),\nJán Solár (16/2),\nMarián Tibenský (19/1),\nMarián Vasiľko (20/0) -\ntrenér Stanislav Jarábek, asistent Ladislav Kuna\n\nJiří Krbeček (26/0/6),\nIvo Schmucker (5/0/0) –\nKamil Bárta (7/1),\nDžimis Bekakis (7/0),\nOldřich Haluska (19/0),\nPavel Harazim (2/0),\nPavel Hoftych (21/2),\nJúlius Chlpík (23/5),\nJiří Kabyl (9/2),\nRóbert Kafka (15/5),\nZdeněk Klucký (24/0),\nLuděk Kokoška (20/1),\nMilan Kolouch (16/0),\nZdeněk Koukal (13/0),\nPavel Kuka (22/6),\nMilan Lindenthal (27/4),\nMarcel Litoš (13/0),\nPetr Mirovský (2/0),\nRudolf Muchka (21/3),\nHorst Siegl (13/5),\nJan Sopko (14/0),\nMilan Svojtka (9/0),\nJaroslav Šilhavý (29/1),\nLambert Šmíd (20/4),\nFrantišek Veselý (9/1) –\ntrenér Michal Jelínek, asistenti Otakar Dolejš, od 1. 1. 1989 Jiří Novák\n\nZdeněk Hruška (19/0/4),\nPetr Kouba (12/0/0) -\nMiloš Belák (27/7),\nLibor Bilas (2/0),\nZdeněk Čurilla (14/2),\nPetr Holota (20/2),\nPavel Chaloupka (14/7),\nMiroslav Janů (15/0),\nTomáš Matějček (30/0),\nPavel Medynský (23/1),\nVítězslav Mojžíš (25/2),\nPetr Pecka (9/1),\nMichal Petrouš (21/0),\nRoman Pučelík (3/0),\nVladimír Sadílek (21/2),\nMiloš Slabý (29/3),\nZdeněk Ščasný (2/0),\nRadek Šindelář (13/6),\nJaroslav Šišma (13/2),\nMilan Škoda (1/0),\nAlojz Špak (10/1),\nJiří Tymich (22/2),\nZdeněk Válek (24/3),\nPetr Videman (1/0),\nProkop Výravský (11/0),\nKarel Žárský (6/0) -\ntrenér Josef Zadina (od 10. 2. 1989 Ladislav Ledecký), asistent Ladislav Ledecký (od 10. 2. 1989 Josef Hloušek)\n\nMichal Čaloun (2/0/0),\nVáclav Lavička (27/0/7),\nJaromír Šticha (2/0/0) -\nJan Homola (27/11),\nJaroslav Jeřábek (12/0),\nBohuslav Kalabus (23/0),\nVáclav Koc (17/1),\nLuděk Kopřiva (20/0),\nTomáš Kosňovský (6/0),\nJosef Kovačič (26/2),\nPavel Krs (8/1),\nEduard Kubata (3/0),\nPavel Mejdr (23/0),\nPetr Mrázek (25/1),\nReinhard Nicklas (13/0),\nMiloslav Paul (21/3),\nIvan Pihávek (5/0),\nVratislav Rychtera (6/1),\nJiří Sloup (29/9),\nRoman Sokol (28/5),\nDaniel Šmejkal (18/0),\nLuboš Urban (6/0),\nPavel Vandas (8/0),\nVladimír Vašák (29/6) -\ntrenér Zdeněk Michálek, asistent Antonín Dvořák\n\nLuděk Jelínek (10/0/1),\nJan Musil (21/0/3) -\nPavel Černý (30/12),\nMiloslav Denk (9/0),\nPavel Dlouhý (22/2),\nMiroslav Dvořák (3/0),\nVladimír Filo (20/2),\nLumír Havránek (24/1),\nZbyněk Houška (11/0),\nRadomír Hrubý (4/0),\nVratislav Chaloupka (21/6),\nPavel Janeček (13/1),\nJosef Jarolím (8/0),\nAleš Javůrek (10/1),\nMiloslav Kopeček (20/1),\nJiří Kovárník (14/3),\nRostislav Macháček (14/0),\nMiloš Mejtský (7/0),\nVladimír Mráz (28/0),\nKarel Pacák (11/0),\nRichard Polák (29/2),\nMilan Ptáček (12/0),\nJosef Ringel (27/1),\nPetr Silbernágl (6/0),\nAleš Vaněček (5/0) -\ntrenér Karol Dobiaš (od 1. 1. 1989 Zdeněk Krejčí), asistent Štefan Lazar (od 1. 1. 1989 Jaroslav Dočkal)\n\n\n"}
{"id": "447997", "url": "https://cs.wikipedia.org/wiki?curid=447997", "title": "Robeč (Česká Lípa)", "text": "Robeč (Česká Lípa)\n\nRobeč (něm. \"Robitz\") byla samostatnou vesničkou jižně nedaleko České Lípy v Libereckém kraji, a dnes je její součástí. Na jejím konci začíná národní přírodní památka Peklo. \n\nPrvní zmínky o zdejším osídlení pochází z roku 1391, kdy se místo nazývalo Rowecz. V roce 1547 zde byl registrován statek, patřící k novozámeckému panství. Obyvatelé byli zaměstnáni v zemědělství, našly se zde stopy po skelné huti i malé textilní výrobě.\n\nDo roku 1849 byla osada součástí obce Sosnová, pak patřila ke Kvítkovu.\n\nMlýn, který zde také stál, byl v roce 1906 přestavěn na textilní továrničku firmy Bart, později se zde vyráběly nože a nůžky firmy Sandrik, po 2. světové válce zde byl pobočný závod Mikulášovického kovoprůmyslu. V něm se dál vyráběly a do zahraničí exportovaly nože a nůžky. \n\nK 1. lednu 1966 byla část obce přičleněna do České Lípy. Na sklonku roku 1970 bylo při celostátním sčítání lidu v osadě napočítáno 13 trvale bydlících obyvatel v pěti domech.\nDne 1. ledna 2007 byla Robeč začleněna do části obce Dubice, a protože ty náleží k městu Česká Lípa od roku 1960, je i Robeč jeho součástí. Někdejší osada leží na katastru \"Dubice u České Lípy\" 621 528.\n\nOsada stojí při Robečském potoku, který přitéká z jihu od Novozámeckého rybníka a před obcí se ocitá mezi pískovcovými skalami v údolí, zvaném Peklo. Tato část je národní přírodní památkou od roku 1967. Od Dubice podél potoka a rybníků tudy vede směrem k Zahrádkám červená turistická cesta (Evropská dálková trasa E10) , která je zčásti naučnou stezkou v Pekle. Blízko Dubice - Robče je soutok Robečského potoka s Ploučnicí a také konečná zastávka jedné z autobusových linek MHD, vedené až k vlakovému nádraží v České Lípě, staví zde i autobusy jedoucí směrem na Kozly. Od zastávky vedou žlutě značené trasy směrem jak na Kravaře, tak přes někdejší střed Robče na Kvítkov. \nRobečský potok napájí několik zdejších rybníků. Na pokraji Robče je to Dolní Roubice, součást rybářského revíru. Další vodní nádrže zasahují do Dubice, některé z nich jsou pozůstatky po těžbě písku a byly využívány pro rekreaci. \n"}
{"id": "448001", "url": "https://cs.wikipedia.org/wiki?curid=448001", "title": "Královská univerzita v Londýně", "text": "Královská univerzita v Londýně\n\nKrálovská univerzita v Londýně ( ), oficiálně \"The Imperial College of Science, Technology and Medicine\" (česky \"Královská univerzita vědy, techniky a lékařství\"), takto je zapsána v Královské výsadní listině, je britská univerzita v Londýně specializovaná na vědu, strojírenství, medicínu a obchod. Její zakladatel, princ Albert, snil o oblasti určené vědeckému vzdělání, průmyslu a umění, skládající se z Natural History Museum, Victoria and Albert Museum, Science Museum and Imperial Institute.\n\nZákladní kámen Imperial Institute byl položen jeho ženou, královnou Viktorií. Následujíce vizi svých rodičů a prarodičů, královna Alžběta II. a vévoda z Yorku v nedávné době slavnostně otevřeli Imperial College Business School. Univerzita se rozrůstala slučováním menších vědeckých a výzkumných institucí, například St Mary's Hospital Medical School, Charing Cross And Westminster Medical School a National Heart and Lung Institute. Od stého výročí svého založení nepůsobí už Imperial College jako součást University of London, ale jako svébytná univerzita.\n\nKrálovská univerzita je organizována do čtyř fakult – vědy, inženýrství, medicíny a obchodu. Hlavní kampus se nachází v South Kensingtonu. Univerzita je klíčový hráč na poli biomedicínského výzkumu ve Velké Británii i ve světě. Je členem Russel Group, G5, Association of Commonwealth Universities, League of European Research Universities a takzvaného „zlatého trojúhelníku“ britských univerzit.\n\nPravidelně se umisťuje ve světových žebříčích hodnocení univerzit na předních příčkách. V roce 2015 ji QS World Univeristy Rankings vyhlásilo jako druhou nejlepší světovou univerzitu, společně s univerzitou v Cambridgi. Podle New York Times považují zaměstnavatelé její studenty mezi 10 nejvíce ceněných absolventů na světě. Imperial se může pochlubit například 15 laureáty Nobelovy ceny a 2 držiteli Fieldsovy medaile.\n\nHlavní část univerzity je umístěna v South Kensingtonu v centru Londýna na hranici mezi Royal Borough of Kensington and Chelsea a City of Westminster. Hlavní vstup do university je na ulici Exhibition Road. Všechny prostory university zabírají celkově 525 233 čtverečních metrů. Plochou zabírá nejvíce ze všech vzdělávacích zařízení ve Velké Británii.\nLaureáti Nobelovy ceny: Sir Alexander Fleming, Sir Ernst Boris Chain, Sir Frederick Gowland Hopkins, Sir Andrew Fielding Huxley, Rodney Robert Porter, Abdus Salam, Sir George Paget Thomson, Patrick Blackett, Baron Blackett, Dennis Gabor, Peter Higgs, Sir Norman Haworth, Sir Cyril Norman Hinshelwood, Sir Derek Barton, Sir Geoffrey Wilkinson, Sir George Porter\n\n"}
{"id": "448004", "url": "https://cs.wikipedia.org/wiki?curid=448004", "title": "Střední odborné učiliště stavební Kutná Hora", "text": "Střední odborné učiliště stavební Kutná Hora\n\nStřední odborné učiliště stavební Kutná Hora (zkráceně SOU stavební Kutná Hora) bylo vzdělávací zařízení, zaměřené na učební obory v oblasti stavebnictví (zedník, pokrývač, klempíř). Bylo založeno v roce 1968, původně jako středisko praktického vyučování při OSP Kolín, a stalo se odloučeným pracovištěm Agropodniku SZP Kutná Hora. Teoretická výuka probíhala na Učňovské škole v Kolíně a Učňovské škole Mělník Pšovka.\n\nSamostatně začalo učiliště působit od roku 1978, odkdy byla výuka již komplexní, tedy včetně teoretické části. Tehdy získalo název Střední odborné učiliště Agropodniku SZP. Od roku 1985 neslo název Střední odborné učiliště stavební Kutná Hora a od roku 1988 přešlo pod Institut výchovy a vzdělávání Ministerstva zemědělství a výživy.\n\nZájem o původní učební obory začal po roce 1990 klesat, obor klempíř pro stavební výrobu byl nakonec zrušen. Naopak byl zaveden obor truhlář pro stavební výrobu (první absolventi opouštěli učiliště v roce 1995).\n\nK 1. červenci 1998 bylo SOU stavební Kutná Hora začleněno do SOU řemesel, OU a U v Kutné Hoře, čímž skončila jeho samostatná existence.\n\n"}
{"id": "448006", "url": "https://cs.wikipedia.org/wiki?curid=448006", "title": "Kampinoský národní park", "text": "Kampinoský národní park\n\nKampinoský národní park je národní park ve východní části centrálního Polska, v Mazovském vojvodství. Je sesterským parkem Indiana Dunes National Lakeshore, Indiana, USA.\n\nNápad vytvořit park se poprvé objevil v roce 1920. V roce 1930 byly otevřeny první lesní rezervace: Granica, Sieraków a Zamczysko. Dnes jsou tyto rezervace mnohem větší a jsou přísně chráněny.\n\nPark byl vytvořen v roce 1959, kdy pokrýval celkovou plochu 407 km². Vztahuje se na les Kampinoský prales (pl \"Puszcza Kampinoska\"). V lednu 2000 byla oblast přidána do seznamu biosférických rezervací UNESCO. Park je nyní o něco menší než původně, pokrývá 385,44 km², z toho 46,38 km² je přísně chráněno. Ochranné pásmo kolem parku pokrývá 377,56 km². Lesy tvoří asi 70 % celkové plochy parku. Většina stromů v parku jsou borovice. Symbolem parku je los.\n\nKampinoský národní park se nachází v blízkosti Varšavy a soutoku Visly a Narewu. Při západní hranici parku se vlévá do Visly řeka Bzura. Nejsou zde žádná jezera, největší řekou v parku je Łasica, která má v současné době podobu vodního kanálu.\n\nFlóra parku je bohatá na druhovou skladbu rostlin. Najdeme zde 1245 druhů rostlin, z nichž 69 je chráněno. V parku jsou bažiny a písečné duny, porost tvoří borovice a louky.\n\nPark s nedalekým údolím Visly, je důležitá oblast, kde žije mnoho zvířat. Podle biologů je 16.000 druhů živočichů, z nichž nejpočetnější je hmyz (2030 druhů) a ptáci (200 druhů). Do přírody v oblasti parku bylo navráceno několik druhů dříve zde vyhubených zvířat – los (od 1951), bobr (od 1980) a rys (od 1992). 83 druhů zvířat je ohrožených.\n\nTento park je oblastí s bohatými dějinami, stalo se zde mnoho důležitých událostí spojených s polskou historií. Patří sem náhrobky z roku 1863 z protiruských povstání, válečné hřbitovy z polsko-německé války z roku 1939 a náhrobky členů protiněmeckého odporu (1944-45). Na Palmirském hřbitově leží mnoho obyvatel Varšavy, v parku tajně popravených Němci v letech 1939-1945. Ve vesnici Żelazowa Wola na okraji parku se nachází zámek, kde se narodil slavný skladatel Frédéric Chopin.\n\nTuristé mohou využít pěší, cyklistické a lyžařské trasy. Je také možné pronajmout koně a jezdit na tratích, jejichž celková délka je asi 360 km. Cyklisté mohou využít 200 km cyklistických stezek.\n\n"}
{"id": "448007", "url": "https://cs.wikipedia.org/wiki?curid=448007", "title": "Meziplodiny", "text": "Meziplodiny\n\nMeziplodiny jsou rostliny pěstované na pozemku mezi dvěma hlavními plodinami. Pěstování meziplodin nemá přímý finanční efekt pro pěstitele. Meziplodina je pěstována pro zlepšení půdních podmínek, zajištění pokryvu půdy a tím i snížení ohrožení půdy erozí, uložení živin v těle rostliny a opětovné navrácení do půdy po odumření a rozložení.\n\nPro meziplodiny je důležité, aby využily dobu po sklizni předplodiny (hlavní plodiny) a v brzké době utvořily souvislý porost chránící půdu proti erozi a utvořily stín, který chrání půdu před výparem a ztrátou vláhy. Nejčastěji se jako meziplodiny používají\n\nale i další.\n"}
{"id": "448008", "url": "https://cs.wikipedia.org/wiki?curid=448008", "title": "Státní archivní škola", "text": "Státní archivní škola\n\nStátní archivní škola je název bývalé československé odborné školy pro vzdělávání archivářů v oboru archivnictví a pomocných věd historických. Působila v Praze v letech 1919–1949.\n\nV 19. století neexistovalo v českých zemích žádné odborné zařízení, které by poskytovalo odborné vzdělání v oblasti archivnictví. Jedinou takovou školou pro celé Rakousko-Uhersko byl Ústav pro rakouský dějezpyt ve Vídni. Archiváři se proto vzdělávali především sami. Myšlenku na založení obdobného ústavu se podařilo zrealizovat v roce 1919.\n\nNa pražské univerzitě probíhala výuka pomocných věd historických v rámci studia historie, zatímco nová archivní škola se měla orientovat spíše na specializovanou praktickou výuku pro archiváře.\n\nV roce 1919 povolilo ministerstvo škoství a národní osvěty zřízení školy, která mu byla přímo podřízena. Ředitelem byl jmenován Gustav Friedrich a škola sídlila v budově Zemského archivu v Bredovské ulici č. 6. (dnešní třída Politických vězňů), čímž bylo zajištěno potřebné zázemí pro praktickou výuku. Podle zřizovacího dekretu byla SAŠ vysokou školou, ale toto bylo ministerstvem později zpochybněno.\n\nKursy se otevíraly každý druhý rok, avšak během 1. republiky z úsporných důvodů proběhlo jen osm kursů. Devátý kurs byl jen dvouletý (1941–1943). Po válce proběhl ještě 10. kurs (1945–1948) a poslední 11. v letech 1947–1950. Na výuce se podíleli Gustav Friedrich, Václav Novotný, Vladimír Klecanda, Václav Vojtíšek, Jan Bedřich Novák, Václav Hrubý, Zdeněk Kristen, Jaroslav Prokeš, Bedřich Jenšovský, František Roubík aj.\n\nUzavření českých vysokých škol v roce 1939 se sice netýkalo archivní školy, ale ta byla postižena nepřímo, neboť vyžadovala u posluchačů souběžné univerzitní studium, proto byl devátý kurs zkrácen o jeden rok. Do penze odešel profesor Friedrich a novým ředitelem se stal Bedřich Jenšovský, který byl ale v roce 1941 zatčen gestapem a deportován do Osvětimi, kde v roce 1942 zemřel. Po něm vedl školu Jaroslav Prokeš, který byl zanedlouho z politických důvodů sesazen.\n\nPo druhé světové válce byla škola obnovena a otevřen 10. kurs. Změny po roce 1948 se dotkly i archivní školy. Od školního roku 1949/50 bylo archivní studium přeneseno na filozofickou fakultu, což de facto znamenalo zánik SAŠ, která jinak nebyla zrušena žádnou právní normou.\n\nZa třicet let své existence absolvovalo Státní archivní školu zhruba sto posluchačů.\n\nPodmínkou ke přijetí na školu bylo, vedle úspěšně složené písemné a ústní přijímací zkoušky, ukončené vysokoškolské vzdělání nebo souběžné studium historie na filozofické fakultě. Studium trvalo tři roky a na konci 1. a 2. ročníku se skládala postupová zkouška. Škola přijímala 10 posluchačů, později se jejich počet zvýšil až na 15 a pět nejúspěšnějších obdrželo ve 2. a 3. ročníku od ministerstva stipendium.\n\nNáplní výuky byla paleografie, diplomatika, chronologie, heraldika, sfragistika, archivní nauka, nauka o pramenech k československým dějinám, ústavní a správní dějiny, středověká latina, čeština a němčina, středověká archeologie a knihovnictví. Podle nových stanov z roku 1934 přibyly ještě dějiny umění a předhistorická archeologie. Během okupačního období přibyly ještě dějiny Německé říše a dějiny německého archivnictví.\n\nStudium končilo závěrečnou zkouškou, která se skládala ze závěrečné písemné práce a písemné a ústní zkoušky.\n\nŠkola vydávala od roku 1923 \"Časopis archivní školy\", který sloužil jednak jako věstník o činnosti školy (na žádost ministerstva školství) a také jako odborné periodikum pro pomocné vědy historické, archivnictví a další příbuzné obory. Po okupaci v roce 1939 škola od jeho vydávání dobrovolně upustila, takže poslední číslo vyšlo v roce 1940. Po skončení války bylo obtížné obnovit vydávání časopisu, neboť původní redaktoři byli někteří mrtvi, další již v důchodu. Do tiskárny byl proto odevzdán první rukopis až v květnu 1949. V dubnu 1950 byl vrácen s tím, že je zapotřebí souhlas ministerstva informací. To již byla škola před zánikem, takže poslední číslo časopisu nakonec do tisku nikdy nedošlo.\n\n\nPřehled absolventů Archivní školy ve všech jedenácti kursech v letech 1919–1950.\n\n1. kurs 1919–1921\n\n2. kurs 1920–1923\n\n3. kurs 1922–1925\n\n4. kurs 1924–1927\n\n5. kurs 1928–1931\n\n6. kurs 1931–1934\n\n7. kurs 1934–1937\n\n8. kurs 1937–1940\n\n9. kurs 1941–1943\n\n10. kurs 1946–1948\n\n11. kurs 1947–1950\n\n\n\n"}
{"id": "448011", "url": "https://cs.wikipedia.org/wiki?curid=448011", "title": "Halstead", "text": "Halstead\n\nHalstead je venkovské město, které se nachází v Essexu ve Spojeném království nedaleko Colchestru a Sudbury. Město je umístěno v údolí Colne (okolí řeky Colne) a původně bylo umístěno na kopečku na severu řeky Colne. Jméno Halstead je odvozeno ze staroanglického hald (útočiště, úkryt, zdraví) a stede (místo, místo pro farmaření), znamená tedy \"zdravá farma\", \"bezpečné místo\", \"místo úkrytu\".\n\nHalstead byl domovem několika dobře známých autorů, jako byli J. Daniel Cooper (autor Tales of Erth), Sheila Jacobsová (autorka variace Christian novels, včetně Watchers) a David Sugden (autor The Jacob Coburn Mysteries). Ve městě dále žili Bobby George (hráč šipek) a rybář Bob Nudd. Hlavní atrakce je zde Antiques Mill, místo, kde se natáčely některé episody televizního programu Lovejoy.\n\nNachází se zde několik barů a hospod, v centru se nachází: Scenarios in Trinity Street; The Locomotive in Butler Road; The Bull Hotel in Bridge Street; The White Hart and Whispers Wine Bar in the High Street. Královské divadlo v ulici Bulter Road dříve pouštělo filmy, ale nyní je zavřené, nicméně ještě poskytuje divadelní představení, koncerty a bingo noci. Halstead se každoročně účastní soutěže Anglia in Bloom (Anglie v rozkvětu). Místní fotbalový klub (Halstead Town Football Club) je v lize východních krajů (Eastern Counties League) divizi.\n\nHalstead je domovem pro tři základní školy. Holy Trinity, St. Andrews and Richard de Clare. Nachází se zde také střední škola The Ramsey Collage na severu od centra města.\n\n"}
{"id": "448016", "url": "https://cs.wikipedia.org/wiki?curid=448016", "title": "Janus Pannonius", "text": "Janus Pannonius\n\nJanus Pannonius (maďarsky \"János Csezmicei\" nebo \"Kesencei\", chorvatsky \"Ivan Česmički\"; 29. srpna 1434 – 27. března 1472) byl uherský humanista, básník, diplomat a biskup v Pécsi (Pětikostelí). Byl chorvatského původu a je považován za nejvýznamnějšího uherského renesančního básníka.\n\nNarodil se ve smíšené chorvatsko-maďarské šlechtické rodině, v malém městečku Čazma ve Slavonii. V roce 1447 jej příbuzní poslali na studia do Itálie, kde získal humanistické vzdělání. Seznámil se s latinskou i řeckou antikou i s italskou renesancí, ovládl dokonale latinu a asi ve třinácti letech v ní začal psát své první verše, především satirické epigramy. \n\nPo vystudování kanonického práva v Padově se v roce 1458 (tj. po nástupu Matyáše Korvína na trůn) se vrátil do Uher, žil na královském dvoře. Získal hodnost biskupa pětikostelského, fungoval v diplomatických službách a později získal titul vicekancléře království. Byl jedním z nejvýznamnějších uherských intelektuálů své doby. Jeho básně, většinou satiry nebo milostné i osobní elegie, vynikají jemnou ironií a bohatstvím narážek na antickou mytologii, a také dokonale zvládnutou veršovou formou.\n\n"}
{"id": "448020", "url": "https://cs.wikipedia.org/wiki?curid=448020", "title": "Lednicki Park Krajobrazowy", "text": "Lednicki Park Krajobrazowy\n\nLednicki Park Krajobrazowy je chráněná krajinná oblast nacházející se ve východní části polského Velkopolského vojvodství. Byl vytvořen v roce 1988 k ochraně území okolo jezera Lednica, které bývá nazýváno kolébkou polského státu. Rozloha činí 7652,48 ha, jezero zaujímá asi 7 % parku. Leží zde 4 zámky:\n\nOd roku 1997 se nedaleko jezera, na katastrálním území obce Imiołki, v předvečer letnic konají setkání římskokatolické mládeže pod názvem Lednica 2000.\n\nNa ostrově v jezeře se nacházejí zachovalé valy hradiště a zbytky z 10. a 11. století: ruiny kamenné kaple, paláce a baptisteria z dob, kdy Velkopolsku vládl král Měšek I. Nad břehem jezera byl vytvořen Wielkopolski Park Etnograficzny, kde mohou turisté zhlédnout typickou velkopolskou ves z 19. století.\n\n"}
{"id": "448021", "url": "https://cs.wikipedia.org/wiki?curid=448021", "title": "Březce", "text": "Březce\n\nBřezce jsou vesnice, bývalá obec, dnes část obce Štěpánov v okrese Olomouc v Olomouckém kraj. Leží asi 2 km jižně od centra Štěpánova na pravém břehu řeky Oskavy. Ještě jižněji se u vesnice rozkládá Chomoutovské jezero.\n\nPrvní písemná zmínka o Březcích pochází z roku 1276, kdy patřily klášteru Hradisko. Opat dal vesnici obecní zřízení, které je zaznamenáno v obecní kronice, vedené už od roku 1732. Po zrušení kláštera roku 1784 byly spravovány státním náboženským fondem a v roce 1826 je koupil hrabě Filip Ludvík Saint Genois. Ovšem už od roku 1850 tvořily Březce samostatnou obec v politickém okresu Olomouc-venkov. Obyvatelé se živili převážně zemědělstvím, část ve štěpánovských železárnách, v samotné obci fungovala od roku 1929 slévárna šedé litiny J. Pfoffa. V roce 1960 byly připojeny k obci Štěpánov a v roce 1994 byla ve vesnici dokončena plynofikace.\n\nDominantu obce tvoří barokní kaple svatého Jana Nepomuckého postavená roku 1839. Jedná se o jednolodní stavbu s vysokou hranolovou věží, na jejímž vrcholu je pevně usazená lucerna na níž se tyčí zlatý kříž. V neděli 21. července 2013 byl slavnostně vysvěcen a zavěšen do věže zdejší kaple nový zvon o hmotnosti 128 kg a je zasvěcen sv. Janu Nepomuckému.\n\nMezi další památky patří sousoší kalvárie vystavěné kolem roku 1828. Na jižním konci vesnice u podjezdu je vystavěna trojhraná boží muka, na jejímž vrcholu se tyčí železný kříž. V obci se též nachází pomník obětem druhé světové války.\n"}
{"id": "448024", "url": "https://cs.wikipedia.org/wiki?curid=448024", "title": "Moravany (okres Brno-venkov)", "text": "Moravany (okres Brno-venkov)\n\nMoravany (německy \"Morbes\") jsou obec v okrese Brno-venkov v Jihomoravském kraji. Rozkládají se v katastrálním území Moravany u Brna, na okraji Dyjsko-svrateckého úvalu, přibližně 6 kilometrů jihozápadně od Brna v nadmořské výšce 250 m. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Vinohrady, Novosady).\n\nPrvní písemná zmínka o obci pochází z roku 1289. Již tehdy byl ve vsi kostel, jehož patronát 11. listopadu toho roku daroval Dětřich z Kněžic želivskému klášteru. Později patřila ves starobrněnskému klášteru. Škola byla postavena roku 1811.\n\nDo roku 1945 zde žilo převážně německé obyvatelstvo. Do roku 1960 náležela k obci i osada Nové Moravany, která se tehdy stala součástí Brna.\n\nVychází z pečeti z roku 1683 se třemi figurami - vinnými hroznem, radlicí a vinařským nožem. Vinný hrozen byl nahrazen dvojfigurou symbolizující původní slovanské osídlení a německou kolonizaci (německy se ves nazývala Morbes) – lipový a dubový list. Popis znaku, uděleného rozhodnutím předsedy Poslanecké sněmovny Parlamentu 15. července 1993: V modrém štítu nahoře z jednoho stonku vyrůstají dva listy, vpravo lipový, vlevo dubový, provázené stojícím krojidlem a vinařským nožem ostřím doleva, vše zlaté.\n\nNa počátku 17. století měla obec 42 domů, po třicetileté válce byly 2 z nich pusté. V roce 1790 měla obec 68 domů a 396 obyvatel, roku 1834 72 domů a 389 obyvatel.\n\n\nKatastrálním územím obce prochází dálnice D1. Dále územím prochází silnice III. třídy:\n\nObec leží v zóně 510 Integrovaného systému Jihomoravského kraje a je obsluhována autobusovou linkou 501.\n\n\n"}
{"id": "448025", "url": "https://cs.wikipedia.org/wiki?curid=448025", "title": "Třída Iowa", "text": "Třída Iowa\n\nTřída Iowa byla třída bitevních lodí amerického námořnictva, objednaných v letech 1939–1940 a určených zejména pro doprovod úderných svazů rychlých letadlových lodí. Byly to poslední dokončené americké bitevní lodi a pravděpodobně nejkvalitnější bitevní lodi vůbec (stavba třídy Montana už byla po válce zrušena). Zároveň to byly první druhoválečné americké bitevní lodě, projektované bez omezení, daných Washingtonskou konferencí. Jejich výtlak byl proto (stejně jako výkon pohonného systému a rychlost), v porovnání s předchozí třídou \"South Dakota\", výrazně vyšší.\n\nHlavní výzbroj odpovídala předchozí třídě, novinkou ale bylo zavedení 406mm děl s délkou hlavně 50 ráží oproti dřívějším 45 rážím.\n\nTřída se skládala z celkem šesti jednotek, z nichž čtyři – USS \"Iowa\", USS \"New Jersey\", USS \"Missouri\" a USS \"Wisconsin\", byly dokončeny ještě v průběhu druhé světové války a zúčastnily se posledních fází války v Pacifiku. Stavba posledních dvou jednotek – USS \"Illinois\" a USS \"Kentucky\", byla po skončení války zastavena a později byly sešrotovány.\n\nLodě třídy \"Iowa\" sloužily v každé významné americké válce od poloviny až do konce 20. století. Za druhé světové války doprovázely rychlé letadlové lodě (zejména třídy Essex) a ostřelovaly pozemní cíle. Na palubě \"Missouri\" pak byla podepsána japonská kapitulace. Po válce byly převedeny do rezervy, ale do korejské války se opět zapojily všechny čtyři a ostřelovaly severokorejské pozemní cíle a podporovaly jednotky OSN. Ve Vietnamské válce byla nasazena pouze \"New Jersey\" a to opět při ostřelování pozemních cílů.\n\nZa vlády prezidenta Ronalda Reagana v 80. letech, byly všechny čtyři jednotky reaktivovány a modernizovány. Nesly pak střely s plochou dráhou letu Tomahawk, protilodní řízené střely Harpoon či obranný systém Phalanx. \"Missouri\" a \"Wisconsin\" byly nasazeny ve válce v Zálivu v roce 1991. Tři z lodí dnes slouží jako plovoucí muzea, jedna je uložena v rezervě.\n\nVšechny lodě byly postaveny v loděnicích na východním pobřeží USA. USS Iowa byla postavena v loděnici New York Navy Yard v Brooklynu. Stavba byla zahájena 27. června 1940, dne 27. srpna 1942 byl trup spuštěn na vodu a 22. února 1943 byla loď přijata do služby. USS New Jersey postavila loděnice Philadelphia Navy Yard a do služby loď vstoupila 23. března 1943.\n\nUSS Missouri byla postavena v loděnici New York Navy Yard v Brooklynu. Do služby vstoupila 11. června 1944. USS Wisconsin stavěla loděnice Philadelphia Navy Yard a dokončena byla 16. dubna 1944.\n\n\n"}
{"id": "448026", "url": "https://cs.wikipedia.org/wiki?curid=448026", "title": "Source engine", "text": "Source engine\n\nSource je 3D engine od společnosti Valve Software.\n\nByl vytvořen v roce 2004 pro hru Half-Life 2 a její módy (Counter Strike: Source, Half-Life: Source apod.). Jako základ posloužil předchozí engine GoldSrc ze hry Half-Life, který byl sám o sobě silně upravenou verzí enginu hry Quake 1. Od té doby je upravován a jsou do něho přidávány další speciální efekty, které ve svém počátku neuměl (High Dynamic Range, antialiasing).\n\nHry od Valve:\nHry od jiných tvůrců:\n\n"}
{"id": "448028", "url": "https://cs.wikipedia.org/wiki?curid=448028", "title": "Andrej Aršavin", "text": "Andrej Aršavin\n\nAndrej Sergejevič Aršavin (rusky: Андрей Сергеевич Аршавин, * 29. května 1981 v Petrohradu, tehdy Leningradu, SSSR) je ruský fotbalista v současnosti hrající za fotbalový klub FK Kajrat Almaty. Za rok 2006 získal ocenění „Fotbalista roku“ v Rusku podle novin \"Sport-Express\" i \"Futbol\".\n\nAršavin v týmu Zenitu Petrohrad debutoval v roce 2000. S petrohradským týmem získal v roce 2007 mistrovský titul, o rok později zvítězil s týmem v Poháru UEFA a Superpoháru UEFA. Za rok 2006 získal ocenění „Fotbalista roku“ v Rusku.\n\nV únoru 2009 jej koupil londýnský Arsenal FC za cca 15 milionů £.\n\n24. února 2012 odešel po nepřesvědčivých výkonech na hostování do konce sezóny zpět do Zenitu Petrohrad, kam poté i přestoupil. V letech 2015–2016 byl hráčem FK Kubáň Krasnodar a v březnu 2016 posílil kazašský klub FK Kajrat Almaty.\n\nAršavin debutoval v A-mužstvu Ruska 17. 5. 2002 v utkání proti reprezentaci Běloruska (remíza 1:1). Nebyl však součástí ruského výběru pro MS 2002 v Japonsku a Jižní Koreji ani pro EURO 2004 v Portugalsku. S reprezentací se zúčastnil EURA 2008 ve Švýcarsku a Rakousku a EURA 2012 v Polsku a na Ukrajině. Byl kapitánem během kvalifikace na Mistrovství světa ve fotbale 2010.\n\n"}
{"id": "448030", "url": "https://cs.wikipedia.org/wiki?curid=448030", "title": "Magical Mystery Tour (film)", "text": "Magical Mystery Tour (film)\n\nMagical Mystery Tour je britský film, který debutově režírovala kapela The Beatles.\n\nKdo nechápal děj u Filmu: Help!, těžko ho pochopí i u tohoto filmu. Členové kapely ve filmu hrají cestující v autobuse, který jede na nezapomenutelný výlet odnikud - nikam. Film je podbarven klipy k písním Beatles a je v něm obsažen typický anglický humor.\n\n\n"}
{"id": "448032", "url": "https://cs.wikipedia.org/wiki?curid=448032", "title": "Crowborough", "text": "Crowborough\n\nCrowborough je město ve Velké Británii v hrabství Východní Sussex, kde na rozloze 13,6 km² žije 20 553 obyvatel (odhad 2008).\n\n\n"}
{"id": "448033", "url": "https://cs.wikipedia.org/wiki?curid=448033", "title": "Kalkulace", "text": "Kalkulace\n\nKalkulace se v manažerském účetnictví využívají k vypočítání cen a nákladů.\n\nKaždý výstup podniku má své přímé náklady. Kdyby podnik počítal marže jen na základě nich, tak by se marže zdály příliš vysoké, neboť podnik musí pokrývat i nepřímé náklady. Díky kalkulacím může podnik vypočítat reálné náklady na výstupy a podnikový management lépe rozhodovat o:\n\nPojem kalkulace lze chápat třemi způsoby:\n\nNejedná se pouze o výrobky, ale i poskytované služby, jsou to všechny výkony podniku, poskytované buď vnitropodnikově, nebo k prodeji. Může se jednak o kalkulační jednici, nebo o kalkulované množství.\n\n„Kalkulační jednicí jsou odbytové a vnitropodnikové výkony vymezené množstvím, časem, nebo užitnými vlastnostmi“ Například u drobných výrobků, se může jednat o tuny nebo kilogramy, nebo pronájem budovy na metry čtvereční, opravárenské a údržbářské služby na hodiny, a další.\n\nU sériové a hromadné výroby lze použít i kalkulační množství, kdy lze místo jednotek počítat náklady celé série. Vydělením počtem kalkulovaných jednic získáme náklady na kalkulační jednici.\n\nManagement podniku využívá k řízení nákladů různé druhy kalkulací, spolu úzce souvisejících, souhrnně tvořící kalkulační systém. Díky kalkulačnímu systému je manažer schopen zadat plán výroby v jednicových nákladech, ten poté upravovat v případě potřeb a na závěr vyhodnotit jeho plnění. Jednotlivé kalkulace se liší úplností nákladů, metodami kalkulací, doby sestavení a jejich využitelností v časovém horizontu.\n\n"}
{"id": "448037", "url": "https://cs.wikipedia.org/wiki?curid=448037", "title": "Senátní obvod č. 65 – Šumperk", "text": "Senátní obvod č. 65 – Šumperk\n\nSenátní obvod č. 65 – Šumperk je podle zákona č. 247/1995 Sb. tvořen částí okresu Šumperk ohraničenou na jihu obcemi Kamenná, Rohle, Lesnice, Postřelmov, Rovensko, Svébohov, Jedlí, Štíty a celým okresem Jeseník.\n\nSoučasným senátorem je od roku 2018 Miroslav Adámek.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "448038", "url": "https://cs.wikipedia.org/wiki?curid=448038", "title": "Lassa", "text": "Lassa\n\nLassa může být\n"}
{"id": "448039", "url": "https://cs.wikipedia.org/wiki?curid=448039", "title": "Henry Howard", "text": "Henry Howard\n\nHenry Howard, hrabě ze Surrey (1517 – 19. ledna 1547) byl anglický aristokrat a básník, jeden ze zakladatelů anglické renesanční poezie. \n\nPocházel z významné šlechtické rodiny příbuzné královskému rodu – byl nejstarším synem Thomase Howarda, 3. vévody z Norfolku, a Elisabeth Staffordové, dcery 3. vévody z Buckinghamu. Byl bratrancem Anny Boleynové. V roce 1524 se stal hrabětem ze Surrey. V roce 1532 doprovázel krále Jindřicha VIII. na jeho cestě do Francie. Oženil se s Frances de Vere a měl s ní pět dětí. V roce 1547 byl spolu se svým otcem za zradu krále Jindřicha VIII. odsouzen k smrti a 19. ledna 1547 popraven. \n\nHoward spolu se sirem Thomasem Wyattem byl jedním z prvních anglických básníků, kteří užívali formu sonetu v anglické variantě. Byl také prvním anglickým básníkem, který použil blankvers (ve svém volném překladu Vergiliovy Aeneidy). Proslul také vynikajícími překlady z Petrarcy.\n\n"}
{"id": "448044", "url": "https://cs.wikipedia.org/wiki?curid=448044", "title": "Paul Rodgers", "text": "Paul Rodgers\n\nPaul Bernard Rodgers, (* 17. prosince 1949) je anglický rockový zpěvák a skladatel známý jako člen skupin Free a Bad Company. Obě skupiny slavily mezinárodní úspěchy zejména v 70. letech. Předtím než se stal sólovým umělcem, byl členem skupin The Firm a The Law. V letech 2004 - 2009 koncertoval a nahrával se skupinou Queen. Rodgers používá nickname \"The Voice\".\n\nRodgers se narodil v severoanglickém městě Middlesbrough. Hrál na baskytaru (později zpíval) v lokální skupině The Roadrunners, která se před odchodem z Middlesbrough do Londýna přejmenovala na The Wildflowers. Dalšími členy této skupiny byli Micky Moody (později též ve Whitesnake) a Bruce Thomas (později ve skupině Elvis Costello and The Attractions). Rodgers se na britské hudební scéně objevil v roce 1968 jako zpěvák/skladatel bluesových rockerů Free. V roce 1970 prorazili do mezinárodních rozhlasových žebříčků s písní \"All Right Now\", kterou Rodgers napsal společně s baskytaristou skupiny Andy Fraserem. Společnost ASCAP v roce 1990 tuto píseň označila jako hit číslo jedna v mezinárodním měřítku, protože jenom v samotných Spojených státech ji rádia vysílala milionkrát. Tato píseň byla důležitou pro Rodgersovu stylizaci a byla důležitou součástí formování soundu britských blues-rockových skupin. V té době patřili Free a Led Zeppelin k nejžádanějším britským skupinám. Free vydali pět špičkových alb, ve kterých byly kombinovány styly blues, balada a rock. V roce 2000, kdy byla píseň \"All Right Now\" hrána v britských rozhlasových stanicích již více než dvoumiliónkrát, dostal Paul Rodgers ood British Music Industry cenu „Multi Million Award“.\nSkupina Free se rozpadla začátkem roku 1973. Ostatní členové Free měli skupinu nazvanou Kossoff, Kirke, Tetsu and Rabbit, která u Island Records nahrála jedno album. Rogers s touto skupinou neměl nic společného. Free se pak ještě sešli na nahrávání alba nazvaného \"Free at Last\" (1973) a členové Kossoff, Kirke, Tetsu a Rabbit založili skupinu, která nahrála \"Wishing Well (1974).\"\n\nRodgers založil svou další skupinu Bad Company, společně s Mick Ralphsem, bývalým kytaristou Mott the Hoople. Rodgers řekl: \"Zkoušeli jsme s Mickem najít nějaké jméno pro naši skupinu. Když jsem mu zavolal a řekl 'Bad Company', položil telefon.\"\n\nBad Company úspěšně koncertovali v letech 1973 až 1982 a měli několik hitů jako \"Feel Like Making Love\", \"Can't Get Enough\", \"Shooting Star\", \"Bad Company\" a \"Run With The Pack\". Rodgers též předvedl svůj talent na několika stopách na \"Bad Company\" a \"Run With The Pack\", kde hrál na piano; \"Rock And Roll Fantasy\" na kytaru; a na baladě \"Seagull\" hrál Rodgers na všechny nástroje. Bad Company získali šest platinových alb dokud Rodgers skupinu v roce 1982 neopustil a unaven slávou neodešel ke své rodině.\n\nZačátkem 80. let se povídalo, že by Rodgers měl zpívat se skupinou The Rossington-Collins Band (sestavenou ze zbytků Lynyrd Skynyrd), ale toto spojení se nikdy neuskutečnilo, protože Rodgers byl příliš zaměstnán svými vlastními projekty.\nV říjnu 1983 Rodgers vydal své první sólové album \"Cut Loose\", pro které složil veškerou hudbu a hrál na všechny nástroje. V žebříčku Billboard's Pop Albums dosáhlo album neuspokojivého 135. místa. Rodgers hral poprvé v duu s Jimmym Pageom na charitativním turné na podporu nemocných roztroušenou sklerózou – US ARMS (Action Research into Multiple Sclerosis). Turné inicioval Eric Clapton a vedle Rodgerse a Pagea zde vystupovali Jeff Beck, Joe Cocker, Steve Winwood a další umělci. Inspirací bylo postižení bývalého člena Small Faces Ronnie Lanea touto chorobou. Tak vznikla skupina The Firm, která vydala dvě alba a podnikla dvě turné. Obě turné skupiny Firm se setkala pouze s průměrnou pozorností.. Navzdory kritice dosáhla obě alba skupiny Firms, \"The Firm\" a \"Mean Business\", slušných prodejních úspěchů a přinesla rozhlasové hity \"Radioactive\", na kterém Rodgers hrál kytarové sólo, \"Satisfaction Guaranteed\", a ve Velké Británii oblíbené \"All The King's Horses\".\n\nSkupina The Law, kterou Rodgers v roce 1991 založil společně s bývalým bubeníkem skupin The Who a Faces Kenney Jonesem a nahrál žebříčkový hit \"Laying Down The Law\" který dosáhl 126. pozice v žebříčku Pop Albums chart časopisu Billboard. Nevydané druhé album je označováno jako \"The Law II\".\n\nRodgers potvrdil vliv Jimiho Hendrixe spoluprací se Slashem, bývalou Hendrixovou doprovodnou skupinou Band Of Gypsys (Buddy Miles and Billy Cox) a nahrál píseň \"I Don't Live Today\" album s názvem \"In From The Storm\" věnované Hendrixovi. Později se Rodgers spojil s Neal Schonem, kytaristou skupiny Journey a vydal \"The Hendrix Set\", koncertní CD interpretující Hendrixovy skladby, nahrané v roce 1993. Následovalo kanadské a americké turné.\n\nSólové CD \"\", nominované na cenu Grammy, bylo vydáno v roce 1993. Rodgers napsal titulní skladbu a doprovázeli ho kytaristé Brian May, Gary Moore, David Gilmour, Jeff Beck, Steve Miller, Buddy Guy, Richie Sambora, Brian Setzer, Slash a Trevor Rabin.\n\nPro 25. výročí festivalu Woodstock v roce 1994, Rodgers sestavil na poslední chvíli skupinu ve složení Jason Bonham bicí, Andy Fraser (Free) baskytara, Slash kytara a Schon, vystupující jako Paul Rodgers Rock and Blues Revue.\n\nV roce 1995 založil novou skupinu ve které hráli Jaz Lochrie baskytara, Jimmy Copley bicí a Geoff Whitehorn kytara. Skupina (The Paul Rodgers Band) cestovala po Evropě, USA a Velké Británii do roku 1998 a vydala tři alba – Now, Live a Electric.\n\nNové studiové album roku 1997 Now bylo znovu vydáno jako součást 2 CD \"Now and Live\", které se umístilo na mezinárodním žebříčku Top 30. Singl \"Soul Of Love\" koloval půl roku na více než 86 amerických rozhlasových stanicích. Jeho světové turné roku 1997 navštívilo Rusko, Japonsko, Kanadu, USA, Velkou Británii, Německo, Francii, Rumunsko, Bulharsko, Izrael, Brazílii, Řecko a Argentinu.\n\nRodgers se soustředil na sólovou kariéru a vydal \"Electric\", jeho šesté sólové CD. Již v prvním debutovém týdnu se singl \"Drifters\" umístil jako číslo 1 na seznamu amerických rozhlasových stanic, \"Most Added FMQB Hot Trax\", číslo 2 na \"Most Added R&R Rock\" a jako číslo 3 na \"Most Added Album Net Power Cuts\". Singl \"Drifters\" zůstal 8 týdnů na rockovém žebříčku časopisu Billboard. V témže roce odehrál vyprodané koncerty v Anglii, Skotsku, Austrálii, Spojených státech a Kanadě. Poté co se objevil v TV pořadu \"Noční show Davida Lettermana\" v New Yorku, potkal se a jamoval s B.B. Kingem. Rodgers řekl: \"\"Vzrušení ještě úplně neodeznělo... alespoň pro mne. B.B. je bluesový gigant.\"\" V tom samém roce Paul Rodgers, Jimmie Vaughan, Levon Helm, bluesman Hubert Sumlin, Johnnie Johnson, James Cotton a další vystupující vyprodali koncert v Clevelandu, který se jmenoval \"\".\n\nNa jaře 2001 se Rodgers vrátil do Austrálie, Anglie a Skotska na druhé kolo vyprodaných představení. V létě téhož roku absolvoval s Bad Company jejich americké turné.\n\nPaul Rodgers a Bad Company vydali jejich první živé CD s DVD \"Merchants of Cool\" v roce 2002. Obsahovalo všechny jejich hity a nový singl \"Joe Fabulous\" napsaný Rodgersem. Singl se stal hitem číslo 1 na Classic Rock Radio a v Top 20 on mainstreamových rozhlasových stanicích v USA. V prvním debutovém týdnu bylo DVD číslem 3 v Kanadě a číslem 4 v USA. Joe Fabulous Tour bylo zahájeno v USA a jako vyprodané pokračovalo ve Spojeném království. Když bylo v Londýně, Rodgers tam vystupoval s Jeff Beckem v Royal Festival Hall. Rodgers byl pozván svým dlouholetým fanouškem Tony Blairem, aby vystoupil na konferenci Labour Party. \"Celá Labour Party zpívala refrén písně \"Wishing Well\", kterou jsme napsali a hráli se skupinou Free, ...'love in a peaceful world'.\n\n\n\n\n\n\n\n"}
{"id": "448061", "url": "https://cs.wikipedia.org/wiki?curid=448061", "title": "Otto Pick (1887)", "text": "Otto Pick (1887)\n\nOtto Pick (22. května 1887 Praha – 25. října 1940 Londýn) byl pražský německy píšící novinář, kritik, překladatel, spisovatel a básník.\n\nNarodil se v pražské židovské rodině. V roce 1904 maturoval na Státní německé reálce v Praze. Poté pracoval jako bankovní úředník. V letech 1911–1912 publikoval v časopisu \"Herderblätter\", vydávaném spolkem \"Herder-Vereinigung\" v Praze.\n\n. V roce 1914 narukoval do první světové války, kterou strávil na frontách v Haliči, v Rusku a v Rumunsku. Po návratu z války nastoupil opět do banky, ale těsně před dosažením penzijního nároku odtud odešel a věnoval se žurnalistice a literatuře. Začal pracovat v pražských německých novinách \"Prager Presse\", které vycházely od března 1921. Zde pracoval jako redaktor divadelní rubriky. Při recenzích operních představení mimo jiné spolupracoval se slepým Oskarem Baumem. Baum recenzoval hudební stránku představení a Pick stránku jevištní. Od poloviny dvacátých let byl vedoucím divadelní rubriky. Spolupracoval též s českým i německým vysíláním Československého rozhlasu.\n\nAngažoval se rovněž ve spisovatelských spolcích: \"Literarisch-künstlerischer Verein\", byl členem výboru PEN klubu v Československé republice, pracoval v \"Ochranném svazu německých spisovatelů v Československu\" (Schutzverband deutscher Schriftsteller in der ČSR), který založili v roce 1922 Johannes Urzidil, Oskar Baum a Ludwig Winder. V letech 1929–1930 spolupracoval s Otomarem Schäferem při vydávání brněnského týdeníku \"Magazin\". V letech 1933–1934 vydával spolu s Willi Haasem časopis \"Die Welt im Wort - Wochenzeitung für Literatur, Kunst und Kultur\".\n\nV roce 1939 emigroval do Velké Británie, kde záhy zemřel.\n\nJeho mnohostranné dílo vycházelo v Československu i v Německu. Vedle vlastních básnických, prozaických i dramatických děl mělo velký význam jeho dílo překladatelské a kritické. Měl zásadní podíl na propagaci české literatury a českého divadla v zahraničí. Překládal do němčiny díla českých básníků a spisovatelů. Dále napsal průkopnické publikace \"Tschechische Erzähler\" (Čeští povídkáři), \"Deutsche Erzähler aus der Tschechoslowakei\" (Němečtí povídkáři z Československa) a \"Deutsche Lyrik aus der Tschechoslowakei\" (Německá lyrika z Československa). Překládal též z francouzštiny a angličtiny.\n\n\n\n\n\nOtto Pick byl editorem nebo spolueditorem následujících publikací: \n\nNěkteré překlady existují pouze v divadelních rukopisech.\n\nDále přeložil do němčiny básně Viktora Dyka a Edmonda Konráda a prózy Františka Kubky, Jaroslava Hilberta a Emila Vachka.\n\n\n\n\n"}
{"id": "448062", "url": "https://cs.wikipedia.org/wiki?curid=448062", "title": "Kolovrátek (kniha)", "text": "Kolovrátek (kniha)\n\nKolovrátek (estonsky Väntorel) je společensko-pyschologický román estonské spisovatelky Aimée Beekmanové z roku 1970.\nOskar, vedoucí jednoho z oddělení Ústavu registrace názorů, v nám v blíže neurčené budoucnosti (nápadně svými reáliemi připomínající tehdejší estonský sovětský „dnešek“), prožívá své opakující se mimomanželské románky. Kolovrátek lidských citů, mělkých, povrchních a zraňujících všechny krom Oskara, vede hlavního hrdinu od jedné „přítelkyně“ ke druhé dokud nenarazí na „osudovou“ Iris, která jejich vztah „konzumuje“ podobně jako to činil Oskar dosud.\nVíce než dějem samotným je román zajímavý vykreslením rozpadu moderní společnosti. Že jde v tomto případě o společnost socialistickou rozlišíme od současných reálií jen tradičním nedostatkem vybraného zboží a drobnými detaily. Citová ochuzenost, nezakotvenost, nedostatek životních vizí a rozpad rodiny v tradičním slova smyslu je živý i dnes. Kniha nezapře svůj původ estonský (temné tóny severské literatury) i sovětský (absurdní prvky a poetika). Prvky science-fiction jsou pravděpodobně jen krytím před cenzurou té doby, která by současný román s tolika temnými prvky nemusela akceptovat.\n\nV originále byla kniha vydána v roce 1970 v nakladatelství Eesti Raamat v Tallinnu. V českém překladu Vladimíra Macury vyšla v roce 1984 v nakladatelství Svoboda.\n\n\"Už bych nechtěla být znovu mladá... Jenom jedno toužím ještě jednou prožít – ještě jednou bych chtěla jako maličké holčátko brouzdat se rákosím. Narodila jsem se u moře a voda na mělčině byla teploučká. Zalezla jsem do rákosí a maminka pořád volala od chalupy, něžně a ustrašeně: dcerunko, kde jsi? Celá jsem se sladce chvěla, když mi zněl do uší ten polekaný hlas. Plakala jsem pro sebe štěstím, ale z rákosí ven jsem nevylezla.\"\n"}
{"id": "448068", "url": "https://cs.wikipedia.org/wiki?curid=448068", "title": "Zaječiny", "text": "Zaječiny\n\nZaječiny () jsou kunvaldská osada, která má 13 domů. Od Kunvaldu leží asi 3 kilometry severovýchodním směrem, za kopcem Zmrzlík; osada se nachází na jihozápadním úbočí Předního vrchu, západně od silnice, jež spojuje Kunvald a Bartošovice v Orlických horách.\n\nNachází se zde i kunvaldská obora. V lese nad touto osadou se vyskytuje spousta pohraničních bunkrů. Je zde také empírová hájovna, dnes ve vlastnictví Johna Parishe.\n"}
{"id": "448070", "url": "https://cs.wikipedia.org/wiki?curid=448070", "title": "Bubnov", "text": "Bubnov\n\nBubnov () je kunvaldská osada, která má 12 domů. Zajímavé je, že skoro u každého domu je kaplička. Nachází se pod kopcem Zmrzlík, ze kterého je krásná vyhlídka na celé okolí. Zajímavostí je zdejší malochov pávů. Nad osadou se vypíná ostroh,zmíněný ve článku o Kunačicích. Je možnost,že na něm stávalo hradiště. Osada leží 1 kilometr severovýchodně od Kunvaldu.\n\nV jihovýchodní části obce se nachází malá kaple se šindelovou střechou.\n"}
{"id": "448071", "url": "https://cs.wikipedia.org/wiki?curid=448071", "title": "Helmut Walcha", "text": "Helmut Walcha\n\nHelmut Walcha (27. října 1907 Lipsko - 11. srpna 1991 Frankfurt nad Mohanem) byl německý varhaník a cembalista.\n\nVe svých 19 letech oslepl následkem očkování proti neštovicím. Jako patnáctiletý úspěšně složil přijímací zkoušky na Lipskou konzervatoř, zde se stal nejmladším studentem hry na varhany u Günthera Ramina. V letech 1926 až 1929 byl zástupcem regenschoriho v kostele sv. Tomáše v Lipsku. Své první veřejné vystoupení absolvoval v roce 1924. Později v letech 1929-1944 vedl jako varhaník v kostele Friedenskirche ve Frankfurtu nad Mohanem pravidelné varhanní cykly a od roku 1933 vyučoval na Dr. Hoch’s Konservatorium. V roce 1938 se stal profesorem varhanní hry ve Frankfurtské hudební škole.\n\nPo druhé světové válce založil ve Frankfurtu Institut für Kirchenmusik a od roku 1946 do 1981 působil jako varhaník v tamějším Dreikönigskirche. Zemřel 11. srpna 1991 ve Frankfurtu nad Mohanem. Je pochován na Sachsenhäuser Südfriedhof.\n\nSvětové uznání získal především jako Bachův interpret. Učil se nové skladby tak, že mu hudebníci (včetně jeho matky a později i manželky) zahráli každé dílo čtyřikrát (ruce, pedál a celé dílo). Měl absolutní sluch a byl schopen se naučit skladby jejich poslechem. Jeho koncerty měly v uměleckých kruzích tu nejlepší pověst, při těchto koncertech uváděl všechna Bachova díla.\n\nDvakrát nahrál kompletní dílo Bachových varhanních skladeb: poprvé mono v letech 1947-1952, podruhé stereo v letech 1956 až 1971. Byly vydány ve firmě Deutsche Grammophon. V roce 1981 se definitivně rozloučil svým posledním koncertem se svou veřejnou koncertní činností.\n\nVe frankfurtské městské části Gallus byla po něm pojmenována ulice, město mu také v roce 1957 udělilo „Goetheplakette“. V roce 1987 byl oceněn vyznamenáním „Grosse Bundesverdienstkreuz mit Stern.“\n\n\n\n"}
{"id": "448072", "url": "https://cs.wikipedia.org/wiki?curid=448072", "title": "Zadní Důl", "text": "Zadní Důl\n\nZadní Důl (úředně vedena jako V Dole, ) je kunvaldská osada, která má 15 domů. Středem osady protéká potůček. Zajímavá je velká hojnost rybníků. Nad osadou v lesích se nachází u pramene zdejšího potoka malé rašeliniště. Osada se nachází mezi Záhorami a Kunačicemi, asi 2 kilometry severozápadně od Kunvaldu.\n"}
{"id": "448073", "url": "https://cs.wikipedia.org/wiki?curid=448073", "title": "Zmrzlík", "text": "Zmrzlík\n\nZmrzlík může být:\n\n"}
{"id": "448074", "url": "https://cs.wikipedia.org/wiki?curid=448074", "title": "Kunačice", "text": "Kunačice\n\nKunačice () jsou kunvaldská osada nacházející se nad údolím Horského potoka. Na druhé straně údolí Horského potoka se nalézá ostroh, který je uzavřen za plotem obory p. Parishe a dle starousedlíků skrývá pozůstatky nejstaršího kunvaldského osídlení. Osada leží asi kilometr severně od Kunvaldu.\n\nKunačice byly dříve samostatnou obcí, nyní jsou součástí Kunvaldu. Většina stavení v osadě je v současnosti využívána k rekreaci.\n\nMezi památky osady patří dvě kapličky, ta starší pochází z 18. století.\n\nHladová voda je bývalé poutní místo. Stály zde lázně beroucí vodu ze zdejšího posvátného pramene, postavené společně s křížovou cestou. Scházeli se sem poutníci z širokého okolí. Později zde přibyla i hospoda. S prodejem lihovin přibýval počet poutníků, kteří zneucťovali toto místo. Proto byla hospoda uzavřena a s ní i lázně. Dnes se ze zdejšího pramene odebírá voda do kunvaldského vodovodu. Voda byla nejkvalitnější široko daleko a dokonce se uvažovalo i o tom, že by se do ní nemusel přidávat chlor. Ale s vyšší spotřebou vody se musely navrtat nové prameny,které byly méně kvalitní a tak se do vody musí chlor přidávat i na dále.\n\n"}
{"id": "448077", "url": "https://cs.wikipedia.org/wiki?curid=448077", "title": "Záhory", "text": "Záhory\n\nZáhory () jsou v současnosti jedna ze sedmi kunvaldských osad. Má 11 domů. V dnešní době sousedí s obcí Rokytnice v Orlických horách, katastrem Dolní Rokytnice v Orlických horách, ke kterému původně do roku 1945 patřily. Nyní patří ke Kunvaldu v Čechách. Nachází se pod Polním Vrchem (německy Pohl Koppe, v překladu správně Pohlův kopec), který je jedním z nejvyšších bodů na katastru nynějšího městyse Kunvaldu. U osady se nachází přírodní památka Údolí Záhorského potoka, jež je chráněna pro výskyt vzácných rostlin. Záhory (německy Dreihöf) leží asi 4 kilometry ssz od Kunvaldu a 1 kilometr sz. od Kunačic.\n\n"}
{"id": "448080", "url": "https://cs.wikipedia.org/wiki?curid=448080", "title": "Končiny (Kunvald)", "text": "Končiny (Kunvald)\n\nKončiny () jsou osada v okrese Ústí nad Orlicí, spadající pod městys Kunvald, jehož jsou největší osadou, která má 42 domovních čísel. Končiny se nachází přibližně 3 kilometry jihovýchodně od Kunvaldu, ale leží mnohem blíže ke Klášterci.\n\n"}
{"id": "448084", "url": "https://cs.wikipedia.org/wiki?curid=448084", "title": "Bill Joy", "text": "Bill Joy\n\nBill Joy, vlastním jménem Wiliam Nelson Joy (* 8. listopadu 1954 v Detroitu, Michigan) je americký softwarový vývojář. Vystudoval elektrotechniku na univerzitě v Michiganu a elektrotechniku a počítačové vědy na Kalifornské univerzitě Berkeley. Zde působil od roku 1977 a významně se podílel na Berkeley Software Distribution (BSD). Pro BSD vyvinul Joy také C shell a editor vi.\n\nDalším z jeho hlavních projektů byl další vývoj TCP/IP, proto byl někdy nazýván „Edison Internetu“. Když Bill Joy roku 1982 spolu s Vinodem Khoslou, Scottem McNealyim a Andy Bechtolsheim založil Sun Microsystems, byl zodpovědný za rozvoj technologií jako např. SPARC, Solaris (SunOS), Java a Jini.\n\nDne 9. září 2003 opustil Sun Microsystems. V dubnu 2000 způsobil Joy rozruch svým kontroverzním článkem „Proč nás budoucnost nepotřebuje“ ve Wired Magazine, kde mimo jiné uvádí: „Nejvýznamnější technologie 21. století – robotika, genetické inženýrství a nanotechnologie – činí z lidí ohrožený druh“. Je stále považován za ikonu Silicon Valley a stále zkoumá vliv technologie na lidstvo a možnosti a meze nové ekonomiky.\n"}
{"id": "448085", "url": "https://cs.wikipedia.org/wiki?curid=448085", "title": "Seznam měst v Uzbekistánu", "text": "Seznam měst v Uzbekistánu\n\nToto je seznam měst v Uzbekistánu.\n\nV následující tabulce jsou uvedena města nad 40 000 obyvatel, výsledky sčítání obyvatelstva (SO) z 12. ledna 1989, odhady počtu obyvatel k 1. lednu 2009 a správní jednotky (vilajáty a Republika Karakalpakstán), do nichž jednotlivá města náleží. Hlavní město Taškent má zvláštní status a nepatří do žádné provincie. Počet obyvatel se vztahuje na město v politických hranicích bez předměstí. Města jsou seřazena podle velikosti. \n\n\n"}
{"id": "448086", "url": "https://cs.wikipedia.org/wiki?curid=448086", "title": "Lady Pank", "text": "Lady Pank\n\nLady Pank je polská rocková skupina založená v roce 1981 z kytaristou Janem Borysewiczem a hlavním textařem Andrzejem Mogielnickim.\n\nNejpopulárnější písně skupiny jsou: \"Tańcz głupia, tańcz\", \"Mniej niż zero\", \"Wciąż bardziej obcy\", \"Kryzysowa narzeczona\", \"Zamki na piasku\", \"Vademecum skauta\", \"Tacy sami\", \"Zostawcie Titanica\", \"Mała wojna\", \"Zawsze tam gdzie ty\", \"Na co komu dziś\", \"Znowu pada deszcz\", \"Na granicy\", \"Stacja Warszawa\", \"Dobra konstelacja\", \"Dudu\".\n\n\n"}
{"id": "448088", "url": "https://cs.wikipedia.org/wiki?curid=448088", "title": "Witchford", "text": "Witchford\n\nWitchford je malá vesnice ve Velké Británii poblíž Ely v Cambridgeshire. První zmínka o vesnici Witchford je v kronice Domesday, kterou si lze přečíst v muzeu města Ely. Díky velké výstavbě v nedávné době se počet obyvatel Witchfordu zvýšil na 2000. Ve Witchfordu se nachází jedna základní škola, také střední škola zvaná \nWitchford Community Education. Ve Witchfordu se nachází baptistický kostel Witchford Baptist Church.\n"}
{"id": "448092", "url": "https://cs.wikipedia.org/wiki?curid=448092", "title": "Geniza", "text": "Geniza\n\nGeniza (גניזה z hebrejského גנז, \"ganaz\", uložit) je v judaismu náboženská povinnost uchovat veškeré texty obsahující jedno z Božích jmen. Stejným slovem se označuje i místo, na kterém jsou takové texty uschovávány.\n\nZákaz zničit nebo způsobit smazání jakéhokoli dokumentu, ve kterém se objevuje boží jméno, formuluje Rambam takto:\n\nDo genizy se odkládají zejména liturgické předměty (sidury, Tanachy, letáky s kázáním, tfilin, mezuzy a jiné svaté texty) pokud jsou poškozené nebo dosloužily; skrze jejich účel na nich ulpívá určitá míra svatosti a bylo by neuctivé vyhazovat je s ostatním odpadem.\n\nKontejnery pro sběr předmětů určených do genizy lze najít v synagogách a jiných centrech náboženského života. Jejich obsah se jednou za čas pohřbívá ve zvláštní sekci židovského hřbitova. V dřívějších dobách se obsah genizy ukládal také pod základní kameny synagogy nebo na vyhrazenou půdu.\n\nDíky zvyku ukládání doslouživších textů do genizy byly v poslední době objeveny ve starých genizách četné historické dokumenty, včetně rukopisů a starých knih. V této souvislosti proslula zejména káhirská geniza.\n"}
{"id": "448098", "url": "https://cs.wikipedia.org/wiki?curid=448098", "title": "Karbamidperoxid", "text": "Karbamidperoxid\n\nKarbamidperoxid (též karbamid peroxid, perkarbamid, peroxyhydrát močoviny nebo peroxid močoviny; systematický název je \"adiční sloučenina karbonyldiamidu a peroxidu vodíku\") je oxidační činidlo, chemicky peroxyhydrát (perhydrát) močoviny. Molekulový vzorec je CHNO nebo CHNO.HO nebo (NH)CO.HO. Jedná se o bílou krystalickou látku, která při styku s vodou uvolňuje kyslík.\n\nLátka dráždí kůži, oči a dýchací orgány. Je žíravá a způsobuje poleptání. V 10% koncentraci (odpovídá 3% peroxidu vodíku) neškodí, ale při koncentraci 35 % (12% HO) způsobuje bíle vypadající poleptání kůže a sliznic.\n\nČistý karbamidperoxid má podobu bílých krystalů nebo krystalického prášku (k prodeji se lisuje do tablet prodávaných jako \"tuhý peroxid vodíku\"), je částečně rozpustný ve vodě (0,05 g/ml) a obsahuje cca 35 % peroxidu vodíku.\n\nKarbamidperoxid se používá k bělení zubů v různých koncentracích od 3 % až do 35 %, přičemž slabší hodnoty jsou vyhrazené domácímu bělení zubů, hodnoty nad 15 % se používají v klinickém, ordinačním bělení zubů. Látka prostupuje zubní sklovinou až do zuboviny, kde odbarvuje pigmenty a vytváří tím efekt bílých zubů.\n\nDalší výhodou látky karbamid peroxid, resp. hydrogen peroxid je zároveň desinfekce dutiny ústní a tím pádem preventivní i potenciálně léčivý účinek u zánětů v dutině ústní (např. afty apod.), event. preventivně proti zánětu dásní (paradontoze).\n\n1% karmbamidperoxid odpovídá 0,36% HO\n"}
{"id": "448104", "url": "https://cs.wikipedia.org/wiki?curid=448104", "title": "Odstředivá spojka", "text": "Odstředivá spojka\n\nOdstředivá spojka je spojka která automaticky při zvýšení rychlosti otáčení spojí hnací (vnitřní) hřídel s hnaným (vnějším bubnem).\nNa vnitřní (hnací) hřídel jsou připevněny pakny (nejčastěji 2, nebo 3; může jich být ovšem i víc), které se při zvýšení otáček pomocí odstředivé síly posunují od středu. Pokud rychlost otáčení stoupne nad určitou mez (určují ji pružiny, které tlačí pakny ke středu hnacího hřídele) začnou se pakny dotýkat vnějšího bubnu a tím předávat točivý moment.\nPři poklesu otáček se hřídel od bubnu vlivem tahu pružin automaticky rozpojí.\n\nPoužívají se jako pozvolné rozběhové spojky nebo pro bezzátěžové řazení.\nDůmyslný systém tří odstředivých spojek se používá v mopedu Babetta. Odstředivá spojka se také používá u všech typů motorových pil.\n\n\n"}
{"id": "448106", "url": "https://cs.wikipedia.org/wiki?curid=448106", "title": "Karim Benzema", "text": "Karim Benzema\n\nKarim Mostafa Benzema (arabsky ‎‎‎‎كريم بنزيما; narozen 19. prosince 1987, Lyon, Francie) je francouzský fotbalový útočník alžírského původu, který v současnosti hraje za španělský klub Real Madrid.\n\nVe Francii byl vyšetřován za sex s nezletilou prostitutkou, 30. ledna 2014 byl zproštěn obvinění. Na podzim 2015 byl zatčen francouzskou policií, figuroval ve vyděračské kauze.\n\nBenzema je představován ve Francii jako jeden z předních hráčů nové generace a v menší míře je srovnáván s brazilskou hvězdou Ronaldem, především kvůli své produktivitě, fyzické kondici, efektivnímu driblování a velkému přehledu. Jeho přezdívka je Le Phénomene (Fenomén), což byla také Ronaldova přezdívka. Benzema prošel všemi mládežnickými akademiemi v Lyonu. Hrál na mistrovství Evropy ve fotbale 2008 a v sezóně 2007/08 se stal králem střelců v Ligue 1, tři sezony po svém profesionálním debutu. Sezóna 2007/08 byla pro Benzemu průlomovou, protože mu napomohla získat mnohá ocenění a novou smlouvu, čímž se stal nejlépe placeným fotbalistou ve Francii.\n\nDne 1. července 2009 bylo oznámeno, že Lyon dosáhl dohody se španělským klubem Real Madrid na jeho přestupu za € 35 mil. Zde podepsal francouzský fotbalista smlouvu do roku 2015. V odvetě semifinále Ligy mistrů 2012/13 1. května 2013 vstřelil jeden gól Borussii Dortmund, Real vyhrál 2:0, což na postup do finále nestačilo (první zápas skončil porážkou španělského týmu 1:4).\n\nLigový titul v sezóně 2013/14 nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nZúčastnil se Mistrovství Evropy hráčů do 17 let v roce 2004, který domácí Francie vyhrála, když ve finále porazila Španělsko 2:1. Byl to první titul pro Francii v této věkové kategorii.\n\nV A-mužstvu Francie debutoval 28. 3. 2007 v přátelském utkání v Saint-Denis proti týmu Rakouska. Utkání rozhodl vítězným gólem na konečných 1:0.\n\nZúčastnil se EURA 2008 v Rakousku a Švýcarsku a EURA 2012 v Polsku a na Ukrajině.\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1. Benzema vstřelil dva góly v utkání základní skupiny E proti Hondurasu (výhra 3:0) a jeden proti Švýcarsku (výhra 5:2).\n\n"}
{"id": "448108", "url": "https://cs.wikipedia.org/wiki?curid=448108", "title": "Raúl Albiol", "text": "Raúl Albiol\n\nRaúl Albiol Tortajada [raúl albijol tortachada] (* 4. září 1985, Vilamarxant, Španělsko) je španělský fotbalový obránce a reprezentant, v současnosti hráč italského mužstva SSC Neapol.\nAlbiolův otec Miguel byl slavný hráč v malém španělském klubu Benidorm CF.\n\nJeho první debut v týmu Valencie proběhl 24. září 2003 v prvním kole poháru UEFA proti AIK Stockholm, ale přesto první roky strávil většinu času spíše v B-týmu.\n\nV srpnu 2004 byl Albiol na cestě podepsat dohodu o přestupu do týmu Getafe CF, ale před začátkem sezóny se stal účastníkem vážné dopravní nehody a skončil na intenzivní péči. I přes vážná zranění za půl roku znovu naskočil do týmu Valencie a svými výkony se konečně probojoval do základní sestavy.\n\nV červenci 2013 přestoupil z Realu Madrid do italského klubu SSC Neapol. Podepsal smlouvu na 4 roky. S Neapolí nepostoupil ze základní skupiny F do vyřazovacích bojů Ligy mistrů 2013/14, italský tým v ní obsadil třetí místo, přestože měl stejný počet bodů (12) jako první Borussia Dortmund a druhý Arsenal FC. V sezóně 2013/14 vyhrál s SSC Neapol italský pohár Coppa Italia, ve finále SSC porazil Fiorentinu 3:1.\n\nV A-mužstvu Španělska přezdívaném \"La Furia Roja\" debutoval 13. 10. 2007 v Aarhusu v kvalifikačním zápase proti domácímu týmu Dánska (výhra 3:1).\n\nSe španělskou reprezentací vyhrál dvakrát Mistrovství Evropy (EURO 2008 a 2012) a jednou Mistrovství světa (2010).\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nValencia\nReal Madrid\nSSC Neapol\n\n\n"}
{"id": "448120", "url": "https://cs.wikipedia.org/wiki?curid=448120", "title": "Období Heian", "text": "Období Heian\n\nObdobí Heian (平安時代, Heian-džidai) je označení pro historické období Japonska, které spadá do let 794–1185, respektive 1192 n. l. Předcházelo mu období Nara (710 až 794 n. l.) a následovalo jej období Kamakura. Období Heian bylo nazváno po novém hlavním městě, kterým se v roce 794 n. l. stalo Heian-kjó (dnešní Kjóto). Během tohoto období začal upadat vliv Číny na japonskou kulturu, i když ještě v roce 838 bylo k čínskému dvoru vysláno japonské poselstvo. Příčinou snížení čínského vlivu bylo japonské osamostatnění a pojaponštění převzatých institucí z Číny. V roce 894 n. l. již japonští aristokraté odmítli vyslat další poselstvo z důvodu „úpadku čínské civilizace“.\n\nV tomto období začala více přecházet volná půda, která byla odvodňována, do soukromého vlastnictví nebo do vlastnictví církevních institucí. Pro zisk různých daňových a správních výhod se v 8. století začala roztříštěná soukromá hospodářství slučovat pod patronací mocných rodů. Vzniklá hospodářství se nazývala \"šóen (jap.\" 荘園) a v jejím čele stál zpravidla vlivný dvorský aristokrat nebo venkovský šlechtic. Došlo tak k decentralizaci moci a některé instituce přerostly v rodové vlády.\n\nJeden z těchto rodů byl rod Fudžiwara, který získal v 9. století svou sňatkovou politikou a množstvím šóenů, které vlastnil, téměř úplnou kontrolu nad císařským rodem. Hlava rodu Jošifusa dosadil v roce 858 n. l. svého vnuka z císařského rodu na trůn. Protože nový císař byl teprve sedmiletý, nechal se Jošifusa jmenovat jeho regentem (seššó, \"jap.\" 摂政). Jeho nástupce Motocune se stal regentem podobným způsobem. Vytvořil dokonce novou funkci regent kampaku (\"jap.\" 関白), když se stal regentem již dospělého císaře, který nastoupil na trůn v roce 884 n. l. Z vlivu rodu Fudžiwarů se císařský dvůr vymanil až v roce 1072, kdy s rodem Fudžiwarů nespřízněný císař Gosandžó abdikoval ve prospěch svého syna Širakawy. Císař Gosadžó chtěl z pozadí řídit z pozadí vládu svého syna, ale půl roku po své abdikaci zemřel. Základy nového systému tak plně rozvinul až jeho syn Širakawa. Jako čtyřiatřicetiletý v roce 1086 abdikoval ve prospěch svého syna Horikawy a odešel do kláštera, odkud z pozadí ovlivňoval vládu svého syna. Tato forma vlády se nazývala \"insei (jap.\" 院政\")\" a pokračovala zhruba další století, přestože rod Fudžiwara s císařským rodem i nadále soupeřil o vládnoucí moc.\n\nTento zápas o vládu a intriky ve stylu \"insei\" nakonec vedly k oslabení moci císařského dvora, čímž se k vládě dostaly vojenské klany z provincií, které si postupně vybudovaly vlastní ozbrojené družiny. Systém soukromých statků \"šóen\" totiž sice poskytl obyvatelstvu ochranu před úředníky státní správy, ale ne před místními bandity a piráty z oblasti Vnitřního moře. Jedna z větví takového klanu, rodu Minamoto sídlícího ve východní části Japonska, se v roce 1031 zbavila jedné z větví rodu Taira a mezi lety 1051 a 1088 dalších dvou rodů ze severního Honšú, se kterými soupeřila. Rody Minamotů a Tairů se pak snažily celou první polovinu 12. století získat přízeň císařského dvora nebo rodu Fudžiwarů.\n\nV roce 1156 se po smrti císaře Gotoby střetli jeho dva synové. Podporovaly je každý z rodů Minamoto a Taira. Rod Taira během bojů (Nepokoje éry Hógen, Nepokoje éry Heidži) získal vedoucí postavení a převážná část rodu Minamoto byla vyvražděna. Hlava rodu Taira Kijomori Taira provdal svou dceru za císaře a v roce 1180 dosadil na trůn svého vnuka Antoku. Jeho snaha však oslabila spojenectví s ostatními klany a dosazení císaře Antoku vedlo k povstání (Genpeiská válka). Do jeho čela se postavil Joritomo Minamoto, jeden z přeživších členů minamotského rodu, který žil ve vyhnanství na poloostrově Izu. Spolu se svým bratrem Jošicunem dobyl Heian-kjó, vyhnal klan Tairů a definitivně je porazil v roce 1185 v bitvě u Dannoury. Touto bitvou skončilo období Heian.\n\nZ dobových děl je cítit atmosféra rozkladu a nadcházející katastrofy. V hlavním městě však dvořané díky příjmům z venkovských statků žili stále v přepychu. Důležitou roli hrály krásno a dojem. Vzniká zenové umění čajového obřadu a aranžování květin (ikebana), na jaře se začíná oslavovat svátek Hanami - pozorování květů sakury. Japonská společnost se soustředila na rozvoj domácích prvků a tradic, i když přejaté prvky zcela neopustila.\n\nZavedení foneticky psaného písma, hiragany a katakany, které se vyvinulo z přejatého čínského písma. Toto zjednodušení vedlo k rozvoji literatury. Vznikla Sbírka starých a nových básní (Kokinšú), psaly i dvorní dámy, z nichž nejznámější je Murasaki Šikibu, autorka díla Příběh prince Gendžiho (Gendži Monogatari). Další z děl jsou Důvěrné sešity paní Sei Šónagon (Sei Šónagon no makura no sóši). Ke konci období Heian se objevil další literární žánr a to romanticky laděné příběhy z období vlivu Fudžiwarů na císařský dvůr. Období mezi lety 889 až 1092 n.l. líčí Vyprávění o skvělých časech (Eiga monogatari) a období mezi lety 850 až 1025 dílo Velké zrcadlo (Ókagami).\n\n\n\n"}
{"id": "448121", "url": "https://cs.wikipedia.org/wiki?curid=448121", "title": "Troff", "text": "Troff\n\nProgram troff je v informatice specializovaný neinteraktivní textový procesor, který pro unixové systémy vyvinula společnost AT&T. Umožňuje profesionální a vysoce kvalitní sazbu včetně typografických prvků, jako jsou různé styly a sklon písma, rozpětí, odstavce, okraje, automatické oddělování slov na konci řádku, poznámky, index, podporu pro tvorbu tabulek, grafů a matematických vzorců a další. Troff je značkovací jazyk (podobně jako HTML) a proto se celý dokument zapisuje jako prostý text. Obdobným, avšak pokročilejším systémem pro sazbu je nástroj TeX.\n\nTroff má svůj původ v programu na zpracování textu nazvaný RUNOFF, který napsal Jerome H. Saltz pro CTSS operační systém pro MIT v polovině 60. let (název prý vznikl z dříve často používané fráze: \"I’ll run off a document\").\n\nOsvitové jednotky dříve pracovaly se šablonami na jednotlivé znaky. Zdroj světla osvětloval prostřednictvím vhodného uspořádání čoček a šablonek na písmena film, písmenko po písmenku, řádek po řádku. Nového stylu písma bylo dosaženo díky poloautomatické výměně šablonek a díky vnitřní rotaci se docílilo změny sklonu písma. Šablona záznamu se vždy skládala z jednoho stylu písma s různými sklony. Osvětlovací přístroj mohl uchovávat určitý počet šablon záznamu a z tohoto omezení vyplynula také nutnost na začátku každého dokumentu styl písma „zavolat“.\n\nBob Morris předělal troff na 635-GE architekturu a pojmenoval program \"roff\" (zkratka pro \"runoff\"). Pro PDP-7 byl napsán jako \"rf\". Ve stejné době (1969) Doug McIlroy napsal rozšířenou a zjednodušenou verzi \"roff\" v programovacím jazyce BCPL.\n\nPrvní verze pro Unix byla vyvinuta na PDP-7 v Bellových laboratořích. V roce 1971 požadují vývojáři PDP-11, aby i nadále pracoval operační systém a pro zdůvodnění výdajů na tento systém předložili a vyvinuli systém formátování dokumentu pro patentovou divizi AT&T. Zmíněný program napsal Joe F. Ossanna jako reimplementace McIllroyova \"roffu\".\n\nNroff (novější verze programu \"roff\") byl vyvinut s ohledem na dosud omezené možnosti. Měl mnohem komplikovanější syntaxi, ale byl základem pro všechny pozdější verze. Mohl by to však být pouze výstup pro znakově orientované zařízení jako jsou řádkové tiskárny, rotační tiskárny, počítačové terminály, apod.\n\nKdyž laboratoře dostaly \"Graphic Systems CAT Phototypesetter\", napsal Ossanna vlastní verzi nroffu pro PDP-11 v jazyce symbolických adres. Tato verze byla pojmenována troff (\"typesetter roff\"). Ačkoliv mnozí spekulovali, že to vlastně znamená Times roff, protože troff používal Times Roman jako standardní styl písma.\n\nUstálení na PDP-11 a CATu se v důsledku ukázalo jako omezení. Osanna přepsal troff do programovacího jazyka C a z původních 7000 řádků CATu se zdrojový kód značně rozrostl. Když CAT zestárl a výrobce ukončil podporu, bylo potřeba, aby troff mohl ovládat i jiná zařízení, což se stalo jeho prioritou. Ossanna ale zemřel na infarkt dříve, než mohl tuto myšlenku zrealizovat.\n\nTak se Brian Kernighan dostal k úkolu přeprogramovat troff do jazyka C. Tato od základu nově vyvinutá verze produkovala kódy nezávislé na zařízení, které lze snadno číst pomocí ovladače tiskárny a řídící kódy tak mohly být snadno převedeny. Nová verze byla pojmenována ditroff podle Anglického označení \"device independent\" („nezávislý na zařízení“). Měla také několik vylepšení, jako je např. kreslení funkcí.\n\nFunkce Troffu se souhrnně nazývaly \"Documenter’s WorkBench\" (DWB) a v Bellových laboratořích se zdokonalovaly až do roku 1994. Poté jeho podporu převzala SoftQuad. Brian Kernighan přesto dál troff vylepšoval. I díky tomu existují dnes tři verze (Bell-Labs-Troff).\n\nTroff funguje jako filtr. Editorem se vytvoří textový dokument, který se pak převede prostřednictvím troffu do jiného formátu, a to v souladu s návodem pro textové dokumenty, které jsou v troffu implementovány. Dříve příkazy troffu aktivovaly přímo osvětlovací přístroj. S příchodem metod tisku s vyšším rozlišením (např. Laserová tiskárna) byl troff přepsán tak, že byl generován metakód (tzv. device independent troff, zkráceně \"ditroff\"). Ostatní filtrovací programy pak generují z tohoto meziformátu konečný specifický kód pro konkrétní zařízení.\n\nKdyž byl vyvinut \"troff\" s DWB, začaly se používat různé preprocesory, neboť ne vše lze v \"troff\"u realizovat. Tyto programy pracují jako filtr a transformují specifické části dokumentu do vstupu programu troff. jednotlivé programy mají svou vlastní syntaxi a rozpoznávají svůj kód v troff dokumentu tak, že vyhledávají určitá klíčová slova a převádějí je na kód troffu (Requests). \"Nroff\" vytváří výstupy pro znakově orientovaná zařízení jako jsou řádkové tiskárny, rotační tiskárny, počítačové terminály, atd. Příkazy, které nejsou použitelné (např. změna stylu písma), jsou ignorovány.\n\n\nV průběhu času vznikly jiné programy, které plní podobnou úlohu jako troff – Interleaf, FrameMaker a LaTeX. Proto od 90. let popularita troffu klesá. Zůstává standardním formátem pro dokumentaci v unixových systémech, včetně formátování manuálových stránek, a je stále intenzivně využíván.\n"}
{"id": "448129", "url": "https://cs.wikipedia.org/wiki?curid=448129", "title": "Chapman", "text": "Chapman\n\nPříjmení Chapman [\"čepmen\"] nosí více různých osobností:\n\n\n"}
{"id": "448136", "url": "https://cs.wikipedia.org/wiki?curid=448136", "title": "Rob Pike", "text": "Rob Pike\n\nRobert C. Pike (* 1956) je softwarový vývojář a autor. Je známý pro svou práci v Bellových laboratořích, kde byl členem týmu pro Unix a účastnil se vývoje operačního systému Plan 9 from Bell Labs a Inferno. Také se podílel na vývoji programovacího jazyka Limbo.\n\nSpolupracoval při vývoji grafického terminálu Blit a před tím se v roce 1981 podílel na vývoji prvního grafického uživatelského rozhraní pro systém Unix. V průběhu let napsal mnoho textových editorů, Sam a acme jsou nejznámější a stále ještě aktivně používané a rozvíjené.\n\nPike je spolu s Brianem Kernighanem spoluautorem knih The Practice of Programming a The Unix Programming Environment. S Kenem Thompsonem také spoluvytvářel UTF-8. Pike také vytvořil méně důležité systémy, včetně programu vismon, díky němuž můžeme vidět tvář odesílatele e-mailu.\n\nPike se také objevil v The Late Show with David Letterman jako technický asistent komedialního dua Penn a Teller.\n\nZa vtip považoval Pike výhru stříbrné medaile v roce 1980 v lukostřelbě na letních olympijských hrách (LOH). Kanada v tomto roce bojkotovala LOH a Pikovi nebyla medaile udělena. Pike, kanadský občan, je ženatý s Renée Frenchovou a nyní pracuje pro společnost Google.\n"}
{"id": "448137", "url": "https://cs.wikipedia.org/wiki?curid=448137", "title": "SOHO", "text": "SOHO\n\nSolar and Heliospheric Observatory (sluneční a heliosférická observatoř neboli SOHO) je kosmická sonda vypuštěná 2. prosince 1995 určená ke studiu Slunce, která začala svou činnost v květnu 1996. Jedná se o společný projekt Evropské kosmické agentury (ESA) a NASA. Původně plánovaná jako dvouletá mise, SOHO pracuje už více než 15 let a kromě vědeckého výzkumu je hlavním zdrojem dat o Slunci na předpověď vesmírného počasí.\n\n\nSondu postavila britská společnost Matra Marconi Space ve spolupráci s firmami ve 14 evropských zemích, provozovatelem je Evropská kosmická agentura. Tělo sondy má rozměry 4,3 × 2,7 × 3,7 m, rozteč roztažených slunečních panelů je 9,5 m. Při startu sonda vážila 1850 kg, hmotnost na oběžné dráze je 610 kg.\n\nSOHO je tříose stabilizovaná sonda, která se skládá ze dvou základních částí:\n\nNa sondě je umístěno dvanáct sad přístrojů:\n\nSOHO obíhá kolem Slunce po kruhové dráze. Nachází se v bodě, kde sluneční gravitace spolu se zemskou dovolují sondě mít shodnou oběžnou periodu kolem Slunce jako má Země (librační bod L1). Librační bod L1 leží 1,5 milionu kilometrů od Země směrem ke Slunci.\n\nI když se uvádí, že sonda SOHO je umístěna v bodě L1, není toto tvrzení přesné. Umístění sondy přímo do bodu L1 by přineslo některé nevýhody. Radiový signál by byl při komunikaci se Zemí rušen interferencemi ze Slunce a oběžná dráha by nebyla stabilní. Sonda se tedy pohybuje v rovině kolmé ke spojnici Slunce – Země, která prochází bodem L1. Obíhá bod L1 po eliptické dráze se středem v L1, librační centrum oběhne jednou za šest měsíců. Tím je zajištěna kvalitní komunikace se Zemí po celý rok.\nPři běžné činnosti při přenosu fotografií a dalších dat komunikuje sonda se sítí NASA Deep Space Network rychlostí 200 kbit/s. Data ze sondy slouží k určení předpovědí slunečních erupcí, které by mohly ovlivnit činnost elektrických rozvodů a družic a umožňují tak chránit přístroje před poškozením.\n\nV roce 2003 ESA oznámila závadu na krokovém motoru vysokoziskové antény, jehož činnost je nezbytná pro správné zaměření antény na Zemi a zajištění přenosu dat vysokou rychlostí. Kvůli této závadě se předpokládaly výpadky v přenosu dat ze sondy trvající dva až tři týdny každé tři měsíce. Technikům se podařilo problém vyřešit využitím nískoziskové všesměrové antény, na kterou se při výpadku přepíná přenos dat. Zároveň se k ochraně před ztrátou dat využívá ukládání do paměťového zařízení na sondě ( – SSR).\n\nObservatoř SOHO odstartovala do vesmíru 2. prosince 1995 v 8:08 UTC z Cape Canaveral Air Force Station pomocí nosné rakety Atlas IIAS. Po dosažení oběžné dráhy byla sonda navedena do oblasti libračního bodu L1 přibližně 1,5 milionu km od Země směrem ke Slunci. V dubnu 1996 byla zahájena základní dvouletá mise sondy.\n\nDne 24. června 1998 prováděli technici se sondou rutinní manévry a kalibrace gyroskopů. Operace probíhaly do 23:16 UTC, když najednou sonda ztratila zaměření na Slunce. Počítač, který sondu řídí, se přepnul do bezpečnostního módu ( – ESR), při kterém se snažil dostat SOHO do správné polohy. Technikům se podařilo nasměrovat sondu na Slunce, ale 25. června v 02:35 UTC sonda přešla do bezpečnostního módu znovu. Po pokusech pozemního střediska získat nad sondou kontrolu se sonda v 04:38 UTC zcela odmlčela a kontakt se sondou SOHO byl ztracen. Sluneční observatoř se dostala do neřízené rotace, solární panely nebyly schopny dodávat elektrickou energii pro napájení přístrojů.\n\nTým expertů ESA byl bezodkladně odeslán do Spojených států, aby se pokusil přímo z řídícího střediska letu získat znovu kontrolu nad sondou, ta se však neozývala. 23. července se technici radioteleskopem observatoře Arecibo a anténami sítě Deep Space Network (DSN) pokusili zjistit polohu sondy pomocí radaru. Sonda SOHO byla nalezena poblíž předpokládané pozice. Přístroje, které obvykle směřují směrem ke Slunci, byly natočeny na bok a sonda rotovala rychlostí 1 otáčku za minutu. 3. srpna přijaly antény sítě DSN monitorovací radiový signál ze sondy, poprvé od 25. června. Řídící středisko se pokusilo odeslat do palubního počítače sondy sekvenci příkazů. Po několika dnech nabíjení palubních baterií se podařilo 8. srpna stáhnout telemetrická data o stavu sondy.\n\nŘídící tým začal řešit, jak nejlépe využít velmi omezené množství elektrické energie. Jelikož zmrzlo palivo hydrazin v nádržích, 12. srpna bylo zahájeno jeho rozmrazování. Poté bylo rozmrazeno palivové potrubí a motory. Pomocí nich byla 16. září sonda přeorientována do správné polohy s čelní částí proti Slunci. Po týdnu dalších oprav a úpravě oběžné dráhy přešla sonda 24. září 1998 v 19:52 UTC do běžného operačního režimu. Následovalo oživování a testy jednotlivých přístrojů, které začalo oživením přístroje SUMER 5. října a bylo dokončeno 24. října 1998 zařízením CELIAS.\n\nNově oživená sonda měla funkční jen jeden gyroskop a i ten přestal 21. prosince 1998 fungovat. Správnou orientaci zajišťovaly pouze ze Země manuálně řízené zážehy raketových motorků. Technici ESA vyvinuli nový automatický řídící režim, který udržuje orientaci sondy bez gyroskopů a který byl implementován 1. února 1999.\n\nSonda sleduje pomocí širokoúhlého a spektrometrického koronografu LASCO () blízké okolí Slunce. Přístroj je určen k výzkumu sluneční koróny a přestože se s tím původně nepočítalo, na snímcích z přístroje bylo objeveno přes 1500 komet. Sonda objevuje komety, které se přiblížily do takové blízkosti Slunce, že je není možné detekovat pomocí pozemních dalekohledů kvůli přezáření od Slunce. Kometa s pořadovým číslem 1500 byla objevena 25. června 2008.\n\nPředpokládá se, že většina z objevených kometárních jader jsou fragmenty z původní velké komety, která se dostala příliš blízko ke Slunci a slapové síly ji roztrhaly. Tyto fragmenty patří do Kreutzovy rodiny komet.\n\n"}
{"id": "448138", "url": "https://cs.wikipedia.org/wiki?curid=448138", "title": "Pike", "text": "Pike\n\nPiké nebo pike může znamenat:\n\n\n\n\n\n"}
{"id": "448140", "url": "https://cs.wikipedia.org/wiki?curid=448140", "title": "Nadmorski Park Krajobrazowy", "text": "Nadmorski Park Krajobrazowy\n\nNadmorski Park Krajobrazowy (kašubsky Nadmòrsczi Park Krajòbrazny, český překlad \"Přímořská chráněná krajinná oblast\") je chráněná krajinná oblast ležící v severním Polsku, založená v roce 1978.\n\nZahrnuje pás od Białogóry po Helskou kosu, Pucký záliv a jeho západní pobřeží.\n\nV této chráněné oblasti najdeme všechny biotopy charakteristické pro jižní pobřeží Baltského moře. Jsou zde typická vrchovištní rašeliniště baltického typu. Pravá polovina oblasti je pokryta lesy, zejména borovými. V Rozewii je rezervace buků.\nFaunu tvoří převážně ptáci, jako jsou racci, káňata a jespák bojovný. Pobřežní vody jsou bohaté na řasy, škeble a měkkýše. Najdeme zde také mnoho druhů ryb: koljušku tříostnou, plotici obecnou, okouna, úhoře říčního. Pucký záliv je unikátním sídlem tuleně.\n\n\n\n"}
{"id": "448142", "url": "https://cs.wikipedia.org/wiki?curid=448142", "title": "Bradley", "text": "Bradley\n\nPříjmení i rodné jméno Bradley nosí více různých osobností.\n\n\n\n"}
{"id": "448148", "url": "https://cs.wikipedia.org/wiki?curid=448148", "title": "Marie z Anjou", "text": "Marie z Anjou\n\nMarie z Anjou ( \"Marie d'Anjou\", 14. října 1404, Angers – 29. listopadu 1463, klášter Châtelliers) byla francouzská královna, dcera Ludvíka z Anjou a aragonské princezny Jolandy.\n\nUměnímilovná Marie se provdala za francouzského dauphina Karla 2. června 1422 a téhož roku se po tchánově skonu stala královnou. Porodila dvanáct dětí a musela tolerovat Karlův dlouholetý poměr s Anežkou Sorelovou. Je pohřbena společně s manželem v Saint-Denis.\n\n"}
{"id": "448154", "url": "https://cs.wikipedia.org/wiki?curid=448154", "title": "Bathurst (Nový Jižní Wales)", "text": "Bathurst (Nový Jižní Wales)\n\nBathurst je regionální středisko ve státě Nový Jižní Wales, přibližně 200 km západně od Sydney. Má 30 744 obyvatel. Je nejstarším sídlem ve vnitrozemí Austrálie.\nBathurst je regionální centrem služeb a cestovního ruchu; je zde jeden z kampusů Charles Sturt University. Je sídlem anglikánského a katolického biskupa.\nBathurst je dobře známý pro závodní okruh Mount Panorama. Za 2. světové války zde bylo sídlo premiéra Bena Chifleyho.\nBathurst je neobvyklý v tom, že má sbírku dobových domů představujících různá období jeho historie od prvního osídlení do roku 1970, například Old Government Cottage, Abercrombie House, Miss Traill house a Chifley Home.\nStřed Bathurstu hostí Australské muzeum fosilií a nerostů. Mezi jeho výjimečnosti patří třeba kompletní kostra Tyrannosaura Rexe v Austrálii a největší kolekce turmalínů na jižní polokouli.\n\nBathurstské nádraží se nachází deset minut chůze od centra města. Jezdí odsud vlaky a autobusy do Sydney, Lithgow a Dubbo. Místní autobusová doprava existuje v okolních předměstích Bathurstu.\n\nBathurst je regionální dálničním uzlem . Několik silnic včetně Great Western Highway, Mid-Western Highway, Mitchell Highway, O'Connell Road, Bathurst-Ilford Road začínají zde. Jiné hlavní silnice ve městě jsou Durham Street, Eleven Mile Drive, a Bradwadine Road.\n\nHlavními předměstími jsou Kelso, Eglinton, West Bathurst, Bathurst, Llanarth, South Bathurst, Rose Hill, Windradyne a Abercrombie Estate.\n\nBathurst má čtyři soukromé a dvě veřejné VŠ.\n\nÚzemí bylo původně osídleno národem Wiradjuri. Vládní inspektor George William Evans byl první Evropan, který uviděl Bathurstské pláně. Stalo se to roku 1813.\nBathurst byl založen v roce 1815 na příkaz guvernéra Lachlana Macquarieho a je nejstarším vnitrozemským městem v Austrálii. Město je pojmenováno podle britského koloniálního tajemníka Henryho Bathursta. Stalo se administrativním centrem západní pláně Nového Jižního Walesu, kde se plánovala budoucí kolonizace.\nMístní vůdci Wiradjuri jako Windradyne vzdorovali osadníkům dokud pohraniční války z počátku 20. let 19, stol. neukončily konflikt.\nNejdříve začínalo osídlení na východní straně řeky. Je to dnešní předměstí Kelso. Každému z 10 mužů bylo uděleno 50 ha půdy, pět mužů se narodilo v kolonii a pět se přistěhovalo. Tito muži byli William Lee, Richard Mills, Thomas Kite, Thomas Swanbrooke, George Cheshire, John Abbott,John Blackman, James Blackman, John Neville a John Godden.\nRoku 1818 guvernér Lachlan Macquarie napsal do svého deníku:\"Dnes ráno jsem kontroloval 10 nových osadníků v Bathurst. Dohodli se poskytnout každému 50 ha země, služebníka, krávu, čtyři bušly pšenice a poskytovat jim po dobu 12 měsíců přístup do Královských skladů.\"\nZlato bylo poprvé objeveno ve Fish river v únoru 1823, ale až objev zlata v Ophiru a později v Sofale v padesátých a šedesátých letech nastartovalo boom města.\nBathurstská ekonomika byla transformována objevením zlata v roce 1851 v Austrálii. Později se stal důležitým centrem těžby uhlí a manufaktur. \"Main Western railway line\" ze Sydney dosáhlo Bathurstu v roce 1876.\n\n\n\n"}
{"id": "448155", "url": "https://cs.wikipedia.org/wiki?curid=448155", "title": "GDF SUEZ Grand Prix 2009", "text": "GDF SUEZ Grand Prix 2009\n\nTenisový turnaj WTA GDF SUEZ Grand Prix 2009 se konal ve dnech 6. - 12. července v hlavním městě Maďarska Budapešti venku na antukových dvorcích. Odměny činily 220,000 USD.\n\n\n"}
{"id": "448157", "url": "https://cs.wikipedia.org/wiki?curid=448157", "title": "Lucká provincie", "text": "Lucká provincie\n\nLucká provincie (latinsky \"Provincia Lucensis\") je historické správní území na jihovýchodě Moravy, které se teprve ve 13. století začalo konstituovat jakožto její stálá součást. Lucká provincie vznikla v severní části hraničního nárazníkového pásma (tzv. \"confinium\") na pomezí Moravy a Uher, zvaného Lucké pole, Lucko (latinsky \"campus Lucsko\") či provincie Váh, o něž od 11. do 13. století vedl Přemyslovský stát spory s Uherským královstvím. Lucké pole se rozkládalo po obou stranách pohoří Bílé Karpaty – jeho hranice tvořil dolní tok řeky Moravy a řeka Olšava na straně moravské a řeka Váh a pohoří Malé Karpaty či říčka Chvojnica na straně uherské.\n\nO někdejší přítomnosti uherské hranice v dnešním moravském vnitrozemí svědčí vznik opevněné hraniční osady Uherský Brod – původně „Brod při hranicích uherských“ – na řece Olšavě (od kterého přídomek „uherský“ později převzalo také Uherské Hradiště a Uherský Ostroh). V Uherském Brodě a Kunovicích stály přemyslovské celnice a vedly odtud obchodní cesty dále do Uher. Uherský vliv lze pozorovat také ve Slavičíně (patrocinium kostela sv. Vojtěcha), Blatnici pod Svatým Antonínkem (uherské patrocinium sv. Ondřeje) či Bánově (patrocinium kostela sv. Martina). Ještě v 16. století se oblast na pravém břehu Olšavy v obci Nezdenice nazývala Moravské Nezdenice. Mezi sobě blízkými obcemi Dolní Němčí a Slavkov dodnes existuje územní trať Lucko. Střediskem provincie mohl v některé době být s ní možná i etymologicky spojený Hluk.\n\nJakožto pohraniční kraj a místo průchodu důležité obchodní cesty do Uher sloužila tato oblast několikrát za místo schůzek představitelů obou sousedících zemí. V roce 1099 se na \"Luckém poli\" (možná u Dolního Němčí) sešel český kníže Břetislav II. s uherským králem Kolomanem, roku 1116 pak český kníže Vladislav I. s uherským králem Štěpánem II. (po tomto setkání došlo 13. května 1116 k tzv. bitvě na Luckém poli, ve které byli Uhři poraženi). Tyto události zaznamenal jejich současník kronikář Kosmas ve své Kronice Čechů.\n\nV polovině 13. století ovládali území Lucké provincie Tvrdišovci (dřívějšími badateli mylně ztotožňovaní s pány z Horky), později páni z Rýzmburka a nakonec páni z Hradce. Území mělo vlastní správce zastupující přemyslovského panovníka a zřejmě bylo vojensky organizováno.\n\nK upevnění českých zájmů na území Lucka došlo v návaznosti na porážku Bély IV. Přemyslem Otakarem II. 12. července 1260 v bitvě u Kressenbrunnu po tzv. kumánských válkách. Tehdy se na části území Lucka, ohraničené řekou Veličkou a hřebenem Bílých Karpat, začala správně formovat Lucká provincie jako součást Markrabství moravského. Oproti původnímu Lucku se nově součástí provincie na severu stalo území mezi Olšavou a Dřevnicí, naopak odděleně se v rámci moravského Břeclavska začalo vyvíjet území na jihu mezi Veličkou a Sudoměřickým potokem a součástí Uherského království (a později tak i Slovenska) se stalo Záhoří a Pováží.\n\nK zániku Lucké provincie došlo na počátku 14. století, kdy začalo členění na provincie ztrácet na významu ve prospěch menších celků s centry ve městech. V římskokatolické církevní správě existoval však i po zániku provincie až do poloviny 14. století tzv. děkanát lucký, ze kterého se později vyvinul dnešní děkanát uherskobrodský.\n\n\n"}
{"id": "448163", "url": "https://cs.wikipedia.org/wiki?curid=448163", "title": "Collector Swedish Open 2009", "text": "Collector Swedish Open 2009\n\nTenisový turnaj WTA Collector Swedish Open 2009 se konal ve dnech 6. - 11. července ve švédském Båstadu venku na antukových dvorcích. Odměny činily 220,000 USD.\n\n\n"}
{"id": "448165", "url": "https://cs.wikipedia.org/wiki?curid=448165", "title": "Hall of Fame Tennis Championships 2009", "text": "Hall of Fame Tennis Championships 2009\n\nTenisový turnaj ATP Hall of Fame Tennis Championships 2009 se konal ve dnech 6. - 12. července v americkém Newportu venku na travnatém povrchu. Odměny činily 500,000 USD.\n\n\n"}
{"id": "448168", "url": "https://cs.wikipedia.org/wiki?curid=448168", "title": "DL", "text": "DL\n\nSpojení písmen D a L může mít různé významy:\n\n\n\n\n"}
{"id": "448172", "url": "https://cs.wikipedia.org/wiki?curid=448172", "title": "Dean", "text": "Dean\n\nKřestní jméno a příjmení Dean nosí více různých osobností:\n\n\n\n"}
{"id": "448174", "url": "https://cs.wikipedia.org/wiki?curid=448174", "title": "Miss USA 2010", "text": "Miss USA 2010\n\nMiss USA 2010 byl 59. ročníkem soutěže Miss USA. Uskutečnil se 16. května 2010 a stejně jako v předchozích dvou ročnících se konal v Las Vegas. Vítězkou se stala zástupkyně státu Michigan Rima Fakih, kterou na závěr soutěže korunovala dosavadní úřadující Miss USA 2009 Kristen Dalton.\n"}
{"id": "448175", "url": "https://cs.wikipedia.org/wiki?curid=448175", "title": "Tucholski Park Krajobrazowy", "text": "Tucholski Park Krajobrazowy\n\nTucholski Park Krajobrazowy je chráněná krajinná oblast založená v roce 1985 zabírající 36 983 ha, hydrografickou osu CHKO tvoří řeka Brda s četnými meandry porostům dominují borové lesy.\n\n\n\n\n"}
{"id": "448176", "url": "https://cs.wikipedia.org/wiki?curid=448176", "title": "Muzeum Wsi Słowińskiej", "text": "Muzeum Wsi Słowińskiej\n\nMuzeum Wsi Słowińskiej je skanzen v obci Kluki u Smołdzina v Pomořském vojvodství. Je součástí Muzea Pomorza Środkowego v Słupsku.\n\nSvoji činnost zahájilo v roce 1963, budovy pocházejí z poloviny 19. století. Zachovává své původní umístění, expozice reprezentuje kulturu Pomořanských Slovinců - obyvatel žijících u jezer Gardno a Łebsko.\n\n"}
{"id": "448177", "url": "https://cs.wikipedia.org/wiki?curid=448177", "title": "Badminton v Česku", "text": "Badminton v Česku\n\nBadminton v České republice je organizován Českým badmintonovým svazem. \n\nMezi nejvýznamnější soutěže každoročně patří Mezinárodní Mistrovství České republiky, Mistrovství České republiky jednotlivců a Mistrovství České republiky smíšených družstev.\n\n\n\n\n\nSokol Meteor Praha - Radotín v sestavě: Jakub Bitman, Pavel Drančák, Josef Rubáš, Jaroslav Sobota, Jiří Skočdopole, Marek Teller, Eva Hnilicová, Hana Kollarová a Miroslava Vašková.\n\n\n"}
{"id": "448178", "url": "https://cs.wikipedia.org/wiki?curid=448178", "title": "Ráztely", "text": "Ráztely\n\nVesnice Ráztely (dříve do roku 1910 Rastely a do roku 1950 Raztely) je část města Mirovice v Jihočeském kraji, v okrese Písek, na hranici se Středočeským krajem, 3 km západně od Mirovic. Je zde evidováno 26 adres. V roce 2011 zde trvale žilo 29 obyvatel.\n\nPrvní připomínka Ráztel je z roku 1068. Další písemná zmínka pochází z Vyšehradského kodexu okolo roku 1085. Vesnice byla do roku 1323 spolu se Svučicemi a dalšími 20 vesnicemi podél staré solné stezky z Pasova v majetku Vyšehradské kapituly. Později se Ráztely staly manským statkem a na zdejší tvrzi seděl roku 1511 Jiřík z Ráztel (zemřel 1542), jehož dcera Anna prodala ves Janovi a Jiříkovi z Ploskovic. Dne 8. května 1584 byly Ráztely na českém sněmu připsány Kryštofovi Loubskému z Lub na Rencích. Poté co se Ráztely dostaly do majetku Šiců z Drahenic byly roku 1622 v plen vzaty a roku 1623 prodány Příbíku Jeníškovi z Újezda a tím byly sloučeny majetkově s Březnicí. Část vsi (8 domů) patřilo k bývalému Drahenickému panství. Ráztely náleží k Drahenické farnosti.\n\nSpíše k národopisným tématům patří pověst O mstě a vojenské cti, vztahující se k božím mukám při cestě od Ráztel ve směru k Březnici. Podle tradičního lidového podání zde byl oběšen francouzský voják, který založil ve statku v Ráztelích požár.\n\nJak ukázal archeologický výzkum katastru v letech 1999 - 2002 Alexandrem Debnarem, patří Ráztely také k laténským (keltským) lokalitám. Jižně od obecního rybníčku v trati Za rybníkem na JZ okraji vsi byl A. Debnarem r. 1999 nalezen zlomek skleněného laténského náramku z modrého kobaltového skla bez dalšího barevného zdobení a bez souvisejících laténských nálezů, včetně keramických zlomků. Jiné archeologické nálezy ze shora citovaného výzkumu patří datováním do 11. století a korespondují tak s listinným vročením. Tyto četné keramické zlomky, rozeseté v rozsáhlém areálu citované trati, ale i na J a na JZ okraji vsi, a rovněž na levém břehu potoka JV od obce, tekoucího k Mišovicům, svědčí o rozsáhlém raně středověkém (RS 4) sídlišti, které bylo nepochybně dosti významné.\n\n\n"}
{"id": "448179", "url": "https://cs.wikipedia.org/wiki?curid=448179", "title": "James B. Adams", "text": "James B. Adams\n\nJames B. Adams (* 21. prosince 1926 Corsicana, Texas) je bývalý americký prokurátor a prozatímní ředitel FBI.\n\nBěhem druhé světové války působil v armádě, po válce pak jako prokurátor v Texasu. Dne 9. července 1951 se stal agentem FBI na pobočce v Seattlu, později v San Francisku, v oddělení administrativy. Od roku 1959 působil i jako zvláštní odpovědný agent na pobočce v Minneapolisu a od roku 1972 v San Antoniu v Texasu.\n\nRoku 1973 byl jmenován náměstkem ředitele FBI pro oddělení plánování a vyhodnocování. Později téhož roku zástupcem ředitele FBI Clarence M. Kelleyho. Od 15. února 1978 do 23. února 1978 působil jako prozatímní ředitel FBI. Od 6. dubna 1978 – 11. května 1979 pracoval jako zástupce ředitele FBI William Hedgcock Webstera.\n\nPoté se vrátil do Texasu k právní praxi.\n"}
{"id": "448184", "url": "https://cs.wikipedia.org/wiki?curid=448184", "title": "Páni z Rýzmburka", "text": "Páni z Rýzmburka\n\nRýzmburkové, či páni z (Oseka a) Rýzmburka (kdysi též \"z Riesenburka\" apod., \"von Osek und Riesenburg\"), původně Hrabišici je někdejší starý český šlechtický rod původem ze Severních Čech.\n\nPraotcem rodu měl být jistý Všebor, zmiňovaný ve starých českých kronikách, jehož syn Kojata (I.), byl župním hrabětem v Bílinském kraji v severozápadních Čechách.\n\nDalší člen rodu s přídomkem „Hrabišic“ (podle staročeského výrazu \"hrabie\" (hrábě) je zmiňován v roce 1103 jako poradce českého knížete Bořivoje a je považován za zakladatele Hrabišiců podle hrábí v erbu.\n\nPředek jejich Všebor měl syna Kojatu, jenž byl okolo roku 1061 prvním při dvoře a téhož roku obdržel správu bílinského kraje. Památným se stal pro působení na sněmu Dobenínském (roku 1068. Viz Palackého Děje, I b, 324). Na poč. XII. stol. žil Hrabiše, roku 1103 rada knížete Bořivoje, jenž jej roku 1109 učinil správcem v dobyté Praze. Jeho vnuk Heralt padl roku 1158 u Milána. Ke sklonku téhož století žili tři bratří, Hrabiše, Slavek (Slavibor) a Boreš (Bořivoj?), držíce veliké statky v bílinském kraji a kromě toho i drahně vesnic v ostatních krajích. \n\nHrabiše (v letech 1180–1197 komorník, zemřel již 1207) měl syny Všebora a Kojatu. Kojata držel Hněvin most (nynější Most) a drahně statků po zemi, z nichž nadal klášter Zderazský jím a bratrem založený. Dětí nemaje rozdal statky své duchovním a služebníkům († 1227). Všebor (1190 až 1238) témuž klášteru daroval vesnice při Mostu. Ostatek i s opravou nad klášterem dědil Idík ze Švabenic (zemřel 1278) bezpochyby maje dceru Všeborovu za manželku. \n\nSlavek, bratr Hrabišův (1188–1224, † 1226), držel veliké zboží okolo Oseka a kromě toho drahně zboží na Loketsku, na nichž založil města Slavkov a Ostrov. Když se nábožnému Milhostovi nepovedlo udržeti klášter v Mašťově, založil s ním Slavek Osecký klášter. V letech 1212 až 1222 byl nejvyšším komorníkem.\n\nBratr jeho Boreš (1188–1207) obdaroval také klášter osecký a zůstavil syna Slavka (1207, 1209), od něhož snad pocházejí vladycké rodiny erbu hrábě. Slavkovi synové byli Hrabiše (1197–1203) a Bohuslav (1201–1240). Tento byl roku 1201 komorníkem moravským, v letech 1205–1219 podkomořím v Čechách a po otci (1214–1232) nejvyšším komorníkem. Oseckému klášteru daroval statky v Loketsku. Měl dva syny. Starší Slavek stal se po roce 1231 oseckým opatem, ale roku 1239 učiněn byv od papeže biskupem v Prusích odebral se tam šířit a upevňovat víry křesťanské, ale vrátil se zase okolo roku 1250 do Oseka. Bratr jeho Boreš (1226–1277) založil nad Osekem hrad Rýzmburk, avšak Čechové mu vždy říkali Osek. U krále Václava byl dvorním maršálkem a věrně k němu drže roku 1248 kralevice Přemysla bouřícího se proti otci a Most obléhajícího tak hřmotně přepadl, že se s celým ležením dal na útěk. Stal se za to nejvyšším komorníkem a zůstal jím i za krále Přemysla, jenž jej na počátku roku 1254 z neznámých příčin do vězení uvrhl, ale po některé neděli zase na milost přijal. Byl byl roku 1255 s králem v Prusku a roku 1260 bojoval v bitvě u Kressenbrunnu, kde dobyl vozův krále uherského a nabyl hojné kořisti. Byl také dobrodincem velehradského kláštera a na rozsáhlém zboží, které měl u Moravské Třebové, založil klášter korunský (1267 až 1275). Když mu král Kostelec n. L. odňal, zanevřel na něho a přidal se k jeho nepřátelům. Za to roku 1277 uvržen v zajetí. Zemřel téhož nebo následujícího roku (manželka Richardis). Synové jeho Slavek (1264–1277) a Bohuslav (1278, † 1280, manželka Agata ze Šumburka) záhy pomřeli. \n\nBohuslavův syn Bohuslav, jinak Boreš, by) roku 1280 bez otce a matky a proto se ho ujal strýc Bedřich ze Šumburka a po několik let spravoval jeho statky. Oldřich z Eschenbachu připsal tomuto Boršovi jedenáctou knihu své Alexandreidy. Roku 1333 prodal Kostomlaty a Ledvice a zemřel okolo roku 1341. Synové jeho Boreš a Slavek drželi Osek s Duchcovem, Bečov s Bochovem a Žlutice v Čechách a Zavidov s Boršenšteinem a podporovali hornictví na týchž zbožích, zvláště okolo Bečova. Roku 1355 se rozdělili; onen měl Bečov a Žlutice a každý po polovici Oseka a Duchcova. Boreš byl od roku 1360 dvorským sudím, roku 1368 hejtmanem v Českých Bavořích (1376) a v letech 1371 až 1378 také hejtmanem v Chebu. Od Karla IV. obdržel Žandov (1370), roku 1373 koupil panství kynžvartské, na němž založil hrad Boršegrýn (1374), roku 1378 koupil od Slavka díl jeho Oseka a drahně statkův, jež skoupil a na služebná manství obrátil, císaři Karlovi v manství poddal. Také držel Štědrý hrádek, bohatě nadal kostely a oltáře na svých panstvích. Moc tohoto rodu se za něho naposled zaskvěla. Oba bratří zemřeli nedlouho po roce 1385, zanechavše syny, kteří se všichni jmenovali Boršové. Boreš starší a Boreš mladší, synové Boršovi, prodali okolo roku 1392 Boršengrýn a Kynžvart; drželi s Jednotou panskou. Mladší se z neznámých příčin zadlužil tak, že prodal roku 1398 Osek s Duchcovem a opravu nad klášterem a Lisník Vilémovi, míšeňskému markrabí. Žlutice zapsal roku 1403 bratrovi a zemřel téhož roku (manželka Anna z Koldic). \n\nSlavkovi synové byli Boreš nejmladší a Boreš Hrabě (1393–1418). Tento držel statky u Oseka a díl Bochovska, na němž založil před rokem 1402 hrad a město Andělskou horu. Jsa poručníkem synovcův svých Borše a Borše (tuším synův Borše mladšího [1406]), spravoval Přimdu, kterou si se strýcem Boršem vyměnili za Bečov a Andělskou horu, a Žlutice a po jejich zletilosti držel Jeníkov ještě roku 1418. Roku 1415 zdvihli Boršové válku z Přimdy a purkrabí jejich, Tista, nelítostné zemi plenil. Král Václav kázal proto Přimdu oblehnouti a Borše přinutil k pokoření. Přimda mu odňata a tím ožebračen. Jeden z dotčených Boršů posledních uchoval si Žlutice, které po jeho smrti držela vdova Eliška z Landšteina se syny Janem a Vilémem. Jan prodal roku 1415 svou polovici Žlutic, oba roku 1419 věno na Ledenicích po mateři zděděné, tak že ochuzeni dokonce. \n\nJeden Boreš bojoval roku 1434 v bitvě u Lipan pěšky, jako chudý zeman. Jeden Boreš vyženil něco málo jmění s Barborou z Lichtemburka (1441), držel napřed dvě vesnice od hradu Perštejna a asi od roku 1452 Brozany. Žil ještě roce 1460. Poslední toho rodu byl Jan Boreš, jenž seděl na počátku 16. století v Litomyšli, měv nějaký čas Bezděkov najatý. Zemřel v letech 1522–1536. Jeho vdovou byla bezpochyby Lidmila Boršová z Police, která roku 1549–1550 držela v zástavě některé vesnice, a dcerou snad Kateřina, roku 1554 paní na Šumberce. Až do poslední chvíle byli páni Boršové v panském stavu a pečetili červeným voskem.\n\nErb rodu Rýzmburků je čtvrcený, v 1. a 4. zeleném poli je červený lev, ve 2. a 3. ve zlatém poli červené hrábě s kolíky nahoře. Na helmě je nasazen černý klobouk se stejnými kohoutími pery s černo-zlatým krytím vpravo a červeno-zlatým vlevo. Štít s červenými hráběmi drží dvě zlaté vpřed hledící lvice.\n\nS jistotou lze sledovat počátky rodu mezi následující členy:\n"}
{"id": "448191", "url": "https://cs.wikipedia.org/wiki?curid=448191", "title": "Money (píseň, Pink Floyd)", "text": "Money (píseň, Pink Floyd)\n\n„Money“ je v pořadí šestá skladba z alba \"The Dark Side of the Moon\" od britské progressive rockové skupiny Pink Floyd. Jejím autorem je baskytarista Roger Waters; na původním vinylu otevírala druhou stranu alba a z celé desky je jediná, která se v USA dostal do žebříčku \"Top 20\". „Money“ je známá zvláště svým neobvyklým 7/8–4/4 taktem a zvukovými efekty na začátku skladby jako cinkaní mincí či zvuk mechanické pokladny atd.\n\nDemonahrávka včetně některých zvukových efektů byla vyrobená v provizorním nahrávacím studiu v kůlně Watersovy zahrady. Na rozdíl od dema nahrávka skupiny měla bluesový transatlantický nádech. Naproti tomu, že Waters je autorem hudby i textu, je kvalita výsledného díla zásluhou spolupráce všech členů kapely. Gilmour byl iniciátorem rytmických přechodů, či autorem originálních kytarových partů. Nezanedbatelný je i jeho zpěv, či originální hudební improvizace Nicka Masona a Ricka Wrighta. Na nahrávce je i part hry na tenorsaxofón, který interpretoval Dick Parry.\n\nSnad nejvýraznějším prvkem písně „Money“ je rytmická sekvence zvukových efektů, kterou Waters vyrobil z cinkaní mincí, vyzvánění pokladny, trhaní papíru, kliknutí počítacího stroje a dalších. Tyto zvuky složil do 7/4 rytmické efektové smyčky. Tento efekt byl později rozdělen do čtyř stop, které byly použity na koncertech pro obíhající kvadrofonický zvuk.\n\nOd roku 1972 do roku 1975 byla skladba „Money“ pravidelnou součástí turné \"Dark Side of the Moon\" a patřila i k běžnému repertoáru přídavku turné z roku 1977. Tyto pozdější verze měly trvání až 12 minut. Po rozchodu Pink Floyd s Rogerem Watersem v roce 1985, během turné \"A Momentary Lapse of Reason\" (1987 až 1990) jako i v roce 1994 na turné \"The Division Bell\" byla skladba v jejich stálém repertoáru. Také s 12 minutovou verzí skladby vystupoval v roce 1984 i David Gilmour na turné k svému sólovému projektu \"About Face\". I Roger Waters s touto skladbou vystupuje na svých sólových koncertech. V roce 2005 vystoupila skupina Pink Floyd v Londýně na Bobem Geldofem organizované akci Live 8. Skupina se potkala jen jednou od rozchodu v roce 1985 a zahrála tuto skladbu společně s „Breathe“, „Time“, „Wish You Were Here“ a „Comfortably Numb“. Skladbu zahrál 7. července 2007 Roger Waters i na koncertě Live Earth v New Yorku.\n\nV roce 2008 se v hlasovaní časopisu \"Guitar World\" dostalo Gilmourovo sólo na 62. místo seznamu „stovky nejlepších kytarových sól“.\n\nSlova skladby „Money“ jsou citována v replice učitele ve filmu \"\" z roku 1982.\n\n\n"}
{"id": "448195", "url": "https://cs.wikipedia.org/wiki?curid=448195", "title": "Ministerský pohár", "text": "Ministerský pohár\n\nMinisterský pohár, či pod původním názvem turnaj O pohár starosty města Čelákovic, je jednodenní letní fotbalový turnaj, který se pořádá od roku 2003 (s výjimkou roku 2013) vždy na přelomu června a července v Čelákovicích na stadionu U Hájku. Turnaj slouží především k přípravě prvoligových týmů na novou sezónu. Od roku 2014, kdy nad turnajem přebralo záštitu MŠMT, se jedná o mezinárodní turnaj, povětšinou s účastí některého týmu ze slovenské nejvyšší soutěže. Historicky nejúspěšnějším týmem je SK Slavia Praha, která turnaj vyhrála pětkrát.\n\nTurnaj se skládá ze čtyř zápasů. Dopoledne se odehrají dvě semifinále. Poté se poražení semifinalisté se utkají o 3. místo a nakonec se vítězové semifinále utkají ve finále. Zvláštností turnaje je hrací doba, která je v semifinále a zápasu o třetí místo 2x 35 minut a ve finále 2x 40 minut. V případě nerozhodného výsledku se nehraje prodloužení, ale rozhodují ihned pokutové kopy.\n\nPrvní ročník turnaje se odehrál 5. července 2003 a zúčastnily se jej týmy FK Teplice, AC Sparta Praha B, SC Xaverov Horní Počernice a domácí SK Union Čelákovice. Jediným prvoligovým týmem tak byly Teplice, které také celý turnaj vyhrály, když ve finále porazily Spartu B 3:1. Předtím v semifinále porazily Teplice Čelákovice 4:2 a Sparta B přehrála Xaverov 3:0. Třetí místo získal Xaverov, když porazil 4:2 Čelákovice.\n\nDruhý ročník turnaje se odehrál 6. července 2004. Zúčastnily se jej týmy FK Teplice, AC Sparta Praha B, FK Mladá Boleslav a domácí SK Union Čelákovice. Kvalita turnaje se tak zvýšila, když druholigový Xaverov nahradil prvoligový nováček FK Mladá Boleslav. V semifinále nejprve Čelákovice překvapivě porazily Spartu B 3:1 a Teplice porazily Mladou Boleslav 1:0. Na třetím místě skončila Sparta B, když porazila Mladou Boleslav na penalty, v základní hrací době skončil zápas 2:2. Ve finále se utkal obhájce titulu FK Teplice s domácím týmem Čelákovic. Po remíze 2:2 také v tomto utkání rozhodovaly pokutové kopy, ve kterých uspěly Teplice a obhájily tak prvenství z minulého ročníku.\n\nTřetí ročník turnaje se odehrál 5. července 2005. Zúčastnily se jej týmy FK Teplice, FK Jablonec 97, FK Mladá Boleslav a domácí SK Union Čelákovice. Turnaje se tak poprvé zúčastnily tři prvoligové týmy. V prvním semifinále domácí Čelákovice podlehly Jablonci vysoko 0:6. Ve druhém semifinále porazila Mladá Boleslav Teplice 2:1. Třetí místo získaly Teplice, když porazily Čelákovice 3:0. Ve finále měl navrch turnajový nováček Jablonec, který Mladou Boleslav porazil 3:0.\n\nČtvrtý ročník turnaje se odehrál 5. července 2006. Zúčastnily se jej týmy SK Slavia Praha, FK Jablonec 97, FK SIAD Most a domácí SK Union Čelákovice. V semifinále nejprve Slavia porazila Čelákovice 8:0 a Jablonec postoupil přes Most po výsledku 3:1. V zápase o třetí místo zvítězil Most 6:0 nad Čelákovicemi a ve finále rozhodl jedinou brankou Stanislav Vlček o vítězství Slavie nad Jabloncem.\n\nPátý ročník turnaje se odehrál 5. července 2007. Zúčastnily se jej týmy SK Slavia Praha, 1. FC Brno, FK Mladá Boleslav a domácí SK Union Čelákovice. V semifinále se po roce opět utkala Slavia s Čelákovicemi a i tentokrát měl ligový tým navrch, když vyhrál 3:1. Ve druhém semifinále porazila Mladá Boleslav Brno 1:0. V souboji o třetí místo Brno jasně přehrálo Čelákovice 5:1. Finále rozhodl jediným gólem Zdeněk Šenkeřík, Slavia tak porazila Mladou Boleslav 1:0 a obhájila prvenství z předchozího roku.\n\nTřetí ročník turnaje se odehrál 5. července 2008. Zúčastnily se jej týmy SK Slavia Praha, FK Jablonec 97, FK Mladá Boleslav a 1. FC Brno. Poprvé tak chyběl domácí tým, což přispělo ke kvalitě turnaje, kterého se poprvé zúčastnily čtyři prvoligové týmy. V semifinále nejprve porazila Slavia Jablonec 2:0 a Mladá Boleslav přehrála Brno 3:0. V zápase o třetí místo porazilo Brno Jablonec 3:1. Ve finále porazila Mladá Boleslav Slavii 3:0 a připsala si první vítězství na turnaji.\n\n7. ročník turnaje se odehrál 4. července 2009. Zúčastnily se jej týmy SK Slavia Praha, FC Slovan Liberec, 1. FC Brno a FK Viktoria Žižkov. V úvodních semifinále porazila Slavia Žižkov 1:0 a Brno postoupilo přes Liberec po penaltovém rozstřelu, když v základní hrací době skončil zápas 0:0. Jelikož v základní hrací době skončil zápas 1:1, taktéž zápas o třetí místo tedy rozhodovaly penalty. V nich Liberec porazil Viktorii Žižkov. Ve finále pak jasně dominovala Slavia, když Brno porazila vysoko 5:1.\n\nOsmý ročník turnaje byl odehrán 4. července 2010 ve složení týmů SK Slavia Praha, FK Baumit Jablonec, FK Mladá Boleslav a FK Teplice. Oba semifinálové zápasy skončily shodným výsledkem 1:1 a proto jak zápas mezi Slavií a Mladou Boleslaví, tak mezi Jabloncem a Teplicemi, rozhodoval penaltový rozstřel. V něm byly úspěšnější týmy Mladé Boleslavi a Jablonce. FK Mladá Boleslav nakonec vyhrála celý turnaj po výhře 3:1 nad Jabloncem. 3. místo si výsledkem 2:0 zajistila Slavia před Teplicemi.\n\nDevátý ročník turnaje byl hrán 26. června 2011 za účasti týmů SK Slavia Praha, FK Baumit Jablonec, FK Mladá Boleslav a FC Hradec Králové. Ze semifinále postoupila Mladá Boleslav, po výhře 1:0 nad Slavií Praha, a FK Baumit Jablonec, po výhře 2:0 nad Hradcem Králové. Titul obhájila FK Mladá Boleslav po penaltovém rozstřelu zápasu, jenž skončil 2:2 v řádné hrací době, a vyrovnala tak turnajový rekord tří triumfů Slavie Praha. V utkání o bronz Slavia podlehla Hradci Králové 0:2.\n\nJubilejní 10. ročník turnaje s uskutečnil ve složení týmů SK Slavia Praha, FK Baumit Jablonec, FK Mladá Boleslav a FC Slovan Liberec 30. června 2012. Z celkového vítězství se po čtvrté v historii turnaje radovali fotbalisté SK Slavia Praha, kteří v semifinále na penalty vyřadili Mladou Boleslav a ve finále si poradili 2:0 s týmem Jablonce, který v semifinále porazil Liberec 1:0. Bronz si výhrou 2:0 nad Libercem zajistila Mladá Boleslav.\n\nPo roční odmlce, s novým jménem, pod patronátem MŠMT a s mezinárodní účastí se 28. června 2014 znovu konal tradiční turnaj v Čelákovicích. Turnaje se zúčastnily týmy SK Slavia Praha, FK Dukla Praha, 1. FK Příbram a nově i slovenský tým ŠK Slovan Bratislava. Slovenský zástupce se radoval z celkového triumfu, když v semifinále porazil na penalty Slavii, a ve finále přemohl 1:0 Duklu, která postoupila přes Příbram po výsledku 2:0. Třetí místo si po výhře 2:0 nad Příbramí zajistila Slavia.\n\nDruhý ročník Ministerského poháru se odehrál 27. června 2015 za účasti úřadujícího šampiona ze Slovenska - ŠK Slovan Bratislava - a dále tradičního účastníka SK Slavie Praha, Zbrojovky Brno a FK Jablonec. V semifinále si Slovan vysokým skóre 4:1 poradil se Slavií Praha, zatímco Jablonec vyřadil se skóre 1:1 Zbrojovku až po penaltovém rozstřelu. Ve finále už však byl Jablonec úspěšnější, porazil Slovan Bratislava 3:2 a po 10 letech slavil na turnaji opět absolutní triumf. V souboji o třetí místo Slavia porazila Brno 2:0.\n\nDalšího ročníku turnaje se 2. července 2016 účastnila SK Slavia Praha, 1. FK Příbram, FC Slovan Liberec a slovenský tým FC Tatran Prešov.\n"}
{"id": "448196", "url": "https://cs.wikipedia.org/wiki?curid=448196", "title": "Violanta Francouzská", "text": "Violanta Francouzská\n\nViolanta Francouzská ( \"Yolande de France\", \"Iolanda di Valois\", 23. září 1434 Tours – 23. srpna 1478 Chambéry) byla savojská vévodkyně z dynastie Valois.\n\nViolanta se narodila jako šesté dítě francouzského krále Karla VII. a Marie z Anjou. Jméno získala jako památku na svou babičku z matčiny strany. Roku 1452 se provdala za Amadea, prvorozeného syna savojského vévody. Ženichova sestra Šarlota se roku 1451 či 1457 provdala za Violantina bratra Ludvíka, následníka trůnu. Neduživý, nerozhodný Amadeus trpěl epilepsií a přemírou zbožnosti. Uvažoval o vstupu do kláštera. Přesto se manželům podařilo zplodit řadu dětí. Vládu po otci Amadeus převzal roku 1465 a již od roku 1466 ji fakticky vykonávala energická vévodkyně Violanta.\n\nPo manželově smrti (1472) vedla až do roku 1478 vévodství jako regentka za nezletilého Filiberta. Poradcem jí byl švagr Petr, ženevský biskup. Byla nucena čelit rozpínavosti burgundského vévody Karla Smělého a svého bratra, francouzského krále. Na konci života byla unesena a strávila několik měsíců ve vězení. Zemřela roku 1478 a byla pohřbena v katedrále piemontském Vercelli společně se svým manželem, který byl roku 1677 blahoslaven.\n\n"}
{"id": "448202", "url": "https://cs.wikipedia.org/wiki?curid=448202", "title": "Imigrační teorie", "text": "Imigrační teorie\n\nImigrační teorie je jedna z teorií vysvětlujících vznik mnohobuněčných živočichů z jednobuněčných. Formuloval ji ruský lékař Ilja Iljič Mečnikov.\n\nTeorie vychází z představ o hypotetické kulovité kolonii bičíkovců. Vznik entodermu vysvětluje vcestováním (imigrací) některých buněk schopných fagocytózy do nitra kolonie, jejich pomnožením a uspořádáním do plochy. Následně se tak měla utvořit dutina prvostřeva a prvoústa. Pro tohoto hypotetického prapředka mnohobuněčných živočichů zvolil Mečnikov termín parenchymela (resp. fagocytela).\n"}
{"id": "448205", "url": "https://cs.wikipedia.org/wiki?curid=448205", "title": "Senátní obvod č. 66 – Olomouc", "text": "Senátní obvod č. 66 – Olomouc\n\nSenátní obvod č. 66 – Olomouc je podle zákona č. 247/1995 Sb. tvořen západní částí okresu Olomouc ohraničenou na východě obcemi Bystročice, Hněvotín, Ústín, Těšetice, Skrbeň, Horka nad Moravou, Štěpánov, Štarnov, Bohuňovice, Bělkovice-Lašťany, Domašov u Šternberka, Hraničné Petrovice, Moravský Beroun, Norberčany a jižní částí okresu Šumperk ohraničenou na severu obcemi Drozdov, Zábřeh, Leština, Hrabová, Police, Úsov a Klopina.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "448207", "url": "https://cs.wikipedia.org/wiki?curid=448207", "title": "Isabelle Huppertová", "text": "Isabelle Huppertová\n\nIsabelle Ann Huppertová (nepřechýleně \"Huppert\"; * 16. března 1953 Paříž, Francie) je francouzská divadelní a filmová herečka. Od své první role v roce 1971 se objevila ve více než 100 snímcích. \n\nŠestnáctkrát byla nominována na Césara pro nejlepší herečku. Odnesla si dvě sošky za snímky \"Slavnost\" (1996) a \"Elle\" (2017). V roce 1978 také obdržela cenu BAFTA za výkon ve filmu \"Krajkářka\". Účastnila se mnoha filmových festivalů (v Cannes, v Benátkách či v Moskvě), kde jí byla udělena ocenění v kategorii Nejlepší herečka. \n\nBěhem kariéry spolupracovala s řadou známých režisérů, jakými jsou Claude Chabrol, Bertrand Tavernier, Jean-Luc Godard, Andrzej Wajda nebo Marco Ferreri.\n\nIsabelle Huppertová se narodila v Paříži, jako dcera Annick Beauové, učitelky angličtiny a Raymonda Hupperta, výrobce trezorů. Její otec s maďarskými kořeny byl vychováván jako žid, ale později konvertoval ke katolicismu. Měla čtyři sourozence, s nimiž vyrůstala. Po maturitě na lyceu v Saint-Cloud studovala především ruštinu na Faculté de Clichy a krátký čas působila jako i učitelka tohoto jazyka. Vystudovala pařížskou konzervatoř a svůj debutový film natočila v roce 1971.\n\nOd roku 1982 udržovala partnerský vztah s Ronaldem Chammahem, s nímž má tři děti, včetně herečky Lolity Chammahové.\n\nPoprvé se na filmovém plátně objevila v roce 1972, ve věku devatenácti let. Tehdy si zahrála ve filmu \"César a Rosalie\" (\"César et Rosalie\") od režiséra Claudeho Sauteta. Více ji ale prosadil až její druhý film \"Faustine et le Bel Été\" od režisérky Niny Companéez. \n\nV divadle se objevila až rok po prvním filmu; v roce 1973. Tehdy se představila ve hře \"Přijde příští léto?\" od režiséra Jacquesa Spiessera v pařížském divadle Petit Odéon. Někteří z jejích sourozenců se stali divadelními herci. Mezinárodně známá se stala až díky filmu \"Soudce a vrah\" z roku 1976. V roce 1980 si poprvé zahrála v jiném než francouzském filmu; ve snímku \"Nebeská brána\" od Michaela Cimina. Oceňována byla i její role ve filmu \"8 žen\" (\"8 femmes\") z roku 2002 nebo film \"Pianistka\" (\"La Pianiste\") z roku 2001.\n\nJako filmová herečka se angažuje dodnes, z modernějších filmů ji je možné vidět ve \"Zmizení Eleanor Rigby\" (2014), \"Body art\" (2015) nebo ve filmu Elle v roce 2016. V divadle je možné ji vidět už jen zřídka.\n\n\n\n\n\n"}
{"id": "448216", "url": "https://cs.wikipedia.org/wiki?curid=448216", "title": "Martina Menšíková", "text": "Martina Menšíková\n\nMartina Menšíková (* 20. února 1965 Praha) je česká herečka a moderátorka, dcera herce Vladimíra Menšíka.\n\nPo absolutoriu studia herectví na Pražské konzervatoři působila ve svém prvním angažmá v kolínském divadle. Poté působila ve svobodném povolání. Hostovala v Divadle Semafor, v Činoherním klubu. V současnosti hraje v Divadle Na Jezerce.\n\nKromě herectví se také aktivně věnuje moderování a dabingu. V roce 2005 obdržela za dabing Cenu Františka Filipovského za nejlepší ženský herecký výkon.\n\n\n"}
{"id": "448218", "url": "https://cs.wikipedia.org/wiki?curid=448218", "title": "Gail Deversová", "text": "Gail Deversová\n\nYolanda Gail Deversová, nepřechýleně Yolanda Gail Devers (* 19. listopadu 1966 Seattle, Washington) je bývalá americká atletka, sprinterka, dvojnásobná olympijská vítězka a mistryně světa v běhu na 100 metrů a trojnásobná mistryně světa v běhu na 100 metrů překážek. Též vybojovala tři zlaté medaile na halových MS v běhu na 60 metrů.\n\nNa počátku své kariéry se musela potýkat s těžkou nemocí. Ve věku 24 let jí byla lékaři diagnostikována tzv. Gravesova choroba. Ta se projevuje zvýšenou činností štítné žlázy a pacient je nucen podstoupit chemoterapii a masivní ozařování.\n\nGail Deversová proslula svými několikacentimetrovými zahnutými nalakovanými nehty, se kterými i vyhrávala své závody. Ty navíc byly považovány za její značku a image.\n\nHala\n\nDráha\n\n"}
{"id": "448221", "url": "https://cs.wikipedia.org/wiki?curid=448221", "title": "Kristen Dalton", "text": "Kristen Dalton\n\nKristen Dalton (13. prosince 1986) je bývalá Miss USA pocházející z Wilmingtonu, stát Severní Karolína. Kristen reprezentovala USA na Miss Universe 23. srpna 2009 na Bahamách, kde se umístila v Top 10.\n"}
{"id": "448223", "url": "https://cs.wikipedia.org/wiki?curid=448223", "title": "Měsíčník", "text": "Měsíčník\n\nMěsíčník může být:\n\n\n"}
{"id": "448224", "url": "https://cs.wikipedia.org/wiki?curid=448224", "title": "Tiskovina", "text": "Tiskovina\n\nTiskovina je obecné označení pro polygrafický produkt, zpravidla papírový dokument, vzniklý nějakým druhem tisku. Obvykle se tiskovinou rozumějí dokumenty nesoucí informace textové, obrazové, notové a podobně: knihy, časopisy, noviny, brožury, letáky, ceniny a podobně. Naopak tištěné látky, tapety atd. se za tiskoviny nepokládají. V užším smyslu se označení používá jen pro dokumenty vzniklé mechanickým tiskem.\n\nMezi nejvýznamnější druhy tiskovin patří ty, které se tisknou a vydávají periodicky, v pravidelných intervalech: noviny a časopisy. V poslední době ale čelí těžké konkurenci internetových periodik a zpravodajských portálů.\n\nUž od 19. století nabízely pošty pro přepravu tiskovin zvláštní, většinou výhodnější tarify. Česká pošta je nabízí pod označením \"obchodní psaní\".\n\n\n\n"}
{"id": "448225", "url": "https://cs.wikipedia.org/wiki?curid=448225", "title": "Energetický nápoj", "text": "Energetický nápoj\n\nEnergetické nápoje jsou nealkoholické nápoje, které obsahují (legální) stimulační drogu, v České republice téměř výhradně kofein. Mohou také obsahovat cukr či umělá sladidla, bylinné výtažky a aminokyseliny.\nEnergetická hodnota těchto nápojů není vysoká v porovnání s energeticky hodnotnou stravou, například jedno 330 ml balení Red Bullu obsahuje 636,6 kJ, přičemž 100 g mléčné čokolády obsahuje 2210 kJ a 100 g hořké čokolády na vaření od domácího výrobce Figaro 2135 kJ. Hlavním efektem energetického nápoje tedy není jeho energetická hodnota, ale stimulační dopady účinné látky na centrální nervovou soustavu, které vedou ke zvýšení pozornosti a nárůstu mentální a fyzické výkonnosti. Proto také energetický nápoj často obsahuje pomocné látky, které zintenzivňují efekt látky hlavní.\n\nEnergetické nápoje všeobecně obsahují kofein, B-vitamíny a rostlinné výtažky. Dalšími běžně užívanými složkami je sycená či nesycená voda, guarana, yerba maté, taurin, ženšen, inositol, glukuronolakton či maltodextrin. Obsah cukru je u jednotlivých produktů velmi proměnlivý, některé nápoje užívají umělá sladidla.\n\nTěžiště účinku energetických nápojů leží v obsahu kofeinu a cukru, případně i v synergii těchto dvou látek. Pro významný účinek ostatních složek neexistují přesvědčivé vědecké důkazy. \n\nZdravotní rizika plynou hlavně z obsahu kofeinu a cukru. Kofein způsobuje dehydrataci, po odeznění účinku psychický a fyzický útlum, vysoké dávky narušují koncentraci. Nicméně, maximální možný obsah kofeinu ve 100 ml nápoje je menší než v kávě typu espresso. Nadměrný přísun cukru vede také k řadě onemocnění.\nNěkteré nápoje jsou slazeny umělými sladidly, zejména aspartamem, jehož zdravotní riziko je v současnosti předmětem diskuse. Taurin, další často přidávanou látku, si lidské tělo dokáže v dostatečné množství syntetizovat samo, jeho konzumace tak nepřináší žádné pozitivní efekty, ale nezdá se, že by přinášela nějaké negativní.\nNěkteré nápoje jsou obohaceny o vitamíny a minerály, proto jejich pití může být zdravější než pití kávy, a to i s ohledem na to, že při pití energetického nápoje dochází k nižší dehydrataci vzhledem k všeobecně nižšímu obsahu kofeinu a velkému podílu vody v nápoji. Ovšem pokud je voda perlivá, může způsobit podráždění žaludeční sliznice.\nJako všechny v chemickém slova smyslu kyselé nápoje s obsahem cukru, energetické nápoje přispívají k tvorbě zubního kazu. Kombinují cukr s kyselými složkami obsaženými v nápoji. Například sportovci, kteří většinou konzumují nápoj v době, kdy jsou vyčerpaní a vyprahlí a jejich sliny nemohou zuby chránit. Je proto lepší si po vypití nápoje vypláchnout ústa vodou. \n\nTyto nápoje bývají často kombinovány s alkoholem.\nTaková kombinace je ještě nebezpečnější než samotný alkohol (Marczinski a\nFillmore, 2014). To lze částečně vysvětlovat skutečností, že kombinace\nenergetických nápojů s alkoholem snižuje subjektivní pocit opilosti.\nDalším důležitým faktorem je skutečnost, že budivý efekt kofeinu oddálí\nospalost při intoxikaci alkoholem. To prodlužuje dobu pití alkoholu. Často pak dochází, zvláště u mladších osob, k pití v tazích. Současně se zvyšuje riziko dopravní nehody, rizikového sexuálního či jinak nebezpečného chování a srdečních komplikací. Při kombinaci alkoholických nápojů s energetickými se rychleji rozvíjí závislost na alkoholu. Časté pití energetických nápojů je také spojeno s vyšším rizikem užívání léků a ilegálních drog\n\nZvláště nebezpečné jsou energetické nápoje pro dospívající. Výzkum v roce 2014 zjistil, že konzumace jednoho či více energetických nápojů denně je u dospívajících spojena s častějšími poruchami chování, spánku a exekutivních funkcí (tj. např. schopnost plánovat, rozhodovat se a řešit problémy). Není jasné, zda porucha exekutivních funkcí byla vyvolána toxicky nebo to byl následek spánkové deprivace po vysokých dávkách kofeinu.\n\nRiziko přináší i samotná intoxikace kofeinem, neboť kofeinu je většinou v energetických nápojích podstatně více než např. v kolových nápojích či limonádách. To ohrožuje srdce samo o sobě a zvláště v kombinaci se stimulačními drogami nebo alkoholem. Ohroženy jsou především osoby se srdečním onemocněním nebo vysokým krevním tlakem. Vysoká hladina kofeinu také vede k poruchám spánku a někdy i k úzkostným stavům. U disponovaných jedinců dochází ke zvýšení rizika migrény. Po odeznění intoxikace se naopak objevuje útlum a apatie, což je nebezpečné zejména pro řidiče a pracovníky v rizikových zaměstnáních. \n\nV roce 2012 byla popsána smrt mladého muže po požití kombinace energetických nápojů a syntetické drogy MDMA (extáze). Díky nízkému pH a vysokému obsahu cukru mohou energetické nápoje poškozovat zubní sklovinu a sliznice. Jsou také nebezpečné pro diabetiky a existují těžko předvídatelné interakce s léky.\n\nEnergetické nápoje nejsou vhodné v těhotenství a během kojení. Mohou také vyvolat alergické reakce (byla popsána anafylaxe vyvolaná syntetickým taurinem v energetickém nápoji, ačkoli taurin v potravě alergickou reakci nevyvolával.\n\n\nfunctions in early adolescence. Front Psychol. 2014; 5:457.\n"}
{"id": "448228", "url": "https://cs.wikipedia.org/wiki?curid=448228", "title": "Valgrind", "text": "Valgrind\n\nValgrind (výslovnost ) je v informatice program pro unixové systémy, který pomáhá při ladění a profilování programů. Lze ho použít například při hledání úniků paměti, hledání souběhů, nebo také při snaze monitorovat a zlepšit využití cache. Valgrind je open source software šířený pod licencí GPL. Název je odvozen od jména hlavního vchodu do Valhally v severské mytologii.\n\nValgrind je v podstatě virtuální stroj používající JIT (Just-In-Time) techniky, včetně dynamické rekompilace. Při použití Valgrindu se původní program nespouští přímo na procesoru počítače, ale je Valgrindem přeložen do dočasné, jednodušší formy tzv. Intermediate reprezentace (IR), která je procesorově neutrální, na základě formy SSA. Valgrind překompiluje binární kód běžící na hostitelském a cílovém (nebo simulovaném) procesoru stejné architektury.\n\nV těchto transformacích se ztrácí značné množství výkonu. Kód běžící s Valgrindem běží 4 až 5 krát pomaleji proti normálnímu spuštění. Uložení ve formě IR (místo strojového kódu) je však vhodnější pro měření. Usnadňuje psaní nástrojů a pro většinu projektů neznamená zpomalení při ladění velký problém.\n\nExistuje více nástrojů obsažených ve Valgrindu. Výchozí (a nejčastěji používaný) je nástroj Memcheck. Memcheck vloží navíc zvláštní kódy okolo téměř všech příkazů, které udržují informaci o platnosti (veškerá nevyužitá paměť začíná jako neplatná nebo nedefinovaná, dokud není inicializována do deterministického stavu, případně z jiných pamětí) a adresovatelnosti (zda adresy bodů v paměti jsou přiděleny, neuvolněnému paměťovému bloku), uložené do takzvaných V-bitů a A-bitů. Manipuluje se s nimi jako s daty a strojový kód udržuje A- a V-bity, takže jsou správně na úrovni jednoho bitu.\n\nKromě toho Memcheck nahradí standardní alokátor paměti jazyka C svou vlastní implementací, která zahrnuje také hlídání paměti kolem přidělených bloků (s A bity nastavenými na neplatné). Ta funkce umožňuje Memchecku detekci off-by-one chyb v případě, že program zapisuje mimo přidělené množství bloku. Mezi problémy, které dokáže Memcheck detekovat a varovat před nimi patří následující:\n\n\nCenou za výše uvedené možnosti je ztráta výkonu. Programy běžící pod Memcheckem obvykle běží pětkrát až dvacetkrát pomaleji než mimo Valgrind a používají mnohem více paměti. \n\nKromě Memchecku má Valgrind několik dalších nástrojů:\n\n\nProgram pracuje v Linuxu na platformách x86, x86-64 a PowerPC. Ve verzi 3.5.0 je plánována podpora Mac OS X. Neoficiální verze byly zprovozněny i pod FreeBSD a NetBSD.\n\nKromě významného výkonového omezení není Memcheck schopen zjistit chyby mezí při použití dat alokovaných staticky nebo na zásobníku . Následující kód projde nástrojem Memcheck ve Valgrindu bez incidentů, i přes uvedené chyby:\n\n"}
{"id": "448229", "url": "https://cs.wikipedia.org/wiki?curid=448229", "title": "SME (noviny)", "text": "SME (noviny)\n\nSME je jedním z nejvýznamnějších deníků na Slovensku.\n\nDeník \"SME\" vznikl v polovině ledna 1993 poté, co ve státním deníku \"Smena\" byl odvolán šéfredaktor \"Karol Ježík\" a ředitel. V roce 1995 došlo k opětovné fúzi se \"Smenou\", mezitím zprivatizovanou. Vychází 6krát týdně v rozsahu 24 až 36 stran, v nákladu více než 70 tisíc kusů (76 436 ks v březnu 2005).\n\nNa podzim 2014 bylo oznámeno, že vydavatelství deníku Petit Press koupí finanční skupina Penta, jejíž praktiky redakce deníku v minulosti kritizovala, např. v souvislosti s kauzou „Gorila“. V říjnu 2014 zveřejnil Petit Press a redakce \"SME\" společné prohlášení, že k 15. říjnu odstoupí šéfredaktor Matúš Kostolný a spolu s ním odejdou z redakce také další novináři. Kdyby Penta deník nezískala, většina novinářů by v redakci zůstala. 31. října byl vedením redakce pověřen Juraj Javorský. Bývalý šéfredaktor Kostolný začal připravovat internetový deník \"Denník N\", který začal fungovat od ledna 2015. Od prosince 2014 se šéfredaktorkou stala dosavadní šéfredaktorka týdeníku \"The Slovak Spectator\" Beata Balogová.\n\n"}
{"id": "448230", "url": "https://cs.wikipedia.org/wiki?curid=448230", "title": "Ghúl", "text": "Ghúl\n\nGhúl (v ženském pohlaví se nazývá ghúleh, pl. ghilah) je stvůra arabského folklóru, která přebývá na hřbitovech, pohřebních místech a místech s větší koncentrací smrti, dále rovněž na jiných neobydlených místech. Anglické jméno \"ghoul\" vzešlo z arabského الغول (\"al-ghūl\"), což doslova znamená démon. Ghúl je zlým typem džina, který se cítí být zplozen nejvyšším arabským zlem Iblísem.\n\nGhúl je démon obývající pouště a měnící podoby, který může převzít podobu zvířete, zvláště pak hyeny. Obvykle láká neopatrné poutníky hluboko do pouště, aby je tam zabil a sežral. Často také požírá malé děti, rabuje hroby, pije krev a živí se z mrtvol, přičemž na sebe nabírá podobu požíraného. Podle arabské mytologie je jediný, který je schopen zahubit a sežrat upíra.\n\nV pozdějším překladu se ghúl začal používat i jako označení pro vykradače hrobů nebo pro ty, kteří se dopouštějí různých hrůzností, pro ostatní tabuizované či zapovězené.\n\nV poslední době je díky počítačovým hrám aj. vnímán ghúl často jako nemrtvý, který se živí lidským masem, nepohrde ani čerstvější mrtvolou. Se zombií má společného jen velmi málo, zombie bývají hnány hladem, ale ghúlové dokáží přemýšlet racionálně, podobně jako například upíři. Asi hlavním rozdílem mezi ghúlem a zombií je to, že ghúlové nepřenáší své prokletí na další.\n\nSlovo „ghúl“ se dostalo i na nebe, v pozměněné verzi jako název hvězdy Algol.\n\nV anglickém přepisu \"Ghoul\" (výslovnost [ghúl]) je názvem anglickojazyčného filmu Petra Jákla (2015) o ukrajinském sériovém vrahovi Andreji Čikatilovi.\n\n"}
{"id": "448231", "url": "https://cs.wikipedia.org/wiki?curid=448231", "title": "Russell Crowe", "text": "Russell Crowe\n\nRussell Ira Crowe (* 7. dubna 1964, Wellington) je na Novém Zélandu narozený australský herec, držitel Oscara a Zlatého glóbu pro herce v hlavní roli za film Gladiátor a hudebník.\n\nHereckou kariéru začínal na počátku 90. let v australských televizních seriálech (\"Záchranáři\") a filmech (\"Romper Stomper\"). Třikrát po sobě byl nominován na Oscara; obdržel jej až při poslední z těchto nominací, v roce 2001. Je také spoluvlastníkem australského ragbyového týmu \"South Sydney Rabbitohs\".\n\nNarodil se ve Wellingtonu na Novém Zélandu Jocelyně Yvonneové a Johnu Alexanderu Croweovi. Ve věku čtyř let, se rodina přestěhovala do Austrálie, kde se rodiče živili cateringem při filmových natáčeních. Ve čtrnácti letech se rodina vrátila zpět do jeho rodné země, kde začal studovat na gymnáziu v Aucklandu, poté pokračoval na gymnáziu \"Mount Roskill\", aby jej v šestnácti letech opustil, s touhou splnit si svůj sen, stát se hercem nebo hudebníkem. V polovině 80. let hrál ve skupině \"Russ Le Roq\", která byla zaměřena na revival. V roce 1986 získal první profesionální roli v muzikálu \"The Rocky Horror Show.\" Poté co se objevil v několika seriálech \"Neighbours\" či \"Living with the Law\" byl obsazen do své první filmové role ve snímku \"The Crossing\" (1990).\n\nNásledně se prosadil v Hollywoodu, kde byl za své role ve filmech \"Insider: Muž, který věděl příliš mnoho\" (1999),\" Gladiátor\" (2000) a \"Čistá duše\" (2001), třikrát za sebou nominován na Oscara. V roce 2001 jej získal v kategorii \"Nejlepší herec v hlavní roli\" za film Gladiátor režiséra Ridleyho Scotta.\n\nČasopisu \"GQ Magazine\" vydaném 9. března 2005 sdělil, že ho na 72. výročí udílení cen Oscarů v březnu 2001 přišli informovat agenti FBI, že islamistická skupina Al-Káida připravuje plán na jeho únos. Další měsíce byl pak osobně střežen Americkou tajnou službou.\n\nV den svých 39. narozenin se oženil s australskou zpěvačkou a herečkou Daniellou Spencerovou. Mají spolu dva syny, \"Charlese Spencera\" (* 2003) a \"Tennysona Spencera\" (* 2006). Žijí převážně v Sydney.\n\nPřed manželstvím měl vztah s herečkou Meg Ryanovou.\n\n"}
{"id": "448234", "url": "https://cs.wikipedia.org/wiki?curid=448234", "title": "Přívozská halda", "text": "Přívozská halda\n\nPřívozská halda nebo také halda Dolu Odra je umělý kopec vzniklý ukládáním hlušiny z těžby uhlí nacházející se nedaleko Dolu Odra v Přívoze. Ohraničena je Ostravicí, železniční tratí do Bohumína a ulicemi Muglinovskou a Teslovou. Jedná se o třetí největší haldu v Ostravě (první je halda Ema, druhá halda dolu Heřmanice). Je vysoká téměř 100 metrů. Na rozdíl od dvou výše uvedených hald uvnitř neprohořívá. Za desítky let její existence ji pokryly náletové dřeviny, především břízy. Ačkoliv je z haldy hezká vyhlídka na Ostravu a okolí, nenachází se zde žádná turistická trasa. Výstup na haldu je tak obtížný.\n\n"}
{"id": "448236", "url": "https://cs.wikipedia.org/wiki?curid=448236", "title": "Autoprotilátka", "text": "Autoprotilátka\n\nAutoprotilátky jsou protilátky (imunoglobuliny) namířené proti antigenům vlastního organismu. Antigenem mohou být proteiny, glykoproteiny, nukleové kyseliny, fosfolipidy a glykofosfolipidy. Autoprotilátky se dělí na \"orgánově specifické\" a \"orgánově nespecifické\".\n\nAutoprotilátky mohou být tvořeny na podkladě různých patogenetických mechanismů. Některé autoprotilátky jsou součástí přirozeného imunitního systému a hrají významnou roli v obraně organismu, jiné jsou naopak patologické a jsou produkovány při nejrůznějších autoimunitních onemocnění. \n\nAutoprotilátky lze detekovat v krevním séru a v dalších tělesných tekutinách (např. synoviální tekutině, mozkomíšním moku). Slouží jako marker autoimunitního onemocnění. Autoprotilátky mohou předcházet klinické manifestaci onemocnění, provázet klinickou manifestaci, přetrvávat po klinicky manifestním onemocnění nebo mohou existovat bez onemocnění. K jejich detekci slouží řada metod, jako je např. nepřímá imunofluorescence, enzymová imunoanalýza (EIA), radioimunoanalýza (RIA), imunoblot.\n\n\n"}
{"id": "448237", "url": "https://cs.wikipedia.org/wiki?curid=448237", "title": "Mike Newell", "text": "Mike Newell\n\nMike Newell, vlastním jménem Michael Cormac Newell (* 28. března 1942 St. Albans, Hertfordshire, Anglie, Spojené království) je britský filmový a televizní režisér.\n\nPo ukončení svých studií na Cambridgské univerzitě v roce 1963 začínal u britské televizní společnosti Granada Television, kde působil nejprve jako asistent produkce a režie. Svůj první televizní film režíroval v roce 1967. Až do roku 1980 točil výhradně televizní filmy.\n\nSvůj první celovečerní film \"Probuzení\" (\"Probuzení mumie\") natočil až v roce 1980. Následovala řada dalších dramatických a dobrodružných snímků, kde postupně získával reputaci i obdiv diváků i filmové kritiky. Další zlom v jeho kariéře způsobil snímek \"Cesta na západ\" z roku 1990, nicméně opravdovým vrcholem se stala komedie \"Čtyři svatby a jeden pohřeb\" z roku 1994 s Hughem Grantem v hlavní roli. Dalším úspěšným titulem se stal thillerový snímek \"Krycí jméno Donnie Brasco\" z roku 1997. Další kvalitní tituly \"Bláznivá runway\" z roku 1997 a \"Úsměv Mony Lisy\" z roku 2003 již tak úspěšné nebyly. Následovala jeden díl světoznámé série \"Harry Potter a Ohnivý pohár\" z roku 2005 a film \"Láska za časů cholery\" z roku 2007. Mezi jeho nejnovější díla patří první díl z plánované série \"\"Prince of Persia\".\n\n"}
{"id": "448239", "url": "https://cs.wikipedia.org/wiki?curid=448239", "title": "Myrtil Frída", "text": "Myrtil Frída\n\nMyrtil Frída (21. prosince 1919 Praha – 10. srpna 1978 Praha) byl český filmový archivář, historik a publicista.\n\nNeobvyklé křestní jméno dostal podle jedné z postav divadelní hry \"Hippodamie\", jejímž autorem byl jeho prastrýc Jaroslav Vrchlický (vlastním jménem \"Emil Frida\").\n\nV roce 1945 začal spolupracovat s Jindřichem Brichtou, zakladatelem filmových sbírek Národního technického muzea a vedoucím Filmového archivu. Myrtil Frída pak pracoval ve filmovém archivu třicet let. Byl znalcem českého němého filmu a amerických němých grotesek, komedií a muzikálů. Byl autorem článků a publikací s filmovou tematikou, scenáristou (\"Král komiků\") a spoluautorem televizních seriálů (\"Malá filmová historie\", \"Nesmrtelné stíny\", \"52 komiků a spol.\"). Po okupaci Československa v srpnu 1968 ukryl ve filmovém archivu zakázané dokumentární filmy.\n\nV roce 1978 přijal čestné členství v ineditním spolku Societas Incognitorum Eruditorum (první učená společnost toho jména existovala v Olomouci 1746–52). Ten od května 1976 do prosince 1988 SIE (12–18 přátel, převážně absolventů FFUK a MFFUK) vydával v 10 exemplářích strojopisný kulturně-politický měsíčník Acta incognitorum. (Dnes v Libri Prohibiti J. Gruntoráda.) M.F. v SIE, jejímiž zakládajícími členy byli i jeho dcera Eva a zeť, filmový historik Jiří Cieslar, přednášel a v AI též publikoval.\n\nZahrál si také ve filmech Stopa vede do Liptákova (1969) a Adéla ještě nevečeřela (1977).\n\n\n\n\n\n"}
{"id": "448244", "url": "https://cs.wikipedia.org/wiki?curid=448244", "title": "Vita Palamarová", "text": "Vita Palamarová\n\nViktorija (Vita) Gryhorivna Palamarová ( ; * 12. října 1977, Chmelnyckyj) je ukrajinská atletka, výškařka.\n\nMezi její největší úspěchy patří zlatá medaile, kterou vybojovala v roce 2001 na světové letní univerziádě v Pekingu a bronz z halového MS 2008 ve Valencii. Dvakrát reprezentovala na letních olympijských hrách (Sydney 2000, Peking 2008).\n\nV lednu roku 2008 vyhrála výkonem 199 cm halový mítink Hustopečské skákání. V halové sezóně 2009 se zúčastnila Beskydské laťky, kde skončila třetí (189 cm) a později i Brněnské laťky, kde jí výkon 190 cm stačil na čtvrté místo.\n\n\n"}
{"id": "448245", "url": "https://cs.wikipedia.org/wiki?curid=448245", "title": "Robert McNamara", "text": "Robert McNamara\n\nRobert Strange McNamara (9. června 1916, Oakland, Kalifornie – 6. července 2009, Washington, D.C.) byl americký voják, republikánský politik a byznysman.\n\nPo službě v armádě v letech 1937 až 1946 působil McNamara od roku 1946 jako manažer ve vedení automobilky Ford Motor Company. Postupně jako ředitel finančního plánování a analýzy a od listopadu 1960 jako prezident společnosti. V roce 1961 se stal 8. americkým ministrem obrany (\"Secretary of Defense\") v administrativě prezidenta Kennedyho. V roce 1962 mu byl předložen plán zvaný Operace Northwoods, což byla psychologická operace pod falešnou vlajkou s cílem přesvědčit Američany k invazi na Kubu, ale McNamara tento plán zamítl. Jako ministr pracoval i v administrativě Lyndona Johnsona během Vietnamské války až do roku 1968. V roce 1967 založil skupinu \"Vietnam War Task Force\", která vypracovala (tehdy) tajný a důvěrný spis, známý pod jménem \"Pentagon Papers\", analyzující americko-vietnamské vztahy od roku 1945 z úhlu pohledu probíhajícího válečného konfliktu, který mimo jiné skrýval skandály prezidentských administrativ z celého tohoto období. V letech 1968 až 1981 byl prezidentem Světové banky.\n\nRobert McNamara je pohřben na Arlingtonském národním hřbitově.\n\n\n\n"}
{"id": "448259", "url": "https://cs.wikipedia.org/wiki?curid=448259", "title": "Árpád Pusztai", "text": "Árpád Pusztai\n\nÁrpád Pusztai (* 8. září 1930) je původem maďarský biochemik, expert na bílkoviny, který většinu své 30leté kariéry (1968–1998) strávil v institutu Rowett Research Institute in Aberdeen ve Skotsku. Je považován za světového předního experta na rostlinné lektiny a je autorem 270 odborných prací a tří knih na toto téma.\n\nV roce 1998 Pusztai veřejně oznámil, že výsledky jeho výzkumu ukazují, že pojídání geneticky modifikovaných brambor způsobuje zdravotní újmy na pokusných krysách. Článek popisující tato data však za ne zcela standardních podmínek neprošel recenzním řízením a nebyl přijat k publikaci v prestižním časopise \"The Lancet\". V důsledku toho nebyla Pusztaiovi prodloužena smlouva. Kontroverze doprovázející (ne)publikaci výsledků a následné neprodloužení smlouvy je známa jako Pusztaiova aféra.\n\nV roce 2005 získal cenu \"Whistleblower Award\" od asociace IALANA (\"International Association of Lawyers against Nuclear Arms\" – \"Německé sekce mezinárodní asociace právníků proti jaderným zbraním\") a VDW (\"Federation of German Scientists\" – \"Federace německých vědců\").\n"}
{"id": "448263", "url": "https://cs.wikipedia.org/wiki?curid=448263", "title": "Josep Carner", "text": "Josep Carner\n\nJosep Carner i Puig-Oriol (9. února 1884 – 4. června 1970) byl katalánský básník, novinář, dramatik a překladatel. Je označován za \"knížete katalánských básníků\" (\"el príncep dels poetes catalans\") a má hlavní zásluhu na pozvednutí katalánské literatury na evropskou úroveň.\n\nNarodil se v Barceloně, vystudoval práva a filosofii a už na studiích se sblížil s katalánskými nacionalistickými kruhy. Pracoval v celé řadě literárních časopisů (\"Montserrat\", \"L'Atlàntida\", \"Catalunya\", \"Empori\"). Jako člen Institutu pro katalánská studia spolupracoval na kodifikaci spisovné katalánštiny, jejímž hlavním iniciátorem byl Pompeu Fabra. Na přelomu století se připojil k významnému literárnímu časopisu \"Hlas Katalánska\" (\"La Veu de Catalunya\"), pro který psal několik desítek let. V roce 1915 se oženil s Chilankou Carmen de Ossa, se kterou měl dvě děti.\n\nV roce 1921 vstoupil do diplomatických služeb, byl španělským vicekonzulem v Itálii, Francii a dalších zemích. Za španělské občanské války zůstal věrný republikánské straně a proto se nemohl vrátit do vlasti. Znovu se oženil s belgickou literární kritičkou Émilií Nouletovou, žili spolu v Mexiku a později v Belgii.\n\nCarner velmi ovlivnil katalánskou literaturu. V podstatě vytvořil její novinářský jazyk. Přiblížil také katalánskou poezii evropským tradicím a evropské literatuře vůbec, mj. díky své rozsáhlé překladatelské činnosti. Mimo poezii psal také prózy a tři divadelní hry.\n\n"}
{"id": "448272", "url": "https://cs.wikipedia.org/wiki?curid=448272", "title": "Vítí", "text": "Vítí\n\nVítí (česky \"Peklo\") jsou dva velmi známé islandské krátery. Jeden se nachází v oblasti Askja, druhý v oblasti Krafla. Oba jsou sopečného původu a dnes jsou zatopené vodou. Svá jména získaly v době, kdy lidé věřili, že pod sopkami je peklo.\n\nTento kráter vznikl při ohromné erupci stratovulkánu Askja v pohoří Dyngjufjoll 29. března 1875. Kráter leží severně od jezera Askja. V kráteru se postupně nahromadila voda, která je díky geotermální energii teplá a je možné se v ní koupat. Vítí má 152,4 metrů v průměru a jezero uvnitř je hluboké kolem 8 metrů.\n\nZeměpisné souřadnice: \n\nToto Vítí se nachází na východním úpatí sopky Krafla na severu Islandu.\n\nZeměpisné souřadnice: \n"}
{"id": "448276", "url": "https://cs.wikipedia.org/wiki?curid=448276", "title": "Kostel svatého Jakuba Staršího (Stařeč)", "text": "Kostel svatého Jakuba Staršího (Stařeč)\n\nKostel svatého Jakuba Staršího je nemovitá kulturní památka České republiky a farní kostel Římskokatolické farnosti Stařeč v městysi Starči. Původně gotický kostel byl do dnešní barokní podoby přestavěn v polovině 18. století.\nStařečský kostel svatého Jakuba se vypíná na nevýrazném vršku na pravém břehu Stařečského potoka v nadmořské výšce asi 458 m; je obklopen zídkou starého hřbitova. Kostel byl zbudován v gotickém slohu v roce 1231. Na hranolové věži, upravené ve stylu pozdní renesance, je čtyřiadvacetihodinový ciferník z roku 1597 a sluneční hodiny. Barokně byl kostel přestavěn v roce 1754.\n\nHlavní oltář kostela je zasvěcen svatému Jakubovi Staršímu, vedlejší oltáře pak Božskému Srdci, Panně Marii Lurdské a svatému Janu Nepomuckému.\n\nPřed první světovou válkou bývaly ve věži zavěšeny zvony z let 1553 („Jakub“), 1803 a 1877. Zvony byly rekvírovány pro válečná úsilí obou světových válek. Současné zvony byly vysvěceny v roce 1985. První z nich nese jméno svatého Jakuba (850 kg), druhý Jana Sarkandra (530 kg). Dva menší zvony jsou přísluší k věžním hodinám.\n\nVnějšek kostela prochází od roku 2007 celkovou opravou: střechy a omítky.\n"}
{"id": "448282", "url": "https://cs.wikipedia.org/wiki?curid=448282", "title": "Park Krajobrazowy Dolina Słupi", "text": "Park Krajobrazowy Dolina Słupi\n\nPark Krajobrazowy Dolina Słupi je chráněná krajinná oblast ležící v okolí města Słupsk, obklopující koryto řeky Słupia.\n\nPark byl založen v roce 1981. Cílem ochrany jsou hodnoty původní krajiny zvláště údolí řeky Slupia a morény v okolních kopcích. Více než 70% plochy jsou listnaté a smíšené lesy. Ve vesnicích ležících na území parku zůstaly zachovány zbytky původní architektury,především náboženské a palácové komplexy.\nV chráněném území jsou tři ze čtyř vodních elektráren tvořících takzvaný energetický systému Slupi. Byl postaven v letech 1904 - 1925.\n\nVyskytují se zde také přirozená stanoviště vzácných rostlin a hnízdišť ptáků, mezi něž patří i orel. Ještě v období 70. let zde bylo možné spatřit vlky, a před rokem 1900 i medvědy.\n\n\n"}
{"id": "448284", "url": "https://cs.wikipedia.org/wiki?curid=448284", "title": "Vydržení", "text": "Vydržení\n\nVydržení ( ) je způsob nabytí vlastnického práva, právní institut pocházející z římského práva. Konkrétně se jedná o způsob \"originární\" (tzn. vlastnické právo vzniká jako nové, neodvozené od předchozího vlastníka). K nabytí vlastnictví vydržením dochází oprávněným držením věci po zákonem stanovenou dobu. Nabyvatelem vlastnického práva je oprávněný držitel.\n\nV Římě bylo k vydržení potřeba splnit pět následujících podmínek:\n\nPodle českého práva (§ 1089–1098 občanského zákoníku) se vlastníkem věci může stát pouze poctivý držitel, a to jestliže ji má v nepřerušené držbě po dobu tří let (movitá věc) nebo 10 let (nemovitá věc). Do této doby se přitom započítává i doba, po kterou věc držel jeho právní předchůdce. K vydržení je kromě uplynutí uvedené doby ovšem třeba prokázat právní důvod, který by jinak vedl k získání vlastnictví, ledaže uplyne doba dvojnásobná (mimořádné vydržení). Vydržet však nelze vlastnictví věcí, které nemohou být předmětem vlastnictví, nebo které mohou být pouze ve vlastnictví státu či zákonem určených právnických osob.\n\n"}
{"id": "448285", "url": "https://cs.wikipedia.org/wiki?curid=448285", "title": "Mastník", "text": "Mastník\n\nMastník může být:\n\n\n"}
{"id": "448287", "url": "https://cs.wikipedia.org/wiki?curid=448287", "title": "Richard Attenborough", "text": "Richard Attenborough\n\nRichard Samuel Attenborough, Baron Attenborough CBE (29. srpna 1923 Cambridge, Spojené království – 24. srpna 2014 Londýn, Spojené království) byl britský herec, režisér a producent. Jde o držitele dvou Oscarů (za film \"Gándhí\"), čtyř cen BAFTA (British Academy of Film and Television Arts) a tří Zlatých glóbů.\n\nJeho první filmovou rolí byl zbabělec Stoker ve filmu \"Moře, náš osud\" z roku 1942. Dále následoval \"Brightonský špalek\", \"Kouzelná skřínka\", \"Velký útěk\" či \"Jurský park\". Režíroval například filmy Příliš vzdálený most, \"Jaká to rozkošná válka!\", \"Kouzlo\", \"Gándhí\", \"Chaplin\" a \"Krajina stínů\".\n\nMá dva neméně známé mladší bratry, Davida (tvůrce a moderátor přírodopisných cyklů) a Johna.\n\n"}
{"id": "448295", "url": "https://cs.wikipedia.org/wiki?curid=448295", "title": "Terence McKenna", "text": "Terence McKenna\n\nTerence Kemp McKenna (16. listopadu 1946 – 3. dubna 2000) byl americký spisovatel, filosof a etnobotanik. Je známý zejména pro užívání a studium rostlinných psychedelik a entheogenů (zejména DMT a psilocybinu), studia šamanismu, vytvoření teorií o původu lidského vědomí a eschatologických myšlenek.\n\n(Také „novelty theory“ či SW „time wave zero“) Toto je jedna z nejznámějších McKennových teorií, která zpracovává myšlenku, že čas je ve své povaze „fraktálová vlna“. Podle McKenny má tato teorie základ v I-ťingu a jeho kontaktů s mimozemskou inteligencí. Hodnota této vlny určuje množství \"novosti\" v daný okamžik. Tato novost přitom znamená množství nově vzniklých systémů, narůstající komplexnosti, či informací nebo nových objevů je-li aplikována na lidskou společnost. Podle této teorie množství novosti průběžně (ovšem ne stále) roste — když ji aplikujeme na dějiny, časové úseky mezi novými úrovněmi komplexnosti se postupně zkracují. Na počátku vesmíru byla jen jednoduchá plazma, z té vznikly atomy, z atomů se začaly utvářet stále složitější molekuly, dochází ke vzniku prvních organismů, které rychle evolvují do stále komplikovanějších forem až člověka, který čím dál rychleji přichází na nové významné vynálezy jako oheň, jazyk, knihtisk, objev teorie relativity či DNA a v současnosti rapidně se vyvíjející počítače či vesmírný výzkum. Zjednodušeně by se dalo říci, že čas podle této teorie zrychluje, respektive se děje stále větší množství událostí v časovém úseku. Tato fraktálová vlna tedy konverguje k bodu, kdy se hodnota \"novosti\", bude blížit nekonečnu. Vlnu lze sestavit pro libovolné konečné datum, McKenna ovšem časovou vlnu historie spojoval s předpokládaným finálním datem mayského kalendáře 21. prosince 2012. Podle McKenny mělo v tento okamžik dojít ontologické přeměně podstaty času jako takového. Byl také vytvořen software pro kalkulaci této předpokládané vlny.\n\nPodle McKenny hrály halucinogeny velkou roli při evoluci člověka a vzniku jazyka. Když předchůdci člověka začali v severní Africe pobývat více na zemi, než na stromech, přibyly k jejich potravě psilocybinové houby (které se tam díky klimatickým změnám ale již nevyskytují). McKenna předkládá argumenty, že synestezie způsobená psilocybinem pomohla k vytváření mentálních obrazů v mysli posluchače, když mluvčí vydává zvuky (resp. mluví jazykem). Na vzniku jazyka se také mohla podílet glosolálie při vyšších dávkách. Dále tvrdí, že extatické halucinace při vyšších dávkách dávají jedincům selektivní evoluční výhodu. Nepřímo tuto teorii také podporuje fakt, že u různých druhů savců můžeme najít aktivní zájem o požívání halucinogenů, a tudíž je pravděpodobné, že je předci lidí skutečně užívali. Tato teorie nezískala u většiny evolučních biologů příliš pozitivní odezvu.\n\nMcKenna uvažoval, že houby, nebo alespoň některé druhy hub, mohou pocházet z vesmíru a nevyvinuly se na zemi. Jedná se o částečnou teorii panspermie. McKennovy argumenty na podporu této teorie:\n\n\nhttp://www.terencemckenna.com/tmbib/\n\n"}
{"id": "448296", "url": "https://cs.wikipedia.org/wiki?curid=448296", "title": "Dan Aykroyd", "text": "Dan Aykroyd\n\nDan Aykroyd (* 1. červenec 1952, Ottawa, Kanada) je kanadsko-americký herec, komik, scenárista a hudebník. Jako herec získal cenu Emmy. V 80. letech jej učinila známým role ve filmu \"Krotitelé duchů\", dále pak hrál ve snímcích \"Řidič slečny Daisy\", \"Moje druhá láska\", Chaplin či \"Mí drazí Američané\". Režií se podílel například na komediálním hororu \"Nic než trable\".\n\n"}
{"id": "448297", "url": "https://cs.wikipedia.org/wiki?curid=448297", "title": "Emma Robertsová", "text": "Emma Robertsová\n\nEmma Robertsová (* 10. února 1991, Rhinebeck, New York, USA) je americká herečka a zpěvačka. Po menších rolích ve filmech jako \"Kokain\" (2001) přišly větší jako role Addie Singerové v seriálu \"Neslavná\". Stala se součástí hvězdně obsazeného filmu \"Na sv. Valentýna\", zahrála si v hororovém filmu \"Vřískot 4\" (2011) a v roce 2013 získala roli v třetí (a následně i čtvrté) sérii seriálu \"American Horror Story\". Své debutové album, které také posloužilo jako soundtrackové k seriálu \"Unfabulous and More\", vydala v roce 2005. V roce 2015 byla obsazena do hlavní role seriálu stanice FOX \"Scream Queens\".\n\nNarodila se v Rhinebecku v New Yorku. Je dcerou herce Erica Robertse a Kelly Cunningham, neteří herečky Julie Robertsové a Lisy Roberts Guillan. Má nevlastní sestru Grace.\n\nVěnuje se prozatím oběma svým uměleckým oborům, herectví a zpěvu. Vůbec poprvé se na filmovém plátně objevila v roce 2001 ve snímku \"Kokain\", kde ztvárnila dceru postavy Johnnyho Deppa. V roce 2004 přišla první velká role s televizním seriálem \"Neslavná\", který vysílala satelitní televizní stanice Nickelodeon. Za roli Addie Singerové získala nominaci na Teen Choice Award a několik nominací na cenu Young Artist Award.\n\nZahrála si také jednu z hlavních rolích ve filmu \"Aquamarine\", dále v roce 2008 vystupovala ve filmu \"Puberťačka\". O rok později si zahrála po boku Jakea T. Austina ve filmu \"Hotel pro psy\". V roce 2010 se stala součástí hvězdně obsazeného filmu \"Na sv. Valentýna\", v němž si zahrála se svojí tetou Julií Robertsovou. S Freddiem Highmorem si zahrála ve filmu \"Něco jako komedie\". V roce 2011 si zahrála roli Jill Robertsové ve filmu \"Vřískot 4\". S Jennifer Anistonovou a Jasonem Sudeikisem si zahrála ve velmi úspěšném filmu \"Millerovi na tripu\".\n\nV roce 2013 získala roli v americkém seriálu \"American Horror Story\". V roce 2015 bylo oznámeno, že si zahraje roli v připravovaném seriálu stanice Fox \"Scream Queens\", po boku Lei Michele, Jamie Lee Curtisové a Joea Manganiella.\n\nNa natáčení filmu \"Adult World\" se seznámila s hercem Evanem Petersem. Dvojice se v březnu roku 2014 zasnoubila.\n\n\n"}
{"id": "448300", "url": "https://cs.wikipedia.org/wiki?curid=448300", "title": "Breaktrance", "text": "Breaktrance\n\nBreaktrance je hudební žánr; kombinace různých breakbeatových a trancových \"(hl. uplifting trance a progressive trance)\" stylů. Obsahuje breakbeatovou rytmiku a typické trancové melodie apod. elementy, které z toho žánru dělají především podstyl trancu, nežli breakbeatu.\n\n\n"}
{"id": "448302", "url": "https://cs.wikipedia.org/wiki?curid=448302", "title": "Investiční stříbro", "text": "Investiční stříbro\n\nPod pojmem investiční stříbro si lze představit specifickou formu stříbra, která je používána k investičním účelům. Jedná se o stříbrné mince, slitky a cihly s vysokou ryzostí (od 99,9 % výše) a definovanou hmotností. Jejich umělecká nebo sběratelská cena je zanedbatelná, hlavní hodnotu tvoří kov samotný.\n\nStříbro, podobně jako zlato, bylo považováno od starověku za platidlo (Mezopotámie, Pražské groše, stříbrný dolar, …). Stříbro krom své peněžní funkce vždy mělo i významné praktické a později průmyslové využití. Tím se podstatným způsobem odlišovalo od zlata a podobných investic (např. diamantů). Tato vlastnost na jedné straně způsobuje větší volatilitu stříbra, nabízí ale zajímavější možnosti zhodnocení.\n\nV současné době je stříbro investory vnímáno na pomezí průmyslového a drahého kovu. Se zhoršující se globální ekonomickou situací lze očekávat jeho příklon ke vnímání stříbra jako drahého kovu. Investoři ho pomalu začínají nakupovat jako ochranu před ekonomickými problémy. V takovém případě má však význam kupovat zejména fyzické stříbro, nikoliv investovat nepřímo (rozdíl níže). Vzhledem ke velmi omezené nabídce je proto možný výraznější dlouhodobý tlak na cenu kovu.\n\nV současné době je fyzické držení stříbra pro investiční účely nejvíce rozšířené v USA, na Středním východě a v některých asijských zemích. V Evropě jsou pak na předních místech severské státy. V ČR dosud investoři upřednostňovali více zlato. Z důvodů vývoje poměru cen těchto dvou drahých kovů celosvětovému růstu popularity investičního stříbra se ale začíná i u nás stav pozvolna měnit.\n\nS investičním stříbrem se můžeme setkat převážně ve dvou základních formách. Jedná se o ražené investiční mince a ražené či lité investiční stříbrné slitky (velké lité slitky = cihly).\n\nInvestiční stříbrné mince mají obvykle hmotnost 1 trojské unce (1 oz = cca 31,1 g). Hlavní důraz je kladen na obsah ryzího stříbra, povrchové zpracování proto bývá horší než u mincí sběratelských. Lze se však setkat i s velmi kvalitními ražbami, cena takových mincí však obsahuje vysoké prémium a je tedy z hlediska samotné investice do kovu méně výhodná.\n\nInvestiční mince razí ve světě mnoho mincoven. Mezi nejznámější mince patří Silver Eagle (USA), Maple Leaf (Kanada), Kangaroo (Austrálie), Britannia (UK), Krugerrand (JAR), Panda (Čína), v Evropě je relativně známý Wiener Philharmoniker (Rakousko), ale významné jsou i mnohé další. Dobrým vodítkem pro posouzení likvidity je certifikace IRA Acceptable, tu uděluje uznávaný penzijní fond ve Spojených státech.\n\nRažené a lité slitky – cihly se nabízejí v mnoha hmotnostech. Velikosti jsou ve světě odstupňovány v trojských uncích (1, 5, 10, 100, 1000 uncí), v Evropě občas i v gramech (20, 100, 250, 500, 1000, 5000 gramů). Ražba je běžnější u menších hmotností, lití u větších. Velké lité cihly jsou cenově výhodnější, menší ražené vypadají lépe.\n\nMezi známé světové výrobce patří např. Royal Canadian Mint, United States Mint, Perth Mint, British Royal Mint, Johnson Matthey, Engelhard, Sunshine, Pamp, A-Mark, NTR, Argor Heraeus, Credit Suisse a opět mnozí další.\n\nNakup stříbra je také možné realizovat bez jeho fyzické dodávky a to prostřednictvím derivátů a ostatních nepřímých nástrojů. Je třeba si ale vždy uvědomit, že se jedná pouze o papírové (dnes v době elektronizace pouze virtuální) držení drahého kovu se všemi možnými důsledky z toho plynoucími. Na druhé straně může být nákup takovýchto stříbrných aktiv rychlejší a méně finančně náročný.\n\nStříbro můžeme obchodovat těmito nepřímými nástroji: futures, opce, certifikáty, warranty, ETFs a fondy (investující do stříbra), akcie těžebních společností a rafinérů.\n\nStříbro se obchoduje na několika světových burzách. Hlavními jsou Nymex (USA), Londýn a Hong Kong, dále také Tokio a Dubai. Nezanedbatelnou roli z hlediska cenotvorby však hraje i mimoburzovní trh.\nJe třeba si uvědomit, že cena fyzického stříbra zásadně závisí na formě a velikosti odběru. Obzvláště mince a menší ražené slitky budou vždy podstatně dražší než burzovní ceny vycházející z velkých kontraktů a často vypořádávané finančně. Podstatnou roli pak hraje prémium za ražbu a v neposlední řadě DPH. Pro stříbrné slitky a cihly je v ČR sazba daně 21 %. Nejdůležitější investiční svěrové mince mají zdanění podstatně nižší. Pokud podléhají diferenčnímu (zvláštnímu) režimu dle §90 zákona o DPH. Jedná se o předpis harmonizovný s ostatními státy EU.\n\n\nRedakce Patria Online: Stříbro nad zlato? patria.cz\n\nSpecializovaný server: Investiční stříbro investicni-stribro.cz\n"}
{"id": "448309", "url": "https://cs.wikipedia.org/wiki?curid=448309", "title": "Miroslav Fára", "text": "Miroslav Fára\n\nMiroslav Fára (29. července 1923 – 4. ledna 2013) byl jeden z nejvýznamnějších českých plastických chirurgů, věnoval se zejména problematice rozštěpových vad obličeje, navázal na průkopnickou aktivitu profesora Františka Buriana. Dlouholetý přednosta Kliniky plastické chirurgie 3. LF Univerzity Karlovy v Praze a Fakultní nemocnice Královské Vinohrady. Zemřel v Pelhřimově.\n\nStředoškolské vzdělání získal v Pelhřimově a maturoval v roce 1941. Promoval na lékařské fakultě Univerzity Karlovy v roce 1949 v Praze. Od roku 1955 pracoval v Jindřichově Hradci v nemocnici na interním oddělení, chirurgii a gynekologii. V roce 1955 byl přijat na FN KV, kliniku plastické chirurgie v Praze jako sekundární lékař, kde pracoval po dobu 10 let pod vedením profesora Františka Buriana a později pod vedením jeho následovníků prof. Karfíka a prof. Peškové. V roce 1964 byl jmenován odborným asistentem a v roce 1965 získal titul kandidáta věd CSc., v roce 1966 byl jmenován docentem, v roce 1970 získal titul doktora věd DrSc. a v roce 1976 byl ustanoven profesorem plastické chirurgie.\n\nSvé profesionální zkušenosti prohloubil a uplatnil na dlouhodobých studijních pobytech ve Švédsku a USA. Navštívil řadu významných zahraničních pracovišť ve Spojených státech, Kanadě, Japonsku, Austrálii, Singapuru, Thajsku, Brazílii, Mexiku, Peru a Indii, kde přednášel.\n\nV roce 1975 se stal přednostou FN KV, kliniky plastické chirurgie v Praze a vedl jí až do roku 1992. Na klinice pod jeho odborným i lidským vedením vyrůstali další odborníci plastické chirurgie jako například Miroslav Tvrdek a Jan Měšťák. V té době rovněž vedl II. oddělení Institutu experimentální medicíny Československé akademie věd, které se zabývalo problematikou vrozených vad a to zejména obličejových rozštěpů a popálenin.\n\n\n\nPublikoval přes 200 vědeckých článků z různých problematik plastické chirurgie a byl spoluautorem 11 monografií. Účastnil řady zahraničních i domácích kongresů a sympozií, kde přednesl téměř 300 přednášek. Zvláštní pozornost zasluhuje jeho práce zabývající se problematikou obličejových rozštěpů. Jeho anatomické studie mají světovou prioritu a jsou uváděny v nejvýznamnějších světových publikacích zabývajících problematikou vrozených vad, zejména rozštěpů. Je rovněž prvním autorem, který popsal nový syndrom Dysmorphia otofaciocervicalis. Posteoperative follow up of restitution procedures in the orbicularis oris muscle after operation for complete bilateral cleft of the lip. (Plast.Rec.Surgery, USA, 1967)\n\n"}
{"id": "448311", "url": "https://cs.wikipedia.org/wiki?curid=448311", "title": "The Dodos", "text": "The Dodos\n\nThe Dodos je alternativní rocková hudební skupina založená v roce 2005 v San Franciscu. Skupinu zformoval kytarista a zpěvák Meric Long, a Logan Kroeber (Bicí).\n\n\n\n\n\n"}
{"id": "448315", "url": "https://cs.wikipedia.org/wiki?curid=448315", "title": "MT", "text": "MT\n\nSpojení písmen M a T může mít různé významy:\n\n\n\n\n"}
{"id": "448317", "url": "https://cs.wikipedia.org/wiki?curid=448317", "title": "Pryskyřník platanolistý", "text": "Pryskyřník platanolistý\n\nPryskyřník platanolistý (\"Ranunculus platanifolius\") je vytrvalá bylina z rodu pryskyřník. Je jedním ze dvou našich pryskyřníků, které kvetou bílými květy, což je dobře odlišuje od většiny ostatních rostlin tohoto rodu – pro které je typická žlutá barva květů.\n\nLodyha je přímá, 60-80 cm vysoká, větvená. Přízemní listy jsou dlouze řapíkaté a dlanitě 3-5dílné (vzácně 6-7dílné), lodyžní listy krátce řapíkaté až přisedlé a jen 3dílné. Květy jsou bílé nebo lehce narůžovělé. Plodem je nažka (3-3,5 mm velká). Od podobného, bíle kvetoucího, druhu – pryskyřníku omějolistého jej odlišují lysé květní stopky a víceméně lysé vnější strany záhy opadavého kalichu (p. omějolistý má květní stopky pýřitě a vnější strany kalichu přitiskle chlupaté).\n\nRoste na řadě míst střední a jihovýchodní Evropy a v Norsku a Belgii. V ČR je rozšířen ve většině pohraničních hor (montánní až supramontánní stupeň) Čech a Moravy (mimo Lužických hor). Nejníže roste v Semilech (330 m n. m.). Preferuje vlhké suťové lesy a břehy horských toků.\n\n"}
{"id": "448319", "url": "https://cs.wikipedia.org/wiki?curid=448319", "title": "Kychová (potok)", "text": "Kychová (potok)\n\nKychová je levostranným přítokem Vsetínské Bečvy v okrese Vsetín ve Zlínském kraji. Název potoka je shodný s údolím Javorníků Kychová. Délka toku činí 8,7 km. Plocha povodí měří 13,0 km².\n\nPramení na západním svahu Papajského sedla těsně od státní hranice se Slovenskem v nadmořské výšce okolo 780 m. Do Vsetínské Bečvy se vlévá v obci Huslenky v nadmořské výšce okolo 400 m. \n"}
{"id": "448323", "url": "https://cs.wikipedia.org/wiki?curid=448323", "title": "Brzdospojka", "text": "Brzdospojka\n\nBrzdospojka je mechanické seskupení brzdy a spojky do jednoho celku.\nSíla se přenáší z hnacího hřídele na spojku. Pokud je spojka rozepnutá je hnaný hřídel zabrzděn. Pokud se spojka sepne, hnaný hřídel se odbrzdí a spojí přes spojku s hnacím hřídelem.\n\nBrzdospojka se spouští několika způsoby - elektricky (pomocí elektromagnetu), hydraulicky, pneumaticky, nebo mechanicky\n\nSpojka je spojena s motorem, nebo setrvačníkem. Hnaný hřídel brzdospojky je spojen přes převodovku (nebo přímo) s klikovým hřídelem na který je připojen \"beran\". Pokud se nelisuje (stroj je v klidu) tak motor roztáčí pouze lamely spojky. Klikový hřídel je zabrzděn a tím zabezpečen proti náhodnému pootočení (lisování).\nPři lisování se brzdospojka spustí (elektricky, hydraulicky, nebo pneumaticky). Klikový hřídel se odbrzdí a spojí s otáčejícím se setrvačníkem. Lis lisuje. Po zalisování se brzdospojka vypne (rozpojí se setrvačník, klikový hřídel se zabrzdí).\n"}
{"id": "448332", "url": "https://cs.wikipedia.org/wiki?curid=448332", "title": "Svatý Donát z Münstereifelu", "text": "Svatý Donát z Münstereifelu\n\nSvatý Donát z Münstereifelu (asi 140, Řím – asi 173) je jeden z katolických mučedníků. Jeho ostatky jsou umístěny v jezuitském kostele v Bad Münstereifelu. Uctíván je zejména v Porýní a historickém Nizozemí, také však v rakouském a moravském Podyjí. Je svatým patronem budapešťského Budína a ochráncem před bouřkami. Do Bad Münstereifelu byly jeho ostatky přeneseny v 17. století z katakomb v Římě, v nichž byl původně pohřben.\n\nSvatý Donát měl být římský vojenský mučedník z doby 2. století. Jeho rodiče se jmenovali Faustus a Flaminia. Když byl Faustus smrtelně nemocen, jeho žena Flaminia se obracela o pomoc ke svatému Gervasiovi a ten ji ujistil, že se Faustus uzdraví a zplodí jí syna. Tak se stalo a Flaminia syna pojmenovala \"Donatus\", ve smyslu „darovaný“. Vychovala ho v křesťanské víře. V sedmnácti letech nastoupil Donatus službu ve 12. legii „Fulminatrix“, tzv. blesková. Donatus rychle služebně povyšoval, až se stal osobním strážcem císaře Marka Aurelia.\n\nV roce 173 byla 12. legie nasazena do markomanského tažení na Moravu v Podunají. Podle soudobého spisovatele Cassia byla část legie – nadto sužovaná kritickým nedostatkem vody – nepřítelem obklíčena a přečíslena, když došlo k jejímu zázračnému vysvobození božskou bouří. Tato bouře nejenže přinesla vodu pro římské mužstvo a zvířectvo, ale blesky zničily i ležení Markomanů. Zatímco Cassius bouři připsal vzývání Mercuria prostřednictvím Aureliova egyptského čaroděje Arnufise, Tertullianus a další křesťanští spisovatelé ji zdůvodnili modlitbami mnoha křesťanských vojáků legie. Pozdější tradice zázrak připsala Donátovi jako tomu, kdo vedl modlitby křesťanů. Donát pod dojmem zázraku složil Bohu slib čistoty. Popraven byl pro trestný čin opovrhování bohy, když odmítl uzavřít manželství s císařovou vnučkou Alexandrou.\n\nDonát byl pochován při své matce v katakombách svaté Anežky Římské. Jak století plynula, přístup do katakomb byl ztracen. K jejich znovuotevření došlo roku 1646. Spolu s tím byly nalezeny i ostatky svatého Donáta a jiných svatých. Papež Inocenc X. pak daroval Donátovy ostatky jezuitskému kostelu v Münstereifelu; tam doputovaly procesím. Dne 30. června 1652 byly ostatky před další cestou přítomny ranní mše jezuitského kněze Fr. Heerda v kostele svatého Martina v Euskirchenu, když na závěr požehnání udeřil do kostela blesk a zapálil oltář i kněze. Ten se ihned obrátil o pomoc k svatému Donátovi a zázrakem vyvázl bez zranění. Tento zázrak rozšířil úctu k svatému Donátovi po celém regionu.\n\nNěkteří spisovatelé dávají latinské jméno \"Donatus\" do možné souvislosti s germánským \"Donner\", „vládce hromu“.\n\nUdálosti během markomanského tažení a tzv. zázračného deště jsou historicky doloženy. Tento zázrak křesťané připisovali Bohu. Následné události, zejména Donátův plánovaný sňatek s vnučkou císaře, je jen pověrou.\n\nSvatý Donát je ochráncem před údery blesku. Jeho kult je blízký úctě k svatému Floriánovi. Oba bývají voláni k ochraně sklizně vinné révy, obzvláště v Maďarsku. Třebaže svatý Donát není v římském martyrologiu, sdílí svátek se svým jmenovcem svatým Donátem z Arezza dne 7. srpna. Svátek také někde slavívá 30. června, v den výročí zázraku v Euskirchenu; tam se slavívá výroční slavnost na Donátovu počest druhou neděli v červenci. V Maďarsku se oslavuje 7. srpna k ochraně vinobraní. Zobrazován bývá svatý Donát v římské zbroji s bleskem, často s mučednickou palmou nebo s vinnou révou.\n\nSvatý Donát je patronem jihomoravské obce Pravice, zde se jeho svátek slavil (do vyhnání původního obyvatelstva) rovněž 7. srpna. Marie Terezie Savojská nechala na svých panstvích stavět sochy Svatého Donáta jako ochranu úrody a dobytka před bouřkami a blesky.\n\n"}
{"id": "448349", "url": "https://cs.wikipedia.org/wiki?curid=448349", "title": "Jerzy Buzek", "text": "Jerzy Buzek\n\nJerzy Karol Buzek (* 3. července 1940, Smilovice na Těšínsku) je polský a evropský politik, bývalý polský premiér v letech 1997 až 2001. V letech 2009 až 2012 byl předsedou Evropského parlamentu.\n\nPochází z luteránské rodiny Buzků, která hrála velkou úlohu v polské meziválečné politice. Vystudoval chemické inženýrství a je uznávaným vědeckým pracovníkem v této oblasti, v roce 1997 se stal profesorem technických věd. Jeho dcerou je herečka Agata Buzková.\n\nV 80. letech 20. století se Jerzy Buzek angažoval v demokratickém antikomunistickém hnutí, včetně odborového hnutí Solidarita. Později se podílel na přípravě ekonomického programu Solidarity a v roce 1997 byl zvolen poslancem polského parlamentu a krátce na to zvolen předsedou polské vlády a tuto funkci vykonával až do roku 2001. V roce 2004 byl zvolen polským poslancem Evropského parlamentu. Ve volbách v červnu roce 2009 svůj mandát obhájil a 14. července 2009 byl zvolen předsedou Evropského parlamentu. 17. ledna 2012 ho v této funkci nahradil německý sociální demokrat Martin Schulz.\n\n"}
{"id": "448368", "url": "https://cs.wikipedia.org/wiki?curid=448368", "title": "Ryan", "text": "Ryan\n\nRyan [\"rajen\"] může znamenat:\n\n\n\n\n"}
{"id": "448370", "url": "https://cs.wikipedia.org/wiki?curid=448370", "title": "Sloní muž (film)", "text": "Sloní muž (film)\n\nSloní muž je americké filmové drama z roku 1980 režiséra Davida Lynche. Děj filmu je postaven na reálné postavě Josepha Merricka, deformovaném muži žijícím ve viktoriánském Londýně. Josepha Merricka (ve filmu nazývaném John) si zahrál John Hurt a v roli lékaře sira Fredericka Trevese (na základě jehož knihy - a knihy Ashleyho Montagu byl vytvořen scénář) se objevil Anthony Hopkins.\n\nDěj je stylizovaný tak, aby poukázal na předpojatost proti „jiným“ lidem, jako byl právě Merrick, ve společnosti a vyzývá k akceptování takovýchto odlišností. Oproti reálným základům příběhu se v některých případech děj odchyluje k fikci.\n\nTento černobílý expresionisticky laděný snímek získal vysokou popularitu jak u odborné kritiky, byl nominován na Oscara i v kategorii nejlepší film, tak u diváků a přinesl komerční úspěch.\n\nDoktor Frederick Treves se zajímá o stvoření známé pod přezdívkou Sloní muž, kterého ukazuje majitel pouťového kabinetu kuriozit jako atrakci a vydělává na něm peníze. Treves se domluví s Bytesem (majitelem kabinetu), že za úplatek Sloního muže vyšetří. Bytes souhlasí a dr. Treves pošle poté pro Merricka drožku. Sloní muž - Joseph Merrick má velmi znetvořené tělo i obličej. Treves jej představí ostatním lékařům a popisuje jeho postižení. Nikdo z přítomných ještě nikdy neviděl něco podobného. Treves popisuje pouze jeho fyzický stav a když se jej po přednášce zeptá jeden z kolegů na Merrickův stav, odvětí:\nMíní tím to, že pokud by pan Merrick nebyl po psychické stránce deprivován, musel by prožívat neskutečné utrpení. Později vyjde najevo, že pan Merrick není mentálně postižen.\n\nKočár odváží Merricka zpět do kabinetu, kde jej Bytes surově zmlátí. Merrick je jeho „majetkem“, vydělává na něm spoustu peněz a nechce o něj přijít. Malý hoch, který je bití přítomen, utíká pro Trevese, jenž se okamžitě dostaví a odváží jej do nemocnice. Bytes se tomu snaží zabránit, ale doktor má pádné argumenty. V nemocnici se o Josepha stará jak doktor Treves, tak i personál a Merrick se rychle zotavuje. Dokáže mluvit i číst. Je představen řediteli nemocnice panu Carr-Gommovi, který má zpočátku námitky proti setrvání pacienta v nemocnici, ale nakonec souhlasí s pobytem. Bytes si jde do nemocnice pro svého Sloního muže, kterého si nárokuje, ale Treves s Carr-Gommem ho odmítnou vydat. Informace o péči o osobu nebohého pana Merricka se dostanou do kuloárů londýnské smetánky a spousta aristokratů jej začne navštěvovat, i za přispění dr. Trevese. Ačkoli má doktor jisté pochyby, zdá se nechová stejně jako Bytes, když jej nechá představovat lidem, ale schůzky Josephu neškodí, naopak jej často obohacují - hosté se k němu chovají jako k řádnému člověku. Vrchní sestra však poukazuje na některé typy, v jejichž očích je jen stvůrou. Upřímný zájem projeví divadelní herečka Madge Kendalová, která panu Merrickovi předčítá pasáže ze hry \"Romeo a Julie\".\nZkazky o citlivé péči a přístupu nemocnice k Merrickovi se dostanou až do královského dvora, odkud je též vyjádřena podpora. I díky ní dostane pan Merrick v nemocnici trvalý pobyt.\n\nAvšak jeden z nemocničních zřízenců vidí v Josephu možnost, jak se obohatit. Vybere v hospodě peníze od zdejší pokleslé společnosti a vezme několik mužů a žen na prohlídku. Ve skupince je i majitel cirkusové pouti Bytes. Zvrhlá společnost vtrhne v noci k Merrickovi na pokoj a kochá se jeho vzezřením. Ačkoli mu neublíží fyzicky, dá mu pocítit mentální bolesti neskrývaným odporem a ponižováním. Když parta odejde, ukrytý Bytes využije příležitost a unese Josepha Merricka. Odjíždí s ním mimo Anglii na evropský kontinent.\n\nMerick zažívá opět surové zacházení a jednoho dne se zhroutí na pódiu. Bytes ho strčí do oddělené klece vedle paviánů, odkud jej v noci pustí ostatní členové kabinetu kuriozit a pomohou mu utéci. Joseph Merrick se sám vrací lodí a pak vlakem do Londýna s kápí přes hlavu. Na londýnském nádraží se stane terčem kluků, kteří jej pronásledují. Joseph nechtěně srazí malou holčičku a prchá. Dav je mu v patách, dostihne jej už bez kápě na toaletách. Joseph Merrick se brání, křičí:\nVzrušený dav se zarazí a na místo přichází policie. Merrick je odveden do nemocnice a setkává se zde se svými přáteli. Zjistí se, že pomalu umírá na chronickou obstrukční plicní nemoc (bronchitidu). Dokáže v pokoji sestavit model katedrály, jejíž věž vidí z otevřeného okna. V doprovodu přátel navštíví divadelní představení, které členové divadla věnují přímo jemu. Vyprodaný sál mu vestoje aplauduje.\n\nV nemocničním pokoji večer odstraní polštář, který používá ke spánku ve vzpřímené pozici (vzhledem k postižení nemůže bez rizika spát klasicky vleže), lehne si do postele a umírá s výjevem své matky pronášející uklidňující slova „Nic nezemře“.\n"}
{"id": "448371", "url": "https://cs.wikipedia.org/wiki?curid=448371", "title": "Kostel svatého Jana Křtitele (Český Jiřetín)", "text": "Kostel svatého Jana Křtitele (Český Jiřetín)\n\nKostel svatého Jana Křtitele je dřevěný kostel stojící v dolní části obce Český Jiřetín v okrese Most. Spolu s Děkanským kostelem v Mostě je dalším přesunutým kostelem na Mostecku. Jedná se o jedinou kompletně ze dřeva postavenou sakrální stavbu v Krušných horách. Kostel je chráněn jako kulturní památka České republiky.\n\nDřevěný roubený kostel sv. Jana Křtitele se původně nacházel v obci Fláje. Byl postaven ve 2. polovině 17. století (udává se 1667–1670) místo původního evangelického kostelíka. Jedná se o jednolodní stavbu s trojbokým presbytářem a věžičkou na střeše. Vstup do kostela je malou předsíňkou na jižní straně.\n\nV letech 1951–1964 byla postavena Flájská přehrada, kvůli které byla obec Fláje zbořena. Dřevěný kostelík byl jako významná památka lidové architektury zachráněn. Byl rozebrán a v roce 1969 přemístěn do nedalekého Českého Jiřetína. Původní základy jsou dodnes viditelné na břehu přehrady. V roce 1995 bylo dokončeno celkové restaurování kostela.\n\nZe zařízení kostela je cenná gotická socha Piety z doby po roce 1450 a pozdně gotická Kalvárie (kolem roku 1500). V roce 1999 byl do zvonice kostela instalován zvon, který se původně nacházel v kostele v sousední obci Klíny. V kostele se nacházejí rovněž dva náhrobní kameny. Původ náhrobků byl odhalen v roce 2011 ve spolupráci PhDr. Jiřího Wolfa z Městského muzea v Duchcově a badatele Rudolfa Schneidera z Mohuče. Výsledek bádání ukazuje na širší vztahy panství Duchcov s Horní Lužicí v době raného novověku.\n\nV roce 1995 byla dokončena rekonstrukce interiéru. Ve spolupráci s Oblastním muzeem v Mostě byla v kostele instalována výstava dokumentující historii kostela i život v obcích Fláje a Český Jiřetín.\n\n\n\n"}
{"id": "448373", "url": "https://cs.wikipedia.org/wiki?curid=448373", "title": "Okresy na Slovensku", "text": "Okresy na Slovensku\n\nOkresy na Slovensku jsou administrativní jednotky Slovenské republiky. Okresy nemají v současnosti na rozdíl od krajů správní funkci. Jejich území existují už jen jako statistické jednotky. Od roku 1997 je na Slovensku 79 okresů, přičemž hlavní město Bratislava je rozdělené na pět okresů a město Košice na čtyři okresy.\n\nOkresy jako správní jednotka se na území Slovenska vyskytují už od dob Uherska, jehož vyšší správní jednotky, župy, byly dále členěny právě na okresy (maďarsky \"járás(ok)\"). Po vzniku Československa bylo toto rozčlenění zhruba zachováno (89 okresů, později 91 okresů), ačkoliv vyšší celky (župy, později kraje) svůj rozsah výrazně měnily.\n\nPodstatná změna přišla teprve se správní reformou roku 1960, kdy byl počet okresů na Slovensku radikálně snížen na 33. Od 9. března 1968 získala Bratislava (dosavadní okres Bratislava-mesto) zvláštní postavení, nadále se tedy nejednalo o okres, ale o samostatnou územní jednotku (v některých ohledech obdobnou okresu, ale na úrovni kraje). Od 20. března 1968 vznikly čtyři nové okresy (Stará Ľubovňa, Svidník, Veľký Krtíš a Vranov) vyčleněním z území stávajících okresů. Dne 19. května 1968 byl dosavadní okres Košice rozdělen na okresy Košice-mesto a Košice-vidiek. K 1. červenci 1969 byl změněn název okresu Vranov podle celého názvu okresního města na Vranov nad Topľou.\n\nTěchto 37 okresů (a Bratislava jako samostatná územní jednotka) existovalo do roku 1996.\n\nV roce 1997 bylo území Slovenska rozděleno na dnešních 79 okresů, tedy více než na dvojnásobek předešlého počtu. Toto množství se blížilo stavu před rokem 1960, ale nové rozčlenění bylo méně rovnoměrné – zatímco většina dosavadních okresů byla rozdělena na dva až tři menší, okresů podél jižní hranice (se silnou maďarskou menšinou až většinou) se změna téměř nedotkla a zůstaly v původním rozsahu, a to i když měly nápadně nekompaktní tvar (okres Nové Zámky nebo Trebišov). Tyto okresy tak byly mnohonásobně větší a lidnatější než okresy jiné.\n\nDo 31. prosince 2003 byl každý tento okres spravovaný okresním úřadem, který vykonával na jeho území státní správu. Tyto úřady však byly zrušeny a počínaje 1. lednem 2004 nahrazeny tzv. obvodními úřady, kterých je na Slovensku 50. Tyto úřady jsou místními orgány státní správy pro oblast všeobecné vnitřní správy, živností, civilní ochrany a řízení státu v krizových situacích kromě období válečného stavu. Protože obvodních úřadů je méně než okresů, je pro některé okresy jeden společný obvodní úřad. Zpravidla se jedná o skupinu sousedících okresů (rozsah je určen zákonem). Ale naopak v okrese Nové Zámky jsou obvodní úřady jak ve městě Nové Zámky, tak i ve městě Štúrovo. Rozložení obvodních úřadů je rovnoměrnější než dosavadních úřadů okresních a je určitým kompromisem mezi okresy starými (do roku 1996) a novými.\n\n"}
{"id": "448375", "url": "https://cs.wikipedia.org/wiki?curid=448375", "title": "Zámek Nové Hrady", "text": "Zámek Nové Hrady\n\nZámek Nové Hrady je název více staveb:\n\n"}
{"id": "448380", "url": "https://cs.wikipedia.org/wiki?curid=448380", "title": "Zucchero", "text": "Zucchero\n\nZucchero, rodným jménem Adelmo Fornaciari (* 25. září 1955, Reggio nell'Emilia), všeobecně známý pod uměleckým jménem Zucchero Fornaciari, je italský rockový zpěvák a skladatel ovlivněný několika hudebními styly jako jsou gospel, blues, rock, především pak ale baladickou a rytmickou linkou ve stylu boogie.\n\nNarodil se jako Adelmo Fornaciari v severoitalském městě Reggio nell'Emilia. Většinu dětství však strávil v toskánském přímořském letovisku Forte dei Marmi. V současnosti žije v Pontremoli. Občas koncertuje se svou dcerou Irene Fornaciariovou.\n\nJeho hudební kariéra začala v roce 1970, kdy byl členem několika neznámých skupin jako \"I ducali, Le nuove luci, Sugar & Daniel, Sugar & Candies\", a také formace \"Taxi\" se kterou v roce 1981 vyhrál na hudebním festivalu Castrocaro. O rok později se poprvé objevil na známém Festivalu Sanremo s písní \"Una notte che vola via\", v roce 1983 pak zpíval skladbu \"Nuvola\" na festivalu ve Fiori. Stejného roku vydal první album \"Un po' di Zucchero\" s průměrným ohlasem.\n\nRoku 1984 přechodně přesídlil do Kalifornie, kde spolupracoval s italským producentem Corradem Rusticim. Výsledkem práce se stalo album s názvem \"Donne\", které vyšlo v roce 1985. Titulní píseň \"Donne\" se stala v rodné Itálii hitem. Následovalo album \"Blue's\" z roku 1988, které se stalo nejprodávanější nahrávkou v italské historii a jméno Zucchero zdomácnělo jak v rodné zemi, tak i ve zbytku Evropy. Hity se staly písně \"Con Le Mani, Solo una sana...\" a zejména \"Senza una Donna\", kterou nazpíval s Paulem Youngem. Na následujícím turné se na jevišti potkal například s Joe Cockerem, Rayem Charlesem nebo Dee Dee Bridgewaterovou.\n\nV roce 1989 vydává v Memphisu se skupinou desku \"Oro incenso e birra\", album které je do značné míry ovlivněno americkým soulem. Obsahuje hity jako \"Diamante, Overdose (d'Amore), Il Mare\" a \"Wonderful World\". V rolích spoluhráčů se zde objevili Eric Clapton či bluesový zpěvák Rufus Thomas. Album se stalo jedním z jeho nejúspěšnějších, když se ho celosvětově prodalo více než předchozího.\n\nPo více než milionu prodaných kopií alb \"Blue's\" a \"Oro incenso e birra\" jen v Ïtálii, se v roce 1990 vydal dobýt zbytek Evropy. Začal produkovat anglické verze svých písní. Nejslavnější skladbou je \"Senza una Donna\" (Bez ženy), která má jak sólovou verzi, tak i formu duetu spolu s Paulem Youngem. V období 1991-1993 nahrál písně se slavnými zpěváky jako jsou Sting, Luciano Pavarotti, Andrea Bocelli, Peter Maffay, Elton John, Brian May a Eric Clapton. Většina z těchto duetů se objevil na kompilačním albu \"Zu & Co.\" z roku 2004. V roce 1992 se účastnil se skupinou Queen vzpomínkového koncertu na Freddie Mercuryho, když zazpíval \"Las Palabras de Amor.\" Roku 1991 vydal první živé album \"Live at the Kremlin\" z moskevského koncertu, kde se v roli hostů objevili Randy Crawfordová a Toni Childsová.\n\nV roce 1992 vydal album \"Miserere\". O dva roky později se objevil jako jediný z evropských zpěváků na 25. výročním koncertu k pořádání Festivalu ve Woodstocku. Roku 1995 vydal album \"Spirito DiVino\", které obsahuje hity jako \"Il Volo, Papa perché?\" a \"X colpa di chi\". Prodejnost překročila 3 miliony kopií po Evropě a deska se umístila na prvním místě celoroční italské hitparády. Následovaly další alba – \"\"The Best of Zucchero: Sugar Fornaciari's Greatest Hits\"\" a v roce 2002 bylo vydáno skvělé album \"\"Shake\"\", které obsahuje jeden z největších Zuccherových hitů \"\"Baila Morena\"\" nebo duet s bluesmanem Johnem Lee Hookerem (\"\"I lay down\"\"). Následovalo Shake world tour.\n\nNa jaře 2004 byla vydána deska \"Zu & Co\" produkovaná dlouhých šestnáct let, která obsahuje duety se známými zpěváky jako Sting, B. B. King, Miles Davis, Maná, Sheryl Crow, Eric Clapton a Solomon Burke. 6. května 2004 jej pak představil na koncertu v londýnské Royal Albert Hall, kterého se zúčastnila řada hostů, mimo jiné zde uvedl cover verzi skladby \"Everybody's Got To Learn Sometime\" s korejskou houslistkou Jenny Bae.. V červenci 2005 vystoupil na charitativním koncertu Live 8, a to jak na pódiu v Římě, tak i v Paříži.\n\nV září 2006 bylo vydáno studiové album \"Fly\", které obsahuje hity \"Bacco perbacco, Cuba libre, Occhi\", a \"Un Kilo\". Po dalším kompilačním albu následovalo během jara 2008 evropské turné nazvané \"All the Best tour\", které zahrnovalo koncerty v Royal Albert Hall, na Rudém náměstí v Moskvě i fotbalovém stadionu AC Milan San Siro. Poté účinkoval v newyorské Carnegie Hall a poprvé v Austrálii. V listopadu 2008 vydal živou nahrávku \"Live in Italy\", kterou tvořila sada 2 CD a 2 DVD s vystoupeními ve Veroně 2007 a Milánu 2008.\n\nV listopadu roku 2011 přichází nové album \"\"Chocabeck\"\". Zucchero se zde vrací ke svým kořenům a do svého rodného kraje. Album produkovali Don Was, Brendan O’Brien a Zucchero. Celkový zvuk alba je jiný, než u předchozích – využívá se zde například více strunných nástrojů ve stylu \"Arpeggio\", tzn.harfový způsob hraní rozložených kytarových akordů. K anglické verzi písně \"\"Il Suono Della Domenica\"\" napsal text Bono. Následovalo opět světové turné Chocabeck tour 2012.\n\nV dubnu 2016 Zucchero vydává zatím své poslední album \"\"Black Cat\"\", které pojednává o návratu k Blues a Blues rocku a bylo nahráváno ve městech jako je New Orleans a Nashville. O produkci se tentokrát postarali T Bone Burnett, Brendan O'Brien a Don Was. Stejně jako na předchozím albu, i zde Zucchero spolupracoval s Bonem, který napsal anglickou verzi textu k písni \"\"Ci si arrende\"\". O skvělém úspěchu následujícího Black Cat World Tour se nedá pochybovat, protože si jej ve 137 představeních nenechalo ujít více než 1 milion diváků. V září 2016 vystoupil Zucchero v rámci tohoto turné v České republice ve Foru Karlín.\n\n"}
{"id": "448383", "url": "https://cs.wikipedia.org/wiki?curid=448383", "title": "Nippon Budókan", "text": "Nippon Budókan\n\nNippon Budókan ( 日本武道館) je moderní víceúčelová hala, která stojí v Čijodě v Tokiu. Je vhodná nejen pro pořádání sportovních událostí, ale i pro kulturní a zábavní akce, koncerty, veletrhy a další. Kapacita haly je až 15 000 míst. Nippon Budókan byla otevřena při příležitosti Letních olympijských her roku 1964. Disciplíny judo a karate se v hale staly součástí programu Letních olympijských her roku 2020.\n\n"}
{"id": "448393", "url": "https://cs.wikipedia.org/wiki?curid=448393", "title": "Adminer", "text": "Adminer\n\nAdminer (dříve \"phpMinAdmin\") je nástroj umožňující prostřednictvím webového rozhraní jednoduchou správu databáze MySQL, od své třetí verze též PostgreSQL, SQLite, MS SQL, Oracle a od čtvrté verze též SimpleDB, MongoDB a Elasticsearch. Je napsaný v jazyce PHP jako lehčí alternativa PhpMyAdminu. Je šířený jako jediný zdrojový skript, pod licencí Apache.\n\nAdminer pomalu začínají nabízet první webhostingové firmy jako alternativu k phpMyAdminu (který v poslední verzi čítá 667 souborů a zabírá přes 11 MB). Adminer je vůči phpMyAdminu při běžných operacích v průměru zhruba 2,5× rychlejší, při vzdáleném spojení může být rozdíl v rychlosti ještě vyšší kvůli velikosti přenášených dat.\n\n\nV roce 2007 začal psát Jakub Vrána vlastní nástroj pro správu databáze, protože se mu PhpMyAdmin zdál příliš velký. Jeho projekt, ve formě jednoho souboru pod 100 KiB, původně nazval phpMinAdmin. Postupně začal vydávat další verze a nabalovat na něj další funkce. 8. června 2009 na svém blogu rozhodl, že PhpMinAdmin přejmenuje na Adminer.\n\nV říjnu 2010 vyšla 3. verze přidávající podporu databází PostgreSQL, SQLite, MS SQL a Oracle. Zároveň byla přidána podpora hromadných změn záznamů.\n\nV lednu 2013 vyšla 4. verze přidávající podporu databází SimpleDB, MongoDB a Elasticsearch.\n\nV současné době Adminer obsahuje 41 kompletně přeložených jazykových verzí. Zároveň obsahuje podporu některých funkcí MySQL, kterou nemá ani PhpMyAdmin, např.:\n\n\n"}
{"id": "448395", "url": "https://cs.wikipedia.org/wiki?curid=448395", "title": "Nvidia Vanta", "text": "Nvidia Vanta\n\nNvidia Vanta je grafický čip založený na 64-bitové sběrnici s až 16 MB grafické paměti. Čip Vanta je založen na jádru TNT a grafika jako taková se na trhu objevila koncem roku 1999, v době kralování Rivy TNT2. Vanta je něco mezi TNT a TNT2. Není tak výkonná, ale ani tak pomalá, je něco mezi pro uživatele, kterým stačí málo. \n\nKe grafické kartě je dodáván ovladač pro Windows 95,98, NT 4. 0. Na všech zmiňovaných systémech kromě NT podporuje Direct3D, OpenGL, DirectDraw, Direct video, na NT pouze DirectDraw a OpenGL.\n\nNvidia Vanta je pro hry vhodná pouze na nižší rozlišení, kde dosahuje grafika vysokých výkonů srovnatelných s TNT2, ovšem růstem rozlišení klesa výkon a projevuje se jen 64bitová sběrnice a malá paměť. \n\nV Quake 2 dosahuje na 640×480 hezkých 50 snímků/s ale na 1024×768 už pouhých 18 fps a to platí o všech hrách stejně.\n\nV Need for Speed 5: Porsche dosahuje na nejnižší detaily kolem pěkných 65 fps, na 1024×768 už je však hra i s nízkými detaily nehratelná.\n\nV Counter Strike 1.6 dosahuje na 1024×768 slušného výkonu 30 fps, což je celkem malá výjimka.\n\nNvidia Vanta byla v téhdejší době skvělá grafická karta pro nenáročné uživatele, ovšem nedostačující pro profesionální hráče. Je jen o málo lepší než TNT ale o málo horší než TNT2.\n\nPoměrem výkon/cena se jedná o vhodnou grafickou kartu pro běžné uživatele, co si občas i něco zahrají.\n"}
{"id": "448398", "url": "https://cs.wikipedia.org/wiki?curid=448398", "title": "4 Non Blondes", "text": "4 Non Blondes\n\n4 Non Blondes byla americká rocková skupina, která vznikla v roce 1989. Členkami byly basistka Christa Hillhouse, kytaristka Shaunna Hall, bubenice Wanda Day a zpěvačka Linda Perry. Před vydáním prvního alba nahradil Roger Rocha na pozici kytaristky Shaunnu Hall a bubenice Dawn Richardson Wandu Day. V roce 1993 se na prvních příčkách hitparád umístila jejich píseň What's Up. V roce 1995 Linda Perry opustila kapelu a zahájila sólovou kariéru. Krátce poté byl rozpuštěn zbytek kapely.\n\n"}
{"id": "448402", "url": "https://cs.wikipedia.org/wiki?curid=448402", "title": "Kija", "text": "Kija\n\nKija ( ) je řeka v Kemerovské a Tomské oblasti (dolní tok) v Rusku. Je 548 km dlouhá. Povodí má rozlohu 32 200 km².\n\nŘeka pramení na východních svazích Kuzněckého Alatau. Na horním toku protéká úzkým skalnatým údolím. Po celé své délce směřuje převážně na severozápad. Ústí zleva do Čulymi (povodí Obu) na 376 říčním kilometru.\n\n\nZdrojem vody jsou sněhové a dešťové srážky. Průměrný roční průtok vody u města Marijinsk činí přibližně 150 m³/s. Zamrzá v listopadu a rozmrzá v dubnu.\n\nŘeka je splavná.\n"}
{"id": "448403", "url": "https://cs.wikipedia.org/wiki?curid=448403", "title": "William Hedgcock Webster", "text": "William Hedgcock Webster\n\nWilliam Hedgcock Webster (* 6. března 1924 St. Louis) je americký právník, dlouholetý ředitel FBI (1978–1987) a CIA (1987–1991).\n\nBěhem druhé světové války velel u námořnictva Spojených států. Roku 1947 absolvoval Amherst College, v roce 1949 právnickou Universitu George Washingtona. Provozoval právní praxi v rodném městě. V roce 1960 byl jmenován státním zástupcem pro východní okres státu Missouri. V roce 1973 jmenován Federálním odvolacím soudcem pro osmý obvod USA.\n\nPřestože byl republikán, prezident Jimmy Carter jej jmenoval ředitelem FBI. Funkci vykonával složením přísahy od 23. února 1978 do 25. května 1987. Druhý den, tedy 26. května 1987, složil přísahu ředitele CIA. Tuto funkci vykonával až do září 1991. Jedná se o jedinou osobu, která vykonávala funkci ředitele FBI a CIA.\n\nPoté provozoval právní praxi v hlavním městě USA Washingtonu, D.C. Od roku 2006 předsedá poradcům v Úřadu pro národní bezpečnost.\n"}
{"id": "448412", "url": "https://cs.wikipedia.org/wiki?curid=448412", "title": "Frýgové", "text": "Frýgové\n\nFrýgové či Frygové (řecky Φρύγες \"Frýges\") jsou vymřelý indoevropský národ. Ve starověku obývali sever centrální části Malé Asie, která byla po nich nazývána Frýgie. Původně sídlili na jihu Balkánu a k jejich stěhování došlo pravděpodobně pod tlakem Thráků putujících ze severu. Dříve se předpokládalo že Frýgové a Thrákové jsou blízce příbuzní, frýžština však vykazuje však spíše příbuznost s řečtinou.\n"}
{"id": "448417", "url": "https://cs.wikipedia.org/wiki?curid=448417", "title": "Buakaw Por. Pramuk", "text": "Buakaw Por. Pramuk\n\nBuakaw Banchamek dříve bojující pod jménem Buakaw Por. Pramuk (Thajsky: บัวขาว บัญชาเมฆ; resp. บัวขาว ป. ประมุข, narozen 8. května 1982) je profesionální zápasník stylů muay thai (thajský box) a kickbox ve velterové váze. Dlouho boxoval za Por. Pramuk Gym v thajském Bangkoku. Do roku 2009 bojoval hlavně v šampionátu K-1 MAX, nyní zápasí v různých soutěžích, především v Thai Fight Extreme. Je považován za jednoho z nejlepších borců ve své váhové kategorii a je znám tvrdými kopy a nátlakovým stylem. Je šampiónem K-1 MAX z let 2004 a 2006.\nNarodil se jako Sombat Banchamek v Surinu v Thajsku. Ve věku 8 let začal svou zápasnickou kariéru a v 15 letech začal zápasit za Por. Pramuk Gym. Jeho první zápasnické jméno bylo Damtamin Kiat-anan. Během své rohovnické kariéry v Thajsku získal několik titulů v prestižních kláních na stadionech Omnoi a Lumpinee.\nV roce 2004 vstoupil do soutěže K-1 MAX, což je obdoba K-1 určená pro zápasníky nižších váhových kategorií. Rychle se dostal do finálových bojů (v nich bojuje v tzv. pyramidě 8 borců), kde postupně porazil Johna Wayne Parra, Takayuki Kohiruimakiho a ve finále předchozího šampiona Masata a tím se stal poněkud překvapivým vítězem K-1 MAX. V roce 2005 svůj úspěch téměř zopakoval, ale nakonec ve finále po tzv. extra kole podlehl na body nizozemskému bojovníkovi Andy Souwerovi. V roce 2006 se znovu probojoval do finále, kde opět narazil na Andy Souwera. Tentokrát však Buakaw zápas rozhodl pro sebe, když ve druhém kole Nizozemce knockoutoval. Stal se tak prvním mužem, který získal titul šampióna K-1 MAX dvakrát.\nV roce 2007 se znovu kvalifikoval do finálové osmičky K-1 MAX, kde ve čtvrtfinále narazil na svého tradičního rivala japonského borce Masata. Masatovi se podařilo poslat Buakawa v prvním kole k zemi a ačkoli Buakaw zápas dobojoval, Masato si svou aktivitou a lepší prací rukou vysloužil vítězství na body.\n\nV červenci 2008 opět nechyběl ve finálové osmičce K-1 MAX. Ve čtvrtfinále ho čekal Yoshihiro Sato z Japonska, kterého Buakaw v předchozích duelech vždy porazil. Nicméně ve třetím kole se Satovi podařil zásah kolenem na solar, Buakaw ztratil dech, přestal se bránit a Sato mu zasadil rozhodující úder pravačkou. Byla to první a dosud jediná Buakawova porážka K.O. v kariéře.\n\nV roce 2009 se v K-1 MAX probojoval do semifinále, kde podlehl po extra kole na body svému tradičnímu soupeři Andy Souwerovi. Tento zápas byla jeho dosavadní poslední porážka.\n\nV roce 2010 přestal Buakaw zápasit v K-1 MAX a přesedlal na Shoot Boxing World Tournament 2010, jehož se stal vítězem. V současnosti se zúčastňuje především zápasů Thai Fight Extreme. V březnu 2012 opustil po vleklých sporech Por. Pramuk Gym. Od dubna 2012 zápasí už jen pod jménem Buakaw.\n\nV červnu 2012 Buakaw oznámil, že končí svou kariéru. Důvodem byly neustálé spory s bývalým klubem, který ho podle Buakawa odíral dlouhodobě o jeho zápasnické odměny a nyní ho chtěl dokonce zažalovat.\n\nV srpnu 2012 se Buakaw vrátil vítězstvím znovu k zápasení.\n\nBuakaw Por. Pramuk odbojoval v soutěži K-1 a v thajboxu celkem 236 zápasů, z nichž 203 vyhrál. Utrpěl jen 21 porážek a 12 utkání bylo označeno za nerozhodné (stav ke květnu 2012). Podrobný soupis jeho zápasů je na anglické verzi wikipedie.\n\nBuakaw měří 174 cm a váží 69-70 kg.\n\n\n"}
