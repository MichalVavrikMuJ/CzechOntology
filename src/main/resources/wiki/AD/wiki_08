{"id": "383057", "url": "https://cs.wikipedia.org/wiki?curid=383057", "title": "Ignaz Joseph Pleyel", "text": "Ignaz Joseph Pleyel\n\nIgnaz Joseph Pleyel (18. června 1757 Ruppersthal Dolní Rakousy – 14. listopadu 1831 Paříž) byl francouzský skladatel, dirigent a nástrojař rakouského původu, žák J. Haydna.\n\nNarodil se 18. června 1757 v Ruppersthalu v Dolním Rakousku jako syn učitele Martina Pleyela. Byl dvacátým čtvrtým z 38 dětí v rodině. V mládí patrně studoval u Jana Křtitele Vaňhala v Bratislavě. Na studiích ho finančně podporoval hrabě Erdődy (1746–1786). V roce 1772 se stal žákem Joseph Haydna v Eisenstadtu, stejně jako Ludwig van Beethoven o třináct let později. \n\nMezi studentskými pracemi z té doby vyniká loutková opera \"Die Fee Urgele\" z roku 1776, provedená ve Vídni v Palais Esterházy. Přibližně v té době také zkomponoval přinejmenším část předehry k Haydnově opeře \"Das abgebrannte Haus\". Mezi jeho rané skladby patří také sbírka šesti smyčcových kvartet, op 1.\n\nPo ukončení studia u Haydna se stal kapelníkem u hraběte Erdődyho. Na začátku osmdesátých let odcestoval do Itálie, kde zkomponoval operu \"Ifigenie na Aulidě\" na objednávku neapolského krále Ferdinanda I.\n\nV roce 1783 přišel do Štrasburku a působil jako varhaník a asistent českého skladatele Františka Xavera Richtera ve Katedrále Notre-Dame. Katedrála nesmírně uspokojovala Pleyelova přání, neboť disponovala velkým orchestrem, sborem i dostatečně velkým rozpočtem. Poté co se usadil ve Francii, používal Pleyel francouzskou podobu svého křestního jména, Ignace. V době svého působení ve štrasburské katedrále prožíval nejplodnější období své skladatelské kariéry. V katedrále organizoval koncerty své symfonické, koncertantní i liturgické hudby. Po Richterově smrti v roce 1789 převzal řízení celého orchestru a sboru (maître de chapelle).\n\nV roce 1788 se oženil s Françoise-Gabrielle Lefebvreovou, dcerou štrasburského tkalce koberců. Měli spolu čtyři děti. Nejstarší z nich byl syn Camille. Camillova žena Maria se později stala jednou z nejznámějších klavíristek své doby.\n\nV roce 1791 Velká francouzská revoluce zrušila provádění hudby v kostelích, stejně jako veškeré veřejné koncerty. Pleyel si tak musel hledat jiné zaměstnání. Odcestoval do Londýna, kde řídil veřejné koncerty organizované Wilhelm Cramerem. V této roli byl Pleyel nevědomky konkurentem svého učitele Josepha Haydna, který v té době řídil koncerty organizované Johannem Salomonem. Pobyt v Londýně mu přinesl slušný zisk, takže po návratu do Štrasburku si koupil zámeček Château d'Ittenwiller v blízkosti Saint-Pierre.\n\nZa vlády teroru v letech 1793–1794 se stával život ve Francii nebezpečným pro každého, Pleyela nevyjímaje. Byl sedmkrát vyšetřován Výborem pro všeobecnou bezpečnost. Důvodem k vyšetřování byl jeho cizinecký status, koupě zámku a vazby na štrasburskou katedrálu. Byl označen za royalistického kolaboranta. Z obavy před možným uvězním nebo dokonce popravou, přijal Pleyel francouzské občanství a začal komponovat oslavné ódy na novou republiku:\nVětšina těchto skladeb byla provedena v katedrále, která však v období vlády teroru nesla název \"Temple de l'Être Suprême\" (Chrám nejvyššího bytí). Kromě toho komponoval oslavné skladby i pro pařížské publikum. \n\nV roce 1795 se Pleyel přestěhoval do Paříže. V roce 1797 založil hudební vydavatelství \"Maison Pleyel\", které hned na počátku své existence vydalo např. úplné vydání smyčcových kvartet Josepha Haydna. Vydavatelství existovalo 39 let a bylo v něm vydáváno na 4000 skladeb, včetně prací skladatelů jako byli Adolphe Adam, Luigi Boccherini, Ludwig van Beethoven, Muzio Clementi, Johann Baptist Cramer, Jan Ladislav Dusík, Johann Nepomuk Hummel a Georges Onslow. Jako první vydával od roku 1802 ke studijním účelům kapesní partitury v edici \"Bibliothèque musicale\". Edice byla zahájena čtyřmi Haydnovými symfoniemi.\n\nV roce 1807 založil Pleyel manufakturu na stavbu klavírů, která se stala záhy velmi úspěšnou. Okolo roku 1815 uvedl na trh klavír malých rozměrů s vertikálně umístěnými strunami, který dostal ve Francii název \"pianino\". Použil k tomu mechaniku vynalezenou anglickým výrobcem klavírů Robertem Wornumem. Výrobky jeho firmy měly takový úspěch, že v roce 1834 zaměstnával 250 dělníků a vyráběl na 1000 klavírů ročně. Později firmu převzal jeho syn a pokračoval v jejím rozvoji. Úspěch firmy mu umožnil další experimenty. V roce 1890 vyrobil dvojitý klavír se dvěma sadami strun, umožňují hru dvěma klavíristům a v roce 1913 vyrobil pro Alberta Schweitzera klavír přizpůsobený tropickým podmínkám a opatřený pedálovou mechanikou jako u varhan. Koncem 19. století vyráběla Pleyelova také první chromatické harfy. Na počátku 20. století také z popudu cembalistky Wandy Landowské zkonstruoval moderní cembalo a zasloužil se tak o oživení tohoto téměř zapomenutého nástroje.\n\nV září 1827 založil hudební salón v rue Cadet č. 9, kde vystupovala kromě jiných umělců také Clara Wieck, pozdější žena Roberta Schumanna. Salon převzal rovněž jeho syn Camille Pleyel a přesídlil s ním do budovy, kterou sám navrhl. Z tohoto hudebního salónu vznikl v roce 1927 největší pařížský koncertní sál „Salle Pleyel“.\n\nV roce 1824 odešel Pleyel do důchodu a uchýlil se na venkov, cca 50 km od Paříže. Zemřel 14. listopadu 1831 na následky bronchitidy. Je pochován na hřbitově Père Lachaise v Paříži.\n\nPleyel byl plodný skladatel. Zkomponoval 41 symfonií, 6 koncertantních symfonií, Requiem, 70 smyčcových kvartet a několik smyčcových kvintet. Napsal i dvě opery (\"Fee Urgèle\" a \"Ifigenie in Aulide\"). Komponoval také hudbu k rituálům svobodných zednářů. Většina těchto děl vznikla za jeho pobytu ve Štrasburku. Jakmile však začal podnikat, skladatelskou činnost ukončil. Jeho dílo bylo ve své době velmi populární, ale je dnes téměř zapomenuto. Živá je jeho didaktická literatura, zejména skladby pro housle a flétnu. Společně s českým skladatelem Janem Ladislavem Dusíkem napsal \"Školu hry na klavír\".\n\n\n"}
{"id": "383059", "url": "https://cs.wikipedia.org/wiki?curid=383059", "title": "Pirbright", "text": "Pirbright\n\nPirbright je vesnice ležící v hrabství Surrey v jihovýchodní Anglii. Počet obyvatel ve vesnici se pohybuje kolem 1400. Pirbright je známý především tím, že se zde nacházejí státní výzkumné laboratoře pro studium infekčních nemocí hospodářských zvířat (tzv. Institute for Animal Health). \n"}
{"id": "383061", "url": "https://cs.wikipedia.org/wiki?curid=383061", "title": "Virémie", "text": "Virémie\n\nVirémie označuje stav, kdy viry vstupují do krevního řečiště hostitelského organismu a krví jsou roznášeny do dalších orgánů. Rozlišuje se primární a sekundární virémie. Při primární virémii se virus dostává do krve z místa vstupu do organismu. K sekundární virémii dochází až v průběhu virového onemocnění, kdy se virové částice namnožené v různých orgánech uvolňují zpět do krve.\n"}
{"id": "383068", "url": "https://cs.wikipedia.org/wiki?curid=383068", "title": "České farmaceutické muzeum", "text": "České farmaceutické muzeum\n\nČeské farmaceutické muzeum v Kuksu je samostatným střediskem v rámci Univerzity Karlovy - Farmaceutické fakulty v Hradci Králové. \nJako účelové zařízení fakulty vzniklo v roce 1994, ve své činnosti však navazuje na starší předchůdce, kterými bylo například Museum pharmaceuticum Pragense (Praha 1959–1972), Lékárnické muzeum při Ústavu farmakologie a farmakognosie Lékařské fakulty Univerzity Karlovy (Praha 1946–1950) a dílčí sbírky mnoha institucí a soukromých sběratelů. Sídlem muzea je barokní budova hospitalu v Kuksu. Zásadní roli v průběhu založení muzea sehrál přední znalec farmaceuticko-historické problematiky Václav Rusek.\nMuzeum ve vší komplexnosti dokumentuje vývoj farmacie jako oboru v českých zemích a prezentuje ho v podobě stálé expozice. Ta v sobě zahrnuje původní barokní lékárnu kukského hospitalu (interiér z let 1749–1750), ukázky vybavení lékárenských oficín do 2. poloviny 20. století, historických léčiv a léčivých přípravků, farmaceutického průmyslu a dalších dílčích farmaceutických odvětví a disciplín. Prohlídka obsahuje i některé interaktivní prvky.\n\nČFM dále funguje jako vědecké pracoviště v oboru dějin farmacie a farmaceutické muzeologie, zpracovávají se zde diplomové, rigorózní a doktorské práce z uvedených oborů. \n\nMuzeum shromažďuje sbírkové předměty a archivní dokumenty z oboru. Základem je fond obrazů a sbírkových předmětů hospitálu řádu milosrdných bratří z Kuksu. Kromě toho muzejní fond zahrnuje řadu odkazů a zápůjček, zejména kolekci sbírkových předmětů z Národního muzea v Praze. \nMuzeum spravuje také největší tuzemskou knihovnu k dějinám farmacie v českých zemích, Rakousku-Uhersku a výběrově i v dalších zemích (více než 20 000 svazků).\n"}
{"id": "383073", "url": "https://cs.wikipedia.org/wiki?curid=383073", "title": "Makyta (přírodní rezervace)", "text": "Makyta (přírodní rezervace)\n\nPřírodní rezervace Makyta byla vyhlášena nařízením Správy Chráněné krajinné oblasti Beskydy číslo 3/2008. Nachází se v katastru obce Huslenky, na severních svazích stejnojmenného vrcholu v Javorníkách poblíž hranice se Slovenskem. Oblast spravuje AOPK ČR Správa CHKO Beskydy.\n\nJedná se o území se zachovalou plochou horských bukových lesů, které jsou vůbec nejrozsáhlejším komplexem zachovalého suťového lesa v oblasti Javorníků a Vsetínských vrchů. Na území přírodní rezervace se nachází např. měsíčnice vytrvalá, kapradina Braunova, sněženka předjarní, česnek medvědí, srstka angrešt, kapradina rezavá, lýkovec jedovatý, hlístník hnízdák či mléčivec alpský. Z ptáků jsou významní strakapoud bělohřbetý, lejsek malý, lejsek bělokrký, holub doupňák, žluna šedá a jeřábek lesní. Z šelem je zastoupen např. rys ostrovid, medvěd hnědý a vlk obecný.\n\n"}
{"id": "383074", "url": "https://cs.wikipedia.org/wiki?curid=383074", "title": "Nemoc rukou, nohou a úst", "text": "Nemoc rukou, nohou a úst\n\nNemoc rukou, nohou a úst je běžné virové onemocnění dětí a mladistvých. Je provázeno horečkou a tvorbou vezikul neboli aft v ústech a na kůži tváří, rukou a nohou. Onemocnění způsobuje více druhů virů řadící se skupiny enterovirů. Nejčastěji se jedná o virus Coxsackie A 16 nebo enterovirus 71. Léčba je pouze symptomatická, vakcína neexistuje.\n"}
{"id": "383078", "url": "https://cs.wikipedia.org/wiki?curid=383078", "title": "NHL 1941/1942", "text": "NHL 1941/1942\n\nSezóna 1941/1942 byla 25. sezonou NHL. Vítězem Stanley Cupu se stal tým Toronto Maple Leafs.\n"}
{"id": "383080", "url": "https://cs.wikipedia.org/wiki?curid=383080", "title": "NHL 1940/1941", "text": "NHL 1940/1941\n\nSezóna 1940/1941 byla 24. sezonou NHL. Vítězem Stanley Cupu se stal tým Boston Bruins.\n"}
{"id": "383082", "url": "https://cs.wikipedia.org/wiki?curid=383082", "title": "NHL 1939/1940", "text": "NHL 1939/1940\n\nSezóna 1939/1940 byla 23. sezonou NHL. Vítězem Stanley Cupu se stal tým New York Rangers.\n"}
{"id": "383084", "url": "https://cs.wikipedia.org/wiki?curid=383084", "title": "NHL 1938/1939", "text": "NHL 1938/1939\n\nSezóna 1938/1939 byla 22. sezonou NHL. Vítězem Stanley Cupu se stal tým Boston Bruins.\n\nTým Montreal Maroons se chtěl před startem sezony přestěhovat do St. Louis z důvodů finančních potíží, ale ostatní kluby to zamítly. Tým tak zanikl a počet účastníků se snížil na 7.\n\nTo si vyžádalo změnu hracího systému. V základní části již nebyly týmy rozděleny do divizí, ale byly v jedné skupině. Týmy na prvních dvou místech postupovaly přímo do semifinále play off, kde se spolu utkaly. Největší favorité se tak utkávali již v semifinále. Celky na třetím až šestém místě hrály čtvrtfinále, kde se utkal 3. se 4. a 5. s 6. V semifinále se pak střetli vítězové těchto čtvrtfinálových bojů.\n"}
{"id": "383088", "url": "https://cs.wikipedia.org/wiki?curid=383088", "title": "NHL 1937/1938", "text": "NHL 1937/1938\n\nSezóna 1937/1938 byla 21. sezonou NHL. Vítězem Stanley Cupu se stal tým Chicago Black Hawks.\n"}
{"id": "383099", "url": "https://cs.wikipedia.org/wiki?curid=383099", "title": "Hugin a Munin", "text": "Hugin a Munin\n\nHugin a Munin jsou dva krkavci zasvěcení severskému bohu Ódinovi. Jejich jména znamenají Myšlenka a Paměť. Létají nad světem a nosí svému pánu novinky. Valhallu opouštějí ráno a vracejí se za soumraku. Sedávají na Ódinových ramenou a šeptají mu do uší, co viděli a slyšeli. Píseň o Grímnim (Grímnismál) se o nich zmiňuje takto:\n\n<poem style=\"margin-left: 2em; font-style: oblique;\">\nHugin a Munin\nkaždý den musí\noblétnout obzor.\nStrach mám o Hugina,\nzda stačí se vrátit,\nvšak Munin mi více v mysli leží.\n</poem>\n\nGylfiho oblouznění (Gylfaginning) popisuje totéž mírně odlišnými slovy:\n\n<poem style=\"margin-left: 2em; font-style: oblique;\">\nHugin a Munin\nden co den obletí\nširoširý svět.\nStrach mám, že jeden\njednou se nevrátí,\no to víc trnu o oba.\n</poem>\n"}
{"id": "383100", "url": "https://cs.wikipedia.org/wiki?curid=383100", "title": "Meurthe-et-Moselle", "text": "Meurthe-et-Moselle\n\nMeurthe-et-Moselle je francouzský departement ležící v regionu Grand Est. Je pojmenován podle řek Mosely a Meurthe. Jeho rozloha je 5246 km². Žije v něm 726 592 obyvatel (2007). Hlavním městem je Nancy.\n\nDepartement Meurthe-et-Moselle vznikl 7. září 1871 z těch částí původních departamentů Moselle a Meurthe, které frankfurtská mírová smlouva ukončující prusko-francouzskou válku ponechala Francii.\n\n\n"}
{"id": "383101", "url": "https://cs.wikipedia.org/wiki?curid=383101", "title": "Karl Schlechter", "text": "Karl Schlechter\n\nKarl Schlechter (2. března 1874 Vídeň – 27. prosince 1918 Budapešť) byl rakouský šachový mistr, jeden z nejlepších šachistů před první světovou válkou.\n\nSchlechter se narodil v rodině obchodníka, ale sám si vybral kariéru šachového profesionála. Ve své hře uplatňoval Steinitzovy principy a v maximální míře se vyhýbal riziku. Stal se tak vrcholným představitelem tzv. vídeňské školy, založené na opatrnosti, bylo jej velmi těžké porazit a brzy získal pověst \"remízového krále\", o čemž svědčí i nerozhodné výsledky jeho zápasů, kdy například s Georgem Marcem hrál roku 1893 0:0 (=10) a roku 1894 4:4 (=3) a se Semjonem Alapinem roku 1896 1:1 (=4). Výrazně však zvítězil roku 1902 nad Davidem Janowskim 6:1 (=3).\n\nSvou turnajovou šachovou kariéru začal Schlechter skromným umístěním na turnaji v Lipsku roku 1894, kde skončil jedenáctý z osmnácti hráčů (turnaj vyhrál Siegbert Tarrasch). V Hastingsu roku 1895 byl již v konkurenci dvaceti dvou hráčů devátý (vyhrál Harry Nelson Pillsbury, kterého Schlechter na turnaji porazil), ve Vídni v tom samém roce třetí (vyhrál Georg Marco, celkem sedmnáct hráčů), v Norimberku roku 1896 šestý (vyhrál Emanuel Lasker, celkem devatenáct hráčů), roku 1896 v Budapešti pátý (vyhrál Michail Ivanovič Čigorin, celkem třináct hráčů) a ve Vídni druhý (vyhrál David Janowsky, celkem šest hráčů). Roku 1897 byl v Berlíně šestý (vyhrál Rudolf Charousek, celkem devatenáct hráčů) a ve Vídni v tom samém roce již v konkurenci dalších sedmi hráčů zvítězil.\n\n\nStabilní vynikající výsledky na mezinárodních šachových turnajích daly Schlechterovi právo vyzvat úřadujícího mistra světa Emanuela Laskera k boji o titul. Zápas se měl původně hrát na třicet partií, ale žádný organizátor nechtěl přistoupit na přehnané Laskerovy finanční požadavky. Nakonec se Lasker musel spokojit jen se společnou (a oproti původním Laskerovým nárokům třetinovou) nabídkou \"Wiener Schachklubu\" (za kterou stála Rothschildova dotace) a \"Berlínské šachové společnosti (Berliner Schachgesellschaft)\", přičemž počet partií zápasu byl stanoven na deset. V případě nerozhodného výsledku zůstal titul stávajícímu mistru světa. Opatrný Lasker nastoupil k tak krátkému zápasu se Schlechterem jistě až po dlouhých úvahách, neboť hrozilo velké nebezpečí nahodilého výsledku. Učinil tak nejriskantnější krok své šachové kariéry a šachovému světu připravil jeden z nejdramatičtějších zážitků, které kdy boj o titul mistra světa přinesl.\n\nZápas začal 7. ledna 1910 ve \"Wiener Schachklubu\" a již první čtyři partie, které skončily remízami, jasně naznačily indispozici mistra světa v tomto zápase. Lasker mnohdy opomenul silnější tah a také několikrát nedokázal zužitkovat dosaženou výhodu. Pak přišla pátá partie, poslední, která se hrála ve Vídni. Mistr světa hrál s černými kameny iniciativně, a když získal druhého pěšce, zdálo se, že zvítězí. Pak však dovolil po dámském křídle proniknout bílé dámě s věží skrz svou obranu a umožnil tak Schlechterovi rozhodnout partii ve svůj prospěch. Vídeňští diváci uspořádali po skončení hry vítězovi partie velké ovace.\n\nDo druhé poloviny zápasu, která se hrála po týdenní přestávce od 29. ledna v Berlíně, nastupoval tak Lasker za stavu 0:1 (=4). Hned v šesté partii Lasker ostře útočil, ale Schlechterovu obranu neprorazil. Remízou skončila i sedmá partie, nejzajímavější z celého zápasu, kdy Schlechter po nezvyklém zahájení našel pěknou oběť figury, a jen kvalitní obrana zachránila mistra světa před druhou porážkou. Rovněž tak osmá a devátá partie skončily nerozhodně, a tak byl před poslední desátou partií stav 1:0 (=8) pro Schlechtera. Po zahájení Lasker zaútočil, nepokračoval však zcela korektně. Schlechter byl ale nervózní, přehlédl v napětí boje šanci na výhru a v pozici, kdy mohl dosáhnout remízy, zvolil špatné pokračování. Lasker se chopil poslední příležitosti a partii vyhrál. Vyrovnal tak celkový stav zápasu na 1:1 (=8) a se značnou dávkou štěstí svůj titul obhájil.\n\nJeště před zahájením první světové války remizoval Schlechter roku 1911 v Kolíně nad Rýnem se Siegbertem Tarraschem 3:3 (=10) a zúčastnil se víceméně úspěšně několika turnajů:\n\nBěhem světové války žil Schlechter v bídě a hrál jen na menších turnajích v Rakousku a v Německu. Vyhrál například tři turnaje ve Vídni roku 1915, 1916 a 1917, přičemž roku 1916 se turnaje zúčastnili kromě něho jen Milan Vidmar a Arthur Kaufmann, roku 1918 se zúčastnil turnaje v Košicích, kde skončil třetí (vyhrál Richard Réti), a hrál také na dvou turnajích v Berlíně, kde se střetli vždy čtyři šachoví mistři. V dubnu zde zvítězil Milan Vidmar (4,5 bodu) před Schlechterem (3,5 bodu), Miesesem a Rubinsteinem (oba 2 body) a v říjnu byl první Emanuel Lasker (4,5 bodu) před Rubinsteinem (4 body), Schlechterem (2 body) a Tarraschem (1,5 bodu).\n\nPro Schlechtera to byly jedny z posledních šachových partií, které sehrál. Ještě v tomtéž roce prohrál v Berlíně s Rubinsteinem 1:2 (=3), v prosinci se v Budapešti při simultánce zhroutil hlady a brzy na to zemřel na následky zápalu plic a podvýživy.\n\nSchlechter během svého života sehrál přes sedm set turnajových partií a remizoval téměř ve čtyři sta z nich. Obohatil teorii zahájení (například ve slovanské obraně proti dámského gambitu), věnoval se i kompozičnímu šachu (složil okolo tři sta úloh) a novinářské práci, když byl deset let redaktorem \"Deutsche Schachzeitung\". V letech 1912 až 1916 připravil osmé vydání slavného souhrnného manuálu šachové teorie (Příručka hry šachové) od Paula Rudolfa von Bilguera a Tassila von Heydebranda und der Lasy.\n\n\n"}
{"id": "383103", "url": "https://cs.wikipedia.org/wiki?curid=383103", "title": "Sarcosuchus", "text": "Sarcosuchus\n\nSarcosuchus (\"krokodýl od řeky Sarco\") byl obří krokodýlovitý tvor příbuzný dnešním krokodýlům. Žil v období spodní křídy, zhruba před 115-110 miliony let na území dnešní Afriky (a zřejmě také Jižní Ameriky). Délka těla mohla u starších jedinců dosáhnout až 12 metrů a hmotnost přes 8 tun. Byl tedy dvakrát delší a čtyřikrát těžší než největší dnešní krokodýl mořský. Mezi pravěkými krokodýly mu konkurovaly jen tři rody, například o něco mladší \"Deinosuchus\" ze svrchní křídy Texasu nebo miocénní \"Purussaurus\" z Jižní Ameriky.\n\nLebka byla vyzbrojená relativně úzkými, ale velmi silnými čelistmi a mohla dosáhnout délky až 1,8 metru. Pro svou velikost byl tento obří krokodyliform oceněn přezdívkou \"SuperCroc\" (\"Superkrokouš\"). Síla stisku čelistí mohla dosáhnout extrémní hodnoty 80 kN, takže \"Sarcosuchus\" zřejmě dokázal ulovit i větší býložravé dinosaury, chodící pít k řece. Mohl se však živit také velkými rybami, které v tehdejších sladkovodních ekosystémech dosahovaly délky 1,8 metru a hmotnosti 90 kg. Sarkosuchus byl ve své době každopádně dominantním predátorem sladkovodního prostředí. Tito velcí draví plazi obývali prostředí říčních delt s bohatými ekosystémy a živili se do značné míry velkými druhy ryb.\n\n"}
{"id": "383109", "url": "https://cs.wikipedia.org/wiki?curid=383109", "title": "Nowa Huta", "text": "Nowa Huta\n\nNowa Huta ( [], česky \"Nová Huť\") je část Krakova, postavená v letech 1949–1951, původně projektovaná jako samostatné město. Od roku 1951 administrativně spadá pod Krakov. Žije zde asi 220 000 obyvatel, na rozloze 110,7 km².\n\nV roce 1990 byla rozdělena na pět samosprávných městských částí:\n\nNejvýznamnějším průmyslovým podnikem Nowe Huty je metalurgický závod ArcelorMittal Poland S.A., v letech 1990-2004 známý pod názvem huť Tadeusze Sendzimira a v letech 1954-1990 jako huť Vladimíra Iljiče Lenina.\n"}
{"id": "383113", "url": "https://cs.wikipedia.org/wiki?curid=383113", "title": "Sovětská liga ledního hokeje", "text": "Sovětská liga ledního hokeje\n\nSovětská liga ledního hokeje (Чемпионат СССР по хоккею с шайбой) byla nejvyšší profesionální hokejová liga v Sovětském svazu. Byla založena v roce 1947 a zanikla v roce 1991.\n\nZdaleka nejvýznamnějším týmem týme v lize byl HC CSKA Moskva, který byl v blízké spolupráci s Rudou armádou. CSKA Moskva vyhrál 32 titulů z celkových 45 sezón soutěže.\n"}
{"id": "383119", "url": "https://cs.wikipedia.org/wiki?curid=383119", "title": "NHL 1936/1937", "text": "NHL 1936/1937\n\nSezóna 1936/1937 byla 20. sezonou NHL. Vítězem Stanley Cupu se stal tým Detroit Red Wings.\n"}
{"id": "383120", "url": "https://cs.wikipedia.org/wiki?curid=383120", "title": "NHL 1935/1936", "text": "NHL 1935/1936\n\nSezóna 1935/1936 byla 19. sezonou NHL. Vítězem Stanley Cupu se stal tým Detroit Red Wings. Před sezonou byl z důvodu finančních potíží rozpuštěn tým St. Louis Eagles, a tak se počet účastníků snížil na 8.\n"}
{"id": "383122", "url": "https://cs.wikipedia.org/wiki?curid=383122", "title": "NHL 1934/1935", "text": "NHL 1934/1935\n\nSezóna 1934/1935 byla 18. sezonou NHL. Vítězem Stanley Cupu se stal tým Montreal Maroons. Tým Ottawa Senators se před sezonou přestěhoval do St. Louis a přejmenoval se na St. Louis Eagles.\n"}
{"id": "383124", "url": "https://cs.wikipedia.org/wiki?curid=383124", "title": "NHL 1933/1934", "text": "NHL 1933/1934\n\nSezóna 1933/1934 byla 17. sezonou NHL. Vítězem Stanley Cupu se stal tým Chicago Black Hawks.\n"}
{"id": "383131", "url": "https://cs.wikipedia.org/wiki?curid=383131", "title": "NHL 1932/1933", "text": "NHL 1932/1933\n\nSezóna 1932/1933 byla 16. sezonou NHL. Vítězem Stanley Cupu se stal tým New York Rangers. Ottawa Senators se po odmlce znovu zúčastnil NHL. Týmy Detroit Falcons a Chicago Shamrocks (dosud hrající AHL) se sloučily a přejmenovaly na Detroit Red Wings.\n"}
{"id": "383132", "url": "https://cs.wikipedia.org/wiki?curid=383132", "title": "NHL 1931/1932", "text": "NHL 1931/1932\n\nSezóna 1931/1932 byla 15. sezonou NHL. Vítězem Stanley Cupu se stal tým Toronto Maple Leafs. Kvůli finančním potížím se týmy Philadelphia Quakers a Ottawa Senators nezúčastnily. Celek Ottawa Senators se nakonec zúčastnil o sezonu později.\n\nPočet účastníků tak byl snížen na 8.\n"}
{"id": "383134", "url": "https://cs.wikipedia.org/wiki?curid=383134", "title": "NHL 1930/1931", "text": "NHL 1930/1931\n\nSezóna 1930/1931 byla 14. sezonou NHL. Vítězem Stanley Cupu se stal tým Montreal Canadiens. Tým Pittsburgh Pirates se kvůli finančním problémům přestěhoval do Philadelphie a přejmenoval se na Philadelphia Quakers.\n\nDetroit Cougars změnil název klubu na Detroit Falcons.\n"}
{"id": "383136", "url": "https://cs.wikipedia.org/wiki?curid=383136", "title": "Atlantická hurikánová sezóna 2009", "text": "Atlantická hurikánová sezóna 2009\n\nAtlantická hurikánová sezóna 2009 začala 1. června 2009 a skončila 30. listopadu 2009. Během sezóny se zformovalo 11 tlakových níží, z nichž tři dosáhly síly hurikánu.\n\n"}
{"id": "383138", "url": "https://cs.wikipedia.org/wiki?curid=383138", "title": "NHL 1929/1930", "text": "NHL 1929/1930\n\nSezóna 1929/1930 byla 13. sezonou NHL. Vítězem Stanley Cupu se stal tým Montreal Canadiens.\n"}
{"id": "383140", "url": "https://cs.wikipedia.org/wiki?curid=383140", "title": "Podkost", "text": "Podkost\n\nPodkost je vesnice ležící v Královéhradeckém kraji, v okrese Jičín a spadá pod obec Libošovice, od které leží asi 1,5 km západním směrem. V katastrálním území vesnice se nachází také gotický hrad Kost.\n\nVesnice Podkost byla založena v roce 1636.\n\n\n"}
{"id": "383149", "url": "https://cs.wikipedia.org/wiki?curid=383149", "title": "Malinovského náměstí", "text": "Malinovského náměstí\n\nMalinovského náměstí je jedním z náměstí ve vnitřním Brně na okružní třídě okolo historického městského jádra. Jeho dominantou je Mahenovo divadlo na severní straně, dále po jeho obvodu stojí budova městského magistrátu, Dům umění města Brna, Palác Morava a obchodní dům Centrum. Náměstí se nachází východně od centrálního brněnského náměstí Svobody, se kterým je spojeno Kobližnou ulicí. Je důležitou tramvajovou křižovatkou, vzdálenou jednu zastávku od hlavního nádraží a nedaleko starého autobusového nádraží.\n\nPo staletí se prostor dnešního Malinovského náměstí nijak zvláštně nenazýval a byl součástí navazující Kobližné ulice (\"Krapfengasse\"). Koncem 19. století se začal používat název \"Ovocný trh\" (\"Obstplatz\"), který byl za první republiky zase opuštěn. Během německé okupace bylo náměstí nazváno po skladateli Richardu Wagnerovi (\"Richard-Wagner-Platz\"). Roku 1946 došlo k přejmenování na počest maršála Rodiona Jakovleviče Malinovského, velitele ruských jednotek, které pomáhaly osvobodit Brno koncem druhé světové války. Současné běžné hovorové označení Maliňák svádí někdy ke zpětné „hyperkorektní“ konstrukci \"Malinové náměstí\".\n\nMalinovského náměstí leží na brněnském „ringu“ (vnitřním městském okruhu), mezi jeho vnitřní ulicí (Divadelní–Rooseveltova, po níž je vedena tramvajová doprava) a vnější ulicí (Koliště, automobilová doprava). S okruhem se zde kříží jedna z hlavních městských radiál, vedená po linii Kobližná–Cejl a vedoucí z centra na východ do Zábrdovic a Židenic.\n\nZastávka \"Malinovského náměstí\" má čtyři nástupiště (jedno až v ulici Benešově na dohled autobusového nádraží Grand), která jsou obsluhována tramvajovými linkami 1, 2, 4, 9 a 11 a autobusovou linkou 67. Kolem paláce Morava je vybudována bloková kolejová smyčka, která umožňuje manipulační obraty tramvají ze všech směrů.\n\nZde stojící Mahenovo divadlo bylo prvním elektricky osvětleným divadlem v Evropě. Sám vynálezce žárovky, Thomas Alva Edison, přijel v roce 1911 do Brna, aby si prohlédl osvětlení divadla. Na jeho počest byla v západním sektoru Malinovského náměstí v roce 2008 instalována socha brněnského umělce Tomáše Medka nazvaná „Pocta Edisonovi“. Socha je tvořena čtyřmi vzájemně propletenými žárovkami z oceli.\n\n"}
{"id": "383150", "url": "https://cs.wikipedia.org/wiki?curid=383150", "title": "NHL 1928/1929", "text": "NHL 1928/1929\n\nSezóna 1928/1929 byla 12. sezonou NHL. Vítězem Stanley Cupu se stal tým Boston Bruins.\n\nByl změněn systém play off. Týmy na prvních místech obou divizí postupovaly přímo do semifinále play off, kde se spolu utkaly. Největší favorité se tak utkávali již v semifinále. Celky na druhých a třetích místech hrály čtvrtfinále, kde se utkal 2. z kanadské divize s 2. z americké divize a 3. z kanadské se 3. z americké. V semifinále se pak střetli vítězové těchto čtvrtfinálových bojů.\n"}
{"id": "383153", "url": "https://cs.wikipedia.org/wiki?curid=383153", "title": "Bergamský ovčák", "text": "Bergamský ovčák\n\nBergamský ovčák (italsky: \"Cane da pastore Bergamasco\") je italské plemeno ovčáckého psa s nápadně plstnatou srstí.\n\nItalští ovčáci jsou pravděpodobně potomky perských ovčáků, molossoidních plemen a maďarských ovčáků. Jejich popisy či kresby jsou staré i více než 2000 let . Právě nezvyklý vzhled zajistil tomuto plemeni slávu i dávných dobách. Tehdy se využíval hlavně jako ochránce stád, hlavně pak ovcí. Na italské území se prý dostali s finskými cestovateli, toto území známe jako kraj Bergamo, z něhož pramení i název plemene. Jeho první oficiální standard byl uznán roku 1898 a ve stejném roce byl první bergamský ovčák zapsán do plemenné knihy. Oficiální používaná zkratka v Česku je BEO. Plemeno není příliš rozšířené a mimo Itálii jej spatříte jen vzácně.\nTito inteligentní psi jsou středního vzrůstu a selského vzhledu. Charakteriská je pro ně bujná chundelatá srst. Bývají šedí, povolená je však i černá. Bílý být nesmí, povoleny jsou jen fleky maximálně na jedné pětině těla. Feny jsou vysoké do 58 cm a váží do 32 kg, psi jsou větší a těžší. V každém případě je to silný pes dobrých proporcí. Má velkou hlavu, která ale nesmí působit nemotorně, tenké uši. Barva očí by měla pasovat k srsti.\n\nPovahově je bergamský ovčák přátelský, klidný, přirozeně sebevědomí a hravý. Je pracovitý, ale zároveň i tvrdohlaví a paličatý . Pokud něco nechce dělat, prostě ho k tomu nelze donutit. Je trpělivý, ale příliš se nehodí k dětem. Je to dobrý hlídač, který je schopný tvrdě bránit svoji rodinu i majetek. K cizím se chová rezervovaně, ne však agresivně, pokud k tomu není veden. S jinými zvířaty bude vycházet jen v případě, že ve štěněcím věku projde řádnou socializací. S jinými psy vychází dobře.\n\nJejich výcvik není složitý, ale vyžaduje důslednost. Srst bergamského ovčáka se může kartáčovat jen do jednoho roku, výjimkou je hlava, která se kartáčuje po celý psův život. Od jednoho roku je naopak žádoucí nechat srst plstnatět, je ale nutné předcházet vzniku velkých ploten plsti jejich ručním dělením.\n\nBergamský ovčák je pastýřský pes, ale jeho tradiční práce se stádem dnes ztrácí své opodstatnění. Stal se spíš domácím miláčkem. Díky rezervovanému přístupu k cizím lidem je ideálním hlídačem.\n\n"}
{"id": "383155", "url": "https://cs.wikipedia.org/wiki?curid=383155", "title": "Franco Malerba", "text": "Franco Malerba\n\nFranco Egidio Malerba (* 10. října 1946 Genova (česky Janov), Itálie) je první italský astronaut, 278. člověk ve vesmíru, který se zúčastnil sedmidenního letu amerického raketoplánu v roce 1992.\n\nJe absolventem janovské univerzity Universita di Genova, kde v roce 1970 získal titul inženýra strojaře a o 4 roky později v oboru fyziky titul PhD. Stal se v Itálii členem Národního výboru pro vědu, pak byl zaměstnán u NATO v italské La Spezia. Po zdárném ukončení studia byl přes rok výzkumným pracovníkem v USA a Francii, od roku 1977 byl získán pro Italskou kosmickou agenturu (ASI), kde pracoval jako vědecký pracovník. O 14 let později zde absolvoval výcvik astronautů a v roce 1992 letěl na oběžnou dráhu Země.\n\nDvanáctého letu (registrován v COSPAR 1992-049A) raketoplánu Atlantis se zúčastnila tato posádka: Loren Shriver, Andrew Allen, Jeffrey Hoffman, Marsha Ivinsová, Franklin Chang-Diaz z Kostariky, Claude Nicollier ze Švýcarska a Ital PhD. Franco Malerba. Právě Malerba měl na starost italskou družici TSS-1, která měla být vypuštěna na 20 km dlouhém lanku. Experiment se nezdařil a družici přivezli v nákladním prostoru zpět. Posádka vypustila na oběžnou dráhu ještě jednu, mohutnou evropskou družici Eureca. Mise, která začala i skončila na Floridě, mysu Canaveral, byla označena i přes problém s TSS jako úspěšná.\n\n\nPo Francu Malerbovi je pojmenována planetka (9897) Malerba, kterou objevili astronomové M. Tombelli a U. Munari v roce 1996.\n\n"}
{"id": "383158", "url": "https://cs.wikipedia.org/wiki?curid=383158", "title": "Most přes jezero Pontchartrain", "text": "Most přes jezero Pontchartrain\n\nMost přes jezero Pontchartrain ( nebo prostě jen \"Causeway\") se vlastně skládá ze dvou souběžných mostů, vzdálených od sebe 24 metrů. Delší z nich je druhým nejdelším mostem na světě (pokud nepočítáme nízké nadzemní mosty používané např. pro usnadnění provozu ve městech), měří 38 422 metrů (lze se ale setkat například i s údajem 38,6 km).\n\nJezero Pontchartrain se nachází na jihovýchodě amerického státu Louisiana, mosty propojují město Mandeville na severním pobřeží jezera s předměstím New Orleans na jižním břehu.\n\nJiž od roku 1883 vedl přes jezero dřevěný železniční most o délce 35 km. Postupně ale zchátral a byl 30. srpna 1956 nahrazen novým mostem, tentokrát už z předpjatého betonu, za 30,7 milionu dolarů. 10. května 1969 pak byl za 26 mil. $ vybudován souběžný most, který je ještě o 15 metrů delší.\n\nV roce 2005 oblast zasáhl hurikán Katrina, most ale nebyl nijak zásadně poničen, provoz na něm byl uzavřen od 29. srpna do 14. října.\n\nPo obou mostech vede dvouproudá silnice. Od doby, kdy byl dokončen druhý most, je každý most určen pouze pro jeden směr jízdy. Po západněji ležícím starším mostě se jezdí na jih do New Orleans, po novějším v opačném směru. Vozovka je položena poměrně nízko (5 m nad hladinou jezera). Na 7 místech je možno v případě nouze přejet z jednoho mostu na druhý.\n\nMosty jsou v jednom místě sklápěcí, takže je mohou podplouvat lodě.\n\nZa použití mostu se od jeho otevření vybírají poplatky. Do roku 1995 byla cena za přejezd 1 dolar, poté se zvýšila na 1,5 $. Protože se na jižním konci mostu tvořily při vybírání poplatků dopravní zácpy, v roce 1999 se začalo platit pouze na severním konci za jízdu do New Orleans, cena se ale zdvojnásobila na 3 $. Od roku 2017 je cena 5 $, aby se zafinancovaly opravy mostu kvůli bezpečnost.\n\nSeznam nejdelších mostů\n"}
{"id": "383169", "url": "https://cs.wikipedia.org/wiki?curid=383169", "title": "Johan Franzén", "text": "Johan Franzén\n\nJohan Franzén (* 23. prosince 1979, Vetlanda, Švédsko) je švédský lední hokejista hrající za klub Detroit Red Wings v severoamerické NHL.\n\nV prvních 229 utkáních NHL včetně playoff dal 38 gólů. V závěru sezóny (2008/2009) začal střílet góly téměř jako Brett Hull a trhal rekordy nejen klubu ale i NHL. V 29 utkáních závěru základní části a playoff nastřílel za 29 zápasů 28 gólů. Byl to střelecký výkon v jehož průběhu překonal 4 rekordy Red Wings. Krom toho vymazal z historických tabulek samotného Gordieho Howea, když v březnu dokázal vstřelit vítěznou branku v šesti zápasech. Ten 6. zápas hrál v den kdy se oslavovali Howeovi 80. narozeniny. V druhém kole play off překonal dlouholetý rekord NHL: ve čtyřech utkáních proti Coloradu vstřelil 9 branek. Šlo o vynikající výkon. V jeho bývalém klubu Boro/Vetlanda, když mu bylo 18 let, nastřílel ve 36 utkáních celkem 53 branek.\n\nNa konci roku 1998 dostala jeho kariéra ošklivou ránu. V nekontrolovaném okamžiku šlápl na rozhodčího, kterého pak tvrdým atakem srazil na led. Po tomto incidentu následoval tvrdý trest: Zákaz startu ve všech soutěžích po dobu jednoho roku. Na podzim roku 1999 však Švédský hokejový svaz polevil a zkrátil mu trest na dobu 9 měsíců a proto mohl naskočit na led hned od začátku nové sezóny.\n\n"}
{"id": "383172", "url": "https://cs.wikipedia.org/wiki?curid=383172", "title": "Vesec (Liberec)", "text": "Vesec (Liberec)\n\nVesec (něm. \"Dörfel\") je 25. místní částí Liberce, ležící na jižním okraji města. Jeho území je tvořeno jediným katastrálním územím Vesec u Liberce, na němž se nacházejí tři ZSJ: K Dlouhému Mostu, Špičák, Vesec. Z jiných libereckých městských částí sousedí s Doubím, Rochlicemi, Vratislavicemi nad Nisou. Po severním okraji Vesce protéká Lužická Nisa. Je zde železniční stanice a autobusové spojení linkou liberecké MHD. Na jižním okraji Vesce je nově vybudovaný běžkařský areál, na němž se odehrávaly běžkařské disciplíny Mistrovství světa v severském lyžování 2009. Nyní je tento areál využíván ke sportovně-rekreačním účelům a od roku 2012 je také dějištěm hudebního festivalu Benátská noc. V roce 2015 se v něm konal skautský festival Obrok.\n\nPrvní písemná zmínka o Vesci, osadě založené při staré cestě na Jablonec nad Nisou mezi Hraničním potokem a Nisou, pochází z roku 1412. Tehdy prodal zeman Petr Tysta z Albrechtic Vesec, Doubí a část Vratislavic na levém břehu Lužické Nisy klášteru v Českém Dubu. Za třicetileté války odešlo z Vesce 156 protestantských rodin (velký počet rodin odešel i z okolních vsí).\n\nBěhem 19. století bylo ve Vesci postaveno podle vrchnostenských záznamů 231 domů, v nichž sídlilo 1703 obyvatel. Byly zde postaveny továrny, které v té době zaměstnávaly většinu obyvatel Vesce, okolních obcí i jižní strany Podještědí. Největším průmyslovým závodem, založeným již v roce 1826, byla mechanická přádelna. Dalším významným závodem byla tkalcovna F. Liebiega a továrna na výrobu látek. V roce 1878 byla ve Vesci postavena škola, u níž se postupně začal formovat jakýsi střed obce, v němž se ještě výrazněji uplatnila druhá školní budova, otevřená v roce 1904. Postavením tělocvičny v témže roce a později pak umístěním obchodů a hostince se střed obce stabilizoval a současně vyvolal zástavbu volných pozemků ve svém okolí.\n\nKoncem 19. století se Vesec jmenoval Dörfel respektive Víska. Toto označení nesl až do roku 1910. První označení jako Vesec se objevuje v roce 1921. Největšího počtu obyvatel (4150 obyvatel) dosáhla obec v době povýšení na městečko v roce 1909. Tehdy vrcholila konjunktura textilního průmyslu na Liberecku. Od té doby se počet obyvatel zmenšoval, i když domů přibývalo. Podle sčítání v roce 1970 měl Vesec 2319 obyvatel a 351 domů. V roce 1976 byl Vesec připojen k Liberci jako jeho 25. čtvrť.\n"}
{"id": "383175", "url": "https://cs.wikipedia.org/wiki?curid=383175", "title": "Herbert Kenneth Airy Shaw", "text": "Herbert Kenneth Airy Shaw\n\nHerbert Kenneth Airy Shaw (7. dubna 1902 Woodbridge – 1985) byl anglický botanik.\nJeho otec Herbert Alfred Shaw byl „Second Master“ na střední škole ve Woodbridge; jeho matka Agnes Margaret Airy byla příbuznou astronoma a matematika George Biddella Airyho (1801–1892).\n\nNa podzim roku 1921 začal Shaw studovat latinu a řečtinu na Corpus Christi College v Cambridge. Roku 1923 přestoupil na přírodní vědy, kde roku 1924 získal titul B.A.. V srpnu 1925 se stal technickým asistentem herbáře v Kew. Od 30. let 20. století se specializoval se na flóru tropické Asie a čeleď Euphorbiaceae.\n\nPublikoval kolem 250 prací, především na téma flóry na Borneu, v Thajsku a na Nové Guiney. Editoval 7. a 8. vydání \"Dictionary of the Flowering Plants and Ferns\". Psal i o entomologii, která byla jeho hobby.\n"}
{"id": "383180", "url": "https://cs.wikipedia.org/wiki?curid=383180", "title": "Nationaldemokratische Partei Deutschlands", "text": "Nationaldemokratische Partei Deutschlands\n\nNationaldemokratische Partei Deutschlands (NPD) (česky: Národnědemokratická strana Německa) je německá krajně pravicová politická strana, jejíž ideová orientace má blízko k pangermánskému nacionalismu a k bílému nacionalismu. Strana byla založena dne 28. listopadu 1964 a je neoficiálním nástupcem Německé říšské strany (německy: Deutsche Reichspartei, DRP).\n\nJejí hesla jsou práce, rodina a vlast (německy \"Arbeit, Familie und Vaterland\").\n\nPředsedou strany je od roku 2014 Frank Franz, který vystřídal na pozici lídra Uda Pastörse.\n\nStrana vznikla uprostřed období hospodářské recese a svými populistickými návrhy ihned získala úspěch. Dostala se do sedmi zemských sněmů (např. Bavorska, Hesenska...). Začátkem 70. let začal význam strany upadat. Z popela vstala až po spojení Německa, kdy v Evropě všeobecně vzrostl extremismus a angažovala se také v bývalém NDR. Zde si získala voliče a dnes zasedá v zemském sněmu Meklenburska-Předního Pomořanska. V Sasku dodnes působí její nejširší základna (vydává dokonce vlastní noviny Hlas Sasů). Její program se v některých bodech shoduje s programem NSDAP začátkem 30. let minulého století a dvakrát již byl uskutečněn pokus o soudní rozpuštění strany. Oba (v letech 2001–2003 i roku 2013) skončily ovšem negativním verdiktem, ačkoli bylo sesbíráno tisíce podpisů odpůrců strany. Sama strana usiluje o přehodnocení dějin a každoročně při výročí bombardování Drážďan demonstruje své pohledy na historii. Ovšem sama kritizuje představitele nacistického Německa za připuštění obětí bombardování.\n\nNPD svůj politický program založila na kritizování liberálního kapitalismu a komunismu.\n\nV programovém prohlášení stojí, že zastupuje plnou vůli lidu a jinými se představitelé této strany neřídí. V oblasti sociální politiky se zasahuje o tradiční rodinu s mnoha dětmi, kde žena nepracuje a stará se o děti. Kritizuje zaměstnávání imigrantů.\n\nNPD roku 1973 vydává \"Ekologický manifest\" a brojí tak proti tomu, že \"životní prostředí je znečištěno a otráveno lidmi\". Strana je ochranou životního prostředí známá a odmítá ničit německou přírodu. Zároveň se ostře vyhrazuje proti týrání zvířat, testování léků na zvířatech či geneticky modifikovaných potravinách. Je odpůrcem jaderné energie v Německu.\n\nNPD odmítá členství v NATO z důvodu, že NATO nedokáže zastupovat zájmy a potřeby evropských lidí. Je proti účasti německých vojáků ve všech válkách aliance. Strana žádá, aby Evropská unie bylo něco víc než reorganizace Sovětského svazu v Evropě. Usiluje také o změnu německé měny zpět na marku. Nepodporuje také volný pohyb osob a zboží po Evropě, ve svém programu plánuje všechny Němce bez německého původu vyhostit zpět do své země (u bělochů toleruje výjimky, ale u jiných ras ne).\n\nZastává antiamerikanismus, antiislamismus a antisionismus. Nevyhrazuje se proti tradičním evropským státům jako Francie, ani proti Číně či Rusku, které považuje na rozdíl od Turecka či Izraele za přirozeného partnera ke spolupráci. S Ruskem nevylučuje dokonce ani vytvoření budoucí energetické unie. \n\nJe pro naprostou reorganizaci soudního systému, mimo jiné podporuje tresty smrti pro několikanásobné dětské, sexuální a masové vrahy, nebo také těžké drogové zločince. Jako pádný argument k přijetí trestu smrti uvádí, že zločinci do Německa přichází, protože v jejich domovské zemi by je už trest smrti dávno neminul.\n\nNPD tvrdí, že Německo je větší než současná Spolková republika a vyzývá k revizi hranic.\n\nSpolek národních žen, z německého názvu \"Ring Nationaler Frauen (RNF)\", je organizace NDP sdružující ženy. Nyní jí předsedá Edda Schmidt.\nMládežnická organizace strany, která se jmenuje Mladí národní demokraté (JN), má téměř 400 členů . NPD je jediná pravicová strana v Německu, která má svoji mládežnickou organizaci. Předseda JN se stává automaticky členem spolkového předsednictva NPD.\n\nExistuje rovněž Universita národnědemokratická federace, což je akademické organizace NPD, která intenzivně pracuje s mládeží. Studenti jsou doučování, pořádají pro studenty festivaly a fotbalové dny. V listopadu 2006 také přišla strana s projektem Drážďanské školy, která má být protikladem Frankfurtské školy a má být zdrojem myšlenek ve straně.\n\nNPD má nemovitostí v hodnotě kolem 700.000 eur, které byly do konce roku 2005 zatížené úvěry v přibližné hodnotě jeden milion eur. Strana je ze 100 % vlastněna firmou \"Deutsche Stimme Verlags GmbH\" se sídlem v saské Riese. Její příjmy tvoří každoročně zejména dary od příznivců (přes milion eur), členské příspěvky (0,5 milionu eur) a příspěvky od státu za volební výsledky.\n\n\nVe volbách do europarlamentu 2014 se jim podařilo získat 1 % platných hlasů, což jim díky zrušení 3% hranice pro vstup do europarlamentu umožnilo mít v této instituci jednoho zástupce. Ve volebním období 2014-2019 se nezařadila k žádné poslanecké frakci.\n\nARD průzkum uvádí, že většina obyvatel v Německu se domnívá, že NPD poškozuje obraz své země svými nedemokratickými názory. NPD je soupeři a médii označována za národně-socialistickou stranu a to z různých důvodů, zejména proto, že strana nesouhlasí s rostoucím počtem neevropských přistěhovalců žijících v Německu.\n\nNěmecké spolkové zpravodajské agentury NPD Verfassungsschutz klasifikuje jako \"ohrožení ústavního pořádku\", protože platforma a filozofie NPD je nedemokratická.\n\nNicméně historik Walter Laqueur píše, že NPD nelze kvalifikovat jako neonacistickou stranu.\n\nPo celý rok 2001 probíhala jednání o zákazu NPD, postupně došlo k odhalení působení informátorů Úřadu pro ochranu ústavy uvnitř NPD a skinheadských organizací a k přezkoumávání jejich činnosti. Dne 18. března 2003 odmítl Ústavní soud v Karlsruhe žádost německé vlády a parlamentu o zákaz strany NPD. Ústavní soud byl nespokojen s metodami bezpečnostních služeb, které byly proti NPD použity. Důvodem pro zastavení řízení o zákazu NPD byla skutečnost, že se v senátu nepodařilo vytvořit potřebnou dvoutřetinovou většinu, která by se vyslovila pro jeho pokračování. Skutečnost, nad níž se soudci zejména pozastavovali, byly prokázané přetrvávají kontakty mezi příslušníky kontrarozvědky a vedoucími členy NPD i dlouho poté, kdy byl 30.1.2001 návrh na zákaz činnosti této strany podán. Dle názoru soudu totiž nelze připustit aktivity tajných služeb ve vedení stran, o jejichž zákazu má Ústavní soud jednat. NPD je proto nadále legální politickou stranou a jako taková dostává pravidelně příspěvky na svoji činnost ze státního rozpočtu.\n\n"}
{"id": "383181", "url": "https://cs.wikipedia.org/wiki?curid=383181", "title": "Hatě (Chvalovice)", "text": "Hatě (Chvalovice)\n\nHatě () jsou osada, část obce Chvalovice v okrese Znojmo v Jihomoravském kraji. Osada leží přímo na hranicích s Rakouskem, nachází se zde hraniční přechod Hatě–Kleinhaugsdorf a obchodní a zábavní centra Freeport a Excalibur City.\n\nHraniční přechod z Hatí na Kleinhaugsdorf je určen pro:\n\nÚzemí podél příjezdové silnice k hraničnímu přechodu je zastavěno především obchodní zónou s outletovým centrem Freeport a dalšími obchody, tržišti, restauracemi, hotelem Savannah, třemi kasiny a několika nočními kluby.\n\nBývalé prostory hraničního přechodu se změnily, v původních prostorách celní správy vznikl čtyřhvězdičkový hotel. Z vnějšku vychází hotel z designu kasina Route 59, které se v této lokalitě nachází. Hotel by měl dotvářet komplex nákupního centra Excalibur City a Freeport.\n"}
{"id": "383182", "url": "https://cs.wikipedia.org/wiki?curid=383182", "title": "Man (leník)", "text": "Man (leník)\n\nLeník (též man) je uživatelem léna a je vázán svému lennímu pánovi slibem věrnosti a poslušnosti a rovněž případné vojenské pomoci.\n\nLeník byl většinou původem z řad nižší šlechty a převážně bez vlastních svobodných statků, který za své vojvodské služby případně i jiné služby prokazované panovníkovi nebo některému jinému významnému šlechtici či duchovnímu, získával do správy a užívání příslušné majetky - manství.\n"}
{"id": "383183", "url": "https://cs.wikipedia.org/wiki?curid=383183", "title": "Balijci", "text": "Balijci\n\nBalijci jsou národ žijící na ostrově Bali. Jako jeden z mála indonéských národů si zachovali svoji místní odrůdu hinduistické víry. Kromě hinduistického náboženství uctívají Balijci také velký počet různých duchů, kteří jsou podle nich všude ve světě. Náboženské představy a celkově svoji víru berou vážně a často pořádají velmi složité a náročné obřady, například rituální tance, při kterých věří, že splývají s duchy.\n\nObyvatelé Bali berou mravy vážně, váží si jemného chování a podřízenosti společenské etiketě. Dávat najevo před ostatními své city pokládají za známku neschopnosti ovládat se. Ke společenské etiketě patří také kastovní systém, který je velmi podobný hinduistickému systému v Indii, ale je přizpůsoben ostrovní kultuře. Lidé jsou rozděleni do rodů se stejnými zvyky, rody představují kasty. Balijci tradičně uzavírají sňatky v rámci své kasty.\n\nNa počátku 20. století bylo Bali anektováno Nizozemskem. Nizozemci se pokusili zajmout vládnoucí panovnické rody ostrova, to se jim však nepovedlo, protože všichni příslušníci dali přednost sebevraždě před zajetím.\n"}
{"id": "383185", "url": "https://cs.wikipedia.org/wiki?curid=383185", "title": "Miroslav Hlaváč", "text": "Miroslav Hlaváč\n\nMiroslav Hlaváč (23. října 1923 Protivín – 4. prosince 2008 Praha) byl český skladatel elektroakustické hudby a mostní stavitel.\n\nJedná se o autora přibližně 120 různých hudebních skladeb. Mnohé z nich byly oceněny v domácích i zahraničních soutěžích. Jeho skladby byly vydávány tiskem u nás i zahraničí, byly hrány v rozhlase a vycházely na gramofonových deskách. \n\nV roce 2008 Společnost pro elektroakustickou hudbu vydala dvě profilová CD s jeho elektroakustickými hudebními skladbami. Jedná se o skladby koncertní, scénické a o elektroakustické balety. \n\n"}
{"id": "383188", "url": "https://cs.wikipedia.org/wiki?curid=383188", "title": "Spoiler (automobil)", "text": "Spoiler (automobil)\n\nSpoiler (přítlačné křídlo) je aerodynamický a designový prvek používaný u některých automobilů. Slouží ke zvýšení přítlaku automobilu k vozovce, což umožňuje přenést za daných adhezních podmínek vyšší hnací sílu, zlepšuje stabilitu a ovladatelnost vozu ve vyšších rychlostech. Na autech jsou nápadné především zadní spoilery (v podobě křídla profilu opačného než je křídlo letadla nad zadní nápravou). Pro svou efektnost jsou oblíbené mezi příznivci tuningu. Existují však i přední spoilery, které mají za úkol snižovat tlak vzduchu pod podvozkem a tím mj. zlepšit ovladatelnost zmenšením odlehčování přední řízené nápravy. Ty bývají méně nápadné, nejčastěji jsou součástí přední masky vozu, v podobě vodorovného žebrování pod nárazníkem.\n\nJako každá aerodynamická součástka, i spoilery podléhají fyzikálním zákonům dynamiky – každé křídlo musí mít svou přesně určenou geometrii, stejně jako je tomu u letadel. Proto je velmi diskutabilní, zda je možné vylepšit jízdní vlastnosti vozu tím, že na něj umístíte křídlo z vozu jiného, nebo křídlo vlastnoručně doma svařené bez optimalizace tvaru k očekávanému účinku.\n"}
{"id": "383189", "url": "https://cs.wikipedia.org/wiki?curid=383189", "title": "Honza Volf", "text": "Honza Volf\n\nHonza Volf (* 25. května 1955 Praha) je český básník, kreslíř a prozaik. Je znám zejména jako autor „sluníčkových“ kalendářů, plakátů a knížek.\n\nHonza se narodil v Praze na Bulovce, ale již ve třech letech odjel s matkou do Sliače na Slovensku, kde žil až do svých 16 let.\nPoté co nebyl v Kremnici přijat na střední výtvarnou školu, se vrátil do Prahy, kde posléze vystudoval Střední uměleckou školu Václava Hollara. Na vysokou školu nebyl přijat z kádrových důvodů. Po škole se čtyři roky živil jako uklizeč v metru, poté pracoval rok v podniku Geodézie jako dělník, načež začal prodávat svoje grafiky na Karlově mostě. Zpočátku na černo a po roce 1989 oficiálně. „Zde,“ jak píše „pod širým nebem strávil dlouhých třináct let.“ Mezitím se, ve 30 letech, oženil. Po rozpadu manželství, z něhož vzešly dvě děti, následovalo období sebehledání, jež trvalo několik let.\n\nV roce 1996 založil \"Nakladatelství jednoho autora\", v němž od té doby vydává svoje díla – knížky, plakáty, kalendáře, diáře a jiné drobnosti.\nPočátky nebyly vůbec jednoduché, mnozí jej zrazovali, ale postupem doby si získal řadu příznivců.\n\nLiteratura: Jedná se o ručně psanou, převážně veršovanou tvorbu doprovázenou vlastními kresbami. Jeho humorné rýmy jsou prostoupené optimismem, láskou a, jak říká, sluníčkem.\n\nGrafické práce: vydává plakáty, kalendáře, pohlednice, diáře a mnoho dalších optimistických (sluníčkových) grafik.\n\nSvé práce podepisuje \"Honza Volf. Ten, co neumí hrát golf.\"\n\n"}
{"id": "383192", "url": "https://cs.wikipedia.org/wiki?curid=383192", "title": "Promethean: The Created", "text": "Promethean: The Created\n\nPromethean: The Created je hororová hra z nového Světa temnoty, která nemá přímou analogii ve hrách ze starších edic. Svým námětem vychází především z příběhů o Frankensteinovi a jemu podobných, využívá ale také některé motivy ze starověkých mýtů, alchymie a moderního okultismu. Postavy hráčů se v ní vžívají do rolí Prométeanů, bytostí vytvořených z mrtvých těl a oživených pomocí mystického Božského ohně. Tato stvoření však postrádají jednu věc, a to duši. Její nabytí pro ně představuje tu nejvyšší možnou hodnotu. Hra se tak stává poutí za jejím získáním a pátráním po tom, co to vlastně znamená být člověkem.\n\n\n"}
{"id": "383194", "url": "https://cs.wikipedia.org/wiki?curid=383194", "title": "Elvíra Kastilská", "text": "Elvíra Kastilská\n\nNositelky jména Elvíra Kastilská:\n\n"}
{"id": "383198", "url": "https://cs.wikipedia.org/wiki?curid=383198", "title": "Johan Agrell", "text": "Johan Agrell\n\nJohan Joachim Agrell (1. února 1701 Löth - 19. ledna 1765 Norimberk) byl švédský hudební skladatel a kapelník.\nPrvní hudební zkušenosti získal ve své vlasti. 1734 vstoupil do kapely prince Maximiliana von Hessen-Kassel. Po krátké době přešel do dvorní kapely v Kasselu. Roku 1746 byl jmenován dvorním kapelníkem v Norimberku. Zde se seznámil se svým pozdějším nakladatelem Johannem Ulrichem Hafnerem. V Norimberku pracoval Agrell téměř dvacet let, také jako vedoucí sboru ve Frauenkirche.\n\n"}
{"id": "383203", "url": "https://cs.wikipedia.org/wiki?curid=383203", "title": "Seznam obcí v departementu Var", "text": "Seznam obcí v departementu Var\n\nToto je seznam obcí v departementu Var ve Francii:\n"}
{"id": "383204", "url": "https://cs.wikipedia.org/wiki?curid=383204", "title": "Blue Lines", "text": "Blue Lines\n\nBlue Lines je debutové album anglické triphopové kapely Massive Attack, které vyšlo v roce 1991.\n\n\n"}
{"id": "383205", "url": "https://cs.wikipedia.org/wiki?curid=383205", "title": "Protection", "text": "Protection\n\nProtection je druhé studiové album anglické triphopové kapely Massive Attack, které vyšlo v roce 1994.\n\n"}
{"id": "383207", "url": "https://cs.wikipedia.org/wiki?curid=383207", "title": "Mezzanine", "text": "Mezzanine\n\nMezzanine je třetí studiové album anglické triphopové kapely Massive Attack, které vyšlo v roce 1998.\n\n\n"}
{"id": "383212", "url": "https://cs.wikipedia.org/wiki?curid=383212", "title": "Ray Lynch", "text": "Ray Lynch\n\nRay Lynch , také známý jako Raymond Lynch (* 3. července 1943 Salt Lake City, Utah) je americký, klasicky vyučený kytarista a loutnista. Narodil se v Salt Lake City v Utahu v roce 1943 v hudební a umělecké rodině. Jeho matka byla klasická pianistka a malířka. V 60 letech začal Lynch studovat hru na klavír, a to do svých 12 let, kdy se inspiroval hudbou z klasických nahrávek Andrese Segovia a rozhodl se pro hudební kariéru. Navštěvoval St. Stephen's Episcopal School a Austin High School v Austinu (Texas) a tři roky se učil u učitele hry na kytaru Eduarda Sainze de la Maza ve španělské Barceloně. Po odchodu ze Španělska se Lynch vrátil na Univerzitu v Texasu, kde studoval hudební kompozici. Během studia na vysoké škole byl Lynch pozván do New Yorku, aby se připojil k renesančnímu kvartetu, u kterého hrál na klasickou kytaru a loutnu po několik dalších let.\nV prvních dnech své hudební kariéry byl Lynch neznámým klasicky vycvičeným kytaristou a loutnistou, který začal psát instrumentální nahrávky, které míchaly klasické a elektronické komponenty do melodických zvukových palet. Jeho debutové album Sky of Mind (1983) obratně ukázalo jeho klasický hudební cvik s prostorovými melodiemi a album se stalo undergroundovým úspěchem. Když Lynch vydal své druhé album Deep Breakfast (1984), prodal se svou manželkou Kathleen přes 50 tisíc alb mimo jejich malé apartmá v San Rafaelu v Kalifornii před licencováním hudby pro distributora. Deep Breakfast se prodalo přes 1 milion kopií bez výhod vystupování a bylo první nezávisle vydané album, které má kvalifikaci Gold by the R.I.A.A.\nLynchovo třetí album No Blue Thing (1989) vyhrálo dvě ceny Billboard Awards a v roce 1993 Lynch navázal svým čtvrtým albem klasiky Nothing Above My Shoulders but the Evening uvádějícím členy San Francisco Symphony. Lynchovo páté a nejposlednější album, (1998) je retrospektivou jeho práce a zahrnuje tři nové hudební stopy.\n\n\n\n"}
{"id": "383218", "url": "https://cs.wikipedia.org/wiki?curid=383218", "title": "MJ", "text": "MJ\n\nSpojení písmen M a J může mít různé významy:\n\n\n"}
{"id": "383219", "url": "https://cs.wikipedia.org/wiki?curid=383219", "title": "IU", "text": "IU\n\nSpojení písmen I a U může mít různé významy:\n\n"}
{"id": "383220", "url": "https://cs.wikipedia.org/wiki?curid=383220", "title": "Three Days Grace", "text": "Three Days Grace\n\nThree Days Grace (TDG) je kanadská rocková kapela založená v roce 1992 (tehdy pod jménem \"Groundswell\"). Po rozpadu Groundswell se skupina přejmenovala. Bývalým členem této skupiny byl Adam Wade Gontier, který rozjel sólo dráhu. V její nynější sestavě se nachází: bubeník a zpěvák Neil Sanderson, basový kytarista Brad Walst, hlavní kytarista Barry Stock a hlavní zpěvák Matt Walst. Three Days Grace vydali šest studiových alb, dvě DVD a po celém světě prodali více jak šest milionů desek.\n\nV roce 1992 Adam Gontier, Joe Grant, Phil Crowe, Brad Walst a Neil Sanderson založili post grungovou kapelu Groundswell, s níž vydali jedno album s názvem \"Wave Of Popular Feeling\", kterého se prodalo 150 kusů. Poté se kapela rozpadla a až v roce 1997 se opět sešel Adam Gontier, Brad Walst a Neil Sanderson a založili rockovou kapelu Three Days Grace.\n\nV roce 1997 se Adam Gontier, Neil Sanderson a Brad Walst znovu dali dohromady, tentokráte už pod názvem Three Days Grace. Spolu se členem skupiny Thousand Foot Krutch nahráli své první demo se čtyřmi skladbami. CD vyšlo v počtu 100 kusů a poté se TDG vydali na turné s Thousand Foot Krutch jako jejich předskokani.\n\n22. července 2003 vyšlo první studiové album \"Three Days Grace\". Z tohoto alba vzešel jejich první singl, „I Hate Everything About You“, který jim zajistil úspěch a přední místa v kanadských a amerických žebříčcích. Například druhé místo na US Modern Rock, čtvrté místo v Mainstream Rock charts a první místo v Canadian Singles Chart. S dalším singlem, „Just Like You“, přišly další úspěchy a první místa v obou zmíněných amerických rockových hitparád. Poslední singl „Home“ nebyl již tak úspěšný jako předešlý song, ovšem i tak se řadí k velmi povedeným písním. Po nahrání tohoto alba se ke skupině přidal kytarista Barry Stock. \"Three Days Grace\" je jak v Kanadě, tak i ve Spojených státech 1x platinová (prodeje 1000 000+).\n\nV roce 2005 se Adam Gontier léčil ze svoji závislosti na droze OxyContin, když se jeho žena Naomi postavila proti čím dál tím většímu užívání této drogy. Většina textů alba je založena na Gontierově deníku, který si v době a po době léčení vedl. Čtyřmi singly alba \"One-X\" jsou postupně: „Animal I Have Become“, „Pain“, „Never Too Late“ a „Riot“. Píseň „Never Too Late“ je věnovaná Naomi, jednak jako poděkování za podporu, ale taky je založena na jejím životním příběhu z mládí a tím ji a všem ostatním chtěl říct, jak už název vypovídá, že nikdy není pozdě změnit svůj život. \"One-X\" je v Spojených státech 1x platinové (1000 000+) a v Kanadě 2x platinové (160 000+).\n\nV roce 2007 nahrává Gontier píseň „I Don't Care“ s finskou skupinou Apocalyptica. V tomtéž roce se skupina vydává na turné s mnohými skupinami např. Breaking Benjamin, Chevelle, Seether, Skillet, Nickelback, Hoobastank, Trapt, Puddle of Mudd, 3 Doors Down, Flyleaf, 12 Stones, Red, Econoline Crush a dalšími. Gontier si zazpíval s Breaking Benjamin píseň „Dance With The Devil“. 11. srpna 2008 vydali live DVD s názvem \"Live at Palace\". 7. října 2008 Adam Gontier zpíval spolu s dalšími kanadskými zpěváky a hudebníky píseň „You Have a Choice“\" (Avaaz.org), která měla sloužit ke změně politiky v Kanadě (odvolání Stephena Harpera) a měla přimět lidi, aby šli k volbám.\n\n\"Life Starts Now\" je třetí studiové album od Three Day Grace, dostávající se do prodeje 22. září 2009. Deska vstoupila do Billboard 200 na 3. místě s prodeji činící v prvním týdnu 79 000 kusů. \"Life Starts Now\" se od předchozích CD liší hlavně optimistických pojetím. Z alba pochází čtyři singly, „Break“, „The Good Life“, „World So Cold“ a „Lost In You“.\n\nThree Days Grace odstartovali šňůru koncertů po boku kapel Chevelle, Flyleaf, Breaking Benjamin a Adelitas Way.\n\nČtvrté studiové album skupiny s názvem \"Transit of Venus\" vyšlo 2. října roku 2012 a zároveň se stalo posledním albem Adama Gontiera u Three Days Grace. Na album vznikly i trailery. 14. srpna roku 2012 vyšel první singl z alba, nese název \" Chalk Outline\", ve kterém Three Days Grace experimentují s elektronikou. Singl sklidil velký úspěch u kritiků i u fanoušků. Album produkoval Don Gilmore, který například produkoval album punk rockovým Good Charlotte. Název alba je pojmenován podle astronomického jevu. První písnička z alba se jmenuje \"Sign of the Times\". Na albu se nachází i coververze písně od Micheala Jacksona, a to písně \"Give In To Me\". Píseň \"The High Road\" byla nahrána ještě než se album začalo oficiálně nahrávat a zároveň jde o druhý singl z alba. Třetí singl nese název „Misery Loves My Company“, na který byl natočen videoklip. 9. ledna se provalila zpráva, že Adam opouští skupinu kvůli svému špatnému zdravotnímu stavu. Prozatím ho nahradil Matt Walst z rockové skupiny My Darkest Days.\n\n28. března se Matt Walst stal oficiálně členem kapely. 1. dubna kapela vypustila první singl s názvem \"Painkiller\" k novému albu s novým zpěvákem, v říjnu 2014 pak druhý singl \"I am machine\" a 23. března 2015 pak třetí singl \"Human race\". Hotové album \"Human\" vyšlo 31. března 2015 a bylo podpořeno světovým turné Human world tour, v rámci kterého Three Days Grace poprvé zavítali i do České republiky, a to 5. června 2015 na festival Rock for people do Hradce Králové. Podruhé v České republice zahráli 24. ledna 2016 v Malé sportovní hale v Praze v rámci evropského turné.\n\nŠesté studiové album \"Outsider\" vyšlo 9. března 2018. Před vydáním samotného alba vypouští kapela trailery v podobě tří písní. 25. ledna 2018 vyšel singl \"The Mountain\", ke kterému vyšel i videoklip. 16. února 2018 následoval singl nesoucí název alba \"I Am an Outsider\". Jako poslední byla, těsně před vydáním samotného alba, zveřejněna 2. března 2018 píseň \"Right Left Wrong\". Dále album obsahuje songy jako \"Strange days\", \"Infra-Red\" nebo \"Chasing The First Time\". Album se setkalo s kladným hodnocením fanoušků i kritiků. Časopis \"Distorted Sound Magazine\" jim udělil hodnocení 8/10 a řekl, že po dvánácti letech jsou zase skupinou, kterou stojí za to si poslechnout.\n\nDemo Alba:\nStudiová Alba:\nEP:\nSingly:\n\nDVD:\n\nVideoklipy:\n\n"}
{"id": "383221", "url": "https://cs.wikipedia.org/wiki?curid=383221", "title": "Kojetín I-Město", "text": "Kojetín I-Město\n\nKojetín I-Město je název městské části, část obce Kojetín v okrese Přerov. V roce 2011 měla 5858 obyvatel a nacházelo se v ní 1252 domů.\n"}
{"id": "383224", "url": "https://cs.wikipedia.org/wiki?curid=383224", "title": "Georges Palante", "text": "Georges Palante\n\nGeorges Palante (20. listopad 1862, Saint-Laurent-Blangy, Francie – 5. srpen 1925, Hillion, Francie) byl francouzský filosof a sociolog.\n\nVe svém díle obhajoval individualistické názory. Byl ovlivněn mimo jiné Fridrichem Nietzsche a Arthurem Schopenhauerem.\n\nJeho dílo bývá často citováno anarchisty, on sám se však nikdy k ananarchismu nehlásil.\n\n\n\n"}
{"id": "383231", "url": "https://cs.wikipedia.org/wiki?curid=383231", "title": "Perichoreze", "text": "Perichoreze\n\nPerichoreze či circumincessio ( \"perichórésis\"; cyklický pohyb, reciprocita, vzájemné prolínání) je teologický pojem, který označuje vzájemné prolínání a přebývání jednotlivých osob Nejsvětější Trojice: Otce, Syna a Ducha svatého. \n\nTeologická tradice popisuje perichorezi jako společenství, v němž se jednotlivé osoby navzájem pronikají a přebývají v sobě navzájem, takže jsou skutečně jedno.\n\nPoprvé se pojem objevuje u Řehoře Naziánského, pro středověkou teologii jak západní, tak východní mělo pak stěžejní místo užití a rozvinutí pojmu u Jana Damašského. \n"}
{"id": "383245", "url": "https://cs.wikipedia.org/wiki?curid=383245", "title": "Adventní věnec", "text": "Adventní věnec\n\nAdventní věnec je v západních křesťanských církvích pomůcka k symbolickému odpočítávání čtyř týdnů adventu, doby příprav na Vánoce. Obvykle má podobu věnce z jehličnatých větví se čtyřmi svícemi. Každou adventní neděli se zapaluje další svíčka. Svíček může být ale i více, v závislosti na zvyklostech a trendech. Svíce mohou být různě vysoké, různých barev, symetricky nebo asymetricky rozmístěné. Zdobené věnce bez svíček, které se někdy také nazývají adventní věnce jsou používány k ozdobení vchodových dveří. Klasické adventní věnce se zavěšovaly na stuhách, od počátku 21. století je nahrazují věnce, které se kladou přímo na svátečně upravený stůl. Advent má v křesťanské symbolice zvláštní význam, zahajuje nový liturgický rok.\n\nVěnce ze zelených rostlin, stejně jako svíčky, se v Evropě symbolicky používaly už před příchodem křesťanství. Luteráni tento zvyk zavedli v šestnáctém století, ale nebyl to ještě současný adventní věnec. Tradice adventního věnce byla založena až v 19. století v Hamburku německým protestantským teologem Johannem Hinrichem Wichernem (1808-1881). Ten se mimo jiné zabýval městskou misií a založil školu pro chudé děti. Ty se ho v předvánoční době každodenně ptaly, kdy už budou Vánoce. V roce 1839 proto vyrobil předchůdce dnešních adventních věnců ze starého dřevěného kola, na něž nalepil 19 malých červených svíček pro všední dny a 4 bílé svíce pro neděle. Každý den se zapalovala další svíčka, v neděli velká bílá, v ostatní dny malá červená.\n\nPodobný vývoj prodělal i vánoční stromek zdobený svíčkami, který se objevil v Německu v 16. století, ale popularitu a rozmach zažil až v 19. století.\n\nZvyk se rozšířil nejdříve do německých protestantských sborů, měnící se počet svící se víceméně ustálil na dnes používaných čtyřech či pěti. Ve dvacátých létech dvacátého století se už uchytil i v německých katolických sborech. Dnes se již objevuje i v některých rodinách pravoslavného vyznání žijících na Západě.\n\nZa předchůdce adventního věnce bývá považován rakouský Paradeisl. Konstrukce ozdoby byla tvořena z jedlových větví nebo zimostrázu. Konstrukci spojovala jablka, které tvořily čtyři vrcholy konstrukce. V každém jablku byla umístěna svíčka na místě stopky, která byla vyříznuta. Paradeisl mohl být zdoben sušeným ovocem, ořechy a cukrovím.\n\nAdventní věnce se liší v tradičních barvách i v počtu svíček. Tato pravidla jsou velice úzce spojena s použitím a smyslem věnce, a proto jsou do značné míry rozhodující. Dále se technické provedení může lišit umístěním buď na stůl, nebo zavěšením na stuhy pod strop. Jako adventní věnce (bez svíček) jsou označovány i věnce vyvěšované na dveře nebo na zeď v období adventu.\n\nModrá barva je v některých zemích (USA, Velká Británie) populární alternativou fialových a červených adventních svíček a ozdob. Její častější používání v období adventu a u adventních svíček je přisuzováno protestantským církvím, zejména luterským církvím a anglikánským církvím. V tomto liturgickém období je fialové (modré) barvě připisována symbolika pokání, ztišení a čekání (na příchod Krista).\n\nJiné varianty adventního věnce zahrnují pátou bílou svíčku ve středu věnce jako symbol duchovní čistoty a Vánoc, často také jako Neposkvrněné Panny Marie, nebo symbol samotného Ježíše Krista. Někdy bývá nazývána jako \"Kristova svíčka\". Ta může být zapálena na Štědrý den a Boží hod vánoční. Bílá je tradiční sváteční barva v Západní Evropě. Čtyři červené svíčky s jednou bílou ve středu je pravděpodobně nejčastější uspořádání adventního věnce u protestantských církví ve Velké Británii. Protože adventní barvou je barva fialová používají se ve správné variantě svíčky a stuhy fialové.\nRozsvícení svící na adventním věnci nepřímo navazuje na židovskou tradici starou 2000 let - na slavení svátků světel zvaných Chanuka. Na židovských chanukových svícnech se rozsvěcuje postupně osm světel.\nNěkteré zdroje ale odkazují i na starý germánský zvyk zapalování uprostřed zimy ohně v zeleném kruhu, který byl symbolem slunce.\nAdventní věnec je vykládán jako symbolika Kristova kříže a ve vztahu ke čtyřem světovým stranám jako jeho požehnání na každou světovou stranu. Tato symbolika ustupuje pro neznalost křesťanství s moderními adventními věnci, na které se svíčky umisťují libovolně a i jejich počet je různý (šest i tři). Čtyři svíčky symbolizují čtyři týdny, jež předcházejí Vánocům. Jejich světlo Krista, který je světlem světa ozařující plamenem lásky každého člověka. Řekl totiž: \"Já jsem světlo světa; kdo mě následuje, nebude chodit ve tmě, ale bude mít světlo života.\" (Jan 8, 12)\nPodle jiných výkladů byl věnec vždy (od románských dob) určen vítězi, tímto vítězem nad temnotou je podle křesťanské víry Ježíš, jehož narození je v adventu očekáváno.\n\nExistuje více výkladů i u křesťanské symboliky adventního věnce. Symbolika věnce je odvozena od atributů přikládaných božským bytostem, nebo atributů předpokládaných u Boha a bytostí v Bibli. Fialová a zelená, barvy v kterých bývá adventní věnec zobrazován jsou sekulární vánoční barvy. I když pocházejí ze starší evropské praxe, používání jehličnanů a cesmíny symbolizuje pokračování života (po smrti) a naděje, na Kristovo narození. \n\nZ předkřesťanských dob připomínají adventní věnec dva zvyky. V zimním období nosili lidé do svých příbytků čerstvé zelené větve a tím poskytovali příjemné bydlení dobrým duchům. Holé věnce ze slámy odháněly zlé duchy a tím zajišťovaly požehnání.\n\nJe tradicí, že na adventním věnci svíčky jsou vždy zapalovány proti směru hodinových ručiček.\n\nSvětlo - akumulace světla, postupné zapálení většího množství svíček je výrazem rostoucího toužebného očekávání narození Ježíše Krista, který je v křesťanské víře Spasitelem, Vyvoleným. V bohoslužbách se často objevuje výraz, fráze „...na jehož příchod čekáme“. Druhý příchod Ježíše Krista ovšem pro většinou křesťanů znamená konec světa, Apokalypsu (nejspíše zničení života na planetě mystickými bytostmi) a Poslední soud (rozsouzení vzkříšených mrtvých k věčnému zatracení, nebo pro život věčný). Ježíš bývá také nazýván světlo světa.\nKruhový věnec představuje Boží věčnost a jednotu (lze také chápat jako jednotu trojjediného Boha), vzkříšení a věčný život. Stálezelené rostliny jsou symbolem života jako takového, nezničitelnosti, stálosti ve víře a také věčnosti.\n\n„…Kruhová podoba věnce symbolizuje ustavičnou cestu slunce a zároveň i věčnost. Krátké dny v prosinci před \"drsnými\" nocemi jsou nejtmavšími v roce. Je to čas bludiček, skřítků a bílých paní jejichž návštěva, jak se věřilo, zaručila velkou úrodu pro příští rok. Věnce, které byly v oknech obydlí a dvorců, měli ukázat na cestu těmto bytostem. A od těchto světel až k adventnímu věnci, který ohlašuje blízké narození Krista, je už jen krátká cesta. Adventní věnec, jak se domníváme, je nejspíš opakování jednoho starého zimního zvyku. Tento zvyk se vrací tak, jako mnoho jiných, zpět ke kouzlu kruhu a stojí jako symbol pro přírodní sílu. Zelené větve byly v předkřesťanské době přinášeny do domů a chatrčí. Vonící větve jedlí, jak se věřilo, sloužily přátelským lesním duchům jako útočiště a věnce ze slámy měly přinášet požehnání, odrážet zlé duchy. Proto se také obvazovaly zlatými stuhami, znamením slunce……“\n\nExistuje více variant adventního věnce, zřejmě nejpoužívanější obdobou klasického vzoru je adventní věnec zahrnující pátou bílou svíčku ve středu věnce jako symbol Panny Marie, Vánoc, nebo často také jako symbol samotného Ježíše Krista. Někdy bývá nazývána jako \"Kristova svíčka.\" Ta může být zapálena na Štědrý den a Boží hod vánoční. Bílá je tradiční sváteční barva v Západní Evropě. Čtyři červené svíčky s jednou bílou ve středu je pravděpodobně nejčastější uspořádání adventního věnce u protestantských církví v Británii. Bílá barva reprezentuje duchovní čistotu, Ježíše Krista a jeho Matku Pannu Marii. Kristus i Maria je bez hříchu, neposkvrněný, čistý Spasitel. Je zdůrazňováno,že ti, kteří přijmou Ježíše Krista jako Spasitele se podle křesťanské symboliky umyjí ze svých hříchů a učiní se tak bělejšími než sníh.\n\nMimo různícího se počtu svíček (čtyři, pět i více) jsou použity i svíčky různých barev, podle symboliky. Kromě čtyř fialových, nebo červených svíček se používá další klasický vzor tři fialové svíčky a jednu růžová svíčka. Ve středu věnce může být podle dalšího tradičního modelu také bílá svíčka. Jako celek, tyto svíčky představují příchod světla Kristova do světa, nebo Ježíše Krista na svět. Existuje ovšem i další množství barevných variant, z nichž některé jsou dosti rozšířené, ale vycházejí z neznalosti křesťanských symbolů.\n\nV katolické církvi jsou nejoblíbenější barvy adventních svíček fialová a růžová. Historicky je podle křesťanské liturgie hlavní barva adventu fialová. Je to barva pokání a postu, stejně jako barva přivítání příchodu Krále (Ježíše Krista na svět). Fialová je také barvou utrpení během postní doby a velikonočního týdne. Je poukazováno na významnou souvislost mezi narozením Ježíše a jeho smrtí (obětoval se za lidstvo). Aby dodával důrazu odkaz Vánoc jako oslavy narození Ježíše (narodil se aby trpěl pro hříchy lidstva) a utrpení Ježíše Krista (především při ukřižování) byl původně advent doba pokání a postu. V nedávné době však u oslavy Adventu došlo k změně výkladu a v některých církvích byl nahrazen důrazem na naději a očekávání. Změnou výkladu a barvy svící není však omezen a odsunut důraz na pokání v tomto období. Se zaměřením na advent nebo příchod Ježíše, je v souvislosti se symbolikou adventu a zapalování svící vyzdvihována příprava na druhý příchod Ježíše.\n\nV západní katolické církvi se fialová barva používá ve třech ze čtyř adventních nedělí. Na třetí adventní neděli nadchází čas radosti, že půst je skoro u konce V některých tradicích se růžová svíčka nazývá Gaudete, podle latinského slova pro \"radujte se\" (podle vstupní antifony-modlitby z listu apoštola Pavla Filipanům: \"Radujte se stále v Pánu, opakuji, radujte se! Pán je blízko!“). Přechod od fialové do růžové barvy na třetí neděli adventní svíčky upozorňuje na sváteční atmosféru blížící se oslavy. V mnoha kostelech třetí neděle zůstává označena růžovou barvou. Barvy jsou podle barvy liturgických rouch: liturgická barva adventu je fialová, růžová na třetí neděli adventní.\n\nV protestantských církvích je obvyklejší použít čtyři červené svíčky. Červená je používána jako tradiční vánoční barva, symbolizující radost, srdce, Krista, důstojnost, vítězství bohatství, štěstí a krev. „…Tradiční barva adventního věnce je však červená a zelená. Červená upomíná na krev Kristovu prolitou za spásu světa, obě barvy pak symbolizují život. …“\n\nVětšina protestantských církví nyní používá modrou barvu k rozlišení období adventu od postní doby a tedy na adventním věnci je fialová barva nahrazena modrou. Modrá je někdy používána jako symbol královské hodnosti. Některé kostely používají modrou jako symbol noční oblohu, očekávání blížícího příchodu krále, Ježíše Krista na svět, nebo jako symbol vody Genesis, počátek nového stvoření. Některé kostely, včetně některých katolických kostelů, zachovávají tradiční použití fialové. Takové současné použití dvou barev poskytuje dojem harmonického souladu mezi fialovou a modrou.\n\nS přechodem na modrou barvu adventu v nekatolických církvích si některé církve zachovaly mezi barvami svíček na adventním věnci růžovou barvu, ale použily ho na čtvrtou neděli adventní. Ta je stále spojena se vzájemností, ale je někdy používána jako vyvrcholení sezony adventu, jako poslední neděle před Vánocemi.\n\nV katolické části Irska je tradicí adventní věnec s pěti svíčkami ve třech barvách. Tři svíčky fialové, růžová a bílá svíčka. Na prvních dvou adventních nedělích je zapálena fialová svíčka, z nichž každá představuje reflexi a pokání. Na třetí neděli pro Iry světlo růžové svíce symbolizuje očekávání svátku. Poslední fialová svíčka oslavuje příchod Vánoc a rozsvítí se na čtvrtou neděli adventní. Pátá svíčka (bílá) je uprostřed adventního věnce a rozžíná se na Štědrý večer. Tato svíčka se nazývá svíce Krista a představuje život Ježíše Krista, který má přijít na svět.\n\nDokonce i protestantské Norsko má zvláštní tradici ve výběru svíček. Jsou to tradice Norské církve luteránské. Adventní věnec má čtyři fialové svíčky.\n\nVe Švédsku je první svíčka již tradičně bílá, další tři jsou fialové. Bílá znamená barvu ráje, jak popisuje Kristin Solli Schøien v knize \"I en kurv til min datter\" (2003).\nNa první neděli adventní, je rozsvícena první (fialová) svíce. Tato svíce se obvykle nazývá „svíce proroků“ na památku proroků, hlavně Izaiáše, kteří předpověděli narození Ježíše Krista. Tato svíčka představuje naději a očekávání. Především očekávání příchodu Mesiáše. Každý další týden v neděli, je zapálena další svíčka. Na druhou neděli adventní, je zapálena druhá fialová svíce. Tato svíčka obvykle reprezentuje lásku. Některé tradice ji označují jako svíčka „betlémská“, která symbolizuje Kristovy jesle. Na třetí adventní neděli Gaudete (radostná) je zapálena růžová, nebo růžově svítící barevná svíčka. Tato růžová svíčka se obvykle nazývá „pastýřská“ a představuje radost. Čtvrtá, poslední fialová svíčka, je nazývána „andělská“ svíčka a představuje mír a pokoj. Je rozsvícena na čtvrtou neděli adventní.\n\nNěkdy je adventní věnec se svíčkami ve čtyřech barvách - fialové, červené, růžové a bílé. Zapalují se v tomto pořadí. Svíčky jsou také spojená se jmény odpovídajícími liturgii adventu každou neděli: Izaijášova, Janova, Pastýřská a Mariina svíčka. \n\nJiné vzory jmen a barev\nJména svíček u adventního svícnu s pěti svícemi a doporučené liturgie:\n\n35:10. Po dočtení uhasit svíčku.\n1:68-79 a Evangelium sv. Lukáše 2:1-20. Svíčky hoří až do konce.\n\nJiné názvy:\n\nV římskokatolické a starokatolické církvi je adventní věnec žehnán na začátku mše první neděle adventní. Žehná se věnec zdobící presbytář kostela, ale mohou být požehnány i věnce, které si přinesou účastníci bohoslužby.\n\nAdventní věnec byl ve 20. století používán zavěšený na čtyřech stuhách, s tím, že byl zdoben na stranách. Na horní části věnce byly umístěny často u poměrně velké mašle širokých stuh což bylo obvykle dostatečnou výplní mezi svíčkami věnců do domácnosti. Ozdoby , jako hvězdy, andělíčci, perníky, ale nejčastěji slaměné ozdoby, visely z věnce dolů, přesně z vnitřní strany věnce na tenké stuze, v různé výšce. Ozdob bylo spíše menší než větší množství. Nejobvyklejší barvou stuhy a svíček byla červená a oblíbená, mimo fialové, byla i zlatá.\n\nS přelomem tisíciletí jsou preferovány věnce na stůl. Zdobeny byly bohatě ve čtyřech skupinách na místech stuh. Později bylo oblíbeno rozptýlené zdobení celého korpusu. S úbytkem sněhu roste používání bílé barvy jako symbolu Vánoc a Adventu aranžéry. Není preferováno zdobení větším množstvím zlatých ozdob. Někdy je kladen důraz na estetiku a kvalitu materiálu. V rozhodování největšího množství zákazníků je určující cena.\n\nPro prodejce vánočního zboží, vánočních a adventních ozdob je předpověď zákazníkem preferované barvy stejně důležitá jako předpověď počasí pro zemědělce závislého pouze na sklizni. Zboží v nevhodné barvě nebo s nevhodnými doplňky je zcela neprodejné.\n\nPro advent a vánoce roku 2014 je předpovídána „trendy“ růžová a bleděmodrá, ale předpokládána je i bílá a především fialová. Nicméně přibývají zjištění, že „\"domácnosti na trendy doslova kašlou a raději použijí barvy, které se jim líbí\"“. „\"Nakonec je totiž stejně nejpříjemnější vyzdobit si domov podle toho, jaká barva ladí našemu oku.\"“ Doporučovány jsou někde však i zcela extravagantní úpravy, hranaté věnce, pravidelné tvary, černobílé kombinace a postříbřený či pozlacený efekt.\n\nLze předpokládat, že barevná vánoční móda bude prodávána v pastelových odstínech a bílé. Prodejci prodávají ze zásoby bílých ozdob, moderní je venkovský, rustikální styl kombinace materiálů s hrubou strukturou a šedě či bíle zbarvených ploch na kterých barevné doplňky dobře vynikají. Oblíbené jsou i chlupaté, například vlněné, materiály a ojíněné nebo jinovatkou zbarvené povrchy. Tyto barvy také odpovídají preferenci zákazníků při předpokladu velmi teplých Vánoc bez sněhu.\n\nMódní trendy bývaly u adventních věnců nepřekročitelnou povinností. Fialová a tolerovaná, rozšířená, červená barva, u konzervativních domácností byla dříve nepřekročitelnou tradicí. Později každoroční diktát módy interpretovaný masám masovými sdělovacími médii informoval v rámci vánoční horečky jakou barvu je třeba zvolit pro reprezentativní výzdobu.\n\nV průběhu let se měnily třpytivé barvy a bohatá výzdoba adventních věnců (do roku 2000) na matné a přírodní, s důrazem na přírodní materiály. Do roku 2010 bývaly často používány včelí svíčky, které působí i přirozenou vůní.\n\nV roce 2008 byla moderní vánoční (i adventní) barvou černá, kombinovaná s bílou, nebo stříbrnou. Černé vánoce byly podpořeny silnou mediální kampaní která nastavovala černou barvu jako příkaz a nezbytnost. Prodejnost výrobků s vánoční tematikou v černé barvě však zaznamenala propad.\n\nV roce 2009 měla převládat bílá barva, kombinovaná s tradičními vánočními odstíny: červenou, zlatou a stříbrnou, ale také měla být komerčně úspěšná klasicky fialová. Prodejně úspěšné byly věnce v fialových odstínech, oranžových, hnědých a červených barvách, zejména tmavá červená. Obvyklé bylo zdobení přírodní, plody. Zákazníci v roce 2009 poptávali maličké, levné, věnce na stoly (věnce bez závěsu), za 150 až 200 Kč. Obvyklá cena (zřejmě v celé ČR, včetně velkých měst) je udávána 300 Kč. Jen zelené jedlové základy věnce lze na veřejných městech ve stánku koupit i za 99 kč (Brno, Divadelní). Nicméně stále zůstávají výrobci, kteří se tradičně zaměřují na stále zužující se klientelu movitých zákazníků, pro které je vánoční výzdoba součástí prezentace jejich úspěšnosti.\n\nV roce 2012 lze opět zaznamenat širší návrat k lesklým ozdobám, „staromódním“ doplňkům ve venkovskému stylu ale především městském stylu („déja vu“) z přelomu 19. a 20. století a počátku 20. století.\n\nNářadí\nZahradnické nůžky, nůžky na papír, nůžky na drát, nastříhaný vázací drát různé tloušťky (přibližně 0,5 až 1 mm), vázací drát navinutý na špulce (0.5-0.8mm), 4 ks bezpečnostních kovových držáků na svíčky s hrotem, 4 adventní svíčky, pokud možno z nestékavého vosku.\n\nVázací drát je zřejmě někdy nahrazován v nedostatku u amatérů provázkem, který může ale podléhat změnám délky (zejména při práci s vlhkými materiály) a je nebezpečí přetrhnutí (podle materiálu) při práci.\n\nZáklad\nJako základ k výrobě adventního věnce lze použít slaměný věnec,nebo je používán i polystyrénový korpus, nebo se dá koupit v květinářství florexový (zelená hmota) základ. Jsou doporučovány i vyschlé vlhké noviny, zmačkané do kruhu. K pokrytí základu lze použít zelený krepový papír,nebo látku omotaný kolem připraveného kruhu. Běžný krepový papír při práci s mokrým chvojím dělá obvykle barevné skvrny, proto je vhodné použít dražší zahradnický krepový papír. Po odstrojení a odmotání chvojí lze základ věnce použít ještě několikrát. Odstrojení a odmotání chvojí je však téměř stejně pracné jako namotání vzhledného věnce a nazdobení.\n\nChvojí\nObvykle se používají větvičky z jehličnanů (ne borovice nebo modřín) Velmi vhodný je tis, dobře se pracuje s jalovcem a tújí. Lze použít i různé větvičky listnatých dřevin (ne mahónii), nejlépe neopadavých a barevně stálých, jako je například břečťan. Dobře vypadá kombinace různých materiálů zimostrázu s jalovcem, tújí nebo jinými jehličnany a jehličnanů vzájemně. Jedlové chvojí je jako základní materiál používáno profesionály nejčastěji. Všeobecně lze říci, že ještě více než na materiálu závisí výsledek na pečlivé přípravě materiálu (nastříhání) a práci s ním při namotávání na věnec.\nNěkteré webové stránky doporučují chvojí z lesa, \novšem získat vhodné chvojí v lese je velmi nesnadné, protože smrkové chvojí je nevhodné a vhodné jedlové chvojí je z vrcholů stromů, nebo velmi mladých porostů.\n\nDekorace\nLze použít mašličky, pentličky, ovoce, větvičky, šípky, oříšky, růžičky, kusovou skořici, malé kouličky, šišky, jeřabiny, měděné andělské vlasy, jmelí, minirůžičky, badyán, plátky citrónu, nebo plátky jiného sušeného ovoce a přízdoby, které lze spojovat se zimou a Vánocemi. Přízdoby lze připevnit provázkem, drátem, nebo lepidlem.\n\nNastříhat chvojí tak, aby větvičky měly mezi deseti a patnácti centimetry. Přiložit první řadu větviček na korpus a spodní část větviček a korpus omotat vázacím drátem tak, aby pevně držela (2x)- Přiložit další řadu větviček tak, aby se obě řady překrývaly a další řada zakryla především spodní část a opět ji omotat provázkem. Do korpusu je možné zapíchnout kovový držák na svíčku.\nSvíčky na věnec je nejvhodnější připevnit na bodec s podložkou správné velikosti. Je možné ovšem svíčky připevnit hřebíkem kterým propíchneme korpus zespodu a svíčku pak lze na hřebík jednoduše nabodnout, nerozlomí-li se. I pak hrozí nebezpečí požáru při hoření a hřebík se může viklat a měnit polohu. Podobně nebezpečné mohou být svíce napíchnuté na drát a připevněné ke korpusu bez další nehořlavé podložky.\n\nPokud je adventní věnec určen k zavěšení na dveře (nejnověji označováno jako „domovní znamení“ ), postup na jeho výrobu bude stejný. V tomto případě však adventní věnec nepotřebuje svíčky, a pochopitelně ani podložky na ně.\n\nK zavěšení klasického, visícího adventního svícnu na stuhách od stropu jsou třeba čtyři stuhy jenž jsou symetricky upevněny k věnci a směrem nahoru se sbíhají. Věnec nemá být zavěšen příliš vysoko pod stropem, neboť svíce očadí strop, ani příliš nízko nad stolem, aby nepřekážel a vosk z kymácejícího svícnu neznečistil stůl a okolí.\n\nSvíčky, převážně z adventních věnců, způsobí během prosince v ČR přes 1000 požárů.\n\nSuché chvojí je vysoce hořlavé. Přízdoby jsou z hořlavého plastu, nebo slámy. Základ věnce, není-li zhotoven z vysoce hořlavého pěnového polystyrenu je ze slámy, která snadno, stejně jako jehličí nasákne voskem ze svíčky na věnci a stane se podobně hořlavou. Bezpečnostní rizika vyplývají také z obzvláště nebezpečného přístupu uživatele, který při manipulaci podceňuje na základě nezkušenosti z rizika práce s otevřeným ohněm.\n\nRiziko požáru může být dále omezeno umístěním na vhodnou nehořlavou podložku, kterou může být široká porcelánová mísa, nebo talíř.\n\nAdventní věnce musí splňovat bezpečnostní pravidla, které jejich výrobu pro profesionální výrobce až o čtvrtinu prodražují. Věnec musí mít pod svíčkami podkalíšky nebo jinou bezpečnou ochranu proti požáru. Tím se vhodně zdobené věnce stávají, jako spotřební zboží, téměř neprodejnými. Adventní věnec musí být vždy označen kromě ceny i adresou výrobce. Obchodníci jsou podle nařízení také povinni podat upozornění na to, že zapálené svíčky na věnci mohou být nebezpečné.\n\nBezpečnost výrobků prověřují kontroly ČOI. Stejně jako většinu pravidel, lze pravidlo, aby věnec měl podkalíšky nebo bezpečnou ochranu proti požáru pod svíčkami, snadno obejít. Nebezpečné věnce lze prodávat jako vánoční ozdobu, která nemá být zapálena. Cena tím může klesnout. Při koupi takového výrobku je nutné mít na mysli, že svíčky věnečku jsou zpravidla jen napíchlé na hřebíku nebo drátu a skutečně smí být zapáleny jen s nejvyšší opatrností a vědomím vážného rizika.\n\nČeská obchodní inspekce za adventní věnce bez návodu rozdává každoročně pokuty. V roce 2009 vykonali inspektoři ČOI v Jižních Čechách kontrolu u 44 prodejců. V jedenácti zjistili porušení zákona. U kontrolovaných prodejců zjistili, že obchodníci nedbají nařízení podat upozornění na to, že zapálené svíčky na věnci mohou být nebezpečné a museli platit pokutu. Další pokuty byly uděleny za rozdílné ceny na prodejní ploše a na pokladně.Podle ČOI největší potíže mají prodejci s bezpečnostními upozorněními k prodávaným adventním věncům.\nVýrobky nově musí být opatřeny jménem výrobce, dovozce a dodavatele.\n\nZejména během Vánoc, kdy už jsou adventní věnce řádně vyschlé a zapáleny hoří bez dozoru až do konce, může se adventní věnec ocitnout v plamenech. Pokud nejsou na adventním věnci zapálené svíčky nahrazeny elektrickými světly LED diod, je vhodné dodržovat některé zásady.\n\nSvíčky by neměla být poblíž snadno hořlavých předmětů, rozhodně je nevhodné je umístit k oknům do průvanu, blízko záclon, nenecháváme je v těsné blízkosti sedaček či jiných textilií ani na poličce nebo skříni, neboť oheň se rychle přenese na nábytek a zařízení bytu. Adventní věnce, nebo svíčky měly by být ukotveny, nebo aspoň položeny na nehořlavý povrch. Nesmí hořet bez dozoru - zejména ne v přítomnosti dětí nebo domácích zvířat v bytě. Je vhodné svíčky pečlivě uhasit, protože požár může vzniknout i od špatně uhašené svíčky. Zapálené svíčky nesmíme nechávat během jejich hoření bez dozoru. Řádně je zhasínejme, a to vždy, když opouštíme domov nebo jdeme spát.\nProtože je požár snadnější uhasit v počátku, ale nebývá zpočátku odhalen, je žádoucí vybavit dům, nebo byt detektorem, hlásičem kouře.\n\nNa farách, nebo v dětských kroužcích, školách, komunálních centrech se scházejí děti i dospělí a společně se před adventem učí, nebo zkouší vyrábět a zdobit adventní věnce, pro svoji domácí potřeby. Za nevelkou úplatu často dostanou již připravené základy, které si sami zdobí. Společně se lépe poznávají. Děti si můžou zkusit vyrobit adventní věnec, nazdobit perníčky, napsat dopis Ježíškovi. Jako inspirace výzdoby slouží řada výstav adventních věnců a prodejních výstav, které mají mnohdy charakter charitativní akce.\n\nKurz občanského sdružení Český západ učí plést a zdobit adventní věnce vyrábět vánoční ozdoby v podobě třpytivých hvězdiček z korálků, nebo ze slámy a včelího vosku či vyrábět dárky. Výtěžek kurzů poputuje na financování vzdělávání, zaměstnávání, volnočasových programů a dalších aktivit občanského sdružení Český západ, které působí v sociálně vyloučených lokalitách v Dobré Vodě a okolí na Karlovarsku.\nV roce 2009 byly v Lichnštenském paláci, v zahradě, vystaveno 124 adventních věnců, které vyrobily děti z dětských domovů v Česku. Se zhruba stovkou malých tvůrců věnců se v paláci setkal premiér ČR Jan Fischer a jeho manželka.\n\nVýtěžek prodeje adventních věnců na Dětské klinice Fakultní nemocnice Olomouc této dobročinné akce v roce 2009 byl věnován pro potřeby dětských pacientů hospitalizovaných na hemato-onkologickém oddělení nemocnice.\nDobročinná akce Adventní věnce se na dětské klinice olomoucké fakultní nemocnice se v roce 2009 konala podesáté. Na výrobě věnců se podílejí pacienti kliniky, ale také dle svým možností i jejich rodiče, zdravotní sestřičky a další personál. Výtěžek je věnován na nákup dárků pro dětské pacienty hemato-onkologie, ale také na pořízení hraček do herny na tomto oddělení.\n\nOslavy okolo adventního věnce v týdnech před Vánoci jsou považovány za šanci pro křesťanské rodiny, aby se oslava Krista stala skutečnou součástí Vánoc. Rodiče mohou poučit své děti o pravém smyslu adventu a Vánoc a předávat tak svou víru dětem v radostném ovzduší blížících se vánoc.\n\nV ČR jsou tradičně svěceny věnce v katolických kostelích na mši v první adventní neděli (nešpory). Každé ráno se až do 23. prosince konají tradiční ranní mše se zpívanými roráty.\n\nAdventní věnce mají v ČR krátkou tradici :„ …v období adventu začaly na českých stolech objevovat takzvané adventní věnce. I přesto, že u nás v Čechách nemají pražádnou tradici, jsou čím dál oblíbenější…“. Větší rozšíření použití adventních věnců bylo umožněno po roce 1989, kdy už nebyla křesťanská symbolika důvodem nebo záminkou k perzekuci ze strany státních orgánů nebo uvědomělých komunistů a podlézavých kariéristů.\n\nZejména u barev adventního věnce není tradice ještě zcela vyhraněná, snad proto, že křesťanské liturgie se v ČR neúčastní velká většina obyvatel. Respekt k pravidlům symboliky adventního věnce velmi často ustupuje do pozadí před aranžérskými touhami po neotřelosti, invenčnosti a okázalosti. Adventní věnec je pak nezřídka ponížen na osvětlení slavnostního vánočního stolu, kde pak snadno může být libovolný počet libovolných svíček na základně libovolného tvaru.\n\nPozoruhodný je vztah obyvatel ČR k růžové svíčce Gaudete. V české populace je zakotven předpoklad, že růžová barva je obzvláště oblíbená homosexuály (muži) a homosexuálové (muži) preferencí růžové barvy vyzývavě oznamují svoji orientaci. Spojení růžové barvy a homosexuality lze najít v růžovém trojúhelníku, původním označení homosexuálů v době Třetí říše. Adventní věnce s růžovou svíčkou v ČR tedy nejsou oblíbené, jsou používány důstojnější barvy, které nemají asociace na sexuální orientaci. Advent a vánoce jsou i v ČR vnímány svátky klidu a tolerance a adventní věnec je přijímán jako symbol adventu a vánoc.\n\nPro mnoho lidí se stalo technicky uspokojivou alternativou adventních věnců použití svícnů (mohou být i elektrické) v adventním období.\n\nNa Znojemsku v obci Miroslav adventní a vánoční slavnosti od roku 1999 už podesáté ozdobil adventní věnec s průměrem sedm metrů, zapsaný v knize rekordů. Z věnce se za posledních deset let stala jedna z atrakcí města, na kterou se jezdí dívat přespolní a čas od času i turisté z Rakouska.\nPodle serveru iDnes byl v roce 2012 v obci Otice na Opavsku vytvořen adventní věnec o průměru přes 18 metrů.\n\nZvyky zapalování světel a ohňů jsou podobné v různých zemích a více či méně je srovnatelná i symbolika adventního věnce v těchto svátcích:\n\n\n\n"}
{"id": "383248", "url": "https://cs.wikipedia.org/wiki?curid=383248", "title": "Kosa (rozcestník)", "text": "Kosa (rozcestník)\n\nKosa může znamenat:\n\n"}
{"id": "383249", "url": "https://cs.wikipedia.org/wiki?curid=383249", "title": "Kosa (řeka)", "text": "Kosa (řeka)\n\nKosa ( ) je řeka v Permském kraji v Rusku. Je dlouhá 267 km. Její povodí činí 10 300 km².\n\nPramení na severu Hornokamské vysočiny. Protéká bažinatou nížinou. Ústí zprava do Kamy.\n\nZdrojem vody jsou převážně sněhové srážky. Průměrný roční průtok vody ve vzdálenosti 43 km od ústí činí přibližně 40 m³/s. Zamrzá na konci října až v listopadu a rozmrzá v dubnu až na začátku května.\n\nJe splavná pro vodáky.\n"}
{"id": "383251", "url": "https://cs.wikipedia.org/wiki?curid=383251", "title": "Bieńczyce (Krakov)", "text": "Bieńczyce (Krakov)\n\nBieńczyce jsou jednou z historických částí Krakova, dříve vesnice, dnes administrativně spadající pod městskou část XVI Bieńczyce.\nNázev Bieńczyce se odvozuje osobního jména majitele vesnice Benedikta (polsky zdrobněle Bienio [bjeňo]). \n\nPrvní psaná zmínka pochází z roku 1224. Vesnice nejprve patřila kostelu sv. Michaela archanděla a sv. Stanislava na Skałce, od roku 1317 kostelu sv. Floriána. V roce 1391 vznikl ve vesnici první mlýn řeky Dłubnia, druhý pak v roce 1449 u řeky Młynówka. V 2. pol. 15. století byl v Bieńczycích vystavěn dvůr s statkem (do dnešní doby se u ulice Kaczeńcowa u rybníku dochoval dvůr a hospodářské stavení z počátku 20. století). Později byly výnosy z vesnice odváděny kanovníkům wawelské katedrály.\n\nV 19. století byla přes Bieńczyce vystavěna cesta (Kocmyrzowska) a podél ní v letech 1899-1900 železnice, jejíž pozůstatky jsou patrné dodnes. V roce 1951 se Bieńczyce na základě nového administrativního rozdělení Krakova staly součástí čtvrti Nowa Huta.\n\n"}
{"id": "383275", "url": "https://cs.wikipedia.org/wiki?curid=383275", "title": "Luigi Cadorna (1930)", "text": "Luigi Cadorna (1930)\n\nLuigi Cadorna byl lehký křižník stejnojmenné třídy sloužící v italském námořnictvu za druhé světové války. Byla to jedna ze dvou lodí druhé skupiny třídy \"Condottieri\". Jeho sesterskou lodí byl křižník \"Armando Diaz\". Samotný Luigi Cadorna byl italský polní maršál a velitel italské armády za první světové války.\n\nStavba křižníku byla zahájena v roce 1930, dne 30. září 1931 byla loď spuštěna na vodu a 11. srpna 1933 byla uvedena do služby.\n\nKonstrukce lodi přímo vycházela z předchozí třídy \"Di Giussano\" – hlavní důraz byl kladen na rychlost a výzbroj, přičemž pancéřová ochrana a odolná konstrukce byly až druhotné. Loď se lišila zejména použitím novějších děl, jiným rozmístěním děl sekundární ráže a přemístěním katapultu z přídě za druhý komín.\n\nLoď se podílela na italské invazi do Albánie a byla nasazena i v druhé světové válce. V roce 1943 byl z lodi odstraněn katapult a protiletadlová výzbroj byla zesílena o čtyři 20mm kanóny. Křižník válku přečkal a byl po ní předán nově vzniklé Marina Militare. Byl používán k výcviku a v roce 1951 vyřazen.\n\n"}
{"id": "383279", "url": "https://cs.wikipedia.org/wiki?curid=383279", "title": "Deep Breakfast", "text": "Deep Breakfast\n\nDeep Breakfast je druhé album Raye Lynche a bylo vydáno v roce 1984. Je certifikováno jako platinové společností R.I.A.A.\n\n\nVšechny stopy složil, aranžoval a produkoval Ray Lynch, mimo skladby “The Oh of Pleasure”, kterou napsal společně s Tomem Canningem.\n\n\nMastering: George Horn/Fantasy Studios, S.F., CA\n\n"}
{"id": "383281", "url": "https://cs.wikipedia.org/wiki?curid=383281", "title": "Venuše nosí XXL", "text": "Venuše nosí XXL\n\nVenuše nosí XXL (v originále \"Fat Pig\", 2004) je divadelní hra, kterou napsal Neil Labute.\n\nMladý úspěšný Tom se zamiluje do knihovnice Heleny, která trpí nadváhou. Jeho spolupracovníci Carter a Jeannie však jejich vztah sabotují. Navíc Tom kvůli Heleně opustil Jeannie, se kterou měl povrchní vztah.\n\nV ČR hru hrálo divadlo Komorní Fidlovačka v roce 2007.\n"}
{"id": "383288", "url": "https://cs.wikipedia.org/wiki?curid=383288", "title": "Vojtěch Sedláček (podnikatel)", "text": "Vojtěch Sedláček (podnikatel)\n\nVojtěch Sedláček (* 3. března 1947, Praha) je český podnikatel, zakladatel \"Agentury ProVás s.r.o.\" a \"Obslužné spol. s r.o.\" Obě společnosti vytváří pracovní a podnikatelské příležitosti pro osoby se zdravotním omezením. V roce 1973 se oženil s Jaroslavou, roz. Vágnerovou, spolu vychovali čtyři dcery a jednoho syna.\n\nOd roku 1969 pracoval jako technik a programátor sálových počítačů nejprve v Závodech průmyslové automatizace v Čakovicích a před převratem v roce 1989 ve Výzkumném ústavu matematických strojů. Mezi lety 1981 a 1989 také působil jako dobrovolný učitel informačních technologií v Jedličkově ústavu v Praze.\n\nV roce 1990 se stal starostou Roztok u Prahy a byl zvolen statutárním reprezentantem republikového Občanského fóra. V roce 1991 byl jmenován vedoucím Úřadu vlády České republiky. Od roku 1992 byl ředitelem a členem představenstva tiskárny ČTK Repro. V roce 1995 byl zvolen předsedou představenstva a ředitelem Občanského penzijního fondu. V roce 1998 byl náměstkem ministra vnitra pro bezpečnost.\n\nV roce 2014 založil projekt \"Nejdřív střecha\", který pomáhá bezdomovcům v duchu metodologie Nejdřív bydlení.\n\nByl vyhlášen vítězem celostátní soutěže o sociálního podnikatele roku 2006. V květnu 2007 patřil do první skupiny signatářů prohlášení Ligy proti antisemitismu. V roce 2008 se stal členem Světového podnikatelského fóra a účastnil se jeho zasedání v Évianu (Francie). V roce 2010 byl pozván do Bruselu (Belgie) jako nový člen Světového ekonomického fóra. Patřil do první vlny signatářů Charty 77. Pod jeho vedením realizovala \"Agentura ProVás\" Keplerovo muzeum v Praze. Vojtěch Sedláček je členem České astronomické společnosti. Od roku 2014 vede Odbornou skupinu pro historii astronomie.\n\nV roce 2015 obdržel Cenu Via Bona 2015 v kategorii Otevírání nových cest za inovativní podporu lidí bez domova v projektu \"Nejdřív střecha\".\n\n\n"}
{"id": "383289", "url": "https://cs.wikipedia.org/wiki?curid=383289", "title": "OHK Dynamo Moskva", "text": "OHK Dynamo Moskva\n\nOHK Dynamo Moskva (ru: Динамо Москва) je hokejový klub z Moskvy, který hraje Kontinentální hokejovou ligu v Rusku. Po spojení s klubem HC MVD Balašicha v roce 2010 byl klub přejmenován z původního HK Dynamo Moskva na OHK Dynamo Moskva. O je zkratka ruského slova \"Objediňonnyj\" (česky: Spojený), čili Spojený hokejový klub Dynamo Moskva. Sídlí v Megasport Areně.\n\n\n"}
{"id": "383291", "url": "https://cs.wikipedia.org/wiki?curid=383291", "title": "Dynamo Moskva", "text": "Dynamo Moskva\n\nDynamo Moskva je název několika sportovních klubů:\n\n\nViz též Dynamo (sportovní organizace) – historie klubů Dynamo\n"}
{"id": "383298", "url": "https://cs.wikipedia.org/wiki?curid=383298", "title": "Armando Diaz (1930)", "text": "Armando Diaz (1930)\n\nArmando Diaz byl lehký křižník třídy \"Luigi Cadorna\" sloužící v italském námořnictvu za druhé světové války. Byla to jedna ze dvou lodí druhé skupiny třídy \"Condottieri\". Jeho sesterskou lodí byl křižník \"Luigi Cadorna\". Samotný Armando Diaz byl italský polní maršál z doby první světové války.\n\nStavba křižníku byla zahájena v roce 1930, dne 10. července 1932 byla loď spuštěna na vodu a 24. dubna 1933 byla uvedena do služby.\n\nKonstrukce lodi přímo vycházela z předchozí třídy \"Di Giussano\" – hlavní důraz byl kladen na rychlost a výzbroj, přičemž pancéřová ochrana a odolná konstrukce byly až druhotné. Loď se lišila zejména použitím novějších děl, jiným rozmístěním děl sekundární ráže a přemístěním katapultu z přídě za druhý komín. \n\nOperační nasazení lodi v druhé světové válce bylo relativně krátké. \"Armando Diaz\" potopila 25. února 1941 britská ponorka HMS \"Upright\". \n"}
{"id": "383299", "url": "https://cs.wikipedia.org/wiki?curid=383299", "title": "HC CSKA Moskva", "text": "HC CSKA Moskva\n\nHC CSKA Moskva (ru: ЦСКА Москва) je hokejový klub z Moskvy, který hraje Kontinentální hokejovou ligu v Rusku. V současnosti je prezidentem klubu bývalý hráč Sergej Fjodorov.\n\n\n"}
{"id": "383303", "url": "https://cs.wikipedia.org/wiki?curid=383303", "title": "Křídla Sovětů Moskva", "text": "Křídla Sovětů Moskva\n\nKřídla Sovětů Moskva (ru: Крылья Советов Москва) je hokejový klub z Moskvy, který hraje Ruskou vyšší ligu ledního hokeje (2. liga po Kontinentální hokejové lize) v Rusku.\n\n\n"}
{"id": "383304", "url": "https://cs.wikipedia.org/wiki?curid=383304", "title": "Apple Classrooms of Tomorrow", "text": "Apple Classrooms of Tomorrow\n\nApple Classrooms of Tomorrow (ACOT) byl výzkumný projekt, zabývající se vztahem učitelů, studentů a počítačů. \n\nVýzkum započal roku 1985 v USA a trval 3 roky. Byl založen na spolupráci škol, univerzit, výzkumných institucí a společnosti Apple Computer. Projekt spojil technickou problematiku s pedagogickou a popsal mj. i několik významných integračních fází, kterými vývoj přístupu učitelů k prostředkům informačních technologií prochází:\n\n\nVýzkum ACOT označuje informační technologie „vzdělávacím nástrojem a prostředkem pro přemýšlení, spolupráci a komunikaci“. Projekt mimo jiné dokázal, že zařazení těchto technologií do vzdělávacího procesu může významně zlepšit výsledky učení.\n\nZávěry tohoto výzkumného projektu se také v mnoha případech staly podkladem a inspirací pro změnu výukových metodik.\n\n"}
{"id": "383306", "url": "https://cs.wikipedia.org/wiki?curid=383306", "title": "ACOT", "text": "ACOT\n\nZkratka ACOT má více významů\n\n"}
{"id": "383312", "url": "https://cs.wikipedia.org/wiki?curid=383312", "title": "Joseph Kyselak", "text": "Joseph Kyselak\n\nJoseph či Josef Kyselak (22. prosince 1799 Vídeň – pravděpodobně 17. září 1831 Vídeň; některé zahraniční materiály uvádějí narození 9.března 1978) byl alpinista a úředník dvorní komory ve Vídni. Známým se stal spíše než pro svoje cestopisy díky svému výstřednímu zvyku psát svoje jméno velkými písmeny na místech, která navštívil. To mu přineslo slávu i zmínku ve Wurzbachově \"Biografickém lexikonu Rakouského císařství\". Díky zanechávání značek na veřejném prostranství je v současnosti často označován za předchůdce taggování, resp. graffiti. Na Moravě je dochován jeho podpis na zdi hradu Veveří. Do roku 1944 byl i na stěně Býčí skály v Moravském krasu (zničeno při výstavbě podzemní válečné továrny; snímek se dochoval).\n\n\n\n"}
{"id": "383323", "url": "https://cs.wikipedia.org/wiki?curid=383323", "title": "Polymorfismus (programování)", "text": "Polymorfismus (programování)\n\nPolymorfismus je vlastnost programovacího jazyka, objektově orientovaného programování (OOP), která umožňuje:\n\nRozhodnutí o tom, která metoda bude volána, je u polymorfismu prováděno až za běhu programu (tj. dynamicky pomocí virtuálních funkcí). Tím se odlišuje od přetěžování funkcí, kde je rozhodnutí o volání vhodné funkce provedeno již při překladu (tj. staticky).\n\nPolymorfismus je vlastnost programovacího jazyka, speciálně v objektově orientovaném programování, která umožňuje objektům volání jedné metody se stejným jménem, ale s jinou implementací. V jiném kontextu (než OOP) se tento druh polymorfizmu nazývá podtypový, na rozdíl od parametrického polymorfizmu (ve funkcionálním programování), který odpovídá spíš generice (např. v C#) nebo šabloně v OOP (Java, C++). \n\nFunkce, metoda nebo makro (a další syntaktické konstrukce) se dají volat s různými datovými typy. Implementace se liší podle druhu polymorfizmu.\n\n(Podtypový) Polymorfismus dělíme na dva typy: statický a dynamický. Při statickém je v době překladu znám konkrétní typ argumentu a proto překladač vygeneruje volání konkrétní (monomorfní) funkce, která pracuje se správným typem. Dynamický p. vybírá volanou funkci za běhu (tzv. pozdní vazba, late binding), v OOP typicky pomocí tabulky virtuálních metod (TVM). Tato tabulka není programátorovi přímo přístupná a generuje ji překladač. V obou případech se kód funkcí generuje při překladu. Tzv. přetížené funkce (\"overloading\") odpovídají statickému polymorfizmu, ale pro každý typ parametru/-ů generují samostatný kód (viz omezený polymorfizmus dále). Dynamický polymorfizmus potřebuje (v nějaké formě) informace o typech za běhu, proto má časovou a/nebo paměťovou režii. Statický polymorfizmus typy za běhu (při dobrém návrhu jazyka a implementace) v principu nepotřebuje, ale ze šablon/generik vygeneruje několik podobných funkcí.\n\nPříklady: objektový polymorfismus (s virtuálními metodami) je dynamický, šablony nebo generika jsou statického typu. Dynamicky typované interpretované jazyky (Ruby, Python) používají také dynamický polymorfizmus.\n\nPolymorfismus může být dvojího druhu: univerzální (parametr typu může být jakýkoliv), omezený (typ jen z určitého výčtu). Např. funkce maximum – nemůže být nad čímkoliv, jen nad datovým typem, který lze porovnat na větší, menší. \nUniverzální typ odpovídá parametrickému polymorfizmu, který lze realizovat jednou funkcí pro všechny typy (za daného omezení). Např. funkce pro délku spojového seznamu nezávisí na typu prvků v seznamu, protože je nevyužívá (a např. prvky jsou schované za pointrem). Omezený polymorfizmus závisí na typu a konkrétní typ si funkce předává jako dodatečný (schovaný) parametr, TVM je realizovaná tímto způsobem.\n\nPokud si chceme realizovat polymorfizmus (ve formě přetížení) sami, např. při variantních záznamech (union v C), např. pro dvě reprezentace komplexních čísel (pravoúhlou a polární), můžeme ve funkcích využít vnitřně přepínač switch podle tagu reprezentace.\n\nŽe je oblast populární a terminologie nejednotná, můžete zjistit porovnáním částí z dědičnosti, přetížení funkce, metoda a \ndalších.\n\nPříkladem parametrického (operátorového) polymorfismu jsou šablony v C++. Funkce nemá pevně stanovený typ argumentu, dokáže tak přijmout různé typy. Následující funkce násobí parametry i přesto, že nezná jejich typ, lze ji tak volat s různými typy:\nMějme v jazyce PHP rozhraní ITvar definující metodu obsah(), od které je očekáváno, že bude vracet obsah geometrického útvaru. Dále třídy Trojuhelnik a Kruh implementující rozhraní ITvar. Obě třídy implementují metodu obsah() z rozhraní ITvar, ale každá odlišným způsobem. Nakonec definujme funkci vypisInfo(), která bude v parametru očekávat instanci třídy implementující rozhraní ITvar:\n\nPHP interpretuje operátor + jako sčítání (jsou-li operandy čísla) nebo jako sloučení polí (jsou-li operandy pole):\n"}
{"id": "383327", "url": "https://cs.wikipedia.org/wiki?curid=383327", "title": "Miroslav Stoch", "text": "Miroslav Stoch\n\nMiroslav Stoch (* 19. říjen 1989, Nitra) je slovenský fotbalový záložník a reprezentant, od léta 2019 hráč klubu PAOK Soluň.\n\nMimo Slovensko působil na klubové úrovni v Anglii, Nizozemsku, Turecku, Řecku, ve Spojených arabských emirátech, od léta 2017 je v České republice. Účastník Mistrovství světa 2010 v Jihoafrické republice a EURA 2016 ve Francii.\n\nZa roky 2009 a 2010 vyhrál cenu Petera Dubovského, která se na Slovensku uděluje nejlepšímu slovenskému hráči do 21 let. 7. ledna 2013 vyhrál cenu FIFA Puskás Award za nejhezčí gól roku 2012, ve které hlasují fanoušci. Stoch předvedl krásnou střelu přímo z voleje a obdržel za ni více hlasů než sólo Brazilce Neymara a fotbalové nůžky Kolumbijce Radamela Falcaa.\n\nS českou modelkou Paulou Bedžetiovou má syna Tobiase narozeného v březnu roku 2017.\n\nSvoji fotbalovou kariéru začal v týmu FC Nitra, kde v sezoně 2005/2006 debutoval v seniorské kategorii v nejvyšší soutěži.\n\nV létě 2006 přestoupil do Anglie, do mužstva Chelsea FC z Londýna.\n\nV sezóně 2008/09 se dostal na soupisku A-týmu FC Chelsea pro Ligu mistrů UEFA. V dresu Chelsea poprvé nastoupil 30. listopadu 2008 v domácím zápase 15. kola Premier League v derby proti Arsenal FC (prohra 1:2), v 81. minutě vystřídal Deca. V prosinci 2008 o něho projevil zájem trenér klubu FC Watford Brendan Rodgers. Celkem za klub odehrál čtyři ligová střetnutí.\n\nV létě 2009 odešel kvůli většímu zápasovému vytížení na hostování do nizozemského mužstva FC Twente. Během ročníku nastoupil v lize ke 32 zápasů, ve kterých vsítil deset branek. Na jaře 2010 získal s Twente mistrovský titul.\n\n10. června 2010 podepsal čtyřletou smlouvu s tureckým velkoklubem Fenerbahçe SK. V základní skupině C Evropské ligy 2012/13 pomohl k obsazení prvního místa a zisku 13 bodů, i když většinou jen střídal. V osmifinále vyřadil Fenerbahçe běloruský klub FK BATE Borisov po výsledku 0:0 venku a 1:0 doma (tento zápas v Turecku se však hrál bez diváků), Stoch však nezasáhl ani do jednoho zápasu. Po určité pauze, kdy nebyl ani na lavičce náhradníků, nastoupil v semifinále Evropské ligy 2. května v odvetném zápase s portugalským klubem Benfica Lisabon. Benfica ale zvítězila 3:1, smazala prohru 0:1 z prvního zápasu v Istanbulu a postoupila do finále, Fenerbahçe bylo vyřazeno. V klubu také získal ligový titul a dvakrát prvenství v tureckém poháru. \n\nV červenci 2014 prodloužil smlouvu do léta 2018 (původně měla končit v roce 2016). V zimním přestupovém období sezony 2016/17 o Stocha projevila zájem SK Slavia Praha, ale z transferu nakonec sešlo.\n\nV srpnu 2013 odešel na roční hostování do řeckého týmu PAOK Soluň, který získal i opci na případný přestup. První gól vstřelil 21. srpna 2013 v utkání 4. předkola Ligy mistrů, zařídil tak remízu 1:1 s německým týmem FC Schalke 04, který hrál doma. 1. září 2009 vstřelil dva góly hostujícímu Panionisu Atény, PAOK zvítězil 4:1. Výbornou formu si držel dál, 14. září 2013 se podílel vítěznou brankou na výhře 2:1 proti týmu Verie. 24. října 2013 v utkání základní skupiny Evropské ligy 2013/14 s izraelským celkem Makabi Haifa neproměnil v prvním poločase 2 pokutové kopy, střetnutí přesto skončilo vítězstvím PAOKu 3:2. 22. ledna 2014 vstřelil dva góly v odvetném zápase osmifinále řeckého poháru proti Iraklisu Soluň. PAOK zvítězil 5:1 a v prvním zápase 1:0 a postoupil do čtvrtfinále. S PAOKem se nakonec dostal do finále řeckého poháru, v němž jeho tým podlehl Panathinaikosu 1:4. Po sezoně 2013/14 se vrátil do Fenerbahçe SK. Za PAOK nastoupil k 30 ligovým utkáním a dal sedm gólů.\n\nPo prodloužení smlouvy s Fenerbahçe odešel v červenci 2014 na roční hostování do klubu Al Ain ze Spojených arabských emirátů. Napodobil tak svého krajana a vrstevníka Vladimíra Weisse, který rovněž odešel v roce 2014 z evropské do některé arabské fotbalové ligy. Po sezóně 2014/15 slavil Miroslav Stoch s Al Ainem zisk ligového titulu. Během roku vsítil v lize devět branek ve 24 střetnutích.\n\nV srpnu 2015 se rozhodl pro hostování v tureckém klubu Bursaspor, kde o něj jevil zájem trenér Ertuğrul Sağlam. V dresu Bursasporu si připsal 25 ligových zápasů, ve kterých jednou rozvlnil síť.\n\nV srpnu 2017 přestoupil z Fenerbahçe do českého klubu SK Slavia Praha, který o něj projevoval zájem již v zimním přestupovém období sezóny 2016/17. Podepsal smlouvu na dva roky.\n\nMiroslav Stoch debutoval v A-mužstvu slovenské fotbalové reprezentace 10. února 2009 v přípravném utkání v rámci turnaje Cyprus International Tournament na Kypru proti Ukrajině (Slovensko soupeři podlehlo 2:3), nastoupil na hřiště v 69. minutě.\n\nSvůj první reprezentační gól v A-mužstvu zaznamenal v domácím kvalifikačním utkání 6. června 2009 proti San Marinu, které Slovensko vyhrálo na Tehelném poli 7:0. Stoch se prosadil v 35. minutě, když zvyšoval na průběžných 4:0. V kvalifikaci na EURO 2012 vstřelil v základní skupině B jeden gól (7. září 2010 proti Rusku, výhra 1:0), Slovensko se umístilo s 15 body na konečné čtvrté příčce tabulky a na evropský šampionát nepostoupilo.\n\n14. listopadu 2012 odehrál první poločas přátelského zápasu s Českou republikou v Olomouci, ve druhém poločasu jej nahradil na hřišti Marek Bakoš. Slovenská reprezentace podlehla domácímu mužstvu 0:3. 6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. V červenci 2013 jej nový trenér Slovenska Ján Kozák dočasně vyřadil z reprezentace kvůli mimofotbalovým výstřelkům (vyřazen byl i v roce 2011 za jízdu pod vlivem alkoholu). V říjnu 2013 byl opět nominován do národního týmu.\n\n9. října 2014 vstřelil vítězný gól v kvalifikačním zápase na EURO 2016 proti Španělsku, v 86. minutě prostřelil po centru Michala Ďuriše hlavou zblízka brankáře Ikera Casillase. Slovensko po úvodní výhře nad Ukrajinou vyhrálo i nad mistry Evropy Španěly 2:1 a potvrdilo výborný vstup do kvalifikace. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa).\n\nSlovensko se utkalo na Mistrovství světa ve svém prvním utkání v základní skupině F s nováčkem šampionátu Novým Zélandem, jediný slovenský gól vstřelil v 50. minutě hlavou Róbert Vittek, kterého v 84. vystřídal na hřišti Miroslav Stoch. Slovensko vítězství neudrželo, v 93. minutě zařídil konečnou remízu 1:1 hlavičkující Winston Reid. Ve druhém utkání 20. června 2010 podlehlo Slovensko jihoamerickému mužstvu Paraguaye 0:2, Stoch střídal v 83. minutě Kornela Salátu. 24. června 2010 nastoupil v základní sestavě ve třetím zápase Slovenska v základní skupině proti Itálii a pomohl tak reprezentaci k vítězství 3:2 a postupu do osmifinále ze druhého místa na úkor Itálie.\n\nV osmifinále se Slovensko střetlo Nizozemskem, v nastaveném čase (94. minuta) snižoval Róbert Vittek z pokutového kopu na konečných 1:2, Stoch opět odehrál celé utkání. Do čtvrtfinále turnaje postoupil pozdější vicemistr Nizozemsko.\n\nTrenér Ján Kozák jej vzal společně na EURO 2016 ve Francii, kam se Slovensko probojovalo poprvé v éře samostatnosti. V prvním utkání nastoupil proti Walesu, Slovensko prohrálo 1:2. Ve druhém zápase proti Rusku (výhra 2:1) a v posledním zápase základní skupiny proti Anglii (0:0) nehrál. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (prohra 0:3, Stoch nenastoupil) a s šampionátem se rozloučili. Po šampionátu jej trenér Kozák vyřadil z kádru slovenské reprezentace. \"„Nastala situace, po které si další spolupráci představit nedokážu,“\" uvedl.\n\n\n\n"}
{"id": "383331", "url": "https://cs.wikipedia.org/wiki?curid=383331", "title": "Strašín (Říčany)", "text": "Strašín (Říčany)\n\nStrašín () je dnes jednou ze součástí města Říčan, od jehož jádra je oddělen údolím Rokytky. Dříve se jmenoval Strážín, později se jméno změnilo na Strašín. Jednu dobu byl osadou patřící k severněji ležícímu Březí, poté byl nějaký čas samostatnou obcí, nyní patří pod město Říčany. \n\nStrašínem prochází červená turistická značka z Mukařova, která přichází přes \"Janovický les\" nazvaný podle vesnice zničené za třicetileté války a pokračuje přes údolí Rokytky do Říčan. Od Babic vede přes Strašín do údolí Rokytky cyklotrasa 0031. Zhruba dva kilometry jižně od Strašína vede silnice I/2. V osadě jsou dvě zastávky pražské integrované dopravy, \"Říčany, Strašín\" ležící na severním okraji a \"Říčany, Strašín, rest.\" nacházející se uprostřed zástavby. Nejbližší železniční zastávka je v několik kilometrů vzdáleném centru Říčan na trati \"Praha — Benešov u Prahy\" (221).\n\nKe Strašínu patří kromě vlastního urbanistického celku Strašín též Strašínský les a vilová čtvrť Nový Strašín, které leží na opačné straně tohoto lesa, na severní straně Černokostelecké ulice, v okolí autobusové zastávky „Říčany, Rychta“, kde tvoří jeden celek s vlastními Říčany. Na východ od vlastního Strašína přerůstá na strašínské území několika ulicemi zástavba z Radošovic a Pacova.\n\nJe zde cvičiště kynologické organizace \"ZKO 32 Říčany/Strašín\".\n\n"}
{"id": "383336", "url": "https://cs.wikipedia.org/wiki?curid=383336", "title": "Kosva", "text": "Kosva\n\nKosva nebo Velká Kosva ( nebo ) je řeka převážně v Permském kraji s prameny ve Sverdlovské oblasti v Rusku. \n\nJe dlouhá 283 km. Povodí řeky je 6300 km².\n\nProtéká převážně po západních svazích Středního Uralu. Ústí do Kamské přehradní nádrže jako levý přítok Kamy.\n\nVodní režim řeky se vyznačuje výraznou jarní povodní, letními a podzimními dešťovými povodněmi a stabilním nízkým vodním stavem. Zastoupení roztátého sněhu v ročním odtoku se odhaduje na 60%. Průměrný roční průtok vody ve vzdálenosti 11 km od ústí činí přibližně 90 m³/s. Odhad stoleté vody je 2 000 m/s.\n\nZamrzá v listopadu a rozmrzá ve druhé polovině dubna až v květnu.\n\nNa řece leží město Gubacha a také Širokovská vodní elektrárna s přehradní nádrží. V povodí řeky se nachází Kizelovský uhelný revír.\n"}
{"id": "383342", "url": "https://cs.wikipedia.org/wiki?curid=383342", "title": "Úsečník", "text": "Úsečník\n\nÚsečník nebo růžkový odpojovač se používá na venkovních vedeních vysokého napětí k odpojení nebo připojení úseku vedení. Jeho použití je vázáno na jmenovitý výkon tohoto zařízení, které je možné vypnout bez rizika. Polohu Vypnuto lze zajistit, aby tak bylo možné chránit pracovníky na odpojeném vedení před zavlečením nebezpečného napětí. Úsečníky může obsluhovat pracovník, který je v dostatečné míře seznámen s používáním ochranných pomůcek.\n"}
{"id": "383345", "url": "https://cs.wikipedia.org/wiki?curid=383345", "title": "Moravská národní strana", "text": "Moravská národní strana\n\nMoravská národní strana (MNS) vznikla 7. srpna roku 1990 a jejím prvním (prozatímním) předsedou se stal Ing. Miloš Skočovský, později Ing. Ivan Dřímal.\n\nStrana byla založena částečně nespokojenými členy Moravského občanského hnutí (MOH) po propadu v parlamentních volbách v červnu 1990. Na rozdíl od konkurenčního Hnutí za samosprávnou demokracii - Společnost pro Moravu a Slezsko (HSD-SMS) prosazovalo koncepci samostatného moravského národa.\n\nZaložena byla v Brně, v Orlí ulici č. 16. Tento historický objekt je znám jako \"Dům u Kamenné panny, popřípadě jako \"Metzgerův\" (podle Jana J. Metzgera, známého a především neohroženého moravského diplomata z období tureckých válek). V Orlí ulici č. 16 se také zpočátku nacházel její sekretariát, který později přesídlil na další brněnskou adresu, do Řeznické ulice č. 2.\n\nZakládající sněm Moravské národní strany se konal 16. prosince roku 1990 na Nové radnici v Brně za účasti veřejnosti. Moravská národní strana dle svého tvrzení navázala na Moravskou národní stranu, založenou roku 1861 Dr. Aloisem Pražákem, popřípadě na spolek Cyrila a Metoděje, který také vznikl z podnětu tohoto právníka, historika a publicisty v roce 1849.\n\nV červnu 1992 kandidovala MNS v parlamentních volbách na kandidátce Hnutí za samosprávnou demokracii – Společnost pro Moravu a Slezsko a získala 2 mandáty v České národní radě později Poslanecká sněmovna Parlamentu České republiky. V letech 1992-1996 byli jejími poslanci JUDr. Jiří Bílý a Ing. Petr Kavan.\n\nPo příchodu některých členů do MNS z Hnutí samosprávné Moravy a Slezska a sloučením s Moravskoslezským hnutím v roce 1995 strana užívala i širší název Moravská národní strana - Hnutí slezskomoravského sjednocení (MNS-HSMS).\n\nPoté, co moravské strany ve volbách do Poslanecké sněmovny 1996 zcela propadly, Moravská národní strana se roku 1997 sloučila s Českomoravskou unií středu (ČMUS) a nově utvořený subjekt byl nazván Moravská demokratická strana (MoDS).\n\n\n"}
{"id": "383347", "url": "https://cs.wikipedia.org/wiki?curid=383347", "title": "Řehoř X.", "text": "Řehoř X.\n\nBlahoslavený Řehoř X. (asi 1210, Piacenza – 10. leden 1276, Arezzo), rodným jménem Tebaldo Visconti, byl papežem římskokatolické církve v letech 1271 až 1276. Byl zvolen na nejdéle trvajícím konkláve v historii římskokatolické církve v letech 1268–1271.\n\nNarodil se v Piacenze, většinu své církevní služby však strávil v nížinách na severu kontinentální Evropy.\n\nNa papežském stolci následoval Klementa IV. (1265–68), poté, co byl stolec po tři roky uvolněn kvůli sporům mezi kardinály. Stejnou měrou zastoupení francouzští a italští kardinálové chtěli papeže ze své země kvůli neustávající politické situaci s Karlem I. z Anjou a nebyli schopni dojít shody. Patová situace byla nakonec ukončena obyvateli Viterba, kde byli kardinálové shromážděni: odstranili střechu z budovy papežského paláce, kde byli kardinálové shromážděni, zazdili je uvnitř a k jídlu jim dovolili pouze chléb a vodu. O tři dny později byl zvolen Řehoř X. Jednalo se o nejdelší konkláve v historii římskokatolické církve. Volba Řehoře X. byla považována z rozhodnou, neboť ač byl Ital, většinu času strávil na sever od Alp a díky tomu nebyl zapleten do nedávných italských politických sporů. Řehoř X. je taktéž jedním z mála papežů, kteří při svém zvolení nebyli kardinály. Nebyl dokonce ani knězem, ale arcijáhnem Lutychu.\n\nŽe ho kardinálové vybrali pro něj bylo velmi překvapivé. Volba ho zastihla v Palestině, kde se s Eduardem I. zabýval devátou křížovou výpravou do Akko, Izrael. Nechtěl opustit svojí misi a jeho první akcí jako papeže bylo rozeslání výzev o pomoc výpravě. Poté se vypravil na cestu lodí do Itálie. Na papežský stolec byl uveden až 27. března 1272 kvůli prodlevě způsobené dlouhou zpáteční cestou a nutností být nejprve vysvěcen na kněze a biskupa.\n\nNěkdy mezi lety 1271 a 1276 Řehoř napsal dopis proti obviňování židů a persekucím proti nim.\n\nJeho prvním počinem po příjezdu do Říma bylo svolání koncilu, který se uskutečnil jako 2. lyonský koncil v roce 1274. Jeho účelem bylo projednávání velkého schismatu, podmínek ve Svaté zemi a zneužívání římskokatolické církve. Řehoř X. zemřel 10. ledna 1276 během návratu z tohoto koncilu v Arezzu, kde je dodnes pohřben v tamější katedrále. Díky němu vznikl na 2. lyonském koncilu dekret \"Ubi periculum\", následně začleněný do kanonického práva, který řídil všechna konkláve až do reformy papeže Pavla VI. (1963–78). Podle něho se kardinálové musí sejít nejpozději 10 dní po smrti papeže, během volby jsou osamoceni, jídlo je jim podáváno zvláštním oknem a pakliže papež není zvolen do pěti dnů, dostávají jen chléb, vodu a víno. To mělo napříště zamezit přílišným průtahům volby.\n\nJeho nástupcem na papežském stolci se stal Inocenc V.\n\nRoku 1625 byl Řehoř X. beatifikován. Jeho památka se v římskokatolické církvi slaví 10. ledna.\n\nBrzy po svém zvolení papežem v roce 1271 obdržel Řehoř dopis od mongolského panovníka Kublaje. Dopis zprostředkovali Niccolo a Maffeo Polo po svých cestách na mongolský panovnický dvůr. Kublaj v něm volá po poslání stovky misionářů a oleje z lampy z Baziliky Svatého hrobu. Nový papež mohl uvolnit pouze dva mnichy a nějaký olej. Mniši se však vrátili brzy po tom, co jejich výprava vyjela. Niccolo a Maffeo (tentokrát již doprovázeni mladým Marcem) se do Mongolska vrátili a Kublajovi olej od papeže předali v roce 1275.\n\nMongolský ílchanátský vůdce Abaya poslal v roce 1274 delegaci o více než 12 členech na lyonský koncil, kde se plánovala možná válečná spolupráce mezi Mongoly a Evropany. Po koncilu Abaya poslal další delegaci kvůli dalšímu informování západních panovníků ohledně válečných příprav. Řehoř odpověděl, že jeho legáti by doprovázeli křížovou výpravu a byli by zodpovědní za řízení válečných operací s ílchánem. Nicméně tyto projekty nové velké křížové výpravy se zastavily v podstatě se smrtí papeže Řehoře X. v lednu 1276. Peníze, které byly nashromážděny pro tyto účely, byly namísto toho použity v Itálii.\n\n"}
{"id": "383348", "url": "https://cs.wikipedia.org/wiki?curid=383348", "title": "Marek Vokáč", "text": "Marek Vokáč\n\nMarek Vokáč (* 6. prosince 1958 Praha) je český mezinárodní šachový velmistr (od roku 2000), mistr České republiky z roku 1999 a druhý z roku 1995.\n\nPodle vlastního vyjádření hraje Marek Vokáč šachy od svých pěti let. Poprvé reprezentoval ve svých patnácti letech na pionýrské sportovní olympiádě roku 1974, kde československé mužstvo zvítězilo před Sovětským svazem. Vzhledem k minimálním možnostem účasti v mezinárodních turnajích za komunistického režimu získal Vokáč titul mezinárodního mistra až roku 1988 a velmistrem se stal až ve svých dvaačtyřiceti letech, což v tomto věku bývá již spíše výjimkou.\nVokáč se úspěšně zúčastnil mnoha turnajů. Byl například první v Praze roku 1988, v Českých Budějovicích 1996, 2000 a 2003, v Třinci 1998, v Karviné 2001, ve Znojmu a Havlíčkově Brodě 2004, v Praze a v Teplicích 2006, ve Žďáru nad Sázavou a v Českém Krumlově 2007 a v Říčanech 2008.\n\nV letech 1990–1992 působil jako šéfredaktor časopisu Československý šach a od roku 1990 vykonával čtrnáct let řadu funkcí v různých orgánech Československého šachového svazu a po roce 1993 v Šachovém svazu České republiky, převážně v trenérskometodické oblasti a v reprezentaci. V únoru 2011 byl zvolen místopředsedou svazu a předsedou jeho Trenérsko-metodické komise.\n\nByl kapitánem družstva mužů na šachové olympiádě v Moskvě roku 1994, od roku 1995 do roku 2000 pak družstva žen na olympiádách v Jerevanu 1996, Elistě 1998 a Istanbulu 2000 a na mistrovství Evropy v Pule 1995, Batumi 1997 a v Leónu 1999. V Batumi 1997 a v Leónu 1999 byl zároveň i hrajícím kapitánem družstva mužů. Jako hráč se zúčastnil šachové olympiády v Bledu roku 2002.\n\n"}
{"id": "383352", "url": "https://cs.wikipedia.org/wiki?curid=383352", "title": "Bernhard Rudolf Abeken", "text": "Bernhard Rudolf Abeken\n\nBernhard Rudolf Abeken (1. prosince 1780 Osnabrück - 24. únor 1866 tamtéž) byl německý filolog a učitel.\nAbeken studoval teologii v Jeně. Roku 1808 se stal učitelem Schillerových synů. Od roku 1841 působil jako rektor na gymnáziu v Osnabrücku.\n\nByl otcem archeologa Wilhelma Ludwiga Abekena (1813–1843) a politika a spisovatele Hermanna Abekena (1820–1854).\n\n"}
{"id": "383364", "url": "https://cs.wikipedia.org/wiki?curid=383364", "title": "Léopold Aimon", "text": "Léopold Aimon\n\nPamphile Léopold François Aimon (4. října 1779 L'Isle-sur-la-Sorgue, Francie - 2. února 1866 Paříž) byl francouzský hudební skladatel.\n\nJiž ve věku 17 let se stal divadelním kapelníkem v Marseille. Roku 1817 přesídlil do Paříže a stal se vedoucím orchestru v Gymnase Dramatique a roku 1821 v Théâtre-Français.\n\nSkládal opery, komorní hudbu včetně více jak 30 smyčcových kvartetů, duet a trií. Několik symfonií, dva koncerty pro fagot a koncert pro violoncello. Vytvořil také několik náboženských vokálních děl včetně mše a dvou kantát.\n\n"}
{"id": "383384", "url": "https://cs.wikipedia.org/wiki?curid=383384", "title": "S-Bahn v Hamburku", "text": "S-Bahn v Hamburku\n\nS-Bahn Hamburg je železniční systém osobní dopravy v Hamburku a okolí. Spolu s metrem a regionálními dráhami tvoří síť kolejové dopravy hansovního města a okolí. Jeho počátky sahají do roku 1907, kdy zahájily tehdejší státní dráhy provoz elektrické městské rychlodráhy.\n\nProvozovatelem je S-Bahn Hamburg GmbH, samostatná dceřiná společnost DB Stadtverkehr. V roce 2007 použilo služeb S-Bahnu 190,5 miliónů cestujících.\n\nPodobně jako berlínský S-Bahn používá většinou samostatné tratě a stejnosměrné napájení přívodní kolejnicí, avšak s napětím 1200 V a bočním kontaktem. Kromě toho je v části sítě použito konvenční napájení trakčním vedením.\n\nStejně jako v Berlíně mají spoje na jednotlivých linkách poměrně krátké intervaly, na rozdíl od Berlína ovšem síť, s výjimkou jižní větve S3, nezasahuje za hranice města.\n\nDélka sítě hamburského S-Bahnu dosahuje 144 km a zahrnuje 67 stanic. Tvoří ji dvě východo-západní kmenové tratě (hambursko-altonská spojovací dráha a City-S-Bahn), na které navazují na západě dvě a na východě tři větve. Obě hlavní tratě jsou spojeny na nádraží Altona a na hlavním nádraží. 113,2 km tratí je vedeno po samostatných kolejích, 31,9 km společně s ostatní dopravou. Asi 12,5 km tratí je vedeno v tunelech a 7,9 km tratí je jednokolejných.\n\nV provozu jsou 4 základní linky (S1, S21, S3, S31) a dvě posilové (S11, S2). V následující tabulce jsou zvýrazněny stanice s možností obratu soupravy.\n\n16. července 1866 byla zahájena osobní doprava na hamburské spojovací dráze, pozdější kmenové trati S-Bahnu. Trať propojovala nádraží Klosterthor a Altona. Od počátku zde byl zavaden snížený tarif. V roce 1867 došlo k prodloužení jednokolejnou tratí, ještě bez dnešních zastávek, do Blankenese. Zastávky, zprvu provizorní, byly zřizovány až dodatečně podle požadavků na přepravu. V roce 1883 byla jednokolejná trať prodloužena do Wedelu.\nVe druhé polovině 19. století prudce stoupaly požadavky na osobní i nákladní dopravu. Tento proces byl ještě urychlen sjednocením Německa a částečně i odstraněním překážek v plánování dopravy přes hranice sjednocených německých států. Tento proces se nevyhnul ani Hamburku a nové uspořádání železniční sítě se stalo nezbytným.\n\n1893 započala přestavba spojovací dráhy. Namísto dvou byly položeny čtyři koleje pro oddělení městské a ostatní dopravy, celá dráha se dostala na vyvýšené těleso, čímž odpadla úrovňová křížení se silničními komunikacemi. K dovršení všeho uzavřel roku 1898 Hamburg s Pruskem smlouvu o uspořádání železniční dopravy, ve které byla mimo jiné zakotvena úloha čtyř koncových nádraží a zřízení nového centrálního nádraží.\n\nV diskusích o vylepšení městské dopravy figurovalo vedle železnice nejen zřízení podzemní dráhy, jejíž stavba započala roku 1906, ale i dalších dopravních systémů - visuté dráhy a místních drah. Nakonec padlo rozhodnutí o elektrifikované železnici, po kterém se vedení pruských drah začalo ohlížet po vhodné zkušební trati. V roce 1904 byla uzavřena smlouva mezi Hamburkem a Pruskem o elektrifikaci trati Blankenese - Ohlsdorf.\n\nPruské ředitelství železnic Altona zahájilo 5. prosince 1906 osobní dopravu mezi městy Blankenese, Altona a Hamburg na Hambursko-altonské městské a předměstské dráze (Hamburg-Altonaer Stadt- und Vorortbahn) v parní trakci. Ve stejný den byl zahájen pravidelný provoz i na novém hlavním nádraží.\n\n\"Městská a předměstská dráha\" používala trať Altona - Blankenese z roku 1867, koleje pro regionální dopravu spojovací dráze a novou dvoukolejnou trať do \"Hasselbrooku\" a \"Ohlsdorfu\". Trať vedla východně od hlavního nádraží, nejprve souběžně s tratí Lübeck-Büchener Eisenbahn do \"Hasselbrooku\" a dále po vlastní trase až k nově zřízenému hřbitovu v Ohlsdorfu.\n\nPodle smlouvy z roku 1904 měla být celá trasa opatřena trakčním vedením s jednofázovým napájením 6,3 kV 25 Hz napájeným z vlastní tepelné elektrárny na Leverkusenstraße. Tato elektrárna sloužila i k napájení přístavní dráhy.\n\n1. října 1907 byly nasazeny do provozu první elektrické jednotky a od 29. ledna 1908 byla celá trasa Blankenese - Ohlsdorf provozována pouze elektricky. Toto datum je také považováno za počátek hamburského \"S-Bahnu\".\n\nZákladní jednotka soupravy na střídavý proud se skládala ze dvou nakrátko spojených šestinápravových oddílových vozů s uspořádáním Bo'1+1(1A)', později Bo'1+1 2'. V letech 1924 - 1933 bylo dodáno celkem 57 dvojdílných jednotek s dvěma krajními dvounápravovými hnacími podvozky a jedním středním běžným Jakobsovým podvozkem a se stanovištěm strojvedoucího na obou koncích. Konstrukce vozů s nástupními dveřmi u každého oddílu byla odvozena z pruských oddílových vozů. Původně nesly označení \"Altona 641 a/b\" a následující, od roku 1931 \"elT 1589 a/b\" - \"elT 1645 a/b\". Protože při dalším přeznačování v roce 1940 již byly určeny k brzkému vyřazení, nebyly zahrnuty do nového číselného schematu. Přesto byly neoficiálně vedeny jako ET 99. Poslední z nich dojezdily při ukončení střídavého provozu 22. května 1955. Dva vozy byly upraveny pro stejnosměrný provoz a použity jako nákladní jednotka.\n\nNapjatá hospodářská situace během 1. světové války dovolovala udržovat pouze omezený provoz. Především stále nižší dodávky náhradních dílů a povolání personálu do války způsobily, že ze 140 vozů jich zůstalo na konci války provozuschopných pouze 34.\n\nMístní realitní společnost stavěla od roku 1914 prodloužení trati z hamburského \"Ohlsdorfu\" do pruského Poppenbüttelu, aby umožnila rozvoj obcí v okolí Hamburku podél řeky Alstery (přítok Labe). Po konkursu převzal vedení stavby okres Stormarn a trať byla v roce 1918 otevřena. Provoz zajišťovaly zpočátku benzínové motorové vozy, neboť nedostatek mědi bránil natažení trolejového vedení. Později předal Storman trať DRG, která trať do roku 1924 elektrifikovala a rozšířila tak provoz hambursko-altonské městské a předměstské dráhy až do \"Poppenbüttelu\".\n\nV Berlíně, kde byl tehdy v provozu podobný systém městské a předměstské železnice, bylo v roce 1930 zavedeno označení S-Bahn. Tímto symbolem označily v roce 1934 říšské dráhy i svoji \"Hamburg-Altonaer Stadt- und Vorortbahn\". Na rozdíl od Berlína byly do tarifního systému zahrnuty neelektrifikované tratě s parním provozem: \"Blankenese\" - \"Wedel\", \"Altona\" - Elmshorn, Hamburk - Friedrichsruh A Hamburkund - Harburg.\n\nPo téměř 30-letém provozu se ve 30. letech projevila nezbytnost modernizace traťové části i vozidel. Jelikož v Berlíně se osvědčil systém stejnosměrného napájení postranní kolejnicí, rozhodly říšské dráhy v roce 1937 o přechodu na tento systém napájení i v Hamburku. Na rozdíl od Berlína zde bylo zvoleno poněkud vyšší napájecí napětí - 1200 V. První stejnosměrné soupravy byly dodány v roce 1939 - řada ET 171 - a od 22. dubna 1940 začal pravidelný provoz mezi \"Ohlsdorfem\" a \"Poppenbüttelem\" souběžně se střídavými vlaky. 15. července téhož roku bylo uvedeno do provozu stejnosměrné napájení v úseku \"Blankenese\" - \"Altona\" a od 10. dubna 1941 byl zaveden provoz stejnosměrných vlaků v celé trati \"Blankenese\" - \"Poppenbüttel\". Do roku 1943 bylo dodáno celkem 47 vlaků řady \"ET 171\".\n\nZákladní jednotku stejnosměrného vlaku tvořily tři nakrátko spřažené čtyřnápravové vozy. V každé bočnici každého vozu byly čtvery dvoukřídlé posuvné dveře. Prostřední vložený vůz 2. třídy byl vybaven čalouněnými sedadly, oba motorové vozy 3. třídy měly laťovaná dřevěná sedadla.\nPrvní roky 2. světové války neměly na provoz S-Bahnu vliv. Nacionálněsocialistická vláda dokonce plánovala rozsáhlou výstavbu sítě. Po rozsáhlém spojeneckém bombardování Hamburku v roce 1943 byly tyto plány odloženy. Velká část vozidel byla poškozena, na konci války bylo 55 ze 145 střídavých vlaků zničeno a zbytek těžce poškozen. Ze 47 stejnosměrných jednotek byly pouze čtyři poškozeny, z toho tři mohly být uvedeny do původního stavu.\n\nStejnosměrný S-Bahn byl roku 1950 prodloužen po jednokolejné trati z \"Blankenese\" do Sülldorfu a roku 1954 až do \"Wedelu\". Roku 1958 byla osazena stejnosměrným napájením také dálková trať do Berlína, na které po rozdělení Německa prakticky ustala dálková doprava, a to až do Bergedorfu. Jednalo se o první trať se smíšeným provozem S-Bahnu a dálkových vlaků, jejichž počet zůstával omezen až do roku 1990. Spolu s tím dostal S-Bahn novou trať. Bergedorfské vlaky jezdily na Altonu přes \"Berliner Tor\".\n\nNa stanici \"Holstenstraße\" byla roku 1962 vystavěna spojka mezi spojovací dráhou a tratí AKN (Altona-Kaltenkirchener Eisenbahn), jejíž trasa byla zkrácena na \"Langenfelde\". S-Bahn používal od roku 1965 trasu AKN až do Eidelstedtu a dále pokračoval podle trati do Kielu až do stanice \"Elbgaustraße\" .\n\n29. listopadu 1965 založily Deutsche Bundesbahn, Hamburger Hochbahn AG, Dopravní podniky Hamburk - Holštýnsko a HADAG mořská turistika a převoznická služba Hamburský dopravní svaz (Hamburger Verkehrsverbund - HVV), první dopravní svaz na světe. Od konce prosince 1966 byly trati DB provozované dle hamburského předměstského tarifu začleněny do HVV. V lednu 1967 dostaly poprvé linky linkové označení (S1 - S6), do té doby byly odlišeny pouze barevně.\n\nV dalších letech dopšlo k dalšímu rozšiřování sítě. Roku 1967 byly uvedeny do provozu vlastní koleje mezi stanicemi \"Elbgaustraße\" a \"Pinneberg\", v roce 1969 byla prodloužena napájecí kolejnice z \"Bergedorfu\" do Aumühle.\n\nK odlehčení spojovací dráhy a ke zlepšení dopravní obslužnosti centra Hamburku byla roku 1967 započata stavba tunelové trati spojující, stejně jako spojovací dráha, hlavní nádraží s nádražím Altona. Tato trať, známá pod jménem \"City-S-Bahn\", byla uvedena do provozu ve třech etapách: V roce 1975 úsek hlavní nádraží - Landungsbrücken, roku 1979 prodloužena do \"Altony\" a roku 1981 dokončena nadzemním úsekem do stanice \"Diebsteich\".\n\nRoku 1983 byla trať linky S3 hlavní nádraží - Wilhelmsburg - \"Harburg Rathaus\" rozšířena, z velké části podél stávající dálkové trati. V oblasti Hammerbrook je trasa vedena po betonovém viaduktu a pod centrem Harburgu v tunelu. O rok později byla prodloužena podél dolnolabské dráhy do Neugraben.\n\nPo německém sjednocení prudce vzrostly přepravní nároky na trase do Berlína. V roce 1994 došlo k dočasnému zastavení provozu S-Bahnu mezi stanicemi \"Bergedorf\" a \"Aumühle\". Část trati po Reinbek byla uvedena do provozu po vlastních kolejích v roce 1997, prodloužení do Aumühle se zpozdilo až do roku 2002 kvůli stížnostem obyvatelstva.\n\nNejnovější rozšíření sítě se událo při zimní změně grafikonu 2007 prodloužením linky S3 z \"Neugraben\" přes Buxtehude do Stade. Délka sítě S-Bahnu tím vzrostla o 32 km, šlo o největší jednorázové rozšíření sítě v historii. S-Bahn zde jezdí po kolejích DB Netz AG společně s ostatními vlaky.\n\nHamburský S-Bahn používá od zavedení stejnosměrného provozu trojdílné elektrické jednotky napájené přívodní kolejnicí s bočním kontaktem. Jedná se o následující řady:\n\n\nTřívozová jednotka je nazývána „krátký vlak - Kurzzug“, dvě jednotky tvoří „celý vlak - Vollzug“, tři spojené jednotky se nazývají „dlouhý vlak - Langzug“.\n\nJednotky řad 470 a 471 mohly být řazeny do souprav bez omezení. Řada 472 má svorkovnice spřáhel rozděleny na tři části. Při spojení se staršími jednotkami byla propojena pouze střední část a jednotky mohly tvořit vlak. U řady 474 nebyl tento požadavek uplatněn, řadu 474 lze s ostatními řadami spojovat pouze mechanicky pomocí adaptéru.\n\nPro nasazení na novém úseku do Stade bylo objednáno devět nových dvousystémových jednotek a dalších 33 jednotek řady 474 (inv. č. 059 - 091) z provozu upraveno na dvousystémovou verzi. Nové jednotky nesou inventární čísla 113 - 145. V důsledku omezeného průjezdného profilu S-Bahnu musel být na konci vloženého vozu snížen strop a sběrač se vzduchojemem musel být zapuštěn do střechy.\n\nPrvní střídavé jednotky nesly tmavozelený nátěr. Stejnosměrné jednotky byly dodány v odstínu kobaltové modři se dvěma ozdobným i linkami. Tento nátěr tvořil desetiletí podobu hamburského S-Bahnu.\n\nOd roku 1974 přicházely nové jednotky ř. 472 v barvách DB - oceánská modř a béžová. Také starší jednotky začaly dostávat při dílenských opravách nátěr v novém schematu. Přelakování celého parku ještě nebylo dokončeno, když roku 1990 zavedly DB nový nátěr v odstínu dopravní červeně.\n\nPrvní vozidla ř. 474 byla dodána v barevné kombinaci bílé, šedé a červené, což odpovídalo vozům podzemní dráhy typu DT4. Ještě před nasazením do provozu byly jednotky v rámci „Redesign-Programu“ přelakovány na červeno.\nVozidlům určeným ke zrušení bylo ponecháno původní barevné schema, takže jeden čas jezdily současně jednotky tří barevných provedení.\n\nDo 3. června 1956 byly vozy označeny 2. a 3. třídou. Po tomto datu byla 3. třída přeznačena na druhou a druhá na první. Vozy 1. třídy byly v provozu až do listopadu 2000. Jednalo se o vložené vozy (kvůli nižšímu hluku). Sedadla byla odlišně čalouněná a mezi sedadly byly větší rozestupy.\n\nHamburský S-Bahn obsluhuje stanic, z toho deset podzemních. Pět z nich leží na \"City-S-Bahn\" (\"Jungfernstieg\", \"Stadthausbrücke\", \"Landungsbrücken\", \"Reeperbahn\" a \"Königstraße\"), tři v centru Harburgu (\"Harburg\", \"Harburg Rathaus\" und \"Heimfeld\") a předposlední jsou nástupiště S-Bahnu na nádraží \"Altona\". Také na hlavním nádraží se nástupiště vlaků směřujících k západu nacházejí pod povrchem. Nejnovější podzemní stanicí je nově otevřená stanice na letišti.\n\nVětšina stanic má jedno ostrovní nástupiště. Na hlavním nádraží a na Altoně má každý směr vlastní ostrovní nástupiště. Některé stanice mají nástupiště postranní.\nVětšina stanic má nástupiště délky 200 m. Ostatní stanice pojmou alespoň \"Vollzug\". To se týká především nové trati se střídavým napájením.\n"}
{"id": "383389", "url": "https://cs.wikipedia.org/wiki?curid=383389", "title": "Iňva", "text": "Iňva\n\nIňva ( ) je řeka v Permském kraji v Rusku. Je dlouhá 257 km. Povodí řeky je 5920 km².\n\nPramení na Hornokamské vysočině. Ústí do Kamské přehrady jako pravý přítok Kamy. Vzdutí přehrady dosahuje do vzdálenosti 50 km.\n\nZdrojem vody jsou převážně sněhové srážky a podzemní voda. Průměrný roční průtok vody u vesnice Agiševo ve vzdálenosti 30 km od ústí činí přibližně 29 m³/s. Zamrzá na začátku listopadu a rozmrzá na konci dubna.\n\nŘeka je splavná pro vodáky. Na dolním toku je možná vodní doprava. Na řece při ústí řeky Kuvy leží město Kudymkar.\n"}
{"id": "383394", "url": "https://cs.wikipedia.org/wiki?curid=383394", "title": "Łeba", "text": "Łeba\n\nŁeba (kašubsky \"Łeba, Leba\", něm. \"Leba\") je přístavní město a gmina v severním Polsku v pomořském vojvodství. Městem protékají řeky Łeba a Chełst. V letech 1975–1998 patřilo administrativně do dnes již neexistujícího slupského vojvodství.\n\nCentrum města je hojně navštěvováno turisty, přístav je tvořen kanálem. Město se nachází mezi jezery Łebsko a Sarbsko. Asi 5 km od Łeby se nachází Słowińský národní park, který se vyznačuje písečnými dunami - polská poušť a starou raketovou základnou.\nŁeba disponuje dvěma velkými plážemi, kde je mimo sezónu možné nepotkat tzv. ani živáčka. Centrum je naopak plné života, obchodů, bank a zábavních podniků.\n\n"}
{"id": "383395", "url": "https://cs.wikipedia.org/wiki?curid=383395", "title": "Dietrichstein", "text": "Dietrichstein\n\nDietrichstein může znamenat:\n"}
{"id": "383403", "url": "https://cs.wikipedia.org/wiki?curid=383403", "title": "Preambule", "text": "Preambule\n\nPreambule (z lat. \"preambulus\" – úvodní, předcházející) je úvodní, zpravidla slavnostní, část textu nějakého písemného dokumentu (např. listin, stanov nebo právních předpisů, jako jsou zákony a ústavy), která stanovuje úmysl, záměr, význam či smysl textu následujícího za preambulí.\n\nPreambule obsahují obvykle ústavy států. Obsahují jak část historickou, která odkazuje na předešlá státní zřízení a odůvodňuje nynější státní existenci, tak část, která obsahuje základní hodnoty a zásady fungování státu i obecnou definici základních práv a povinností občanů. U právních předpisů je závaznost preambulí sporná, vždy však může sloužit jako výkladová pomůcka.\n\n"}
{"id": "383406", "url": "https://cs.wikipedia.org/wiki?curid=383406", "title": "Nová radnice (Brno)", "text": "Nová radnice (Brno)\n\nNová radnice (dříve Stavovský dům či Zemský dům) v Brně se nachází na Dominikánském náměstí v komplexu barokních budov, které původně sloužily pro potřeby moravské zemské správy. Jako radnice budovy slouží od roku 1935, předtím bylo sídlo městské správy v tzv. Staré radnici, která je dnes využívána pro kulturní účely. V Nové radnici sídlí brněnský primátor a magistrát.\n\nBudova dnešní Nové radnice je úzce spojena s dominikánským klášterem, který začal vznikat vedle staršího kostela svatého Michala ve 13. století. První dominikáni jsou v Brně doloženi v roce 1240, koncem 40. let 13. století začali budovat svůj klášter. Z počátků výstavby pochází západní rameno křížové chodby (u ostatních ramen byly postaveny jen obvodové zdi) a místnost, která s největší pravděpodobností byla kapitulní síní (jiné názory hovoří o refektáři). Zřejmě již od druhé poloviny 13. století se v této kapitulní síni občas konala sněmovní a soudní jednání moravské země (mimo jiné i tzv. provinciální soudy), většinou však probíhala na Špilberku. Brněnské, znojemské, jihlavské a jemnické provinciální soudy sloučil v roce 1348 Karel IV. do jednoho zemského soudu v Brně, který již zasedal v dominikánské kapitulní síni.\nMalá místnost v dominikánském klášteře ve druhé polovině 16. století již stavům nevyhovovala a sněm proto v roce 1578 rozhodl o výstavbě nových prostor, které se měly nacházet v prvním patře kláštera, nad kapitulní síní a přilehlými rameny ambitu. Stavbu provedl v letech 1582–1585 italský stavitel Pietro Gabri společně se svým bratrem Antoniem, kteří se do Brna kolem roku 1570 přestěhovali. Nová renesanční sněmovní část se nachází v prvním patře severního a západního křídla křížové chodby a tvoří ji čtyři místnosti: Sněmovní sál, Rytířský sál a dvě místnosti pro výslechy svědků a porady duchovenstva a měšťanů. Přístup k nim byl zřízen po dodnes zachovaném venkovním schodišti, které ze severní strany přiléhá ke zdi kapitulní síně. Zároveň Gabri postavil arkády (či podloubí) s hodinovou věží na východním okraji klášterní zahrady (ta se nacházela v místech dnešní Nové radnice) směrem do Rybného trhu (dnes Dominikánské náměstí).\n\nTehdejší Zemský dům, což byla \"de facto\" jen nástavba části prvního patra kláštera, přestal kapacitně postačovat ve 30. letech 17. století, kdy král Ferdinand II. vytvořil tzv. Královský tribunál a jeho syn Ferdinand III. sloučil veškerou zemskou (brněnskou a olomouckou) správu do Brna, které se tak definitivně stalo hlavním městem Moravy. Úvahy o rozšíření budovy byly přerušeny obléháním Brna ve 40. letech a následným nedostatkem financí. Teprve v roce 1666 byla zahájena stavba nového tribunálního domu (podle plánů Ondřeje Erny postavil Pavel Weinberger) v klášterní zahradě přibližně v místech dnešního křídla, které odděluje první a druhé nádvoří Nové radnice. Budova byla dokončena v roce 1672 a s areálem kláštera spojena jednopatrovou budovou podél hradeb.\n\nKoncem 17. století byla, vzhledem k potřebám dalších prostor, v duchu manýrismu přestavěna budova spojující klášter a sněmovnu s tribunálním domem. Stavitel Mikuláš Stumbeck rovněž odstranil věž a nárožní rizality z tribunálního domu. Ten byl v roce 1717 zcela zbořen a do roku 1719 nahrazen novostavbou, kterou zrealizoval Mořic Grimm a která se v podobě křídla oddělujícího obě nádvoří dochovala dodnes. Fasáda byla upravena do podoby Stumbeckovy přestavby západního křídla. Dnešní hlavní průčelí do Dominikánského náměstí (tehdy Rybného trhu) na místě renesančních arkád postavil Mořic Grimm v letech 1726–1729, další úpravy v barokním duchu byly v letech 1732–1733 realizovány ve starém Sněmovním sále. Stavební vývoj Zemského domu byl ukončen v letech 1772–1776, kdy byla postavena nová křídla severně od stávající budovy, čímž vzniklo menší druhé nádvoří.\n\nStavy musely Zemský dům opustit v roce 1784, kdy jej společně s dominikánským klášterem obsadila armáda, která zde zřídila sklady; vnitřní výzdoba byla silně poničena. Zemský výbor odkoupil objekt zpět v roce 1869, vzhledem k rozhodnutí o stavbě nového Zemského domu byl areál o pět let později odprodán městu Brnu. V této době se zde nacházela veřejná kuchyně, některé části byly poté městem pronajaty gymnáziu či jiným veřejným spolkům. Začaly se zde objevovat i první městské úřady, neboť areál tehdejší radnice již nepostačoval. Díky památkáři Mořici Trappovi byla již od roku 1886 obnovována a restaurována některá vnitřní výzdoba.\n\nZačátkem 20. století byly v Zemském domě instalovány portály ze zbořených městských domů: průchod z malého do velkého nádvoří lemuje renesanční portál z domu nám. Svobody 10 (přenesen 1900), průjezd z malého nádvoří do Husovy ulice je ozdoben barokním portálem z domu Běhounská 8 (1900). Portál z Husovy ulice na malé nádvoří pochází z domu Radnická 9 a na Zemský dům byl osazen v roce 1910. V roce 1935 byla na velkém nádvoří instalována kašna od Josefa Stejkala a J. Peška, vytvořená pro Výstavu soudobé kultury, jež se konala na novém brněnském výstavišti v roce 1928. O rok později byla pod venkovním renesančním schodištěm odhalena busta Karla staršího ze Žerotína od Vincence Makovského.\nV letech 1934–1935 byl objekt upraven podle projektu Josefa Poláška jako definitivní sídlo městských úřadů, od té doby je areál označován jako Nová radnice. Za druhé světové války byla kašna z nádvoří Nové radnice přemístěna na dnešní Janáčkovo náměstí, po válce však byla z rozhodnutí Národního výboru města Brna vrácena zpět, do průjezdu z Dominikánského náměstí na velké nádvoří byla instalována pamětní deska se jmény zastupitelů města a městských zaměstnanců, kteří se stali oběťmi německé okupace. Po válce začalo město přemýšlet o stavbě dalších budov, ve kterých se měly nacházet veškeré městské úřady. Původně se uvažovalo o dostavbě směrem k Husově ulici, později (až do 80. let) se počítalo s novými objekty severně od současné Nové radnice, v Panenské ulici. Žádný projekt však nebyl především z důvodu nedostatku finančních prostředků realizován.\n\nPo sametové revoluci přešly do majetku města různé budovy, jež jsou od 90. let využity pro různé městské úřady. Projekt rozšíření Nové radnice byl proto definitivně zavržen a od 80. let je areál postupně rekonstruován. Renovace vyvrcholila v roce 2004 obnovou fresek ve Sněmovním sále.\n\nAreál Nové radnice je od 23. března 1964 zapsán mezi kulturní památky. Objekt slouží jako sídlo Magistrátu města Brna, brněnského primátora, konají se zde jednání Rady města Brna a městského zastupitelstva. Nová radnice je také využívána jako reprezentační objekt pro významné zahraniční návštěvy. V Rytířském sále, vyzdobeném obrazem \"Radosti venkovského života\" od Antonína Procházky, jsou pořádány svatby.\n\nBrněnští radní odsouhlasili v roce 2018 postup projektu ohledně zřízení nového sídla magistrátu. Porovnávala se rizika stavby a přínosy fungování budoucího úřadu ve dvou možných variantách: modernizace stávajících 15 budov, které brněnský magistrát využívá, nebo výstavba nové jediné budovy. Z ekonomického hlediska se varianty od sebe skoro vůbec neliší, ale z přínosu pro občany a kvality poskytovaných služeb je podle radních lepší výstavba nové budovy. Ta by měla stát v místě dlouhodobě plánovaného, ale dosud nerealizovaného CD Paláce v Benešově ulici. Město chce od firmy, která tuto stavbu chystá, odkoupit pozemky i projekt budovy, aby byla příprava rychlejší. V případě stavby nového sídla mají být staré budovy magistrátu odprodány. Novou radnici na Dominikánském náměstí si město nechá pro reprezentační účely a svatby.\n\n\n"}
{"id": "383414", "url": "https://cs.wikipedia.org/wiki?curid=383414", "title": "Komondor", "text": "Komondor\n\nKomondor je plemeno psa původem z Maďarska. Množné číslo komondora v maďarštině je \"komondorok\".\n\nPůvod komondora je diskutabilní. Někteří věří, že je původním psem Maďarů, zatímco jiní by jeho psí předky hledali u Sumerů. Nejpravděpodobnějším vysvětlením je, že byli komondoři dovedeni do Maďarska turecky mluvícími kočovníky, kteří se tam usadili v průběhu dvanáctého a třináctého století. Jméno „quman-dur“ znamená „patřící Cumanům“ nebo „pes Cumanů“ (Kumáni byli ti kočovníci). První písemné zmínky o komondorovi pochází z roku 1544. Později, v roce 1673, se o komondorovi zmiňuje v jedné ze svých prací Jan Amos Komenský.\n\nVzhled plemene naznačuje příbuznost s pulim a bergamským ovčákem. Komondor by mohl být také příbuzný s velkým jihoruským ovčákem.\n\nDnes je komondor v Maďarsku celkem běžný. Mnoho komondorů bylo zabito během druhé světové války, údajně proto, že vojáci museli psa zastřelit, aby se dostali do statku, který hlídal.\n\nFeny mají v kohoutku minimálně 65 cm, často však mnohem víc. U psů je standardem plemene daná minimální kohoutková velikost 70 cm, často mají i přes 80 cm, což je činí jedním z největších psích plemen. Psi váží 45 kg a víc, feny minimálně 36 kg, ale většinou mají mezi 45 až 60 kg. Tělo není moc hrubé nebo těžké.\n\nKomondor má dlouhou, hustou a provázkovitou bílou srst, ve starším věku dlouhou nejméně 20–27 cm (má nejvíc srsti ze všech psů), v období kolem 6 let již dosahuje od kohoutku až na zem, podobá se dredům nebo mopu. Štěňata se rodí s asi centimetr dlouhou srstí, která je hebká a připomíná chmýří. Jak štěňata rostou, srst se čím dál tím víc vlní a má sklon plstnatět. Srst se skládá z jemné podsady a hrubé vnější srsti, plstnatí se do provázků či širších stuh.\n\nKolem komondora je mnoho mýtů, které nejsou pravdivé a vyplývají často z neznalosti. Ačkoli se někde můžete dočíst, že péče je náročná, opak je pravdou a není nikterak složitou. V období kolem 1 roku se štěněti začínají dredy postupně vytvářet, je na majiteli, aby srsti dopomohl tam, kde se plstnatec tvoří širší než požaduje. Je potřeba od sebe srst prsty oddělovat, aby se ze psa nestala slepená špinavá koule. Tato činnost je pak v dospělosti nenáročná a provádí se podle potřeby a jen občas. Srst roste po celý psí život. Línání je u tohoto plemene minimální. Jediné větší línání nastává u štěněte, když ještě nemá srst dospělého psa. Komondor se na rozdíl od podobně vypadajícího puliho, který se narodí bílý, černý nebo šedivý, rodí pouze v bílé barvě. Nicméně pravidelně nemytý komondor může vypadat jako šedý, avšak je to jen prach ulpělý na srsti. Po vykoupání je opět bílý či má jeho barva srsti slonovinový nádech. Srst komondora chránívala před vlčím kousnutím, predátor nebyl schopný prokousat se tak hustou srstí a jakkoliv komondora zranit.\n\nSrst komondora má přes svou extravaganci ještě jednu nezanedbatelnou úlohu, a tou je její izolace. Nejen že komondor svým zjevem může někomu připomínat ovci, taktéž jeho srst má stejné vlastnosti jako ovčí rouno. V zimě hřeje a izoluje proti mrazu, v létě chrání před slunečními paprsky, které se navíc od bílé barvy odráží. Má částečně samočistící schopnosti.\n\nKomondorova povaha je podobná všem pasteveckým psům. Pokud je vše v pořádku, je tichý a klidný. Pokud se mu zdá, že nastal problém, odvážně brání stádo nebo pozemek, který hlídá. Byl chován, aby myslel a rozhodoval se sám.\nJe laskavý ke své rodině a milý k dětem, miluje i domácí zvířata, jeho lovecké pudy jsou potlačené. Vše pak bere jako svou rodinu. Ačkoliv je k cizím ostražitý, může je v přítomnosti pána akceptovat, pokud je zřetelné, že nejsou nebezpeční. Pes je s nimi však ostražitý a jeho pohled je sleduje. Ve dne odpočívá a tiše pozoruje okolí, někdo může nabýt dojmu, že je líný a pořád spí. Opak je pravdou a moment překvapení nečekaný. Jeho zásah je v případě potřeby bleskový a nehlučný. Díky jeho zahalené tváři nepoznáte ani jeho mimiku jako může být patrné u jiných plemen. V noci je neustále v pohybu a střeží celé své území. Maďarští chovatelé komondorů říkají, že se vetřelec může dostat na území hlídané komondorem, ale zpět se už nedostane.\n\nPlemeno má vrozenou schopnost hlídat stádo. Komondor je rychlý a silný pes, který nepřítele srazí k zemi a nepustí, dokud štěkotem nepřivolá svého pána. Úspěšně pracuje jako obránce stáda ovcí před vlky a medvědy. Ve Spojených státech roste jeho popularita mezi dobytkáři, kterým chrání stádo před predátory jako například kojoty, pumami, medvědy atd. Přestože je komondor pastevec, čím dál tím víc se stává oblíbený jako pes rodinný, kdy má využití při hlídání obydlí. Lze ho spatřit také na poli výstavním.\n\nKomondor je také využíván v canisterapii. Nedá se zobecňovat to, že komondor je vhodný i pro tuto činnost, na tomto však vidíme, že pokud se komondorovi věnuje péče a důsledná výchova, v žádném směru se nezanedbá doba socializace, je komondor schopen být absolutně vyrovnaným a klidným pomocníkem nejen jako pastevec a strážce.\n\nKvůli komondorově povaze, velikosti a síle je výcvik poměrně složitý. S tréninkem by se mělo začít co nejdřív, už ve čtyřech až osmi měsících. Kdyby se brzký výcvik zanedbal, mohl by být komondor později nebezpečný svému okolí. Když se začne brzo, jde to celkem snadno. Když se štěně nudí, tak zlobí. Ale při výcviku se nenudí, může ho to bavit a může být šťastné. Pochvaly jsou nutné, ale stejně tak nesmí chybět důsledné napravování chyb. Když se jednou komondor zbaví nepřátelského chování, bude už navždy vědět, jak by se měl chovat. Proto jsou důsledné opravy nutné už u malého štěněte, aby dobře věděl, co může a co ne. Nesmírně důležitá je také socializace. Komondor by měl být vystavován novým situacím, lidem a psům už jako štěně. Kdyby nebyl, tak se z něho může v dospělosti stát agresivní pes vůči všemu, co je nové. V takové podobě byl zapotřebí u stád, kdy vše mimo pastýře a stáda bylo nepřítelem.\n\nPro podmínky soužití s komondorem coby rodinným psem není třeba výcviku v pravém slova smyslu, je to inteligentní pes, postačí důsledná výchova. Správnou péčí bude z komondora zodpovědný a milující pes.\n\nKomondoři netrpí mnoha dědičnými problémy. Možná protože plemeno bylo po staletí složeno jen ze silných jedinců, kteří byli schopni obstát v drsných podmínkách, zde byla nemilosrdná selekce. Problémem může být stejně jako u všech velkých plemen dysplazie kyčelního kloubu. V České republice je podmínkou pro uchovnění jedince test dysplazie kyčelního kloubu a co se týká dále zdraví navíc i vyhodnocení oftalmologického vyšetření. Kvůli velmi husté a dlouhé srsti může být ještě problém s vnějšími cizopasníky, boj s nimi je bez rozdílu stejný jako u každého jiného plemene.\n\n"}
{"id": "383416", "url": "https://cs.wikipedia.org/wiki?curid=383416", "title": "Remy de Gourmont", "text": "Remy de Gourmont\n\nRemy de Gourmont (4. duben 1858, Bazoches-au-Houlme, Francie – 17. září 1915, Paříž, Francie) byl francouzský prozaik, básník a kritik.\n\nPracoval jako knihovník v Národní knihovně v Paříži (Bibliothèque nationale de France). V roce 1886 se stal příznivcem symbolismu, který potom intenzivně propagoval a obhajoval. Byl jedním z nejvýznamnějších kritiků své doby (publikoval např. v časopisu \"Mercure de France\"). Ve svých románech byl ovlivněn Jorisem Karlem Huysmansem a Mauricem Barrèsem. Poslední léta svého života prožil kvůli svému onemocnění v ústraní.\n\nByl pohřben na pařížském hřbitově Père-Lachaise (odd. 10).\n\n\n\n\n\n\n\n\n\n"}
{"id": "383417", "url": "https://cs.wikipedia.org/wiki?curid=383417", "title": "Sibyla Burgundská", "text": "Sibyla Burgundská\n\nSibyla Burgundská (1125/30 – září 1150/51) byla sicilská královna jako druhá manželka prvního sicilského krále Rogera II.\n\nNarodila se z manželství burgundského vévody Huga II. Kapeta s Matildou z Mayenne a měla jedenáct sourozenců, mj. vévodu Oda II. Roku 1149 byla provdána za sicilského krále Rogera II. Zemřela krátce po svatbě, zřejmě po porodu a pochována byla v kostele Nejsvětější Trojice v Cava de' Tirreni.\n"}
{"id": "383418", "url": "https://cs.wikipedia.org/wiki?curid=383418", "title": "Ostrov Ernsta Thälmanna", "text": "Ostrov Ernsta Thälmanna\n\nOstrov Ernsta Thälmanna ( , původním jménem , ) je 15 kilometrů dlouhý a 500 metrů široký neobydlený ostrov u pobřeží Kuby asi 25 kilometrů od zátoky Sviní.\n\nPři příležitosti státní návštěvy NDR v červnu 1972 daroval kubánský vůdce Fidel Castro údajně ostrov NDR a přejmenoval jej po německém komunistickém vůdci Ernstu Thälmannovi.\n\nPo znovusjednocení Německa v roce 1990 vláda Spolkové republiky Německo neuplatnila na ostrov žádné územní nároky a darování NDR je považováno za pouze symbolické.\n"}
{"id": "383419", "url": "https://cs.wikipedia.org/wiki?curid=383419", "title": "NHL 1927/1928", "text": "NHL 1927/1928\n\nSezóna 1927/1928 byla 11. sezonou NHL. Vítězem Stanley Cupu se stal tým New York Rangers.\n"}
{"id": "383420", "url": "https://cs.wikipedia.org/wiki?curid=383420", "title": "Jazva", "text": "Jazva\n\nJazva ( ) je řeka v Permském kraji v Rusku. Je dlouhá 162 km. Povodí řeky má rozlohu 5 900 km².\n\nVzniká soutokem Severní a Jižní Jazvy, které stékají z horského hřbetu Kvarkuš. Teče převážně přes bažinatou nížinu. Zleva se do ní vlévá Gluchaja Vilva. Ústí zleva do Višery (povodí Kamy) na 73 říčním kilometru.\n\nZdrojem vody jsou převážně sněhové srážky. Průměrný roční průtok vody činí přibližně 70 m³/s. Zamrzá ve druhé polovině října až v první polovině listopadu a rozmrzá ve druhé polovině dubna až v první polovině května.\n\nŘeka je splavná pro vodáky.\n"}
{"id": "383427", "url": "https://cs.wikipedia.org/wiki?curid=383427", "title": "Giora Epstein", "text": "Giora Epstein\n\nGiora „Hawkeye“ Epstein (), dnes Giora Even (), (narozen 1938), je penzionovaný plukovník Izraelského vojenského letectva (IAF). Epsteinovi je přiznáváno sestřelení 17 egyptských letadel. S tímto počtem potvrzených sestřelů se drží na světové špičce proudových stíhacích pilotů a je považován za „eso es“.\n\nAktivním pilotem izraelského letectva byl v letech 1963 až 1998, kdy ve věku 59 let odešel do penze.\n\nDo Izraelských obranných sil (IOS) narukoval v roce 1956 během Suezské krize. Jeho žádost o vstup na leteckou školu byla kvůli stavu jeho srdce odmítnuta a tak svou vojenskou kariéru začal jako parašutista. Během služby v parašutistické skupině si změnil příjmení na Even (hebrejsky kámen). IOS opustil v roce 1959 a o dva roky později znovu požádal o přijetí na leteckou školu.\n\nPoté, co získal lékařské osvědčení, začal s leteckou přípravou. Brzy si díky svému mimořádně bystrému zraku vysloužil přezdívku „Hawkey“ (anglicky jestřáb). Epstein byl údajně schopný zahlédnout letoun na vzdálenost 38,5 kilometru, což je téměř třikrát větší vzdálenost než dokáže běžný pilot.\n\nPrvní sestřel si připsal 6. června 1967 (během šestidenní války), když sestřelil nad El Aríšem egyptský letoun Suchoj Su-7. Během opotřebovací války v letech 1969–1970 Epstein sestřelil MiG-17, další Suchoj Su-7 a dva MiGy 21. Zbytek sestřelů si připsal během jomkipurské války v roce 1973. Během tří dnů (18.–20. října 1973) sestřelil vrtulník Mil Mi-8 a osm stíhacích letounů (dva Suchoje Su-7, dva Suchoje Su-20 a čtyři MiGy 21). 24. října 1973 pak sestřelil další tři MiGy 21 západně od Velkého Hořkého jezera.\nOsm z těchto sestřelů Epstein získal ve francouzském stíhacím letounu Mirage III. Dalších devět pak v letounu IAI Nešer, který je izraelskou verzí francouzské Mirage V.\n\nPo Jomkipurské válce Epstein získal jedno z nejvyšších izraelských vojenských vyznamenání, Medaili Za zásluhy. Velel eskadře letounů Mirage a Kfir a až do svých šedesátých narozenin velel pohotovostním misím letounů F-16. Po odchodu z letectva se stal kapitánem aerolinií El Al.\n\nV pořadu Letecké souboje na stanici The History Channel se stal jednou z hlavních osobností zmíněných jako „pouštní esa.“\n\n"}
{"id": "383429", "url": "https://cs.wikipedia.org/wiki?curid=383429", "title": "NHL 1926/1927", "text": "NHL 1926/1927\n\nSezóna 1926/1927 byla 10. sezonou NHL. Vítězem Stanley Cupu se stal tým Ottawa Senators.\n\nWHL zanikla, a tak tuto sezonu již Stanley Cup patřil pouze NHL.\n\nNHL byla rozšířena na 10 účastníků o týmy Chicago Black Hawks, Detroit Cougars a New York Rangers. Bylo rozhodnuto o rozdělení ligy na dvě divize, a to americkou a kanadskou. Do play off postupovaly tři týmy z každé divize. Celé play off se hrálo v rámci divizí – týmy z opačných divizí se tak mohly utkat až ve finále. Ve čtvrtfinále se utkaly systémem doma-venku týmy na 2. a 3. pozicích. V semifinále změřili své síly vítězové divizí proti vítězům čtvrtfinále, a to také doma-venku. Finále Stanley Cupu se hrálo na 5 zápasů, které ale mohly skončit remízou, a tak zvítězil tým s více vítěznými zápasy.\n"}
{"id": "383439", "url": "https://cs.wikipedia.org/wiki?curid=383439", "title": "Federal Emergency Management Agency", "text": "Federal Emergency Management Agency\n\nFederal Emergency Management Agency (zkráceně FEMA, česky doslova \"federální agentura pro zvládání krize\") je agentura Spojených států amerických, původně zřízená prezidentským exekutivním nařízením č. 12127 prezidenta Jimmyho Cartera z července roku 1978 s účinností od 1. dubna 1979. Od roku 2003 FEMA spadá pod americký úřad Department of Homeland Security (Ministerstvo vnitřní bezpečnosti).\n\nÚčelem FEMA je koordinovat odpověď na živelní pohromy nebo nehody většího rozsahu, které na území USA (popř. jeho teritorií) nastanou a jejichž velikost přesáhne možnosti místních autorit či daného státu si s nimi poradit. Guvernér postiženého státu pak vyhlásí stav pohotovosti a formálně požádá prezidenta, aby FEMA a federální vláda pomohla danou katastrofu zvládnout.\n\nHlavní náplní FEMA jsou práce „v terénu“, nicméně může poskytnout další služby jako lidské zdroje (experty na tu kterou oblast) a financování přestavby infrastruktury ve spolupráci se Small Business Administration. FEMA taktéž asistuje firmám i jedincům sjednat nízkoúrokové půjčky (na obnovu po následcích dané katastrofy) a financuje trénink osob napříč celými Spojenými státy v tom, jak reagovat na krizové situace tohoto rozsahu.\n\nOrganizace podobného zaměření jako FEMA existovala již od počátku 19. století (roku 1803, kdy 7. kongres schválil několik opatření v Kongresovém nařízení (Congressional Act of 1803), který zajistil daňovou úlevu na dovážené zboží obchodníkům z Portsmouthu). Do roku 1930 bylo do legislativy USA přijato více než 100 zákonů či jiných opatření pro kompenzaci po živelní pohromě. Po vypuknutí Velké hospodářské krize, v roce 1932 prezident Herbert Hoover nechal zřídit Reconstruction Finance Corporation (česky přibližně: \"Korporace financující přestavbu\"), jejímž účelem bylo půjčovat peníze bankám a institucím pro stimulaci ekonomiky. Podobný úřad, Bureau of Public Roads (\"Úřad veřejných silnic\"), zřízený v roce 1934 měl pravomoci financovat přestavbu dálnic a silnic po živelní katastrofě. Na začátku 60. let 20. století bylo zřízeno Department of Housing and Urban Development (\"Ministerstvo pro vývoj bytové a městské situace\"), který pod sebou vytvořil Federal Disaster Assistance Administration (\"Federální správa pomoci při (živelních) pohromách\"), coby přímého předchůdce FEMA, jenž fungoval na místě FEMA až do jejího vzniku v roce 1979.\n\nVznikem FEMA tato agentura pojmula povinnosti předchozích úřadů jako \"Federal Insurance Administration\", \"National Fire Prevention and Control Administration\", \"National Weather Service Community Preparedness Program\", \"Federal Preparedness Agency of the General Services Administration\" a \"Federal Disaster Assistance Administration\". FEMA taktéž získala odpovědnost dohlížet nad civilní obranou země, jež byla předtím řízena agenturou \"Defense Civil Preparedness Agency\" při ministerstvu obrany.\n\nV roce 1993 prezident Clinton vyzdvihl úřad FEMA na úroveň jeho kabinetu a jmenoval jejího nového ředitele Jamese Lee Witta. Witt provedl reformy namířené pro lepší zvládnutí migrace obyvatel, které by v případě velké katastrofy mohly nastat, a přemístil část velkých zdrojů FEMA od civilní obrany (která po konci Studené války nebyla už tolik potřeba) směrem ke zvládání ryze přírodních katastrof.\nPo útocích z 11. září 2001 schválil Kongres nařízením Homeland Security Act z roku 2002 vytvoření oddělení Department of Homeland Security. FEMA do něj byla absorbována v roce 2003 a stala se součástí ředitelství \"Emergency Preparedness and Response Directorate\" (česky přibližně: \"Vedení připravenosti a odpovědi na (situace) pohotovosti\") při tomto oddělení. V lednu 2003 se ředitelem FEMA stal Michael D. Brown.\n\nOd svého vzniku reagovala FEMA na několik větších katastrof. Jedna z prvních bylo zvládnutí uvolnění toxického odpadu do kanálu Love Canal v Niagarských vodopádech a jadernou havárii v elektrárně Three Mile Island z pozdních 70. let 20. století, při kterých se v koordinaci zvládnutí krize prokázaly určité nedostatky. Z minulých let zasahovala při hurikánu Andrew z roku 1992, útocích z 11. září 2001, hurikánech na Floridě z roku 2004, hurikánu Katrina z roku 2005, sněhové bouři v Buffalo z října 2006, tornádech v Dumas ve státě Arkansas z února 2007 a rozsáhlých požárech v Kalifornii z října 2007.\nK zásahu FEMA je obvykle třeba výslovné žádosti guvernéra příslušného státu, v němž k mimořádné situaci došlo. Výjimkou jsou události, které zasáhnou federální majetek, jako například při bombovém útoku v Oklahoma City z roku 1995 (cílem byla budova Alfred P. Murrah Federal Building) nebo při nehodě raketoplánu Columbia v roce 2003.\n\nAdministrátorem agentury FEMA je v současné době R. David Paulison, jehož funkce je mj. referovat o činnosti agentury nadřízenému celku, kterým je tajemník \"Department of Homeland Security\". Pod agenturu FEMA spadá ředitelství \"National Continuity Programs Directorate\", jenž se stará o programy \"Continuity of Operations\" a \"Continuity of Government\", jejichž cílem je zajištění metodiky a praktického provedení kontinuity fungování vedení země v čase krize, která by postihla celou zemi.\n\nZa rok 2008 měla FEMA 6651 zaměstnanců a rozpočet 5,8 mld dolarů.\n\n"}
{"id": "383445", "url": "https://cs.wikipedia.org/wiki?curid=383445", "title": "NHL 1925/1926", "text": "NHL 1925/1926\n\nSezóna 1925/1926 byla 9. sezonou NHL. Vítězem NHL se stal tým Montreal Maroons, který následně ve finále Stanley Cupu porazil vítěze WHL - Victoria Cougars a získal tak i Stanley Cup.\n\nPřed sezonou byl rozpuštěn tým Hamilton Tigers. Nově se zúčastnily týmy New York Americans a Pittsburgh Pirates.\n\n\nVšechna utkání se hrála na stadionu Montreal Forum.\n"}
{"id": "383449", "url": "https://cs.wikipedia.org/wiki?curid=383449", "title": "Fenmetrazin", "text": "Fenmetrazin\n\nFenmetrazin je sympatomimetické stimulans centrálního nervového systému. V minulosti se prodával jako anorektikum pod obchodní značkou \"Preludin\". Přípravek Preludin byl již stažen z trhu. Nejprve byl nahrazen slabším analogem fendimetrazinem (přípravek \"Bontril\"), ten se však nyní předepisuje jen zřídka, kvůli problémům se zneužíváním.\n\nMezi další používané názvy pro fenmetrazin patří defenmetrazin, oxazimedrin a fenmetralin. V bývalém Československu byla předepisována i jeho zesílená verze dexfenmetrazin, což je čistý dextroizomer (pravotočivý) fenmetrazinu.\n\nPři klinickém použití způsobuje fenmetrazin menší nervozitu, hyperexcitabilitu, euforii a nespavost než amfetaminy. Nemá tendenci zvyšovat tepovou frekvenci tolik, jako jiná stimulancia\nV Evropě byl fenmetrazin uveden do klinického užívání v roce 1954. Kvůli poměrně malým vedlejším účinkům je dobře tolerován dětmi, jak zjistila jedna studie. Ve studii účinnosti redukce váhy mezi fenmetrazinem a dextroamfetaminem byla zjištěna mírně vyšší účinnost fenmetrazinu.\n\nI když výrobci tvrdili, že „je výjimečně bezpečný a s překvapivě nízkým výskytem vedlejších účinků“, objevila se během let hlášení o psychotických reakcích amfetaminového typu.\n\nÚčinek fenmetrazinu je založen na uvolňování noradrenalinu a dopaminu v centrálním nervovém systému.\n\nPo orální aplikaci se okolo 70 % látky vyloučí z těla během 24 hodin. Kolem 19 % je vyloučeno v nezměněném stavu, zbytek jako různé metabolity.\n\nPři pokusech na potkanech bylo zjištěno, že po podkožním podání jsou oba optické izomery fenmetrazinu rovnocenně účinné ve snižování příjmu potravy, ale při orální aplikaci je účinnější izomer levo (levotočivý). Ve smyslu centrální stimulace je však izomer dextro (pravotočivý) přibližně čtyřikrát účinnější při obou způsobech aplikace.\n\nNěkdo se domnívá, že fenmetrazin má větší potenciál pro vznik závislosti než amfetaminy. V mnoha zemích byl zneužíván, například ve Švédsku. Když došlo v 50. letech ve Švédsku k rozmachu zneužívání stimulancií, závislí preferovali fenmetrazin před amfetaminem a metamfetaminem, protože byl považován za skvělou drogu. V autobiografickém románu \"Rush\" (Opojení) popisovala autorka Kim Wozencraft nitrožilně aplikovaný fenmetrazin jako nejeuforičtější a nejvíce „prosexuální“ stimulancium, jaké užívala.\n\nFenmetrazin byl v roce 1959 ve Švédsku klasifikován jako narkotikum a v roce 1965 zcela stažen z trhu. Nejdříve byla nelegální poptávka uspokojována pašováním z Německa, později ze Španělska a Itálie. V první fázi se pašovaly tablety Preludinu, ale pašeráci záhy přešli na surový fenmetrazinový prášek. Nakonec převládl coby zneužívané stimulancium amfetamin, protože byl snáze dostupný.\n\nFenmetrazin užívali na počátku své kariéry i členové Beatles. Známým uživatelem byl Paul McCartney. McCartney začal svůj vstup do světa drog v německém Hamburku. Beatles museli hrát dlouhé hodiny a často dostávali \"Prellies\" (tablety Preludinu) od uklízečky, která jim uklízela pokoje, od německých zákazníků nebo od Astrid Kirchherr, (jejíž matka je kupovala). McCartney si vzal obvykle jednu tabletu, ale John Lennon si často bral čtyři nebo pět. Jak je u zneužívání stimulačních drog obvyklé, bylo užívání Preludinu členy skupiny popisováno jako řešení potřeby zůstat vzhůru a pokračovat v práci, místo pouhého rozhodnutí být v náladě.\n\n"}
{"id": "383472", "url": "https://cs.wikipedia.org/wiki?curid=383472", "title": "Tatranský národní park", "text": "Tatranský národní park\n\nTatranský národní park ( , zkráceně TANAP) je nejstarší z devíti národních parků na Slovensku. Leží v pohoří Tatry na severu Slovenska při hranicích s Polskem. Na polské straně na něj navazuje menší Tatrzański Park Narodowy.\n\nNárodní park se rozprostírá na ploše 738 km², jeho ochranné pásmo zabírá 307,03 km², to je dohromady 1045,03 km². V parku je celkem 600 km turistických stezek a 16 značených a udržovaných cyklistických tras. Nachází se zde nejvyšší vrcholy Slovenska, nejvyšší je Gerlachovský štít (2655 m). Park je významný pro svoji rozmanitou faunu a flóru s mnoha endemity, včetně tatranských kamzíků a svišťů.\n\nPark byl zřízen 1. ledna 1949. Je nejstarším národním parkem na Slovensku. V roce 1987 byly ke stávajícímu parku přidruženy Západní Tatry. Roku 1993 se stal TANAP biosférickou rezervací UNESCO. V roce 2003 byly upraveny hranice území parku a ochranného pásma. Od roku 2004 je park součástí sítě evropsky významných lokalit Natura 2000.\n\nNárodní park zahrnuje oba nejvyšší podcelky Tater, Západní i Východní Tatry. Západní Tatry se dělí na Osobitou, Roháče, Sivý vrch, Liptovské Tatry, Liptovské Kopy a Červené vrchy, Východní Tatry se skládají z Vysokých Tater a Belianských Tater. Západní část Tatranského národního parku leží v Žilinském kraji a východní část v Prešovském kraji.\n\nV parku se nachází více než sto horských ples. Největší je Veľké Hincovo pleso, které zabírá 0,2 km² a je současně i nejhlubší z tatranských ples – 58 m. Prostor u Štrbského plesa je hranicí mezi dvěma úmořími. Na východ teče řeka Poprad, která patří do úmoří Baltského moře. Na východě pramení přítoky Váhu, který náleží k úmoří Černého moře. Mezi nejznámější vodopády parku patří Studenovodské vodopády, Kmeťov vodopád, Vajanského vodopád, Roháčsky vodopád a Vodopád Skok. Nejvyšším bodem parku je Gerlachovský štít. Je nejvyšším bodem Slovenska, Tater a celých Karpat. Nejvyšší horou Západních Tater je Bystrá (2248 m n. m.) a nejvyšší horou Belianských Tater Havran (2152 m n. m.). V parku je víc než 300 jeskyní, ale pouze Belianska jeskyně blízko obce Lendak je zpřístupněna pro veřejnost. Doposud nejdelší objevený jeskynní systém má jeskyně Javorinka.\n\nGeologické složení, půdní vlastnosti a klimatické podmínky přispívají k originální flóře a fauně v parku.\n\nTéměř dvě třetiny parku jsou zalesněny, převážně smrkem a jedlí. Nejrozšířenějším stromem je smrk ztepilý následovaný borovicí lesní, borovicí limbou, modřínem opadavým a borovicí kleč. Listnaté stromy, zejména javory, rostou hlavně v Belianských Tatrách.\n\nV parku roste více než 1300 cévnatých rostlin, 57 z nich neroste nikde jinde než v Karpatech, 41 roste pouze v Západních Karpatech a 37 pouze v Tatrách. Významnými endemity jsou \"Erysimum wahlenbergii\", \"Cochlearia tatrae\", \"Erigeron hungaricus\" a další.\n\nV parku žije 155 druhů ptáků, 42 druhů savců, 8 druhů plazů a 3 druhy obojživelníků. Domov zde má také mnoho bezobratlých.\nZe savců zde žije například medvěd hnědý, svišť horský, kamzík horský a rys ostrovid.\n\n\n"}
{"id": "383485", "url": "https://cs.wikipedia.org/wiki?curid=383485", "title": "Techné", "text": "Techné\n\nTechné (řec. τεχνη, dovednost, řemeslo, umění) může původně znamenat jak řemeslo, tak také vynikající řemeslný nebo umělecký výrobek.\n\nU Platóna a Aristotela znamená speciální naučenou dovednost či odbornost, případně získanou zkušeností. Může to být jak dovednost řemeslníka, tak také lékaře nebo výtvarného umělce, ne však básníka nebo filosofa. Je charakterizována tím, že jejím účelem není jen sama činnost, nýbrž především její výsledek. Někdy se staví do protikladu k \"epistémé\", pravému poznání, které neslouží žádnému jinému cíli.\n\nSlovo přešlo do latiny už ve starověku a \"technicus\" znamenal učitele řemesla nebo umění. V 17. století vzniklo a angličtině slovo \"technologie\" ve smyslu učebnice řemesla či umění. V 18. století se objevuje slovo \"technique\" ve francouzštině a v dalších jazycích ve smyslu účelné dovednosti založené na vědění a později i na vědě. Roku 1805 byla v Paříži založena „Polytechnika“ (\"École polytechnique\") jako inženýrská škola.\n\n\n"}
{"id": "383488", "url": "https://cs.wikipedia.org/wiki?curid=383488", "title": "Most přes zátoku Chang-čou", "text": "Most přes zátoku Chang-čou\n\nMost přes zátoku Chang-čou přemosťuje mořskou zátoku Chang-čou na východě Číny, jižně od Šanghaje. Zkracuje cestu mezi Šanghají a důležitým přístavem Ning-po asi o 120 kilometrů; do té doby nejkratší silniční trasa zátoku objížděla oklikou.\n\nS délkou 35 673 metrů mu patří pozice nejdelšího mostu světa vedoucího přes moře. Zároveň, pokud neuvažujeme nízké nadzemní mosty, jde o druhý nejdelší most vůbec (po mostu přes jezero Pontchartrain, který se nachází v americké Louisianě).\n\nPřípravy na stavbu probíhaly od roku 1994. Asi 600 expertů muselo přihlédnout k řadě specifických problémů v zálivu Chang-čou. Zátoka patří mezi místa s největším přílivem na světě, vyskytují se zde silné větry a vysoké vlny, voda v moři má silný proud kvůli prudkému přítoku vody z řeky Qiantang. Velký problém představovalo mořské podloží, na mořském dně dochází i k erupcím plynu. Most navíc musí odolat působení vysokého množství agresivních solí v mořské vodě i případnému zemětřesení (měl by snést otřesy o síle 7 stupňů Richterovy stupnice).\n\nVlastní stavba začala v roce 2003 a slavnostní otevření mostu (za značného zájmu čínských médií) proběhlo 26. června 2007. Od května 2008 je otevřen pro běžný provoz.\n\nJde o nejdelší most světa s visutou konstrukcí; pokud však délku visutého mostu posuzujeme podle délky hlavního pole, zdaleka se neřadí mezi rekordmany, protože maximální vzdálenost mezi jeho pylony je 448 metrů.\n\nVozovka je asi 62 metrů nad hladinou moře. Most je lehce zatočen do tvaru písmene S. V každém směru jsou 3 jízdní pruhy, široké 3,75 m.\n\nMost je konstruován pro rychlost do 100 km/h (na příjezdech se smí jet 120 km/h) a měl by vydržet minimálně příštích 100 let. Za použití mostu se platí poplatek zhruba 12 USD (v přepočtu).\n\nDo budoucnosti se plánuje vybudování servisního centra na umělém ostrově o velikosti kolem 10 000 metrů čtverečních. Bude stát na pilířích zhruba uprostřed mostu a poskytne návštěvníkům celou řadu služeb (stravování, ubytování, servis, vyhlídková věž atd.).\n\n\n"}
{"id": "383490", "url": "https://cs.wikipedia.org/wiki?curid=383490", "title": "ABN AMRO World Tennis Tournament 2008", "text": "ABN AMRO World Tennis Tournament 2008\n\nTenisový turnaj ATP ABN AMRO World Tennis Tournament 2008 se konal ve dnech 18. - 24. února v nizozemském Rotterdamu, v hale na kurtech s tvrdým povrchem. Odměny činily 674,000 EUR.\n\n"}
{"id": "383504", "url": "https://cs.wikipedia.org/wiki?curid=383504", "title": "Ford Mustang", "text": "Ford Mustang\n\nFord Mustang je sportovní automobil vyráběný firmou Ford Motor Company. Zpočátku byl založen na modelu Ford Falcon. Výroba vozu začala 9. března 1964 v Dearbornu, Michigan a veřejnosti byl představen 17. dubna 1964 v New Yorku.\nByl to nejúspěšnější ford od Modelu A. Název navrhl John Najjar podle letounu North American P-51 Mustang. V letech 1967–1969 probíhala výroba vrcholné verze Shelby Mustang GT 500.\n\nOhromný úspěch Mustangu vedl ke zrodu nové třídy vozidel – pony car, kompaktních výkonných sedanů s dlouhou přední kapotou a krátkou zádí. Tak se zrodily další vozy, jako např. Chevrolet Camaro, AMC Javelin nebo Plymouth Barracuda. Mustang inspiroval i některá kupé, jako Toyota Celica a Ford Capri.\n\nV roce 1971 se objevila nejsilnější verze – Mustang BOSS. Sedmilitrový motor V8 dosahoval výkonu 279,5 kW.\n\nV roce 1974 se představila druhá generace. Ta byla ve všech rozměrech menší. Poháněl ji motor V6 o objemu 2,8 litru z typu Capri.\n\nPrvní prototyp byl vyroben v USA, byl to dvousedadlový roadster s vidlicovým čtyřválcovým motorem a podobal se pozdějšímu Pontiacu Fiero. Později byl v divizích fordu Lincoln a Mercury přestavěn na čtyřsedadlový kvůli zkušenostem s prodejností dvousedadlové verze Fordu Thunderbird, a měla to být varianta k evropským sportovním vozům jako byl Jaguar E-type a nebo ke konkurenční Corvette. Kvůli snížení nákladů na vývoj používal Mustang spoustu součástí z Fordů Fairlane a Falcon. Velikostně se velmi podobal Falconu – Mustang byl stejně dlouhý, měl o trochu kratší rozvor, byl užší, ale rozchod kol byl stejný a vážil skoro také stejně.\n\nVůz byl představen v dubnu 1964. Na začátku roku 1965 byl upraven a tak jsou první modely označovány jako model 1965. Model Fastback 1965 měl motory o obsahu 4.7 l neboli 289 cui. Původě se očekávalo, že se za první rok vyrobí 100000 Mustangů, ale celkový počet nakonec dosáhl milionu. Po modelu 1965 vznikl model 1967, kde ford začal používat daleko více techniky z již existujících modelů pro snížení jak výrobních nákladů tak nákladů na školení servisního personálu. Tím bylo dosaženo výrazného snížení ceny jak samotného vozu tak náhradních dílů. Modely 1968, 1969 a model 1971. V roce 1969 a 1970 se vyráběly i speciální modely Mach 1, Boss 302 a Boss 429. Tento rok byl také naposledy k dostání ve verzi GT. Oba typy Boss byly homologovány i pro závodní účely. V roce 1971 byly Mustangy rozšířeny o 3 palce, stejně tak délka mezi nápravami se zvětšila o 3 palce.\n\nDruhá generace byla uvedena na trh dva měsíce před ropnou krizí, kdy byl schválen nový zákon o ochraně ovzduší a emisích. Auta, která spalovala příliš mnoho benzínu, přestala být oblíbená a s nimi i Mustang. Nový Mustang měl být odvozen od modelu Maverick, ale nakonec se jeho základem stal Ford Pinto. Původně se měl co nejvíce podobat v rozměrech a síle starému Mustangu, ale nakonec byl menší a kvůli součástkám na snížením emisí i těžší. Motor byl slabší a kvůli tomu se i cválající kůň na masce změnil spíše na klusajícího.\n\nNový vůz přišel do výroby roku 1974. Byl modernizován roku 1975 a 1976, ukončení výroby se dočkal už v roce 1978. Druhý model nebyl moc oblíbený o čemž svědčí i délka jeho výrobního života. V roce 1976 a 1977 byly vyráběny verze Cobra II a v roce 1978 Cobra R, které měly motor V8 o obsahu pět litrů a větší výkon, ale zůstal na maximu 175 koní.\n\nProdejnost tohoto modelu ovlivnila i samotná \"Globální\" automobilka Ford, která evropský model Ford Capri v USA prodávala pod značkou Mercury Capri II, které v roce 1979 nahradila pro severoamerický trh podvozkem typu Fox.\n\nTřetí generace Fordu Mustang se vyráběla v letech 1979–1993. Vůz byl založen na platformě Fox a byl vybaven různými motory – od čtyřválce o objemu 2.3 litru až po pětilitrový vidlicový osmiválec. V roce 1982 byla představena nová verze otevřeného Mustangu Convertible. Karoserie byly typu Coupé, notchback, hatchback a později již zmíněný Convertible. Typy těchto modelů byly L, GL, GLX, LX, GT, GTS, Turbo GT (1983–84), SVO (1984–86), Cobra (1979–81,1993), Cobra R (1993), a Ghia. v roce 1986 byly karburátory nahrazeny elektronickým vstřikováním EFI. V roce 1987 prošla třetí generace faceliftem, kde se čtyři oči změnily na velkoplošné svítilny, změnila se aerodynamika vozu včetně nových předních a zadních nárazníků.\n\nV reakci na propadající se prodeje a stupňující se ceny pohonných hmot během časných 80. let byl nový Mustang neustále ve vývoji. Ford se v té době spojil s Mazdou do AutoAlliance International Flat Rock a Mustang měl mít společný vývoj s Mazdou MX-6 v Michiganské továrně ve Flat Rocku. Výsledkem byl facelift stávajícího Mustangu v roce 1987, zatímco varianta MX-6 byl od roku 1989 Ford Probe.\n\nČtvrtá generace byla založena na platformě s označením SN-95 a vyráběla se v letech 1994–2004. Ford u tohoto modelu zcela opustil čtyřválcové motory – k dispozici byly šestiválce o objemu 3,8 litru a dvouventilový vidlicový osmiválec 4.6L. Popřípadě u verzí Mach1 a SVT Cobra verzí čtyřventilovou. V roce 1996 proběhl menší facelift zadních světel z tří vertikálních segmentů na klasické tři horizontální, a nasazení OBD2. Modelový rok 1999 přinesl zásadnější facelift jak přední tak zadní části vozu, i zvýšení výkonů motorů jak 3.8L tak 4.6L. V roce 2001 Ford uvedl model Bullitt a v letech 2003 a 2004 byly k dostání modely Mach 1 a SVT Cobra.\n\nFord představil v roce 2005 přepracovaný Mustang modelový rok 2005 (MY2005). Byl představen už v roce 2004 k 40. výročí výroby Mustangu na North American Internation Auto Show s kódovým označením \"S-197\" který byl založen na nové podvozkové platformě D2C. Design a koncepce Mustangů páté generace se vrací ke stylu šedesátých let typu FastBack. Pátá generace se vyráběla v závodě Flat Rock ve státě Michigan. V roce 2010 proběhl facelift celého modelu, jak exteriéru tak interiéru, ale bez změny motorů. Model 2010 se začal vyrábět už na jaře 2009. Došlo ke snížení koeficientu odporu vzduchu o 4 % u modelu V6 Base a u modelu GT o 7 %. Motor u verze GT byl lehce revidován a místo původních 300 koní začal dávat 229 kW, což je 315 koní. V roce 2011 došlo k obměně motorů a převodovek u všech verzí, ale design se neměnil. V roce 2013 proběhl další menší facelift exteriéru i interiéru a drobné změny na motorech a převodovkách.\n\nModely:\n\nV6 2005-2010\n\nZákladní model V6 byl poháněn litinovým šestiválcem V6 o obsahu 4.0 litru SOHC s výkonem 157 kW, tedy 210 koní, řady Cologne.\n\nV6 2011-2014\n\nZákladní model V6 byl vyměněn za nový agregát o obsahu 3.7 L s 24ventilovou technikou a nezávislým časováním vačkových hřídelů s výkonem 227 kW tedy 305 koní a 380 Nm řady Ti-VCT. Došlo i k výměně za novou převodovku, a to manuální Ford Getrag MT2 se šesti převodovými stupni nebo automatická převodovka Ford 6R80 založená na typu ZF 6HP26 pod licení Fordu. Motor byl lehčí o 18 kg a měl nový dvojitý výfuk. Motor byl řady Cyclone.\n\nGT 2005-2010\n\nPro model GT byl použit hliníkový modulární blok V8 o obsahu 4.6 L SOHC s tříventilovou technikou a proměnným časováním ventilů VCT který produkoval 224 Kw tedy 300 koní. Základní modely měly pětistupňovou manuální převodovku Tremec TR-3650 nebo volitelnou automatickou převodovku Ford 5R55S. U modelu GT byly stejné převodovky.\n\nGT 2011-2012\n\nV modelovém roce 2011 se začal montovat nový motor i pro verzi GT, který měl obsah 5.0 L (302 cui) a 32 ventilů, označovaný jako řada \"Coyote\", produkující 412 koní a 528 Nm. S příplatkovými brzdami Brembo a 19\" koly a výkonnými pneumatikami.\n\nGT 2013-2014\n\nModely V6 a GT byly ke sklonku roku 2012 revidovány. Změnou prošly mřížky chladiče, nové zadní LED a přední světlomety (Xenon ve standardu) a zadní kufr dostal černou výplň mezi světly.\n\nFord představil šestou generaci v prosinci 2013. Nepočítaje model SVT Cobra z let 2003-2004 to bude první model Mustangu, který bude vybaven nezávislým zavěšením kol zadní nápravy a zároveň se jedná o první Mustang, který se bude prodávat po celém světě.\n\nFord Mustang modelové řady 2015 je sériově vyráběný vůz od června 2014. Jeho pětilitrový osmiválec Coyote má zatím nejvyšší výkon (435 koní) jaký byl dosud u Mustangů vyráběn. Točivý moment je 545 Nm. Převodovka je manuální šestistupňová.\n\nPro Americký trh se dodávají tři motory. Základní 3.7 L V6 Cyclone a pro modely GT 5.0 L V8 Coyote známé z předchozí generace, a nově střed nabídky přeplňovaný motor 2.3L I4 Ecoboost.\n\nPro Evropský trh se dodávají jen dvě motorové varianty, a to 2.3 L Ecoboost a 5.0 L V8. Na českém trhu cena za základní model s motorem 2.3 Ecoboost začíná na 880.000,- Kč a pro model GT byla stanovena na 1.005.000,- Kč. Už základní výbava obsahuje kožené sedačky. Jak už bývá u modelu Mustang zvykem lze si připlatit za balíček PREMIUM, popřípadě Recaro sedačky.\n\nPro modelovy rok MY2016 je připravena Verze Shelby GT350 s výkonem přes 500 koní.\n\nV roce 2017 přišel facelift MY 2018 s novými předními a zadními světly. Přestala se vyrábět verze 3,7 V6 a v nabídce zůstaly jen verze 2.3 Ecoboost a 5.0 Coyote. Pro obě motorové verze se také začla osazovat nová desetistupňová automatická převodovka, kterou Ford vyvinul společně s GM.\n\nFord Mustang byl natolik oblíbený, že se objevil v celé řadě filmů. Nejdůležitější roli sehrál ve filmu \"Bullitův případ\". Detektiv Bullit pronásleduje ve svém zeleném Ford Mustangu GT 390 Fastback černý Dodge Charger R/T 440 Magnum 1968. Další známá role pochází z filmu \"Gone in sixty seconds\", zde byl použit model Mach 1, v roce 2000 byl natočen remake \"60 sekund\".\nZde hrála vrcholná verze Shelby Mustang GT 500. Lupiči kteří ji měli ukrást používali přezdívku Eleanor. Mustang se také objevil v třetím a šestém díle série \"Rychle a zběsile\". Ve trojce hlavní hrdina nemá žádné jiné auto k dispozici na poslední závod a tak opraví otcův starý černý Mustang s motorem z Nissanu Silvia S15, v šestce má bílý. Další Mustang, tentokrát cabrio se objevil v bondovce \"Goldfinger\". Vůz patřil Tilly Mastersonové. Ve filmu se odehrává honička s Bondovým vozem Aston Martin DB5, v daším Bondovi, Diamanty jsou věčné (1971), se v centru Las Vegas (tehdy bylo centrum na ulici Fremont Street) snaží uniknout místním policajtům v červeném Mach 1 a nakonec jim unikne po dvou kolech v úzké uličce. Ve francouzském filmu Dobrodruh (Le marginal1984) s Jeanem Paulem Belmondem se objevuje po zavraždění detektivova kamaráda na scéně opancéřovaný osmiválcový mustang s 200 koňmi při pronásledování vrahů. Mustang se objevil i několika českých filmech, \"Jáchyme, hoď ho do stroje!\", kde se v něm cestou na zámek Konopiště proháněl Luděk Sobota. Ve filmu Samotáři, kde ho měl dealer drog. Ford Mustang také hraje hlavní roli v pokračování proslulého seriálu \"Knight Rider – Legenda se vrací\". Setkáme se s ním i ve filmu s Willem Smithem - Já, legenda. Bílého Mustanga FOX 5.0 používali filmaři v detektivním seriálu Jake a Tlusťoch. Stejně tak se objevil několikrát v sérii Rychle a zběsile, dále ve filmech Rallye smrti (2008), Drive (2011) je honička Mustangu GT s Chryslerem 300. Hlavní roli Mustang dostal v dvou filmech v roce 2013, je to Shelby GT 500 SVT Super Snake, v béčkovém filmu Závod s časem (Getaway), a v roce 2014 se natočil film podle známé počítačové hry Need for Speed, kde hrál upravený Shelby 1000 hlavní roli a na konci filmu se objevuje ještě prototyp nové šesté generace Mustangu. To že to je prototyp či testovací model lze poznat podle zaslepených multifunkčních tlačítek na volantu.\n[Mustang] je také druh koně. Ford Mustang Mach 1 hraje důležitou roli také ve filmu John Wick (2014), kde jej titulnímu hrdinovi ukradnou mafiáni. \n\nFord Mustang se také často objevuje v hudebních videoklipech.\n\nVerze 2013-2014 5.0 a Shelby GT 500 v klipu Armin van Buuren feat. Trevor Guthrie - This Is What It Feels Like \n\nVerze 2011-2012 5.0 v Klipu Nelly - Just a dream \n\nČervený typ FOX 1987-1994 v klipu Britney Spears, Iggy Azalea - Pretty Girls \n\nČervený Mustang 1 v klipu DJ Fresh feat. Ella Eyre – Gravity \n\nČervený Mustang 1 v klipu Cher Lloyd - Oath \n\nBílý Mustang GT Convertible 1969 v klipu Sigma - Stay \n\nČerný Mustang 1966 Shelby GT 350 v klipu G-Eazy feat. Bebe Rexha - Me, Myself & I \n\n\n"}
{"id": "383505", "url": "https://cs.wikipedia.org/wiki?curid=383505", "title": "Herzl Bodinger", "text": "Herzl Bodinger\n\nAluf Herzl Bodinger (hebrejsky: הרצל בודינגר, narozen 1943) je penzionovaný generál Izraelských obranných sil (IOS) a bývalý velitel Izraelského vojenského letectva. S pěti připsanými sestřely je letecké eso.\n\nNarodil se na území britského mandátu Palestina a do IOS vstoupil v roce 1961. Dobrovolně nastoupil na leteckou akademii, stal se z něj bojový pilot a létal na letounech Mystère a Vautour. Během Šestidenní války byl pilot na letounu Vautour a zúčastnil se operace Moked, při níž byla napadena letiště v Iráku a Egyptu a došlo ke zničení deseti bombardérů Tupolev Tu-16 ještě na zemi. Během Jomkipurské války pilotoval letoun Mirage a sestřelil syrský MiG-17. Během poválečných konfliktů sestřelil syrský MiG-21 nad Libanonem. V letech 1992 až 1996 byl velitelem izraelského letectva.\n\n"}
{"id": "383506", "url": "https://cs.wikipedia.org/wiki?curid=383506", "title": "DDR3", "text": "DDR3\n\nDDR3 neboli double-data-rate 3 SDRAM je evoluční nástupce operační paměti DDR2. Tato technologie se používá pro vysokorychlostní ukládání pracovních dat. Hlavní rozdíl mezi DDR2 a DDR3 je v rychlosti pamětí. Počáteční 400 MHz proti 1,066 GHz a nejvyšší 1,2 GHz proti 2,133 GHz (už jsou ohlášeny přes 2,4 GHz). Standardní napětí určené standardem JEDEC bylo sníženo z 1,8 na 1,5 V. Ve skutečnosti většina pamětí potřebuje napětí mezi 1,65 a 1,8 V.\n\nJe to nastavení, při kterém by nemělo dojít k poničení pamětí nebo jiných pamětí a kterým se standardizuje tovární nastavení pamětí.\n\nFrekvence 2,133 GHz je zatím maximální normální rychlost u prodávaných pamětí (přetaktováním lze jít výš), ale už jsou vyrobeny paměti s 2,4 GHz a víc.\n\nDDR3L (DDR3 Low Voltage - nízkonapětové) je rozšíření standardu JESD79-3 DDR3 pro nízkonapětová zařízení (notebooky, atd.) publikované JEDEC 26. 7. 2010. Standardní napětí DDR3L je 1,35V a čipy pamětí se označují ’’PC3L’’. Například DDR3L‐800, DDR3L‐1066, DDR3L‐1333 a DDR3L‐1600. DDR3U standardní napětí je 1,25V a čipy pamětí se pro změnu označují ’’PC3U’’.\n"}
{"id": "383510", "url": "https://cs.wikipedia.org/wiki?curid=383510", "title": "Václav Šubert", "text": "Václav Šubert\n\nVáclav Šubert (9. července 1825 v Kadlíně – 21. února 1885 v Krabčicích) byl český reformovaný kazatel, význačná osobnost probuzeneckého hnutí v evangelické církvi a průkopník a zakladatel diakonické práce na území dnešní České republiky.\n\nPůsobil ve sborech ve Vtelně, v Černilově (1850–59), v Praze u Klimenta (1859–62) a v Krabčicích (1862–85).\n\nRoku 1861 založil periodikum \"Hlasy ze Siona\", o rok později založil časopis \"Hus\". Od roku 1870 vydával časopis pro vnitřní misii nazvaný \"Evangelické listy\". V roce 1864 založil v Krabčicích evangelický dívčí ústav, sirotčinec a nedělní školu. Datum 1. 11. 1864 je označením vzniku první diakonické/charitativní práce na území České republiky. Roku 1874 stál u zrodu diakonické organizace, jež byla nazvána \"Evangelická společnost pro dobročinnost křesťanskou\" (existovala pod názvem \"Českobratrská společnost pro dobročinnost křesťanskou\" až do roku 1951).\n\nRoku 1864 byl zvolen superintendentem církve reformované v Čechách, ale vláda nepotvrdila jeho volbu pro jeho vyhraněné národní smýšlení.\n\n+ Marjanko, Zbyněk: Krabčický ústav, historie ústavu od jeho založení 1. 11. 1864 do r. 1885, úmrtí zakladatele Václava Šuberta; diplomová práce, 2000; Univerzita Karlova, Evangelická teologická fakulta, 95 stran.\n"}
{"id": "383515", "url": "https://cs.wikipedia.org/wiki?curid=383515", "title": "Ido Nechoštan", "text": "Ido Nechoštan\n\nIdo Nechoštan (: עידו נחושתן, narozen 1957, Jeruzalém) je generál Izraelských obranných sil (IOS), který v letech 2008 až 2012 stál v čele Izraelského vojenského letectva (IAF). Mimo to je bývalým ředitelem Plánovacího ředitelství IOS.\n\nDo IOS vstoupil v roce 1975 a poté co absolvoval letecký kurz v roce 1977 sloužil jako bojový pilot. Do roku 1978 létal na letounu A-4 Skyhawk a poté byl přecvičen na letoun F-4 Phantom u 107. eskadry.\n\nBěhem své kariéry sloužil mimo jiné jako instruktor ve škole pro piloty, zastupující velitel 253. eskadry (povýšen do hodnosti majora) a velitele 140. eskadry (povýšen do hodnosti podplukovníka). V roce 2000 byl povýšen do hodnosti brigádního generála a velel Zpravodajské letce, od roku 2002 velel Letecké eskadře a od roku 2004 velel štábu letectva.\n\nDne 8. června 2006 se přesunul, se svolením tehdejšího ministra obrany Amira Perece na žádost tehdejšího náčelníka Generálního štábu Dana Chaluce, na velitelství Plánovacího ředitelství. 15. února 2008 jej jmenovali ministr obrany Ehud Barak a náčelník Generálního štábu Gabi Aškenazi velitelem letectva. V květnu 2012 jej ve funkci nahradil Amir Ešel.\n\n"}
{"id": "383519", "url": "https://cs.wikipedia.org/wiki?curid=383519", "title": "Pieninský národní park", "text": "Pieninský národní park\n\nPieninský národní park ( ) se nachází na severu Slovenska v Prešovském kraji, při hranicích s Polskem. Rozkládá se v pohoří Pieniny, které je součástí Východních Beskyd. Na polské straně na něj navazuje Pieniński Park Narodowy. S rozlohou 37,5 km² (3749,62 ha) je nejmenším národním parkem Slovenska, jeho ochranné pásmo zabírá 22 368,37 ha.\n\nPark se rozkládá v okresech Kežmarok a Stará Ľubovňa v Prešovském kraji. Byl založen 16. ledna 1967, jeho hranice byly upraveny v roce 1997 (zvýšení rozlohy z 21,25 km² na současnou hodnotu).\n\nJe známý svou krásnou krajinou, zejména řekou Dunajec, která je vyhledávanou oblastí vodáků a turistů. Park nabízí tradiční folklor a architekturu, zejména ve vesnici Červený Kláštor s Muzeem národní kultury.\n\n\n"}
{"id": "383522", "url": "https://cs.wikipedia.org/wiki?curid=383522", "title": "Sacerdotalis caelibatus", "text": "Sacerdotalis caelibatus\n\nSacerdotalis caelibatus (česky \"o kněžském celibátu\") je encyklika papeže Pavla VI. vydaná dne 24. června 1967, která brání tradici celibátu kněží v katolické církvi.\n\nDevátý křesťanský ekumenický koncil zvaný První lateránský, svolaný roku 1123 papežem Kalixtem II., zrušil teoretickou možnost kněží vstoupit do stavu manželského. V roce 1139 Druhý lateránský koncil, svolaný Inocentem II., již uzavřené sňatky kléru, mnichů a řádových sester zrušil. Encyklika Sacerdotalis caelibatus pouze stvrzovala tento stav povinné sexuální abstinence.\n\nPapež v této encyklice naléhavě zdůrazňuje eschatologický charakter kněžského celibátu. Kněží musejí být nachystáni na příchod vlády Ježíše na zemi, jak křesťané předpokládají, že se někdy stane. \n\nCelibát určený pro nebeské království je příslibem dobra, jehož dosáhne pozemský člověk hledající Boha ve věčném životě. Celibát je také příslibem konečného vítězství lásky, neboť není \"zřeknutím se lásky\", nýbrž naopak znamením prožívání trvalé lásky, která s pozemským životem nepomíjí. Argumentace vychází z Bible: Po vzkříšení se lidé nežení ani nevdávají, ale jsou jako nebeští andělé (Mt 22,30). \n\nV lidské společnosti, která je deformována pozemskými starostmi a často formována do tělesné žádostivosti, je celibát vzácným darem dokonalé zdrženlivosti kvůli nebeskému království. S odkazem na Řehoře z Nyssy papež prohlašuje, že život v panenství je obrazem onoho štěstí, které očekává křesťany v příštím světě. Podle encykliky svědectví lidí plně oddaných Bohu svým životem v celibátu zve k prohloubenému vlastního pohledu na život; má-li být opravdu zralý, musí přesáhnout pouhé vyhledávání hmatatelného užitku a rozkoše. Celibát může způsobovat lidskou osamocenost kněze (větší než prožívají řeholníci nebo řádové sestry), povolání kněze může také vést - především v počátku - k nedůvěře, k pochybnostem a vášním. \n\nSoučasně existence lidí toužící po takové čistotě dopadá na ostatní v tom smyslu, že jsou na světě hodnoty, pro které má smysl zříci se tak důležité lidské záležitosti, jakou je manželská láska a touha po vlastních dětech. V manželství jistě prožívá člověk lásku v rodinném společenství muže, ženy a dítěte, v celibátu pak ve společenství spásy chápaném v mnohem širším významu než je rodina. Láska podle Pavla VI. prožitá v tomto stavu má možnost stát se dokonce duchovně všeobecnější a plodnější, a proto může být jasnějším znamením budoucího nebeského království pro všechny - jak pro manžele, tak i pro ty, kteří se ho vzdali a žijí v celibátu. \nEncyklika zmiňuje i praxi pravoslavné církve, kde v celibátu žije biskup a kněz se může oženit jen před svým vysvěcením.\n\nI když papež potvrzuje důležitost celibátu jako základního pravidla v katolické církvi, mohou nastat zvláštní případy, kdy například ženatý člověk, který přestoupí z církve s jinou tradicí ohledně celibátu, může být vysvěcen ke kněžství.\n\n"}
{"id": "383529", "url": "https://cs.wikipedia.org/wiki?curid=383529", "title": "Mezinárodní den památky obětí holocaustu", "text": "Mezinárodní den památky obětí holocaustu\n\nMezinárodní den památky obětí holocaustu připadá na 27. ledna. Byl vyhlášen Valným shromážděním Organizace spojených národů 1. listopadu 2005 na jeho 42. plenárním zasedání. Tento den má připomínat utrpení přibližně šesti milionů Židů, 220 tisíc Romů, 15 tisíc homosexuálů a milionů dalších nevinných obětí v době holokaustu za druhé světové války. Datum 27. ledna bylo vybráno záměrně, jelikož 27. ledna 1945 byl Rudou armádou osvobozen nacistický koncentrační a vyhlazovací tábor Auschwitz-Birkenau (Osvětim-Březinka), slouží však jako symbol osvobození všech ostatních nacistických koncentračních táborů. Návrh na vyhlášení tohoto dne byl podán Izraelem, Spojenými státy americkými, Austrálií, Kanadou a Ruskem. Podpořilo jej 91 členských zemí.\n\nČeská republika vyhlásila 27. leden významným dnem poprvé v roce 2000, a to z iniciativy České rady pro oběti nacismu, Federace židovských obcí v ČR a dalších organizací, následně byl v roce 2004 zákonem ustanoven jako „Den památky obětí holocaustu a předcházení zločinům proti lidskosti“.\n\n"}
{"id": "383535", "url": "https://cs.wikipedia.org/wiki?curid=383535", "title": "Beatrix z Rethelu", "text": "Beatrix z Rethelu\n\nBeatrix z Rethelu (asi 1130 – 31. března 1185) byla sicilskou královnou jako třetí manželka prvního sicilského krále Rogera II..\n\nNarodila se z manželství hraběte Ithiera/Günthera s Beatrix Namurskou a měla osm sourozenců. Babička Matilda z Rethelu, manželka Oda z Vitry, byla sestrou jeruzalémského krále Balduina II.\n\nRoku 1151 se Beatrix provdala za sicilského krále Rogera II., s nímž měla jedinou dceru Konstancii, která se v roce 1186 provdala za pozdějšího císaře Jindřicha VI. a po smrti Viléma III. se stala poslední sicilskou královnou z rodu Hauteville.\n"}
{"id": "383537", "url": "https://cs.wikipedia.org/wiki?curid=383537", "title": "Slavorum apostoli", "text": "Slavorum apostoli\n\nSlavorum apostoli, česky „Slovanští apoštolové“, je druhá encyklika papeže Jana Pavla II. vydaná dne 2. června 1985. Pojednává o evangelizačním díle Cyrila a Metoděje, od jehož smrti tehdy uplynulo 1100 let.\n\nI. Úvod \nII. Životopisné údaje\nIII. Hlasatelé evangelia\nIV. Zasadili boží církev\nV. Smysl církve pro všeobecnost\nVI. Evangelium a kultura\nVII. Význam a vyzařování křesťanského milénia ve slovanském světě\nVIII. Závěr\n\n"}
{"id": "383542", "url": "https://cs.wikipedia.org/wiki?curid=383542", "title": "Chlornan vápenatý", "text": "Chlornan vápenatý\n\nChlornan vápenatý je chemická sloučenina se sumárním vzorcem Ca(ClO). Široce se používá při úpravě vody a jako bělicí činidlo (bělicí prášek). Tato chemikálie je považována za poměrně stabilní a má dostupnější chlor než chlornan sodný (tekuté bělidlo).\n\nChlornan vápenatý se vyrábí vápníkovým nebo sodíkovým procesem.\n\nChlornan vápenatý je žlutobílá pevná látka silně páchnoucí po chloru. Je jen málo rozpustný v destilované vodě. Proto je vhodné použít k jeho rozpouštění měkkou až středně tvrdou vodu. Existují dva druhy chlornanu vápenatého - bezvodá a hydratovaná forma. S hydratovanou formou se bezpečněji zachází.\n\nChlornan vápenatý reaguje s oxidem uhličitým za vzniku uhličitanu vápenatého a uvolnění chloru:\n\nChlornan vápenatý reaguje s kyselinou chlorovodíkovou za vzniku chloridu vápenatého:\n\nPři práci s chlornanem vápenatým je třeba zvláštní opatrnosti. Vždy ho uchovávejte na chladném suchém místě bez kontaktu s organickými materiály. Při míšení s vodou je bezpečnější přidávat chlornan vápenatý do vody. Může totiž dojít k ohřevu a rychlému rozpadu doprovázeném uvolněním toxického plynného chloru.\n\nChlornan vápenatý se používá k dezinfekci pitné vody a vody v plaveckých bazénech. Pro použití ve venkovních bazénech lze chlornan vápenatý používat jako sanitizér v kombinaci s kyselinou kyanurovou jako stabilizátorem. Stabilizátor snižuje ztráty chloru způsobené ultrafialovým zářením. Vápník způsobuje tvrdost vody a má tendenci ucpávat některé filtry. Některé typy přípravků s chlornanem vápenatým však obsahují přísady proti tvorbě vodního kamene, které brání ucpávání trubek a filtrů. Tyto přípravky lze používat i ve tvrdé vodě. Hlavní výhodou chlornanu vápenatého je, že není stabilizovaný, na rozdíl od chlorovaných isokyanurátů, např. dichlorisokyanurátu sodného nebo kyseliny trichlorisokyanurové. Tyto látky totiž obsahují kyselinu kyanurovou. Pokud je hladina kyseliny kyanurové příliš vysoká, má to vliv na účinky chloru. V bazénech, kde se používají chlorované isokyanuráty by se měla udržovat hladina volného chloru mezi 2 a 5 ppm (mg/l), kdežto u bazénů s chlornanem vápenatým stačí hladina 1-2 ppm.\n\nChlornan vápenatý (\"bělicí prášek\") lze používat i k bělení tkanin z bavlny a lnu, a též při výrobě chloroformu.\nChlornan vápenatý, který lze snadno získat ve formě činidel pro chlorování bazénů, byl použit pro sestrojení amatérsky připravovaných bomb (někdy označovaných jako \"chlorové bomby\"). Vzhledem k oxidačním vlastnostem lze chlornan vápenatý mísit se snadno oxidovatelnými látkami (např. glycerol nebo glykoly z brzdové kapaliny) a vyrábět tak slabé výbušniny. Alternativně lze chlornan vápenatý směšovat se slabými kyselinami, které se nacházejí v domácnosti (cola, ocet) - tyto směsi nevybuchují, nýbrž vyvíjejí množství plynu, převážně chloru. Obě verze se připravují umístěním určitého množství chlornanu vápenatého (chlorovacího přípravku pro bazény) do láhve, nejlépe plastové, kam se pak přidá oxidovatelná nebo kyselá látka, láhev se uzavře víčkem, protřepe a odhodí. Množství plynu vytvářeného při reakci obou látek nakonec (obvykle za několik sekund) způsobí explozivní roztržení láhve. Pokud se chlornan smísí s hořlavou látkou, může být výsledkem i oheň.\n\nNejenže experimenty s \"domácími\" výbušnými směsmi jsou samozřejmě velmi nebezpečné, ale jsou tu i další rizika. Nejde jen o to, že existuje reálná možnost, že bomba vybuchne dříve, než se očekávalo a způsobí vážná zranění, ale navíc látky použité při přípravě, stejně jako produkty reakce, jsou škodlivé (chlornan vápenatý je žíravina, dráždivá látka a silný oxidant; chlor je vysoce toxický). Plastové láhve se obvykle jen roztrhnou, aniž by vznikly střepiny. Avšak skleněné láhve vybuchnou s tvorbou ostrých střepů, které mohou vážně zranit osoby v blízkosti výbuchu.\n\n"}
{"id": "383543", "url": "https://cs.wikipedia.org/wiki?curid=383543", "title": "Africká deska", "text": "Africká deska\n\nAfrická deska je tektonická deska pokrývající kontinent Afriky a část Atlantského oceánu. Je tvořená několika kratóny (koňzský, kalaharský, západoafrický, saharský a zimbabwský), které se spojily během vývoje Gondwany přibližně před 550 miliony lety. \n\nNa západní straně je ohraničená Středoatlantským hřbetem, který ji odděluje od severoamerické a jihoamerické desky. Na severu ji od velké euroasijské desky a dvou menších (egejské a anatolské desky) odděluje soustava menších hlubokomořských příkopů ve Středozemním moři. Z východní a jihovýchodní strany je od arabské a somálské desky oddělena Velkou příkopovou propadlinou. Jižní okraj hraničí s antarktickou deskou.\n\nAž na severní okraj jsou hranice africké desky tvořené aktivními okraji tektonických desek, což má za následek vznik rozsáhlých riftových systémů. Důležitá je Afarská deprese ve východní Africe, což je místo střetu tří desek a pravděpodobného výskytu horké skvrny.\n\nSeverní konvergentní hranice má za následek vyvrásnění mladých evropských pohoří (Alpy, Karpaty) – alpinské vrásnění. Středozemní moře představuje poslední zbytky druhohorního a třetihorního moře Tethys, pomalý posun euroasijské a anatolské desky jižním a africké desky severním směrem ho postupně uzavírá.\n"}
{"id": "383545", "url": "https://cs.wikipedia.org/wiki?curid=383545", "title": "Providentissimus Deus", "text": "Providentissimus Deus\n\nProvidentissimus Deus, „O studiu Písma svatého“, je encyklika papeže Lva XIII. vydaná dne 18. listopadu 1893, která nabádá k pečlivému studiu Písma svatého za účelem jeho obrany proti kritice ze strany racionalismu. \n\nV encyklice je nejprve zmíněna historie zkoumání a studia Bible od doby církevních otců až po aktuální poměry. Dále pokračuje kritikou tzv. racionalismu a vyšší kritiky a navrhuje principy studia písma a popisuje, jak by se mělo písmo vyučovat v semináři.\n\nDále zmiňuje otázku zjevných rozporů mezi některými pasážemi Písma a přírodními vědami a mezi jednotlivými pasážemi Bible navzájem a vysvětluje, jak by takové otázky měly být řešeny.\n\n\"Providentissimus Deus\" odpovídal na dvě otázky závaznosti Písma, který nabyly na aktuálnosti v 19.století:\n\n"}
{"id": "383552", "url": "https://cs.wikipedia.org/wiki?curid=383552", "title": "Johannes Blaskowitz", "text": "Johannes Blaskowitz\n\nJohannes Albrecht Blaskowitz (10. června 1883, Paterswalde, Německé císařství – 5. února 1948, Norimberk, Německo) byl vysoce vyznamenaný veterán první světové války a německý generál v době druhé světové války v hodnosti Generaloberst (\"Generálplukovník\"). Mimo jiné byl i držitelem rytířského kříže železného kříže s dubovými ratolestmi a meči nebo Německého kříže ve stříbře.\n\nNarodil se v městě Paterswaldu ve Východním Prusku (dnes Bolšaja Poljana v Kaliningradské oblasti) jako syn luteránského pastora. V roce 1894 začal navštěvovat vojenskou kadetní školu. \n\nÚčastnil se bojů v první světové válce na východní i západní frontě, nejprve jako velitel roty a praporu, později jako štábní důstojník. Po skončení války zůstal v době Výmarské republiky příslušníkem Reichswehru. Velel dále praporu, později pluku. Následně zastával funkce náčelníka štábu pěší divize, a až do dubna 1935 byl inspektorem vojenského školství. Necelý rok poté působil jako velitel pěší divize a následně byl jmenován do funkce velitele II. armádního sboru.\n\nBěhem nacistické invaze do ČSR 15. března 1939 se stal Blaskowitz vrchním velitelem okupačních vojsk a na vývěsních tabulích po celé republice se objevil proslulý Erlaß (výnos) psaný lámanou češtinou, v jehož další verzi byla opravena česká část:\n\n\"\"Rozkas pro Obyvatele!\"\n\"Na rozkas Votze (míněno Vůdce) a neivršiho Prezidenta německé Armady převzal sem v zemi česke s nešnim dnem celou moc.\n\"Hlavni-Quartier Praha, dne 15. Brězna 1939\"\n\"Vrchni Komandant Armadni-Odil 3, Blaskowitz, General Pjechoty\"\"\n\nV předvečer druhé světové války se v srpnu 1939 stal velitelem 8. armády Skupiny armád Jih, která se zúčastnila útoku na Polsko, kde její jednotky zničily v době bojů na Bzure polské armády Poznaň a Pomořansko. Dne 20. října byl Blaskowitz pověřen velením okupační armády v Polsku v rámci Hlavního velitelství Východ. V této funkci protestoval proti jednání jednotek Waffen-SS a Einsatzgruppen na polském území, za což musel snášet kritiku od Hanse Franka, jakož i nařčení z přílišné měkkosti. Dne 14. května 1940 byl z této funkce odvolán a přeložen k 9. armádě, která bojovala ve Francii. Od července byl vojenským gubernátorem severní Francie. Od října 1940 až do 2. května 1944 velel 1. armádě dislokované celou dobu ve Francii. Následně byl jmenován velitelem Skupiny armád G, která se nacházela v jižní Francii. Koncem ledna 1945 byl pověřen velením Skupiny armád H, avšak už v dubnu byl pověřen velením německých vojsk v Holandsku. Zde pak mezi 5. a 6. květnem 1945 v hotelu de Wereld (město?) odevzdal do rukou generála Charlese Foulkese kapitulaci německých sil v zemi.\n\nPo válce byl souzen za válečné zločiny v procesu s vrchním velením. Před vynesením rozsudku spáchal 5. února 1948 sebevraždu. Vytrhl se strážím a z ochozu skočil do dvorany soudní budovy.\n\n\n"}
{"id": "383557", "url": "https://cs.wikipedia.org/wiki?curid=383557", "title": "Ola Vigen Hattestad", "text": "Ola Vigen Hattestad\n\nOla Vigen Hattestad (* 19. dubna 1982, Askim Sykehus) je bývalý norský reprezentant v běhu na lyžích, specializoval se na sprinty. Závodil za klub Ørje IL. Je olympijským vítězem ze sprintu na ZOH 2014 v ruském Soči a mistrem světa ve sprintu jednotlivců i dvojic z MS 2009 v Liberci. Počtem vítězství v závodech Světového poháru, ziskem tří malých glóbů za sprint a vítězstvím na olympiádě i na šampionátu je nejúspěšnějším lyžařským sprinterem v historii. Závodní kariéru oficiálně ukončil na jaře 2018, ale ve Světovém poháru naposledy startoval 11. prosince 2016 v Davosu a zdravotní potíže mu nedovolily závodit. Od podzimu 2018 je trenérem slovinské reprezentace.\n\n\n\n\ncelkově vyhrál v kariéře 13 závodů SP\n\nV Norsku má domov v Ørje. Od roku 2009 je jeho životní partnerkou slovinská běžkyně na lyžích Katja Višnarová. Mají spolu syna Ludviga, který se narodil 24. listopadu 2015. \n\n"}
{"id": "383560", "url": "https://cs.wikipedia.org/wiki?curid=383560", "title": "Já na tom dělám", "text": "Já na tom dělám\n\nJá na tom dělám (2002) je třetí album Bratří Ebenů. Obsahuje 12 písniček Marka Ebena a dva zhudebněné sonety Williama Shakespeara v překladu Jana Vladislava. Píseň \"Vidíš, vidíš\" zpívá Iva Bittová, \"Sprostý chlap\" Jiří Schmitzer a v \"Senecte, pomoz\" hostuje Jiří Bartoška. V písni \"Je to takové...\" si Marek Eben dělá legraci z mluvy obyvatel Prahy a písní \"Trampská\", kterou Bratři Ebenové hráli již v 80. letech 20. století, paroduje Jana Nedvěda.\n\n"}
{"id": "383563", "url": "https://cs.wikipedia.org/wiki?curid=383563", "title": "Tichá domácnost", "text": "Tichá domácnost\n\nTichá domácnost (1995) je druhé album Bratří Ebenů, vyšlo v době, kdy kapela v podstatě neexistovala. Obsahuje 16 autorských písniček Marka Ebena, text písně \"Chůze\" složil s Karlem Plíhalem, text \"Slávy dcery\" je od Jána Kollára.\n\n\n"}
{"id": "383564", "url": "https://cs.wikipedia.org/wiki?curid=383564", "title": "Ambit", "text": "Ambit\n\nAmbit (z lat. \"ambitus\", ochoz) je krytá, obvykle klenutá chodba, arkádami otevřená do prostorného dvora například kolem poutního kostela. Často je doplněna kaplemi nebo výklenky a sloužila jako přístřeší pro poutníky, k průvodům a modlitbám.\n\nNěkdy se slovo používá i pro křížovou chodbu klášterů a kapitulních kostelů, která však kostel neobepíná, nýbrž přiléhá k němu z boku. \n\nAmbity v současném smyslu slova se začaly stavět s rozvojem poutí a poutních míst v barokní době.\n\n"}
{"id": "383565", "url": "https://cs.wikipedia.org/wiki?curid=383565", "title": "Gal Fridman", "text": "Gal Fridman\n\nGal Fridman (hebrejsky: גל פרידמן; * 16. září 1975, Karkur, Izrael) je izraelský windsurfista a zlatý olympijský medailista.\n\nFridman vyhrál bronzovou medaili na LOH v Atlantě v roce 1996 a zlatou medaili na LOH v Aténách v roce 2004. Je jediným izraelským sportovcem, který získal dvě olympijské medaile a prvním zlatým olympijským medailistou v izraelských dějinách. Jeho sportovnímu zaměření je poplatné jeho první jméno, které v hebrejštině znamená vlnu.\n\nS jachtařským sportem začal ve věku sedmi let a prvních závodů se účastnil od jedenácti. Prvních mezinárodních závodů se zúčastnil během svých školních let v letech 1989 až 1991 v kategorii mladých. Poté nastoupil do Izraelských obranných sil a následně již soutěžil v kategorii dospělých.\n\nV roce 1995 vyhrál Mistrovství ASA Boardsailing v Ejlatu v Izraeli. V roce 1999 vyhrál Mistrovství světa ve windsurfingu ASA v Ejlatu. Navzdory jeho formě v předchozích letech neuspěl kvůli úrazu v kvalifikaci na LOH Sydney v roce 2000.\n\nV roce 2002 vyhrál Mistrovství světa ve windsurfingu v Pataje v Thajsku a v únoru 2003 byl uveden na prvním místě v hodnocení Mezinárodní jachtařské federace.\n\nV roce 1996 vyhrál Gal Fridman pro Izrael bronzovou olympijskou medaili na LOH v Atlantě v mužské kategorii windsurfingu a byl rovněž zvolen izraelským sportovcem roku.\n\nFridman byl jedním z izraelských favoritů na medailový zisk (společně s judistou Arielem Ze'evim a atletem Alexandrem Averbuchem) a již dva roky před touto olympiádou se na ní intenzivně připravoval.\n\nV Aténách měl v jedenácti kvalifikačních závodech následující výsledky:\n\nV poslední závodě, který se konal 25. srpna 2004 Fridman využil špatné výkonnosti Brazilce Ricarda Santose a taktické chyby Řeka Nikolaose Kaklamanakise, čímž se dostal až na druhé místo a v posledním závodě skončil druhý, a celkově získal zlatou medaili. Celkově získal 50 záporných bodů a ve výsledku měl 42 negativních bodů. Jelikož se jednalo o nejnižší záporné skóre v soutěži získal Fridman zlatou olympijskou medaili, vůbec první v historii Izraele.\n\nVýsledné umístění:\n\nIzraelský prezident Moše Kacav, premiér Ariel Šaron a další izraelští představitele a politici Fridmanovi volali ke gratulaci. Na udílecí ceremonii do Atén přiletěla ministryně školství, kultury a sportu Limor Livnat.\n\nFridman svou medaili věnoval k památce jedenácti izraelských atletů, kteří byli zavražděni členy organizace Černé září během Mnichovského masakru na LOH Mnichov v roce 1972.\n\nV roce 2005 vyhrál Fridman zlatou medaili na Izraelském cyklistické mistrovství.\n\nV roce 2007 vyhrál v muřské kategorii soutěže \"New Year International Regatta\" v Limassolu na Kypru.\n\nV souvislosti s blížícími se olympijskými hrami v Pekingu (LOH 2008) Fridman zjistil, že bude obtížné přizpůsobit se na nový typ windsurfu RS:X Neil Pryde, který nahradil typ Mistral a neuspěl v kvalifikaci pro olympijský tým. Jeho místo zaujal mladý a nadějný windsurfař Šachar Cuberi.\n\nV roce 2005 Fridman vstoupil do Mezinárodní židovské sportovní haly slávy.\n\n"}
{"id": "383566", "url": "https://cs.wikipedia.org/wiki?curid=383566", "title": "Sylvie Krobová", "text": "Sylvie Krobová\n\nSylvie Krobová (* 14. srpna 1968) je česká zpěvačka, skladatelka, herečka.\n\nVystudovala operní zpěv na státní konzervatoři Praha (1984–1990). Od roku 2000 začala psát vlastní hudbu i texty. Sama hraje na klavír a akordeon. V průběhu deseti let od roku 2006 vydala čtyři alba: první \"Stín\" (2006) s Vojtou Havlem a Otou Sukovským, druhé \"Svět podivínů\" (2008) s Tomášem Alferim, třetí \"Chvilka co se chytí\" (2011) s Petrem Tichým a Tomášem Alferim, čtvrté \"Let dýmem\" (2015) s Petrem Tichým a Janem Jiruchou. Pátým chystaným albem se stalo \"Dívám se do noci\" (2018) s Janem Jiruchou a jeho orchestrem u vydavatelství Polí5.\n\nKrobová píše též divadelní hudbu – k inscenacím \"Tři v tom\" (2007), \"Capo comico\" (2011) – Divadlo Pražské konzervatoře, \"Commedia dell´ Ponte\" (2011) – Divadlo rozmanitostí Most, \"Klauní rodinka\" (2009) – Divadlo Lampion Kladno, \"... Klaun Pingu\" (2015), \"Sommelier\" (2016), \"Maringotka\" (2017) a jiné pro Bilbo com.\n\nVydala dvě sbírky poezie s ilustracemi Pavla Černého: \"Chvilka co se chytí\" (2010) a \"Jedno tělo\" (2018).\n\nJako herečka účinkovala např. ve Studiu Láďa Ladislava Smoljaka, v Divadle Na tahu (\"Horský hotel\", \"Spiklenci\"...), v Divadle Na zábradlí \"Pyreneje\" (2007) a dodnes s rodinným divadlem Bilbo compagnii (\"Smrt komedie\", \"Sommelier\", \"Baron Prášil\", \"Déboucher/Antikódy\"...), s nímž vystupuje po celé Evropě. \n\nPůsobí také jako učitelka zpěvu na základní umělecké škole v Dobříši, navíc založila a v letech 2003/05 řídila v Mníšku pod Brdy soukromou uměleckou školu Otakárek.\n\nOd roku 2012 do roku 2013 pořádala jako terapeut Setkávání s muzikoterapií na Pleši (onkologické sanatorium).\n\nJe dcerou režiséra Andreje Kroba, jejím manželem je herec Jiří Bilbo Reidinger, s nímž mají společně dvě dcery Barboru a Kristýnu.\n\n\n\n\n"}
{"id": "383567", "url": "https://cs.wikipedia.org/wiki?curid=383567", "title": "Zeitgeist: Addendum", "text": "Zeitgeist: Addendum\n\nZeitgeist: Addendum (česky \"Duch doby: Dodatek\") je americký dokumentární film z roku 2008 z produkce Petera Josepha, který navazuje na jeho předchozí úspěšný dokument . Snímek se věnuje americkému FEDu (Federálnímu rezervnímu systému), CIA, velkým americkým korporacím, jiným finančním a vládním institucím, dále i náboženstvím; vyvozuje, že jsou v podstatě všechny zkorumpované, škodlivé lidstvu a je potřeba se jich zbavit a nahradit něčím jiným. Ve filmu je navrhován \"Projekt Venus\" (angl. \"The Venus Project\") jako možné řešení.\n\nSlovy režiséra Petera Josepha, film \"se pokouší najít kořeny této všudepřítomné sociální korupce a nabídnout řešení\". Na závěr zdůrazňuje potřebu přijetí myšlenek teorie vývoje a vzájemné závislosti. Naznačuje také konkrétní kroky, které by měly být učiněny k oslabení peněžního systému. Film navrhuje postupy k tzv. \"společenské transformaci\", mezi jinými např. bojkot velkých bank (které jsou v pozadí FEDu), mainstreamových médií, vojenství a energetických společností. Je také navrhováno odmítnutí politických struktur.\n\nFilm Zeitgeist: Addendum měl premiéru na 5. filmovém festivalu Artivist v Los Angeles, Kalifornie, 2. října 2008 a byl uvolněn k volnému šíření.\n\nV říjnu 2017 byl film vydán s českým dabingem.\n\n\nV lednu 2011 proběhla premiéra pokračování \"\".\n\n"}
{"id": "383569", "url": "https://cs.wikipedia.org/wiki?curid=383569", "title": "Jmenovité napětí", "text": "Jmenovité napětí\n\nJmenovité napětí je napětí, kterým je síť nebo zařízení označeno a na které se vztahují provozní charakteristiky.\nJmenovité střídavé napětí v uzemněné soustavě v Česku členíme do následujících kategorií:\n"}
{"id": "383571", "url": "https://cs.wikipedia.org/wiki?curid=383571", "title": "St Peter's College", "text": "St Peter's College\n\nSt Peter's College je chlapecká státní druhostupňová škola v Aucklandu na Novém Zélandu pro děti od 11 do 17 let. Jde o jednu z největších katolických škol v zemi. Byla založena již v roce 1939. Mottem školy je \"Amare et Servire!\" (Milovat a sloužit !).\n\nOficiální stránky školy\n"}
{"id": "383574", "url": "https://cs.wikipedia.org/wiki?curid=383574", "title": "Ordinář", "text": "Ordinář\n\nOrdinář je v západní církvi nositel církevního úřadu na úrovni biskupa (ve východní církvi je ekvivalentem pojem hierarcha). Rozlišujeme místního ordináře, který má pravomoci k určitému území (typicky správce diecéze, ať již jde o biskupa nebo o mimořádného správce), a prostého ordináře (typicky např. vojenský ordinář či řádový ordinář, např. provinciál, generální představený), který má pravomoci nad svými podřízenými bez ohledu na místo jejich pobytu.\n\nOrdinářem ve své provincii byl podle \"Liber sextus\" (VI 1.15.2) i papežský legát \"de latere\".\n\nÚřad ordináře se nazývá ordinariát.\n\nJako ordinář nebo ordinarius se také označoval lékař, který přímo ošetřuje pacienta (ordinuje mu léky), na rozdíl od lékařů, které si bere na poradu.\n\nNyní se jako ordinář označuje lékař, který na rozdíl od primáře nemá přidělena lůžka pacientů. \n\n"}
{"id": "383578", "url": "https://cs.wikipedia.org/wiki?curid=383578", "title": "Krauschwitz", "text": "Krauschwitz\n\nKrauschwitz ( ) je obec v Sasku, v okrese Zhořelec. Leží u řeky Nisy u hranic s Polskem. První historická zmínka je z roku 1400. Má obyvatel.\n\nProchází jí úzkorozchodná lesní dráha z Bad Muskau.\n\nObec se skládá z následujících částí:\n\n\n"}
{"id": "383585", "url": "https://cs.wikipedia.org/wiki?curid=383585", "title": "Mládí v hajzlu", "text": "Mládí v hajzlu\n\nMládí v hajzlu (anglicky: \"Youth in Revolt\") je heptalogie od amerického spisovatele C. D. Payna. Do češtiny přeložila Tamara Váňová (1. až 6. díl) a Naďa Funioková (7. díl a 8. díl) . Je určena především pro dospívající. V ich-formě pojednává o fiktivním pubertálním chlapci Nicku Twispovi, který pochází z Oaklandu v Kalifornii. V šestém díle, Mladík v Nevadě, je již pouze okrajovou postavou – zde je hlavní postavou jeho bratr (Noel Lance Wescott – později Jake Twisp), žijící ve městě Winnemucca v Nevadě, v sedmém díle Mládí furt v hajzlu čtenář prochází deníkem Nickova syna Scotta Twispa, a konečně v osmý díl vypráví příběh Nicka a jeho druhého syna Nicka Twispa II.\n\nCelá heptalogie je vlastně eskapáda Nickových pohrom. Nick žije v rozvedené rodině, často mívá konflikty se svými rodiči. Na dovolené u jezera Clear Lake se seznámí s krásnou a chytrou Sheeni Saundersovou (žijící v Ukiahu). Nick se do ní ihned zamiluje, ale radost mu kazí jeho sok v lásce – Trent Preston. Trent se s Sheeni zná už od útlého dětství a je stejně jako ona pohledný a inteligentní. Po ukončení dovolené se Nick stará o společného psa Alberta a je s Sheeni v kontaktu. Následně se Nickovi z důvodu jeho zamilovanosti hroutí svět pod rukama: musí začít chodit do státní školy, zapálí půlku Berkley a jeho kamarád – Leroy (avšak každý mu z důvodu jeho hendikepu pohlavního ústrojí říká Levák) ho zradí. Je stíhán FBI, proto se nějakou dobu převléká za dívku, poté si nechá pomocí plastické operace změnit obličej a utíká s Sheeni do Francie, kde se později musí začít vydávat za postarší dámu a cestovat s cirkusem. Nakonec je ale přece jen zatčen a v USA je na řádku let zavřen do nápravného zařízení. Zajímavostí je, že v pátém díle, tedy při pobytu ve Francii, se objevují i české postavy – například dívka od cirkusu Reina Veselá z Prahy. Šestý díl odkrývá vývoj po Nickově chycení, a to prostřednictvím deníku jeho mladšího bratra Jakea Twispa. Sedmý díl zachycuje – prostřednictvím deníku Nickova syna Scotta Twispa – Nickova otcovská léta, v nichž se do děje přímo vrací i jeho věčná láska Sheeni. Konečně osmý díl, odehrávající se 38 let od začátku celé série, popisuje snahy starého Nicka a jeho druhého syna Nicka Twispa II o natočení filmu o svém vlastním životě.\n\n"}
{"id": "383586", "url": "https://cs.wikipedia.org/wiki?curid=383586", "title": "Infekční rinotracheitida skotu", "text": "Infekční rinotracheitida skotu\n\nInfekční rinotracheitida skotu (také infekční bovinní rinotracheitida, zkratka IBR : ) je virové onemocnění skotu, vzácně i jiných zástupců čeledi turovitých a jelenovitých. Původcem je bovinní herpes virus BHV-1. Probíhá ve formě respirační (záněty horních cest dýchacích a spojivek), formě genitální nazývané IPV = infekční pustulózní vulvovaginitis (záněty na pohlavních orgánech obou pohlaví) nebo ve formě latentní (bez klinických projevů). Vyskytuje se po celém světě a probíhá enzooticky. Onemocnění významně ovlivňuje produktivitu v chovech skotu – snižuje laktaci u krav, snižuje hmotnostní přírůstky, snižuje plodnost krav (problémy se zabřezáváním, potraty). V České republice probíhal od roku 2006 do roku 2016 povinný národní ozdravovací program s cílem eradikovat IBR z českých chovů skotu. Přestože byl program ukončen, IBR máme ve státě stále. \"Doléčení\" se provádí na základě MVO (mimořádná veterinární opatření), kdy se v chovu vyhlásí karanténní opatření, veškeré ozdravování hradí ze 100% stát.\n\nVe světě je IBR řazen mezi BRD (bovine respiratory disease). Je to multifaktoriální onemocnění, z virů ho kromě původce IBR způsobují BRSV (bovinní respiratorní syncytiální virus), BVD (bovinní virová diarrhea), PI 3 (parainfluenza). Nejprve nastoupí viry, ty připraví půdu pro bakteriální infekci (Mannheimia haemolytica, Pasteurella multocida, Haemophilus somnus a mykoplasmata). Zatímco proti virům se vakcinuje, bakteriální infekce se léčí antibiotiky. <br>\nProti všem čtyřem virům společně se vyrábí polyvalentní vakcíny, kdy jedinou injekcí získají zvířata imunitu proti celému komplexu BRD. Čím méně se vyskytuje v chovech jeden vir, tím více se vyskytují ty ostatní. Zájem chovatele je mít dobytek v imunitě proti všem původcům BRD.\nVakcinace je široce používaná v Americe i Evropě, zatímco ozdravní metodou likvidace jediného viru z komplexu považuje většina světa za příliš drahé a neefektivní. \n\nDo likvidace IBR se pustilo jen pár bohatých reginů na světě (Švýcarsko, Bavorsko, severní Itálie). I po ozdravní v chovech zůstávají ostatní původci BRD, navíc je nutno každý rok testovat veškerou populaci na IBR a pozitivní kusy likvidovat, plus vakcinovat proti ostatním původcům. Vychází to několikanásobně dráž, navíc riziko reinfekce je enormní.<br>\n<br>\nOzdravit stáda proti všem čtyřem hlavním virovým původcům BRD se zatím nikomu na světě nepodařilo. (Ani se o to nesnaží.)\n\nExistuje jediný koncept boje proti respiračním nemocem skotu (Respirační syndrom skotu=BRD): vakcinace současně s minimalizací epidemiologických rizik (viz. Kauzalita (epidemiologie)).<br>\n\nTento koncept uznává zákon epidemiologie pro zvířata i lidi stejný: Vakcinovaný jedinec je v bezpeční.<br>\n\nExistují dva protichůdné koncepty boje proti IBR: stejná vakcinace jako u BRD kontra ozdravení. Slovem ozdravení se rozumí, že jedinec nemá vůbec žádné protilátky proti IBR.<br>\n\nVakcinace vede. Je prováděna ve většině států světa a to polyvalentními vakcínami proti 4-6 původcům nemoci včetně IBR.\nPokud se někdo pustí do ozdravování od IBR, musí nadále vakcinovat proti zbylým nemocem BRD. Z finančního hlediska je cena vakcín obsahujících IBR a neobsahujících shodná. Mnohdy jsou vakcíny bez IBR dražší, protože se jich vyrábí řádově mnohem méně.\nDokázat, že je stát (region) ozdraven od IBR, navíc vyžaduje každoroční testování všech zvířat, což bývá dražší než samotná vakcinace.<br>\nPokud se používá vakcinace proti BRD, pak se nic netestuje, jen se uvádí, jaké procento zvířat bylo v daném roce vakcinováno. Například v USA je každoročně vakcinováno přes 80% všech zvířat polyvalentními vakcínami BRD (včetně IBR). \n\nPokusy ozdravit populaci v ČR od IBR byly historicky provedeny již 3x. Programy ozdravování od respiračních nemocí skotu byly pro chovatele dobrovolné a z ekonomického hlediska úspěšné. Výrazně se snížil počet zápalů plic u telat. Byly zrušeny profylaktoria (kotce s turnusovým odchovem novorozených telat) a velkokapacitní teletníky, byl zaveden vzdušný odchov telat. Po roce 1990 byly nakoupeny zahraniční vakcíny s vynikající imunitní odezvou. Respirační nemoci přestaly být existenčním problémem našich chovů.<br>\n\nDiagnostika respiračních nemocí v ČR byla překvalifikována: místo klinické diagnózy (zápal plic) se začala preferovat laboratorní diagnóza (IBR). To v ČR zúžilo boj proti všem původcům respiračních nemocí (BRD) na boj pouze proti IBR.<br>\nV roce 2005 u nás bylo 37,8% chovů prostých IBR. Jednalo se hlavně o plemenné chovy. Zbytek velkých stád skotu u nás byl z větší části vakcinován polyvalentními vakcínami proti IBR, BRSV, PA3,BVD (viz Respirační syndrom skotu). Zpravidla se vakcinovala telata, protože respirační onemocnění byla vážným problémem v teletnících i odchovnách mladého dobytka.<br>\n\nPokud šel plemenný býček na testování do odchovny plemenných býků, musel být dvakrát naočkován proti IBR , byla mu odebrána krev a testována na přítomnost protilátek proti IBR. Pokud vyšel test negativně (vakcinace nebyla účinná), nemohl jít do odchovny. Jinými slovy veškerý plemenný dobytek byl povinně vakcinován a drtivá většina chovů vakcinovala alespoň telata. <br>\n\nPo vyhlášení NOP (národní ozdravný program) všechna tato zvířata byla pochopitelně seropozitivní. Všechna byla označena za „nakažená“, protože odlišit protilátky po prodělané nemoci od protilátek po vakcinaci nebylo tenkrát možné. V našich statistikách se tak paradoxně ČR před NOP vykazuje jako vysoce infikovaná na IBR. Ve skutečnosti byla více jak třetina chovů ozdravená a zbylá část populace odolná (vakcinovaná). <br>\n\nPolyvalentní vakcína udržuje kvalitní imunitu celý rok, ale vakcinovaná zvířata jsou pozitivní nadosmrti. Chybou mnoha chovů bylo, že dospělý dobytek nebyl každoročně revakcinován, IBR se u nás považoval hlavně za nemoc telat a mladého dobytka.<br>\nTehdy se na trhu objevila nová markrova vakcína, u které šlo odlišit protilátky po vakcinaci od protilátek po nemoci. Byla monovalentní (pouze proti IBR), dražší než klasické polyvalentní vakcíny, musela se aplikovat 2x ročně, získaná imunita nedosahovala tak vysokou hladinu protilátek. Laboratorní průkaz protilátek vyžaduje speciální test (ELISA - IBR Ab gE), validita laboratorního testu není dostatečná. Jedinec označený laboratoří jako negativní se může ukázat infikovaný. Stejně tak jedinec jednou vyšetřený jako pozitivní se při následném testu ukáže jako falešně negativní.<br>\n\nV roce 2006 byl zaveden čtvrtý a tentokrát povinný NOP (národní ozdravný program) proti IBR. Navazoval na tři předchozí programy, ale byl postaven právě na této nové markové vakcíně (Markrova vakcína). Používání všech ostatních vakcín je dodnes zakázáno. \n\n1. Radikální metoda – Celé stádo se vyšetřilo a pozitivní zvířata byla poražena. Je to nejrychlejší a nejdražší metoda. U mnoha takto ozdravených chovů se v následujících letech našlo dalších pár pozitivních zvířat. Nic se nevakcinuje.<br>\n\n2. Vakcinace markrovou vakcínou a porážka – Celé stádo je navakcinováno, poté vyšetřeno na IBR. Protože u markrové vakcíny dokážeme odlišit vakcinované kusy od těch „nemocných“, na jatka jdou pouze „nemocná“ zvířata. Mnohdy byla poražena zvířata vakcinovaná v mládí klasickými vakcínami, nemohla být nositelem viru (BHV-1).<br>\n3. Vakcinace markrovou vakcínou a obměna stáda – Stádo je otestováno. Celé stádo se vakcinuje mnoho let, až se z chovu vyřadí poslední pozitivní kus. Poté se otestují všichni jedinci, jsou-li negativní, s vakcinací se přestane.<br>\nStádo je považováno za prosté IBR až poté, co je zcela bez protilátek proti IBR (musí být vyřazen i poslední vakcinovaný kus markrovou vakcínou).\n\nPlán NOP proti IBR měl trvat jen 6 let, měl být ukončen v roce 2012 a naše daňové poplatníky to mělo to stát pouhých 458 milionů Kč (16 131 000 EUR). Dokument zaslaný EU\nVe skutečnosti trval 11 let, byl ukončen až 31.12. 2016 za stavu, kdy u nás bylo stále ještě pozitivních 27 chovů.\n\nOzdravení těchto chovů probíhá na základě MVO (Mimořádná veterinární opatření), kdy veškeré náklady hradí ze 100% stát. Pozitivní zvířata jsou během jednoho roku poražena, zbytek stáda je vakcinován.\nKaždoročně dochází v několika chovech ke znovu vzplanutí IBR. Děje se tak proto, že ozdravené chovy nemají proti nemoci žádné protilátky, stačí jedno nemocné zvíře, roznese nákazu na vnímavé jedince.<br>\n\nHerpes viry jsou známé svou latencí: Dlouhé roky probíhá nemoc skrytě, zvíře nemá proti viru protilátky, poté najednou vypukne, zvíře klinicky onemocní, šíří nemoc. <br>\nStatut IBR prostý sát ČR stále ještě nemá. \nVe chvíli, kdy ho získá, bude veškerý skot u nás bez imunity proti IBR. Zavlečení nákazy do panenského chovu má podstatně horší následky než do vakcinovaných chovů. Nemusí se jednat o nákup nakaženého skotu, stačí inseminační dávka ze země, kde se IBR vyskytuje (což je drtivá většina zemí EU i USA).<br>\n\nKaždoročně se u nás vyšetřuje veškerý skot nad 2 roky stáří na protilátky proti IBR. Vakcinace proti ostatním chorobám BRD je dobrovolná.\nBRD je přítomna ve všech chovech v ČR.<br>\n\nExistují statistické důkazy, že čím méně máme BHV-1, tím více máme BRSV, BVD, PI3.<br>\n\"Z ekologického hlediska je alarmující, že se likvidace zvířat preferuje před jejich vakcinací.\"\n\n= Přímý průkaz BHV-1 =\nPřímý průkaz virů pomocí PCR je stále častější a levnější. Lze prokázat jediný vir z odebraného vzorku.\n\nPřímý průkaz u IBR je možný jen ve stádiu virémie, tedy když je zvíře klinicky nemocné. Zatímco protilátky proti viru jsou v krvi přítomny často po zbytek života, virus z krve rychle vymizí. Nemoc může další roky probíhat skrytě (latentně), kdy se vir v krvi nedá detekovat. Pokud dojde ke stresu, může dojít ke znovu vzplanutí nemoci, k virémii, k nové tvorbě protilátek, k šíření BHV-1 do okolí.\n\nPřímý průkaz z postižené tkáně: Odebere se nosní sekret nebo seškrab kožních změn na sliznici u zvířete, které je klinicky nemocné (provádí se výjimečně).\n\nPřímý průkaz z bazénových vzorků mléka: Vzorek se odebere z celodenního nádoje všech krav v kravíně. Otestuje se celé stádo najednou pomocí PCR.\n\nPřímý průkaz ze semene (zmrazené inseminační dávky): Certifikace doporučená OIE je přímý průkaz viru pomocí PCR. Většinou se provádí při exportu inseminačních dávek z plemenné stanice, případně u zmražených embryí. Díky novým metodám průkazu viru se mohou vakcinovat i plemenné chovy klasickými vakcínami. Dnes už mohou být v inseminačních dávkách přítomny protilátky, nesmí v nich být pouze vir BHV-1. \n\nPokud přímý průkaz viru zcela nahradí průkaz protilátek proti viru, stanou se markerové vakcíny zcela zbytečné. Za ozdravený chov budeme moci považovat chov bez BHV-1, ale v imunitě proti IBR (\"virologicky negativní a sérologicky pozitivní)\". \n\n\n"}
{"id": "383588", "url": "https://cs.wikipedia.org/wiki?curid=383588", "title": "Audi R8", "text": "Audi R8\n\nAudi R8 je supersportovní automobil automobilky Audi vyráběný od roku 2007. Vůz je vybaven jako vůbec první model značky motorem uloženým uprostřed. Dostupné jsou dvě verze. R8 je postaveno na prototypu Audi Le Mans quattro, který byl uveden na Frankfurtském autosalonu (IAA) již v roce 2003.\n\nPoněvadž Lamborghini patří koncernu Volkswagen, do R8 je vedle motoru 4.2 V8 od Audi taktéž nabízen motor 5.2 V10 od Lamborghini. R8 je stejně klidné, pohodlné a vhodné pro každodenní použití, jako jeho konkurent Porsche. Interiér je navržen pro pohodlí. Je vyroben z kůže, hliníku a karbonových vláken. V současné době (rok 2010) se objevila na trhu novinka Audi R8 GT, které je celé z karbonových vláken. Auto díky tomu lehčí, tak i rychlejší, konstruktéři si pohráli i s převodovkou, která je přesnější a rychlejší. I přesto, že automobil je velmi nízký, uvnitř je překvapivě mnoho místa na hlavu.\n\nPřestavbou vozu Audi R8 byl vyroben v roce 2016 představený český supersport HN R200 z dílny \"Hoffmann&Novague\".\n\n"}
{"id": "383594", "url": "https://cs.wikipedia.org/wiki?curid=383594", "title": "Jiří Drahoš", "text": "Jiří Drahoš\n\nJiří Drahoš (* 20. února 1949 Jablunkov) je český politik, chemik, vysokoškolský učitel, který v období 2009 až 2017 zastával funkci předsedy Akademie věd České republiky. V roce 2018 kandidoval ve volbách na úřad prezidenta České republiky. Spolu s Milošem Zemanem postoupil do druhého kola, v němž s ním prohrál po obdržení 48,63 % platných hlasů, tj. 2 701 206 hlasů. V říjnu 2018 byl zvolen senátorem za obvod č. 20 – Praha 4 se ziskem 52,65 %, tj. 20 595 hlasů, již v prvním kole volby.\n\nDětství prožil v Jablunkově ve Slezsku, kde v roce 1967 maturoval na střední všeobecně vzdělávací škole. O pět let později vystudoval fyzikální chemii na Vysoké škole chemicko-technologické v Praze. Následně nastoupil do Ústavu chemických procesů Československé akademie věd. Pro obor chemické inženýrství získal v roce 1994 docenturu a v roce 2003 byl v tomto oboru jmenován profesorem. Mezi roky 2005 až 2009 zastával funkci místopředsedy Akademie věd České republiky a poté do roku 2017 působil jako její předseda. V roce 2012 byl vyznamenán Medailí Za zásluhy v oblasti vědy. Drahoš je či byl přihlašovatelem, nebo původcem 21 patentů v národní databázi Úřadu průmyslového vlastnictví, 20 je již zaniklým dokumentem.\n\nJiří Drahoš a jeho mladší bratr Josef absolvovali základní školu v Jablunkově. Navštěvovali Lidovou školu umění, Jiří studoval hru na klavír a na trubku, Josef na housle. Jiří Drahoš v roce 1967 odmaturoval na střední všeobecně vzdělávací škole v Jablunkově a složil přijímací zkoušky na Vysokou školu chemicko-technologickou v Praze, obor fyzikální chemie. K chemii měl kladný vztah již na střední škole, neboť jde o kombinaci teorie a experimentu; nadto měl dle svých slov velmi dobrého učitele chemie. Po absolvování Vysoké školy chemicko-technologické jej čekala povinná roční základní vojenská služba.\n\nNa podzim roku 1973 nastoupil na studijní pobyt do Ústavu teoretických základů chemické techniky Československé akademie věd (ČSAV), do tehdejší skupiny fyzikální chemie vedené profesorem Eduardem Hálou. V roce 1977 obhájil disertační práci „Rovnováha kapalina-pára za vyšších tlaků. Generalizovaná metoda výpočtu” a obdržel titul kandidát věd (CSc.). V roce 1977 mu byla udělena cena ČSAV. Od roku 1978 působil v tomto ústavu jako vědecký pracovník v Oddělení chemických reaktorů, skupina pro oblast modelování a řízení chemicko-inženýrských procesů (J. Čermák, J. Drahoš, A. Havlíček).\n\nV období 1985–1986 byl na studijním pobytu na Univerzitě v Hannoveru (\"Gottfried Wilhelm Leibniz Universität Hannover\") ve Spolkové republice Německo, na který získal od \"Humboldtovy nadace\" se sídlem v Bad Godesbergu stipendium. Nadace poskytovala mladým vědcům z různých vědních disciplin ve věku 25 až 38 let stipendium. V Hannoveru se seznámil s brazilským doktorandem a v lednu roku 1989 mu byl umožněna půlroční pobyt na Universitě v Sao Paulu, kde přednášel jako hostující profesor.\n\nJiří Drahoš se v roce 1992 stal zástupcem ředitele Ústavu teoretických základů chemické techniky a byl jím do roku 1994. Dne 1. července 1993 byl název ústavu oficiálně změněn na Ústav chemických procesů Akademie věd České republiky. V letech 1995–2003 pak Drahoš ústav jakožto ředitel vedl. Od roku 2004 do srpna 2005 působil opět jako náměstek ředitele ústavu pro výzkum.\n\nV roce 1994 obdržel Drahoš docenturu pro obor chemické inženýrství na VŠCHT. V roce 1999 obhájil doktorát věd (DrSc.) rovněž pro obor chemické inženýrství. V roce 2003 byl jmenován profesorem (FCHI VŠCHT) taktéž pro obor chemické inženýrství. V roce 2006 obdržel čestný doktorát Slovenské technické univerzity v Bratislavě.\n\nHlavním předmětem jeho odborného zájmu jsou vícefázové chemické reaktory. Jako spoluautor je zapsán celkem pod 14 patenty, vydal na 60 prací v odborných mezinárodních periodikách. Publikoval přes 60 původních prací v impaktovaných mezinárodních časopisech a podle SCI je na jeho práce přes 700 citačních ohlasů.\n\nV listopadu 2017 obdržel v pražském Tančícím domě čestný doktorát od japonské Univerzity v Kóbe, která tak ocenila jeho dlouhodobou vědeckou práci a přínos k česko-japonské vědecké spolupráci; prezident univerzity při této příležitosti „vyzdvihl zejména přínos Jiřího Drahoše v oblasti chemických věd a mezinárodní vědecké spolupráce.“\n\nDrahoš je nebo byl členem několika vědeckých institucí: Inženýrská akademie ČR, předsedou České společnosti chemického inženýrství, je členem a býval též předsedou správní rady VŠCHT, dále působil jako člen představenstva Svazu chemického průmyslu. V rámci Evropské federace chemického inženýrství působí jako člen její exekutivy a v letech 2006–2009 byl jejím předsedou. Byl předsedou komise pro udílení doktorátů věd (DSc.) v oboru chemického inženýrství, dále je členem vědeckých rad VŠCHT, byl též členem vědecké rady FCHI VŠCHT. Rovněž je uváděn jako člen vědecké rady FS Vysokého učení technického v Brně a dále je uveden též jako člen rady ÚCHP AV ČR. Od roku 2002 předsedá Mezinárodnímu kongresu chemického a procesního inženýrství CHISA. Je redaktorem mezinárodního časopisu \"Chemical Engineering Research and Design\" a členem rad časopisů \"International Journal of Multiphase Flow\", \"Chemical Engineering & Technology\" a \"Clean Products and Processes\".\n\nV Akademii věd České republiky (AV ČR) působil Drahoš od roku 2005 na postu místopředsedy. Dne 16. prosince 2008 kandidoval při volbě nového předsednictva na místo předsedy AV ČR a zvítězil nad protikandidátkou Evou Sykovou z Ústavu experimentální medicíny v poměru hlasů 188:27. Dne 13. března 2009 jej prezident Václav Klaus na Pražském hradě jmenoval novým předsedou AV ČR. Vedení Akademie věd oficiálně převzal na sněmu 24. března 2009, kdy nahradil dosavadního předsedu Václava Pačese. Na další pětileté období byl Akademickým sněmem AV ČR v prosinci 2012 potvrzen jako jediný kandidát na funkci předsedy akademie.\n\nJeho působení jako předseda Akademie věd bylo poznamenáno bojem o financování akademických institucí, v němž dokázal úspěšně čelit politickému tlaku na snížení institucionálních prostředků pro AV ČR o téměř 50 %.\n\nV dubnu 2016 propůjčil na dva dny prostory Akademie věd pro uspořádání mezinárodní konference na téma „Překonávání globálních hrozeb: posilování mezikulturního dialogu, stability a míru.“ Konference probíhala pod patronátem ministra zahraničních věcí ČR a za účasti zástupců zemí OIC.\nV jejím průběhu vyzval ministr zahraničí Lubomír Zaorálek k boji proti násilí a šíření skupinové nenávisti a k serióznímu, trpělivému a citlivému naslouchání pokojně projevovaným obavám části evropské a české veřejnosti tváří v tvář nejen náboženskému extremismu, ale i rychlým kulturním proměnám v Evropě spojeným s masovou migrací.\n\nFunkci předsedy Akademie věd ČR Drahoš vykonával do 24. března 2017.\n\nJiří Drahoš je ženatý s manželkou Evou Drahošovou, kterou potkal v době studií v Praze, mají dvě dcery – Radku (* 1979) a Lenku (* 1981). Eva Drahošová pracovala jako knihovnice, naposledy v knihovně Výzkumného ústavu vodohospodářského T. G. Masaryka. V době vyhlášení prezidentské kandidatury svého manžela bylo Evě Drahošové 66 let, byla již sedm let v důchodu a pečovala o vnoučata.\n\nJiří Drahoš nejraději tráví volný čas s rodinou na chatě a rád také pečuje s manželkou o zahradu. V létě se s manželkou věnují turistice a v zimě rádi běžkují.\n\nPodle vlastních slov ovládá Drahoš angličtinu, němčinu, ruštinu a polštinu.\n\nJiří Drahoš nebyl nikdy členem žádné politické strany a jako reakci na nařčení, že byl agentem StB, předložil médiím v červenci 2017 negativní lustrační osvědčení, které bylo vydáno již v roce 1992.\n\nOtec Jiří Drahoš starší, věřící Církve československé husitské, se narodil v roce 1921 do rodiny Josefa Drahoše, soustružníka cigár a špiček ze Záboří u Proseče. Na učitelském ústavu odmaturoval již v době, kdy se schylovalo k Protektorátu Čechy a Morava. Kronika města zachycuje \"učitele Jiřího Drahoše\" v listopadu 1944 a to v souvislosti s odbojovou skupinou R3 podplukovníka Josefa Svatoně a kapitána Eduarda Sošky a odbojovou činností II. obvodu dobrovolných hasičů župy Vysokomýtské. Dne 18. listopadu 1944 bylo na rozkaz venkovní služebny gestapa v Pardubicích zatčeno protektorátními četníky několik nejužších přátel a spolupracovníků v ilegalitě působícího poštovního úředníka Jana Hartmanna, mezi nimiž se nacházel i otec Jiří Drahoš. Všechny zatčené gestapo na místní četnické stanici vyslýchalo.\n\nV červnu roku 1945, na začátku vysídlování Němců z Československa a osídlování pohraničních oblastí českým obyvatelstvem, odjel Jiří Drahoš starší ve svých 24 letech na Těšínsko do Jablunkova. V Jablunkově nejprve působil jako učitel na tamní základní škole a bydlel v učitelském bytě. V této době se seznámil se svou budoucí manželkou Annou (* 1923). Dne 20. února 1949 se manželům Drahošovým narodil v porodnici v Českém Těšíně syn Jiří. O tři roky později se narodil syn Josef (* 1952). Oba chlapci byli pokřtěni.\n\nV roce 1950 byla v Jablunkově zřízena zvláštní škola, jejímž vedením byl pověřen Jiří Drahoš. V roce 1959 rozhodl Okresní národní výbor v Českém Těšíně o zřízení dvouleté „Učňovské školy zemědělské” s českým a polským vyučovacím jazykem, do jejíhož čela počítal s tehdejším ředitelem zvláštní školy Jiřím Drahošem. Vzhledem k tomu, že Jiří Drahoš absolvoval za první republiky pouze tříletý „Státní koedukační učitelský ústav v Litomyšli” zakončený maturitou, bylo ředitelování na novém učilišti podmíněno doplněním vzdělání na pedagogickém institutu univerzity v Brně. Studium však odmítl a nadále působil na zvláštní škole v pozici ředitele. Ředitelem učiliště se stal v roce 1960 ing. František Sikora z Českého Těšína. Otec Jiří Drahoš zakončil pedagogickou dráhu v pozici ředitele Zvláštní školy Třinec, Jablunkovská čp. 241.\n\nMatka Anna, vyznání římskokatolického, absolvovala jednoroční rodinnou školu „Odbornou školu pro ženská povolání” v Jablunkově. Po druhé světové válce pracovala jako vedoucí sestra územních jeslí Jablunkov, zdravotnického zařízení OÚNZ Frýdek-Místek. Zemřela v roce 2009 ve věku 86 let.\n\nZa jeho vědeckou činnost mu prezident Václav Klaus udělil v roce 2012 Medaili prvního stupně za zásluhy o stát v oblasti vědy. Čestné doktoráty obdržel od Slovenské technické univerzity v Bratislavě a japonské Univerzity v Kóbe.\n\nV říjnu 2016 uvedl, že zvažuje kandidaturu na funkci prezidenta České republiky. Dne 28. března 2017 kandidaturu na prezidenta potvrdil v kulturním domě v nejvýchodnějším českém městě a svém rodišti, v Jablunkově. O post hlavy státu se rozhodl usilovat jako nezávislý kandidát. V listopadu 2017 se díky podpoře 141 234 podpisů občanů, které Ministerstvo vnitra započetlo na petici, stal jedním z devíti prezidentských kandidátů.\n\nPodle volebních modelů měl před prvním kolem prezidentské volby po Miloši Zemanovi největší šanci se stát příštím prezidentem republiky. Prezentoval se především jako osobnost s ambicí spojovat společnost, konat v duchu Ústavy České republiky a pozvednout českou vědu a vzdělávání. Mezi Drahošovy hlavní vize patřila aktivní role České republiky v rámci Evropské unie, její ukotvení na Západě, odpovědný přístup ke krajině a životnímu prostředí a podpora lidské vynalézavosti a tvořivosti jako jediného „obnovitelného zdroje“ českého bohatství.\n\nVe volební kampani Drahoše otevřeně podpořila řada předních českých osobností veřejného života, mj. předseda Pirátů Ivan Bartoš, KDU-ČSL Pavel Bělobrádek, předseda TOP 09 Miroslav Kalousek či předseda STAN Petr Gazdík. Osobnost Jiřího Drahoše ocenili i předsedové ANO, ČSSD či ODS. Strany ODS, TOP 09, KDU-ČSL, STAN a Zelení Drahoše podpořily také oficiálně. Je populární u voličů i politiků napříč politickým spektrem, včetně lidovců, sociálních demokratů či členů hnutí ANO. O úřad prezidenta se ovšem uchází jako nadstranický kandidát.\n\nV červenci 2017 se podle bookmakerů stal poprvé favoritem pro prezidentské volby 2018. Mnoho fanoušků má také v občanské internetové hře Prezident 21. Výsledky průzkumu agentury Focus pro Český rozhlas ze září 2017 dávaly Drahošovi pro první kolo volby naději na postupové druhé místo se ztrátou 15 % na Miloše Zemana. Podle průzkumu agentury Median pro Seznam.cz ze září 2017 byl nejpřijatelnější ze všech současných kandidátů a v druhém kole by proti Zemanovi zvítězil v poměru 55,5:44,5. Podle průzkumu agentury Stem/Mark z listopadu 2017 však už měl oproti Zemanovi menší podporu, a to v poměru 40:45.\n\nBěhem 22 předvolebních debat, které hodnotil tým Demagog.cz, měl Jiří Drahoš největší procento pravdivých výroků (94 %), na opačné straně žebříčku pravdivosti skončili Miloš Zeman (74 %) a Petr Hannig (61 %).\nDo svého poradního týmu si vybral předsedkyni SÚJB Danu Drábovou, ekonoma Daniela Münicha, odborníka na veřejnou správu Karla Půbala, generální ředitele ŘLP Jana Klase, nakladatele Jiřího Padevěta, astrofyzika Jiřího Grygara, ekonoma Petra Teplého, egyptologa Miroslava Bártu, rektora ČZU Petra Skleničku, historika Jaroslava Šebka, bývalého diplomata Petra Koláře, poradce pro sociální péči Šimona Ornesta a Ladislava Angeloviče a ekonoma Lukáše Kovandu.\n\nV květnu 2017 Drahošův volební štáb uvedl, že jedná o možnostech podpory s podnikateli. Od firem dostal do prvního kola největší podporu od společností Motejlek.com, s.r.o., Lázně Luhačovice, a.s., Léčebné lázně Jáchymov, a.s., bpd partners a AVEKO Servomotory, a.s. Největší finanční podporu od soukromých osobností získal do prvního kola od Dalibora Dědka (spolumajitele skupiny firem Jablotron), Martina Wichterleho (vnuka vynálezce kontaktních čoček a zakladatele strojírenské skupiny Wikov), Libora Winklera, Ivana M. Havla, Václava Pačese, Heleny Illnerové, Pavla Bratinky a Věcslava Michalíka (starosta Dolních Břežan). Mezi Drahošovy sponzory patří také miliardáři Martin Vohánka a Luděk Sekyra, dále Jakub Havrlant, spolumajitel Mall.cz, a spolumajitel developerské společnosti Finep Pavel Rejchrt. Částku ve výši 200 tisíc Kč poslal také bývalý ředitel exekutorského úřadu Přerov Robert Runták.\n\nDo druhého kola získal Drahoš podporu od manželů Horákových, majitelů společnosti Albatros Media, od Nadace Blížksobě, od firmy Y Soft Corporation nebo od spolumajitele finanční skupiny RSJ Václava Dejčmara. K polovině ledna 2018 získal Drahoš na kampaň 34 milionů korun.\n\nV samotných prezidentských volbách získal v prvním kole 26,6 % hlasů, čímž skončil na druhém místě za Milošem Zemanem s 38,56 % hlasů. Do druhého kola se tak dostal právě se stávajícím prezidentem Zemanem. Po skončení prvního kola vyjádřili neúspěšní kandidáti Marek Hilšer, Michal Horáček, Vratislav Kulhánek a Mirek Topolánek a po jistém váhání též Pavel Fischer podporu Jiřímu Drahošovi do druhého kola a vyzvali své voliče, aby ho volili. Michal Horáček mu navíc zdarma nabídnul své billboardy, zaplacené i na druhé kolo voleb.\n\nJiří Drahoš postoupil do druhého kola voleb společně s Milošem Zemanem. Druhé kolo voleb proběhlo v pátek 26. a v sobotu 27. 1. 2018. V sobotu 27. 1. ve 14:00 se všechny hlasy začaly počítat a v 16:00 už byly všechny hlasy spočítané. Vyhrál Miloš Zeman s 51,36 % hlasů (celkem 2 853 390 hlasů), čímž Jiřího Drahoše relativně těsně porazil s 48,63 % hlasů (celkem 2 701 206 hlasů). Celková účast u voleb byla 66,60 %. Jiří Drahoš po uznání porážky prohlásil, že neodchází ani z politiky, ani z veřejného života, a že „to co není nyní, tak bude“.\n\nV únoru 2018 se v médiích objevila informace, že Drahoš zvažuje kandidaturu ve volbách do Senátu PČR na podzim 2018, a to v obvodu č. 20 – Praha 4, kde dlouho žil. O měsíc později tuto informaci potvrdil. Podporu mu vyjádřily čtyři politické strany, a to KDU-ČSL, TOP 09, hnutí STAN a Zelení.\n\nV samotných volbách získal 52,65 % hlasů a byl tak hned v prvním kole zvolen senátorem. V Senátu nahradil Evu Sykovou. Ještě v říjnu 2018 pak oznámil, že se stane členem senátorského Klubu Starostové a nezávislí.\n\nPovažuje se za proevropského kandidáta, který jednoznačně stojí za členstvím Česka v NATO: \"„Česká republika je součástí demokratické Evropy. Chceme-li mít na Evropu vliv, musíme být její součástí. Další zásadní věcí je bezpečnost státu. Žádný stát naší velikosti není schopen zvládnout bezpečností tematiku samostatně. Proto je naše členství v NATO důležité.“\" Je také proti referendu o vystoupení z NATO. Spojené státy považuje za dobrého spojence České republiky a podle Drahoše na tom nic nezměnilo ani zvolení Donalda Trumpa americkým prezidentem.\n\nO možnosti uspořádání referenda o vystoupení z Evropské unie se vyjádřil skepticky. Jako důvod své opatrnosti uvádí názor, že o složitých tématech, jako je členství v mezinárodních organizacích, nelze rozhodovat „jednoduchými otázkami ANO-NE“. Referendum je v době snadného ovlivňování názorů lidí všemi směry, zejména prostřednictvím Internetu, z jeho pohledu velmi nebezpečné. Na svém webu svůj postoj doplňuje: \"„Dnes ale není vystoupení z EU tématem, o kterém by se vedla soustavná celospolečenská debata. Jen ta přitom může přinést informace nezbytné pro pochopení problematiky v celé její šíři. Hlavní slovo dnes bohužel nemají fakta, ale politické emoce a často i cílené dezinformace. To je přesně ta situace, kdy o budoucím směřování země podle mě není správné rozhodovat v referendu.“\" Pokud by však takový zákon byl Parlamentem přijat, nebránil by mu. Bylo by však podle něj důležité uspořádat korektní kampaň, v níž by byli občané informování o výhodách členství v EU. Názor mnohých by se pak podle něj změnil. Je však pro referendum na komunální úrovni. Drahoš podporuje zahájení procesu přijetí eura již v následujícím volebním období.\n\nNerušil by sankce proti Rusku a podporuje ukrajinskou územní celistvost. Česko by podle Drahoše nemělo sloužit jako most mezi Ruskem a Západem, protože je samo součástí EU, a \"„můžeme naopak věrohodně varovat před naivitou, kterou některé síly v západních zemích vůči Rusku projevují.“\" Drahoš si spojuje současné Rusko se Sovětským svazem a s invazí vojsk Varšavské smlouvy do Československa v roce 1968, a uvedl, že Češi mají \"„zkušenosti s mentalitou Ruska, nejen kvůli jeho blízkosti, ale také kvůli jeho vlivu na domácí poměry po okupaci v roce 1968.“\" V rozhovoru pro Český rozhlas spekuloval, že si ruské tajné služby přejí znovuzvolení Miloše Zemana, připustil ale, že pro svá tvrzení nemá žádné důkazy. Rusko označil za hrozbu pro Českou republiku. V jiném rozhovoru pro E15.cz Drahoš prohlásil, že mít dobré vztahy se stabilním Ruskem je v zájmu Evropy i České republiky.\n\nV dubnu 2017 prohlásil, že čínské investice v Česku nepovažuje za přínosné a nepodepsal by také prohlášení českých ústavních činitelů o respektu k čínské územní celistvosti. Ve vysílání Českého rozhlasu 14. ledna 2018 ovšem uvedl, že nemá nic proti obchodování s Čínskou lidovou republikou, protože „Čína je světová velmoc“ a „byznys s ní dělá celá řada států.“\n\nBěhem katalánské krize v roce 2017 a v době konání referenda o nezávislosti Katalánska vyjádřil Drahoš pochopení pro snahu španělského premiéra Mariana Rajoye zabránit konání neústavního referenda, odmítl ale násilí španělské policie proti katalánským civilistům.\n\nPodle Jiřího Drahoše je také vliv člověka na globální změnu klimatu nepopiratelný a lidskou činností bychom měli důsledky globálních změn eliminovat.\n\nOhledně armády se vyjádřil tak, že je nedostatečně ozbrojena a výdaje na ni bychom měli zvyšovat pro dodržení závazků se státy NATO a jednotky AČR by se měly i nadále podílet na operacích v Afghánistánu.\n\nDrahoš označil stát Izrael za zemi, která je mu sympatická. Uvedl, že zde se zrodila důležitá část židovsko-křesťanské civilizace, která je pro Evropu klíčová a tradiční vztahy s Izraelem jsou velmi dobré a Drahoš by v těchto vztazích určitě rád pokračoval.\n\nPodle svého postoje z ledna 2018 se Jiří Drahoš domnívá, že „přerozdělování uprchlíků na základě kvót je neúčinné a dokonce politicky škodlivé“ a že problém uprchlíků „může narušit politickou, ekonomickou i kulturní stabilitu Evropy“. V říjnu 2015 napsal Drahoš komentář do \"Hospodářských novin\" pod názvem \"„Vážnější migrační vlny ještě přijdou“\", ve kterém píše: \"„Nesmíme však podléhat populistickým návodům na jednoduchá řešení a musíme si zachovat zdravý rozum. Potřebujeme dlouhodobou strategii migrační politiky, která umožní efektivní zvládání proudu uprchlíků tak, aby to odpovídalo absorpční kapacitě České republiky.“\"\n\nEvropská migrační krize se podle Drahoše nevyřeší „zadrátováním hranic,“ ale měla by se řešit na místě, kde vzniká. Jelikož do Evropy přichází řada migrantů z čistě ekonomických důvodů, musíme se prostě smířit s tím, že rozumné řešení bude stát hodně peněz. V červnu 2017 Drahoš uvedl k otázce uprchlických kvót pro členské země EU, že „Přijmout tady nějakých 2 600 z bezpečnostního hlediska prověřených uprchlíků nebo migrantů by neměl být žádný problém.“\n\nPři diskuzi s občany během předvolební kampaně v červenci 2017 Drahoš uvedl, že v Evropě neexistuje žádný úspěšný model integrace muslimů, a prohlásil, že „Evropa nemůže uživit sto milionů Afričanů, je třeba pomáhat jim doma.“ Také řekl, že problémem je vytváření uzavřených muslimských komunit v Evropě, ale také dobrovolná segregace některých skupin obyvatel od většinové společnosti ve Spojených státech.\n\nV otázce migrace a teroru byl přístup Jiřího Drahoše hodnocen jako nejvstřícnější v anketě s anonymními odpověďmi IDNES.cz „Otázka pro prezidenta“:\n\nNa Volební kalkulačce uvádí, že by Evropa migrační krizi měla řešit koordinovaně – „to ale neznamená podřídit se kvótám, koordinovaný postup je vždy účinnější.“ Zároveň Jiří Drahoš považuje členství v EU za „příležitost, jak hájit naše zájmy a podílet se na rozhodování.“\n\nV srpnu 2015 Drahoš podepsal spolu s 3 500 vědci a 9 000 osobami mimo vědeckou obec výzvu \"„Vědci proti strachu a lhostejnosti“\", která reagovala na protiimigrační a protimuslimské nálady v české společnosti. Drahoš v souvislosti s podepsáním výzvy označil vědce za „elitu“ českého národa a prohlásil, že vědci „přemýšlejí, analyzují, kritizují a jsou od počátku vedeni k tomu, aby pochybovali. Nevím, kdo víc by měl být elitou.“\n\nV tiskové zprávě po oznámení kandidatury sdělil Drahoš, že hlavním důvodem jeho kandidatury „jsou obavy o osud novodobé české demokracie. Není mi lhostejný nárůst extremismu a populismu a jisté občanské apatie vůči základním demokratickým hodnotám.“\nNejmenoval by vládu, jejíž součástí by byli komunisté. Nejmenoval by premiérem někoho, kdo je obviněn z trestného činu (například v případě možného obvinění Andreje Babiše v kauze Čapí hnízdo).\n\nInstitut milosti podle jeho názoru do českého právního řádu patří, jakožto „světélko na konci tunelu“ poskytující každému odsouzenému naději. Uděloval by ji pouze ze sociálních, zdravotních a humanitárních důvodů a před jejím udělením by se radil s odborníky.\n\nMezi českými politiky ocenil Pavla Bělobrádka pro akceptaci racionálních argumentů, Miroslava Kalouska za plnění svých slibů, „byť byl ministrem ve vládách, které Akademii věd příliš nepřály“ a jako korektního ve vyjednávání ocenil také Jana Fischera. Naopak považoval za nepřijatelné, aby český prezident říkal v Číně, že se tam jezdí učit, jak stabilizovat společnost. V minulosti nebyl a ani nebude členem žádné politické strany. Podporu mu vyjádřili předsedové STAN, KDU-ČSL a TOP09.\n\nNavrhl, aby se z Budapešti do Prahy přestěhovala Středoevropská univerzita, kterou založil a financuje americký miliardář a filantrop George Soros.\n\nPodporuje progresivní zdanění, tedy aby lidé s vyššími příjmy platili procentuálně vyšší daně. Byl by pro zvyšování důchodového věku i nad 65 let. Není proti privatizaci národního podniku Budějovický Budvar.\n\nSouhlasil s elektronickou evidencí tržeb v restauracích a ve většině ostatních segmentů služeb, s tím, že ví o řadě restaurací, které s tím také nemají problém. Nezaváděl by ji však pro trhovce a drobné podnikatele.\n\nJiří Drahoš zdůraznil svou víru v tradiční rodinu, v níž se učíme „ty nejzákladnější věci o sobě a druhých lidech“. Nebyl by ani proti zákonu zrovnoprávňujícímu adopci homosexuálními páry, již považuje za lepší alternativu, než aby děti vyrůstaly bez rodiny v dětském domově.\n\nZákaz kouření v restauracích vnímal tak, že se Česko přiřadilo ke zbytku Evropy a mohl by mít prý také sympatický sociální dopad. Je pro to, aby měl kuřák tak vysoký stupeň pojištění, který odpovídá riziku.\n\nV dubnu 2017 uvedl k otázce vysídlení Němců z Československa, že poválečný odsun sudetských Němců byl především důsledek něčeho, co se stalo v předchozích šesti letech. V červnu 2017 ovšem uvedl, že by přijal pozvání na výroční setkání Sudetoněmeckého krajanského sdružení, pokud by s tím souhlasila vláda. Vyjádřil, že má pochopení pro kontroverzní skupinu bratří Mašínů a prohlásil, že „Každý má právo na odpor totalitnímu režimu.“ Vyznamenání by jim ale nepředal: „Příběh bratří Mašínů má zastánce i kritiky – rozděluje národ. Proto je lepší ho nechat historikům a budoucím generacím.“\n\nJiří Drahoš se také zastal církevních restitucí a odmítl jejich zdanění. V rozhovoru pro IDNES.cz prohlásil, že „vracet se dnes k těmto problémům by mohlo být otevřením Pandořiny skříňky. To bychom už pak mohli danit ledasco.“\n\nNa jaře 2018 Drahoš založil spolek Společně pro Česko, pomocí něhož plánuje nabízet řešení důležitých témat.\n\nMarie Cibulková na \"Neviditelném psu\" upozornila na údajné porušení zákona, kdy byl Jiří Drahoš zvolen v březnu 2013 podruhé předsedou Akademie věd. Podle zákona totiž může být člen Akademické rady zvolen nejvýše na dvě po sobě jdoucí období a rada je tvořena i jejím předsedou. Drahoš zde čtyři roky pracoval jako místopředseda a poté osm let jako její předseda. Na kritiku AV ČR reagovala vyjádřením, že se předseda volí zvlášť. Kontroverzní jsou údajně i některé informace v rozhovorech s Jiřím Drahošem, které byly sepsány Jiřím Padevětem (\"Věda života\").\n\nBěhem volební kampaně vyvolala kritiku jeho změna názoru, kdy nejdříve prohlašoval, že by vládu podpořenou komunisty nejmenoval, a poté otočil s tím, že by takovou vládu přece jenom jmenoval. Kritizováno bylo také jeho prohlášení na oficiálním facebookovém účtu, týkající se udělování amnestií, názory na amnestii totiž zčásti zkopíroval z facebookového účtu svého tehdejšího protivníka Michala Horáčka a vydával je za své vlastní. V dalším příspěvku se Jiří Drahoš za „kreativitu našeho externího kreativce“ omluvil s vysvětlením, že šlo o „trapné nedorozumění“.\n\nNěkterá média se pozastavila nad Drahošovým poradcem Jakubem Kleindienstem, členem dozorčí rady společnosti ML Compet, která podle policie ve Středočeském kraji narušovala soutěže ve prospěch Davida Ratha. Českému rozhlasu Kleindienst o kauze sdělil: \"„Kdybych něco takového zpozoroval, tak bych to nahlásil. Vůbec se mě to netýkalo. V té firmě jsem vůbec nepůsobil, myslel jsem si, že tu firmu koupím, ale na to nedošlo.“\" Jiří Drahoš přiznal, že o Kleindienstově problematické minulosti věděl, ale kritiku novinářů považuje za vytrženou z kontextu a nepřikládá ji důležitost.\n\nManželka Jiřího Drahoše Eva Drahošová prohlásila dle zpravodajského serveru Aktuálně.cz následující: \"„V České televizi nám fandí, ale nesmí to dávat najevo.“\" Drahošová ale později uvedla, že byl výrok vytržený z kontextu.\n\nDrahoš v závěrečné prezidentské debatě na ČT před druhým kolem prezidentských voleb, kterou moderovala Světlana Witowská, prohlásil, že nejvíce mu na Zemanovi vadí, že „společnost nespojuje, že ji rozděluje, že je prezidentem dolních deseti milionů.“ Podle některých komentátorů Drahoš myslel frázi „prezidentem dolních deseti milionů“ ironicky, ale nevyznělo to tak.\n\nČasopis \"Reportér\" se snažil rozebrat některé výsledky Drahošovy desítky let trvající kariéry vědce (\"Aktuálně.cz\" uvádí, že pracoval v akademii věd více než 40 let) nebo přesněji některé jeho výsledky, ke kterým patří i patenty, se kterými má být podle média \"Reportér\" spojen, kde v kritickém článku „Tajemství Jiřího Drahoše. Patenty, vyplacené dotace a sporné výsledky“ uvádí Jiří Štický kupř. že: „Na základě jednoho se například měla stavět linka na recyklaci PET lahví: není z ní nic, dotace na ni však udělena byla.“\n\nPředevším před druhým kolem prezidentských voleb vyjádřily Jiřímu Drahošovi podporu různé osobnosti, na druhou stranu další osobnosti se jasně vyjádřily pro jeho protikandidáta Miloše Zemana. Následující vyjádření jsou jen výběrem z mnoha vyjádření pro i proti prof. Drahošovi:\n\n\n"}
{"id": "383601", "url": "https://cs.wikipedia.org/wiki?curid=383601", "title": "Sicut dudum", "text": "Sicut dudum\n\nSicut dudum je název encykliky vydané papežem Evženem IV. ve Florencii 13. ledna, 1435 ohledně zotročování černých domorodců na Kanárských ostrovech španělskými obchodníky s otroky. Španělé nicméně ignorovali papeže a tvrdili, že domorodí černoši nejsou lidé ale pouze druh zvěře. Papež Evžen IV. jednoznačně v encyklice hlásal, že černí domorodci jsou lidé, bytosti s rozumem a duší a odsoudil jakoukoli myšlenku, která obhajuje otroctví, a označil ji za blud. Neuposlechnutí jeho příkazu osvobodit všechny otroky znamenalo exkomunikaci. Jde o první dokument v dějinách lidstva, který otroctví odsoudil.\n\nV úvodu encykliky papež odkazuje na biskupa Ferdinanda z Rubiconu, který zastupoval obyvatele Kanárských ostrovů a jenž poslal papeži posly s tím, že kvůli slabé vládě dokonce i někteří křesťané zajímají domorodce, a to muže i ženy, využívajíce přitom jejich jednoduchosti a neschopnosti obrany.\n\nNěkteří z těchto zajatců bez ohledu na to jejich vyznání jsou pak prodáni do otroctví, je s nimi pak obchodováno (cit.: ďábelské smlouvy). Takový způsob jednání s člověkem je podle biskupa chybný a odůvodňování takového jednání je věroučným bludem.\n\nPapež nařizuje každému, aby do 15 dnů od vydání této encykliky, byli všichni otroci osvobozeni. Tito lidé jsou zcela a navždy svobodní. Kdo by toto neučinil, bude automaticky exkomunikován bez dalšího. Exkomunikován bude i ten, kdo by nadále člověka zajímal pro otroctví, zotročoval nebo s ním obchodoval.\n\n"}
{"id": "383602", "url": "https://cs.wikipedia.org/wiki?curid=383602", "title": "Biréli Lagrène", "text": "Biréli Lagrène\n\nBiréli Lagrene (* 4. září 1966) je francouzský jazzový kytarista a basista. John McLaughlin ho nazval „kytarovým fenoménem“ a zapsal se do povědomí v 80. letech skrz svůj styl hry ala Django Reinhardt. Často hraje swing, jazzové fúze a post bop. Biréli Lagrene má velice impresivní techniku hry.\n\nBiréli Lagrene se narodil 4. září 1966 v Soufflenheiu (Bas-Rhin) v tradiční manouche-cikánské rodině a komunitě. Na kytaru začal hrát, když mu byly čtyři roky. Když mu bylo osm let, ovládal již celý repertoár Djanga Reinhardta a jeho příbuzní ho nazývali \"zázračným dítětem\". Díky výhře v Gypsy music festivalu ve Štrasburku (tehdy mu bylo 12 let) dostal příležitost udělat turné po Německu, a později nahrát své živé vystoupení na dvojité LP Route to Django. Poté, co odjel do USA, potkal Biréli velikány tehdejší jazzové scény jako byli Stéphane Grappelli, Benny Goodman, Benny Carter, atd. V roce 1984 potkal Larryho Coryella v New Yorku. Později byl představen basovému kytaristovi Jaco Pastoriovi a vytvořil s ním uskupení jazzové fúze. Společně jezdili po Evropě a koncertovali, což hodně přispělo k osamostatnění Bireliho hudební tvorby. Lagrene se navrátil k tradičnímu stylu tím, že založil Gypsy Project, gypsy-jazzové trio.\n\n"}
{"id": "383611", "url": "https://cs.wikipedia.org/wiki?curid=383611", "title": "Ibafa", "text": "Ibafa\n\nIbafa je obec v Maďarsku v župě Baranya v okrese Szigetvár.\n\nMá rozlohu 2930 ha a žije zde 227 obyvatel (2007).\n\nV obci je muzeum dýmek.\n"}
{"id": "383612", "url": "https://cs.wikipedia.org/wiki?curid=383612", "title": "Django Reinhardt", "text": "Django Reinhardt\n\nJean \"Django\" Reinhardt (23. ledna 1910, Liberchies, Belgie – 16. května 1953, Samois-sur-Seine, Francie) byl belgický gypsy-jazzový kytarista.\n\nByl romského původu a stal se jedním z prvních evropských jazzových kytaristů, kteří prorazili ve světě. S houslistou Stéphane Grappellim založil Quintette du Hot Club de France, který popsal kritik Thom Jurek jako \"jedna z nejoriginálnějších skupin v historii jazzu\". Jeho nejznámější skladby se staly jazzovými standardy. Patří mezi ně například \"My Sweet\", \"Minor Swing\", \"Tears\", \"Belleville\", \"Djangology\" a \"Nuages\" (což francouzsky znamená \"mraky\").\n\nNarodil se v Liberchies, Pont-à-Celles v Belgii. Jeho cikánská přezdívka \"Django\" znamená \"bdím\". Strávil většinu svého mládí v cikánských táborech poblíž Paříže. Hrál tehdy na banjo, kytaru a housle už od útlého věku. Začal s houslemi a postupem času přešel na kytarové banjo, které mu bylo věnováno a na které hraje na své první nahrávce z roku 1928.\n\nKdyž mu bylo 18, byl zraněn při požáru, který zachvátil jeho karavan, ve kterém žil se svou tehdejší ženou. Byli velice chudí a jako podporu jejich příjmu Bella (Djangova manželka) vyráběla imitace květin z papíru a celuloidu. Díky tomu byl jejich příbytek plný silně hořlavého materiálu. Když se jednou pozdě večer vracel z představení, omylem převrhl svíčku na postel, která se vzňala. Jeho rodina a sousedé ho sice rychle vytáhli do bezpečí, nicméně i přesto utrpěl popáleniny prvního a druhého stupně přes polovinu těla. Jeho pravá noha i prsteník a malík levé ruky byly paralyzovány. Lékaři se domnívali, že již nikdy nebude schopen znovu hrát na kytaru a chystali se mu amputovat nohu. Reinhardt operaci odmítl a po krátkém čase opustil nemocnici. Po roce byl schopen chůze o holi.\n\nJeho bratr Joseph Reinhardt mu koupil novou kytaru. Bolestivou rehabilitací a tvrdým cvičením si znovu osvojil své dovednosti v docela novém směru, i přesto, že jeho prsteníček a malíček byly částečně ochrnuté. Od té doby hrál všechna svá sóla pouze s dvěma prsty, ostatní používal pouze při tvorbě akordů.\n\nJeho hudba se stala nedílnou součástí české počítačové hry \"Mafia\".\n\nV době, kdy vydával své písně na gramofonových deskách, jej ostatní umělci, vzhledem k jeho ochrnutí, podezřívali z toho, že si písně zrychluje.\n"}
{"id": "383613", "url": "https://cs.wikipedia.org/wiki?curid=383613", "title": "Ibarra", "text": "Ibarra\n\nIbarra je město v severním Ekvádoru a hlavní město provincie Imbabura. V roce 1990 dosáhl počet obyvatel čísla 80 477. Leží na úpatí sopky Imbabura na levém břehu řeky Tahuando. Nachází se asi 45 mil severozápadně od hlavního města Ekvádoru Quito.\n\nIbarra byla založená Španěly v roce 1606.\n\n"}
{"id": "383620", "url": "https://cs.wikipedia.org/wiki?curid=383620", "title": "Uj (přítok Irtyše)", "text": "Uj (přítok Irtyše)\n\nUj ( ) je řeka v Omské a v Novosibirské oblasti v Rusku. Je 387 km dlouhá. Povodí má rozlohu 6920 km².\n\nPramení na Vasjuganské rovině. Ústí zprava do Irtyše (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 48 km od ústí činí 24 m³/s. Zamrzá na konci října až na začátku listopadu a rozmrzá v dubnu až na začátku května. Nejvyšších vodních stavů dosahuje od dubna do června.\n"}
{"id": "383621", "url": "https://cs.wikipedia.org/wiki?curid=383621", "title": "Dilectissima nobis", "text": "Dilectissima nobis\n\nDilectissima nobis s podtitulem \"O útlaku církve ve Španělsku\" je 25. encyklikou vydanou Papežem Piem XI. dne 3. června 1933, ve které popsal ostře kritizoval útlak církve ve Španělsku, především vyvlastnění všech církevních budov, rezidencí episkopátu, farních budov, seminářů a klášterů.\n\nRepublikánská vláda, která nastoupila k moci ve Španělsku v roce 1931 byla silně antikatolická, zakazovala výuku náboženství ve školách a dokonce vyhnala ze země Jezuity. Navíc nová španělská ústava z roku 1931 obsahovala omezení práv katolíků a na jejím základě veškeré nemovitosti ve vlastnictví katolické církve vláda vyvlastnila bez náhrad s tím, že církev musela státu platit nájemné z jejich užívání. Encyklika odsoudila zákon, kterým se majetkem španělského státu stala kněžská roucha, liturgické náčiní, sochy a obrazy světců, nádoby, šperky. Dále odsoudila vyvlastnění všech škol v majetku církve a řeholních společenství\n\nPapež Pius XI., který byl nucen čelit podobné perzekuci církve v Sovětském svazu a Mexiku, vyzýval španělské katolíky k obraně proti pronásledování ze strany španělského státu všemi možnými zákonnými prostředky. V podobnému duchu se nesla i jeho dřívější encyklika Quas Primas (1925). V obou encyklikách zdůraznil, že motivací ke krádežím církevního uměleckého bohatství je hrabivost vlád, které neberou žádný ohled na důstojnost na dědictví předchozích generací ve věcech víry a umění. Papež dále upozornil na to, že mnohá společenství ve Španělsku jsou nespravedlivě perzekvována státní mocí, pomlouvána a nepravdivě obžalovávána.\n\nPapež nicméně zdůraznil, že církev nikdy neupřednostňovala žádnou formu vlády. V závěru encykliky je pak shrnutí v tom smyslu, že španělská vláda útočí nejenom na víru a církev, ale také na principy osobní svobody, kterou jinak španělská vláda sama deklaruje.\n\n"}
{"id": "383630", "url": "https://cs.wikipedia.org/wiki?curid=383630", "title": "Demolition Man", "text": "Demolition Man\n\nDemolition man je americký akční sci-fi film, který v roce 1993 natočil režisér Marco Brambilla.\n\nPříběh začíná v roce 1996. Šílený zločinec Simon Phoenix (Wesley Snipes) vyhlásil policii válku, poté, co se zabarikádoval v jednom z domů v Los Angeles, kde zadržuje rukojmí, se za ním vydává policista John Spartan (Sylvester Stallone), kterému neříkají jinak než Demolition Man. Avšak při zatýkání budova vyletí do povětří. Jediní, kdo přežili výbuch, byli Phoenix a Spartan. Následně jsou v troskách nalezena těla všech rukojmích. Phoenix byl odsouzen k zmražení, Spartan byl odsouzený k 70 letům zmražení za neúmyslné zabití 30 civilistů.\n\nSan Angeles (sloučení San Francisca a Los Angeles) v roce 2032, společnost je změkčilá. Ve městě se již 16 let nestala žádná vražda, jediní lidé žijící v podzemí města nesouhlasící se současným životem narušují klid a harmonii ve městě. Dr. Raymond Cocteau (Nigel Hawthorne), který vede město, se rozhodne zbavit těchto nepohodlných lidí tím, že nechá zabít jejich vůdce Edgara Friendlyho (Denis Leary). K tomu mu poslouží Phoenix, kterého nechá rozmrazit. Poté, co začne Phoenix po městě vraždit, policie (která není schopná čelit takové agresivitě) se rozhodne rozmrazit Spartana, který jako jediný dokáže Phoenixe zastavit. Ke Spartanovi je jako doprovod přidělena policitka Huxleyová (Sandra Bullock). Spartan brzy zjistí faleš Coctoa, seznámí se s podzemním hnutím a svede řadu soubojů s Phoenixem. Nakonec jsou zabiti jak Cocteau, tak Phoenix a společnost se dostává do liberárnějšího stavu.\n\nAutoři do scénáře zařadili řadu vtipů (problém tří mušliček) i společenské kritiky a tím se film stal nadprůměrným. V hereckých výkonech byl oceněn více než stabilní výkon osvědčené filmové hvězdy Sylvestra Stalloneho zahrání záporné role Wesley Snipesem.\n"}
{"id": "383633", "url": "https://cs.wikipedia.org/wiki?curid=383633", "title": "Elvíra Kastilská (1135)", "text": "Elvíra Kastilská (1135)\n\nElvíra Kastilská (asi 1100 – 8. února 1135) byla sicilskou královnou jako první manželka sicilského krále Rogera II..\n\nNarodila se ze čtvrtého manželství kastilského krále Alfonse VI. s Isabelou ze Sevilly a měla mnoho sourozenců, mj. královny Urracu Katilskou a Terezu Portugalskou. Jejími strýci byli pak králové Sancho II. Kastilský a García I. Galicijský. Roku 1117 či 1118 se provdala za sicilského hraběte Rogera II. (1093–1154), s nímž se v roce 1130 stala první sicilskou královnou. Elvíra zemřela 8. února 1135 a Roger II. se znovu oženil až po 14 letech.\n\n"}
{"id": "383640", "url": "https://cs.wikipedia.org/wiki?curid=383640", "title": "Rádiový přijímač", "text": "Rádiový přijímač\n\nRádiový přijímač je elektronické zařízení, které je schopné zachycovat rádiové vlny vestavěnou nebo vnější anténou a využívat informace v přenášeném signálu.\n\nTypickým příkladem rádiového přijímače je rozhlasový přijímač, rádiový přijímač je však také součástí televizorů, GPS navigací, rádiem řízených modelů, některých elektronických hodina a budíků a dalších zařízení; mobilní telefony, bezšňůrové telefony, zařízení Wi-Fi, Bluetooth, občanské (CB) a radioamatérské stanice stejně jako radary, retranslační stanice mikrovlnných spojů, zařízení pro komunikaci s družicemi a sondami obsahují jak rádiový přijímač tak rádiový vysílač.\n"}
{"id": "383645", "url": "https://cs.wikipedia.org/wiki?curid=383645", "title": "Planty (Krakov)", "text": "Planty (Krakov)\n\nPlanty je park v Krakově, který ohraničuje centrum města zvané Stare Miasto. Park byl založen v letech 1822–1830 na místě bývalých středověkých hradeb. Má rozlohu 21 hektarů a délku 4 km.\n\nPlanty vznikly na místě bývalých opevnění obklopujícího město. Hradby byly na počátku 19. století zbořeny. Prostor, který po nich zůstal byl ve velmi zanedbaném stavu a sloužil jako smetiště a místo pro odvod splašků. V roce 1820 se rozhodlo, že budou vytvořeny \"městské zahrady\". Hlavním propagátorem této myšlenky byl architekt Feliks Radwański, který zároveň vytvořil plány a vedl jejich výstavbu. Po jeho smrti v roce 1826 vedení prací převzal Florian Straszewski, jenž v roce 1830 založil také nadaci pro údržbu parku.\n\nPrvotní práce spočívali v nivelaci terénu, zasypání příkopu navezenou zeminou atd. V areálu tvořeného parku zůstal Barbakán. V další etapě byly v parku vysázeny stromy (hlavně kaštany, javory, lípy, jasany, topoly a také exempláře několika exotický stromů), keře, trávníky a květinové záhony. V pozdějších letech byly vystavěny stánky, koncertní pavilony atd. V roce 1880 bylo rozhodnuto o vztyčení pomníků slavným Polákům.\n\nBěhem druhé světové války došlo k značné devastaci parku – byly vymýceny keře a odstraněno oplocení. V poválečném období se park příliš nezveleboval. K revitalizaci parku došlo až v roce 1989 podle projektu Janusze Bogdanowského. Planty byly rozděleny na 8 zahrad: Wawel, Uniwersytet, Pałac Sztuki, Florianka, Barbakan, Dworzec, Gródek, Stradom. Byly znovu instalovány stylové lampy, oplocení a lavičky. Byly rovněž vystavěny malé zídky, které naznačují průběh někdejších hradeb a rozmístění bašt a městských bran.\n\n\nJiž neexistující pomníky:\n\nPlanty byly zakládány také v dalších polských městech:\n"}
{"id": "383662", "url": "https://cs.wikipedia.org/wiki?curid=383662", "title": "Eliška Richtrová", "text": "Eliška Richtrová\n\nEliška Richtrová, rozená Klímová (* 1. července, 1959, Praha) je česká mezinárodní šachová velmistryně (WGM). Je členkou oddílu QCC České Budějovice.\n\nTitulu mezinárodní mistryně (WIM) dosáhla roku 1980, mezinárodní velmistryní (WGM) se stala roku 1982.\n\nJe pětinásobnou mistryní Československa (1979, 1980, 1981, 1982 a 1988) (druhá byla v letech 1977 a 1978). Je dvojnásobnou mistryní České republiky v rapid šachu z let 2006 a 2011 a navíc v této disciplíně má bronzovou medaili z roku 2013. Na mistrovství České republiky v bleskovém šachu získala jednu stříbrnou medaili (2013) a dvě bronzové (2003 a 2006).\n\nZvítězila v Evropského poháru juniorek v roce 1978. Zúčastnila se tří mezipásmových turnajů Mistrovství světa žen v šachu v letech 1982, 1987 a 1990, z posledního v Azovu, kde obsadila třetí místo, postoupila do turnaje kandidátek mistrovství světa v Boržomi. Vyhrála řadu mezinárodních turnajů (například v Novém Sadu (1981), v Halle (1983), v Bydhošti (1985) a v Praze (1986).\n\nTřikrát reprezentovala Československo a jednou Českou republiku na šachových olympiádách žen a jednou Českou republiku na Mistrovství Evropy družstev žen.\n\nNa podzim roku 2014 se stala kandidátkou hnutí ANO 2011 pro volby do městského zastupitelstva v Českých Budějovicích. Stala se jednou z hlavních postav kandidátní listiny, na které byla na třetím místě. ANO se stalo vítězem voleb a Richtrová navíc v hlasování získala největší podporu, celkem 5283 hlasů. Byla zvolena do zastupitelstva a za své priority označila hospodárnost a koncepčnost rozvoje města. Díky svému úspěchu se rozhodla ucházet o post primátorky, když měla pocit, že volební lídr hnutí ANO a kandidát na primátora Jiří Svoboda nedokáže ve vyjednané koalici zajistit dostatečné plnění programu hnutí. Když ale uvnitř hnutí neuspěla, vystoupila 20. listopadu z jeho klubu a proti nově vznikající koalici se postavila. Do funkce primátorky ji nakonec navrhli zastupitelé za ČSSD, ve volbách ji ale porazil Svoboda.\n\n"}
{"id": "383664", "url": "https://cs.wikipedia.org/wiki?curid=383664", "title": "Ad beatissimi apostolorum", "text": "Ad beatissimi apostolorum\n\nAd beatissimi apostolorum je první encyklika papeže Benedikta XV. vyhlášená na svatopetrském náměstí v Římě na den Svátku všech svatých 1. listopadu 1914 na počest prvního roku papežova pontifikátu. Vydání encykliky se časově shodovala s začátkem první světové války, kterou papež označil jako sebevraždu civilizované Evropy.\n\nPapež zde popisuje válčící strany jako největší a nejsilnější národy Země, které jsou vybaveny tou nejstrašnější válečnou technikou, jež je posiluje v rafinovaném snažení zničit jeden druhého. Každý den prolitá krev prosakuje do země, která je pokryta těly zabitých a zraněných. Ve světle nesmyslného zabíjení s odkazem na evangelium sv. Lukáše 2,14 „\"Sláva na výsostech Bohu, a na zemi pokoj, lidem dobrá vůle\"“ papež žádá o „mír na zemi všem lidem dobré vůle“ s tím, že jen tak hrubě porušená práva lidu mohou být napravena.\n\nPůvod ďábla tkví v přehlížení příkazu křesťanské moudrosti, obzvláště v nedostatku lásky a porozumění. Ježíš Kristus sestoupil z nebes na zemi za účelem obnovení království míru (\"Jan 15,12  Totoť jest přikázání mé, abyste se milovali vespolek, jako i já miloval jsem vás.\"). Lidská nenávist jako opak křesťanské moudrosti a lásky se odráží v aktuálních směrech: materialismus, nacionalismus, rasismus a třídní boj.\n"}
{"id": "383665", "url": "https://cs.wikipedia.org/wiki?curid=383665", "title": "Iborfia", "text": "Iborfia\n\nIborfia je malá vesnice v Zalské župě, v okrese Zalaegerszeg v Maďarsku.\n\nV roce 2015 zde žilo pouhých 11 obyvatel. Jedná se o nejmenší samostatnou (tj. nepatřící k žádné jiné obci) vesnici v Maďarsku.\n"}
{"id": "383667", "url": "https://cs.wikipedia.org/wiki?curid=383667", "title": "Stochelo Rosenberg", "text": "Stochelo Rosenberg\n\nStochelo Rosenberg (* 19. února 1968 v Helmondu, Nizozemsko) je gypsy-jazzový kytarista, který hraje v manouche jazzovém stylu Django Reinhardta a je sólovým kytaristou uskupení The Rosenberg Trio.\n\nStochelo začal hrát na kytaru v nezvykle \"pozdním\" věku deseti let, ale uchytil se neuvěřitelně rychle, neustále dokola přehrával Djangova sóla, když ho zrovna neučil strýc nebo otec. Byl rychle spatřen jako výjimečný talent a měl mnoho příležitostí uzavřít kontrakt s nahrávacími společnostmi, ale jeho rodiče ho chtěli uchránit od světa show-businessu, dokud byl mladý. Hrál tedy se svými bratranci, čímž položil základ budoucímu trojčlennému uskupení. Často se o něm hovoří jako o jednom z nejlepších gypsy-jazzových kytaristů, nicméně on sám takové věci slyší jen nerad. \"Zapomeňte na Stochela a všechny ostatní...\" říká... \"Pokud se chcete naučit a pochopit gypsy jazz, začněte s Djangem, nejlepším kytaristou, co kdy žil\".\n\nStochelo byl oceněn cenou \"Golden guitar\" od časopisu Guitarist Magazine v roce 1992, a spolupracoval s mnoha hudebníky, skupinami a orchestry – živě i ve studiu – mezi které patří např. Biréli Lagrène, Romane atd.\n\nStochelo hraje na kytary Eimer, Selmer a používá struny Elixir.\n"}
{"id": "383672", "url": "https://cs.wikipedia.org/wiki?curid=383672", "title": "El Al", "text": "El Al\n\nEl Al (hebrejsky: אל על, doslova „k obloze“) je izraelský národní letecký dopravce. Provozuje pravidelnou mezinárodní osobní a nákladní leteckou přepravu mezi svým domovským Ben Gurionovým mezinárodním letištěm poblíž Tel Avivu a destinacemi v Africe, Asii, Evropě a Severní Americe, stejně jako vnitrostátní leteckou přepravu na letiště Ovda u Ejlatu. K srpnu 2017 tato společnost létala do 56 destinací a ve flotile měla 42 letadel.\n\nInaugurační let z Ženevy do Tel Avivu proběhl 28. září 1948 letounem Douglas C-54 Skymaster (4X-ACA) pro prezidenta Izraele Chaima Weizmanna. Na počátku roku 1949 byla flotila rozšířena o další dva letouny Douglas DC-4 (4X-ACC, 4X-ACD). V červenci 1949 byla otevřena první pravidelná linka Tel Aviv-Paříž, do konce roku byla pravidelně spojena města Řím, Curych a Londýn. V roce 1950 byl zahájen provoz nákladních letadel Curtiss C-46 Commando (4X-ACE, 4X-ACF) a zakoupeny další tři DC-4 (4X-ADB, -ADC, -ADN). Dne 18. června 1950 byla zahájena pravidelná linka z Tel Avivu přes Řím, Paříž, Shannon a Gender do New Yorku. Ve stejném roce byly zahájeny lety do Istanbulu, Vídně, Athén a Johannesburgu. Tato síť linek zůstala nezměněna do roku 1956. V roce 1951 byl do provozu uveden letoun Douglas DC-3 (4X-ATA), který byl používán na linky do Nikosie a Istanbulu. Místo zastarávajících DC-4 byla zakoupena nová letadla typu Lockheed Constellation (4X-AKA, -AKB, -AKC). První byl zařazen do provozu v prosinci 1950, čtvrtý stroj 4X-AKD byl pořízen v roce 1954. V roce 1956 byly zahájeny spoje do Bruselu a Amsterodamu. Za sestřelený Lockheed 49 Constellation v červenci 1957 byl pořízen náhradní 4X-AKE. Stárnoucí Constellationy byly hlavními důvody nákupu nových letounů typu Bristol Britannia v roce 1957 (4X-AGA, -AGB, -AGC). Technické parametry těchto letounů umožnily otevření nonstop letů z Londýna do New Yorku. V dalších letech byl počet strojů Britannia zvýšen na pět (4X-AGD, -AGE). V roce 1958 došlo k otevření linek do Kolína nad Rýnem a Mnichova a o rok později do Teheránu. Provoz této linky byl zastaven až v roce 1979.\n\nPrvní proudový letoun společnosti byl pořízen v roce 1961 (Boeing 707, 4X-ATA), což umožnilo nonstop lety z Tel Avivu do New Yorku. Během 28 let služby Boeingu 707 u El Al se v barvách přepravce vystřídalo celkem 18 letounů tohoto typu a čtyři stroje menších Boeing 720. V roce 1963 byla otevřena linka do Frankfurtu, 1964 do Kodaně a 1968 do Ženevy, Nice a Bukurešti. V 70. létech byly zahájeny lety do Montrealu a Marseille. V roce 1971 byl do flotily zařazen první dvoupatrový Boeing 747-200 (4X-AXA). Šest dní po jeho dodání, 8. června, byl zařazen na pravidelnou nonstop linku do New Yorku. V roce 1977 byl zahájen provoz do Lisabonu a o dva roky později do Miami. Díky podpisu mírové smlouvy s Egyptem v Camp Davidu byla v roce 1980 otevřena linka do Káhiry. V roce 1981 byla letecká síť rozšířena do Bostonu, 1983 do Chicaga a Los Angeles, v roce 1985 byl spojen Manchester a v roce 1986 Toronto. V 80. letech byly rovněž zakoupeny dopravní letouny Boeing 737 (4X-ABN, -ABO), Boeing 767-200 (4X-EAA, -EAB), Boeing 767-200ER (4X-EAC, -EAD) a Boeing 757 (4X-EBL, -EBM, -EBR, -EBS, -EBT, -EBU, -EBV). V roce 1989 byly zahájeny linky do Budapešti, Varšavy a Stockholmu. Dne 25. června 1991 byla zahájena pravidelná linka LY521 do Prahy letounem typu Boeing 757 (4X-EBR). K dalšímu rozšíření provozu do východní Evropy došlo v letech 1992 (Moskva, Petrohrad) a 1993 (Sofie). Helsinki a Lipsko byly do letecké sítě El Al zařazeny v roce 1994.\n\nJako národní dopravce hrál El Al významnou roli v izraelských humanitárních záchranných pracích, kdy byli leteckým mostem přepravováni Židé z Etiopie, Jemenu a dalších zemí, kde byly jejich životy v ohrožení. El Al je držitelem světového rekordu pro nejvíce přepravených cestujících během komerčního letu, kterého dosáhl během operace Šalamoun, kdy transportoval židovské uprchlíky z Etiopie. Při této operaci bylo převezeno Boeingem 747 této společnosti 1 122 cestujících, což je světový rekord v přepravě jedním letadlem.\nV říjnu 1992 byla otevřena první pravidelná linka na Dálný východ do Pekingu. V roce 1993 následovaly Bombaj a Bangkok, v roce 1994 Hongkong a Dillí se Soulem v roce 1995. V létě roku 1994 přistály na letišti Ben Gurion první dva Boeingy 747-400 (4X-ELA, -ELB) a třetí letoun tohoto typu rozšířil stav společnosti v červnu téhož roku.\n\nPrvní Boeing 777 byl do flotily El Al zařazen v březnu 2000. Od roku 2003 probíhala dlouho odkládaná privatizace. V roce 2013 El Al představil novou dceřinou společnost, nízkonákladovou společnost UP. Ta začala se svými pěti Boeingy 737 létat do pěti destinací v Evropě.\n\nEl Al některá svá letadla vybavuje od roku 2015 protiraketovým systémem C-MUSIC od firmy Elbit System.\n\nEl Al má také několik codeshare dopravců, nepatří do žádné z aliancí leteckých společností.\nLinka El Al na pražské letiště Ruzyně byla zahájena 25. června 1991. Měla číslo LY521 a obsluhoval ji Boeing 757-200 imatrikulace 4X-EBR. Později linku pravidelně obsluhovaly Boeingy 737-800, střídané většími Boeingy 777 či 767. Od roku 2014 na této lince létala její nízkonákladová značka UP, kterou od 15. října 2018 nahradila El Al. Letadla Boeing 737-800 do Prahy létají 8x týdně.\n\nEl Al je všeobecně uznáván jako nejbezpečnější ze světových leteckých společností, jelikož mnohokrát díky svým bezpečnostním protokolům zabránil pokusům o únos letadla a teroristickým útokům.\n\n\n\n\n\n\n\n\n\n"}
{"id": "383676", "url": "https://cs.wikipedia.org/wiki?curid=383676", "title": "Ibrány", "text": "Ibrány\n\nIbrány je město v Maďarsku v Sabolčsko-satumársko-berežské župě. Je správním centrem okresu Ibrány\n\nMá rozlohu 6 048 ha a žije zde 6 984 obyvatel (2007).\n"}
{"id": "383677", "url": "https://cs.wikipedia.org/wiki?curid=383677", "title": "Národní park Nízké Tatry", "text": "Národní park Nízké Tatry\n\nNárodní park Nízké Tatry (NAPANT) je jedním z devíti národních parků na Slovensku. Leží na středním Slovensku mezi údolími řek Váh a Hron. Národní park a jeho ochranné pásmo chrání celé horské pásmo Nízkých Tater. Má rozlohu 72 842 ha a jeho ochranné pásmo 110 162 ha.\n\nNachází se v Banskobystřickém kraji (okres Banská Bystrica a okres Brezno), Žilinském kraji (okres Ružomberok a okres Liptovský Mikuláš) a Prešovském kraji (okres Poprad). Park byl založen roku 1978 a zpočátku se rozprostíral na 81 095 ha s ochranným pásmem 123 990 ha, což je dohromady 205 085 ha. K úpravě hranic došlo v roce 1997, kdy byla jeho celková plocha zredukována na 1830 km². Nejvyšším bodem parku je hora Ďumbier 2043 m n. m. Pod Kráľovou hoľou pramení čtyři slovenské řeky: Váh, Hron, Hnilec a Hornád.\n\nPark je vynikajícím místem pro velké množství sportovních aktivit, známými středisky jsou například: Jasná, Tále, Demänovská dolina a Čertovica. Nachází se zde také několik veřejnosti zpřístupněných jeskyní: Demänovská jaskyňa Slobody, Demänovská ľadová jaskyňa, Bystrá, Važecká jaskyňa a Jeskyně mrtvých netopýrů.\n\nNa území parku nebo jeho ochranného pásma se nacházejí následující chráněná území, dohromady zabírají plochu 98,89 km²:\n\n\n"}
{"id": "383682", "url": "https://cs.wikipedia.org/wiki?curid=383682", "title": "Ad diem illum", "text": "Ad diem illum\n\nAd diem Illum Laetissimum je encyklikou svatého Papeže Pia X. o neposkvrněném početí vyhlášenou na Svatopetrském náměstí v Římě dne 2. února 1904, v prvním roce jeho pontifikátu. Encyklika, která vysvětluje mariologii svatého Pia X. byla vyhlášena k 50. výročí vyhlášení dogmatu o neposkvrněném početí Panny Marie „ex cathedra“ papežem Piem IX. dne 8. prosince 1854 bulou \"Ineffabilis Deus\". \n\nPrvním důvodem k sepsání encykliky \"Ad diem Illum\" bylo papežovo přání k obnově všeho v Kristu, což bylo mottem jeho první encykliky. Pius X. pak nevidí bezpečnější a přímější cestu než skrze Marii, která spojuje všechno lidstvo v Kristu.\n"}
{"id": "383683", "url": "https://cs.wikipedia.org/wiki?curid=383683", "title": "Ergoterapie", "text": "Ergoterapie\n\nErgoterapie je léčebná metoda. \"Název ergoterapie\" pochází z řeckého \"ergon\" \"práce\" a \"therapia\" \"léčení\". Ergoterapie se tedy dříve nazývala \"léčba prací\". Vychází z předpokladu, že člověk může zlepšit své zdraví a kvalitu života tím, že se aktivně zapojuje do zaměstnání, která pro něj mohou být významná a smysluplná. Aktivitu či zaměstnávání ergoterapie vnímá současně jako prostředek i cíl léčby. Jestliže tato aktivita pak podporuje tělesné i psychické funkce, napomáhá současně návratu funkčních schopností.\n\n„Ergoterapie je profese, která prostřednictvím smysluplného zaměstnávání usiluje o zachování a využívání schopností jedince potřebných pro zvládání běžných denních, pracovních, zájmových a rekreačních činností u osob jakéhokoli věku s různým typem postižení (fyzickým, smyslovým, psychickým, mentálním nebo sociálním znevýhodněním). Podporuje maximálně možnou participaci jedince v běžném životě, přičemž respektuje plně jeho osobnost a možnosti.“\n\nErgoterapie je profese, která se zaměřuje na podporu zdraví a celkové pohody jedince prostřednictvím zaměstnávání. Primárním cílem ergoterapie je umožnit lidem účastnit se každodenních aktivit. Ergoterapeuti dosahují tohoto cíle tak, ze se snaží pomoci lidem provádět činnosti, které zvyšují možnost jejich začlenění (participace), nebo přizpůsobují prostředí podporující participaci osoby.\n\nDle vyhlášky číslo 134/1998 Sb., kterou se vydává seznam zdravotních výkonů s bodovými hodnotami, ve znění pozdějších předpisů (Vyhláška číslo 493/2005 Sb. ze dne 9. prosincem 2005), přísluší oboru ergoterapie odbornost 917.\n\nErgoterapie je tedy léčebná terapie, která je primárně určena osobám s postižením. Pomáhá těmto osobám prakticky využívat rozvinutých či znovunabytých funkcí k práci, zábavě a k sebeobsluze. Je zaměřená na rozvoj hrubé a jemné motoriky, koordinace, vnímání, senzomotoriky, citlivosti, vytrvalosti, výkonnosti mozkových funkcí a také na psychické, emocionální a sociální schopnosti. Ergoterapie se provádí v různých rehabilitačních, zdravotnických, terapeutických, sociálních, ale i školských zařízeních pod dohledem školených ergoterapeutů. Je součástí ucelené rehabilitace. \n\nJako terapeutický prostředek ergoterapie využívá specifické metody, techniky a poradenství či přizpůsobení prostředí pro nácvik konkrétních dovedností. Primárním cílem ergoterapie je dosažení maximální soběstačnosti, aktivní zapojení do života a zvýšení kvality života.\n\n\n\nAktivity používané při egroterapii se vždy přizpůsobují individuálně podle zdravotního stavu a zájmů klienta. Mohou být primární (každodenní činnost a sebeobsluha), pracovní, herní a rekreační. Často se používá výtvarná činnost, práce s papírem, textilem, dřevem nebo keramikou. \n\n\n"}
{"id": "383686", "url": "https://cs.wikipedia.org/wiki?curid=383686", "title": "Hilde Schramm", "text": "Hilde Schramm\n\nHilde Schramm (* 17. dubna 1936 jako Hilde Speer) je německá pedagožka, socioložka, publicistka a bývalá místopředsedkyně Berlínské poslanecké sněmovny, která si získala mezinárodní uznání svou pomocí obětem nacismu. Hilde Schramm je dcerou Alberta Speera. \n\nHilde Speer se narodila jako dcera Margret Speer a Alberta Speera, významného architekta a ministra pro zbrojní výrobu v období Třetí říše. Měla pět sourozenců, mezi významné patří např. architekt Albert Speer mladší či fotografka a archeoložka Margret Nissen. Vyrůstala v Heidelbergu, kde navštěvovala gymnázium. Ve věku 16 let obdržela stipendium ke studiu ve Spojených státech, ale vláda Spojených států jí odmítla udělit vstupní vízum; rozhodnutí později změnila na základě reakce veřejnosti. Během výměnného pobytu v USA v roce 1952 byl její otec stále uvězněn ve vězení pro nacistické zločince ve Špandavě. Ve Washingtonu dosáhla i setkání s ministrem zahraničí Deanem Achesonem, aby se zasadila o otcovo předčasné propuštění. V roce 1960 jela do Londýna a Paříže, aby se přimluvila u tamních vládních činitelů. Taktéž podávala žádosti u spolkového prezidenta Heinricha Lübkeho, kancléře Ludwiga Erharda a primátora Berlína Willyho Brandta. Nakonec její snaha narazila na sovětské veto.\n\nHilde Schramm studovala pedagogiku a sociologii, které absolvovala na Svobodné univerzitě. Na berlínské Technické univerzitě se habilitovala v oboru výchovy a vzdělávání. V roce 1968 se nastěhovala spolu se spřátelenou rodinou do velkého domu v Berlíně-Lichterfelde. Toto společenství mělo snahu překonat v té době panující koncept malé rodiny a také silné oddělení pracovního a soukromého života. Domovní společenství funguje dodnes. Ke kolektivu nájemníků patří od roku 1977 také dřívější starosta obvodu Tiergarten Jörn Jensen.\n\nByla členkou Alternative Liste für Demokratie und Umweltschutz (\"Alternativní kandidátky pro demokracii a ochranu životního prostředí\") v Západním Berlíně, kterou zastupovala čtyři roky v Berlínské poslanecké sněmovně, a zároveň byla na přelomu let 1989/1990 rok místopředsedkyní sněmovny. \n\nKe skandálu došlo, když se zdráhala při začátku zasedání pléna říct zahajovací frázi „zeď musí padnout“. Když Berlínská zeď později opravdu padla, založila v Brandenburgu „Regionální pracoviště pro otázky cizinců“, které také do roku 1999 vedla. Schramm je spoluzakladatelkou „Nadace návrat“ (\"Stiftung Zurückgeben\"), která podporuje židovské ženy v umění a vědě. Nadace rozdala doposud 30 pracovních stipendií a příspěvků na projekty.\n\nSchramm je aktivní taktéž v ošetřovacím centru pro oběti mučení v Berlíně-Moabitu, organizaci pro sociální péči a pomoc mládeži. Je předsedkyní v kuratoriu Mezinárodní ligy pro lidská práva, která uděluje medaili Carla von Ossietzkého, podporuje Spolkové sdružení pro informace a poradenství pro pronásledované v dobách nacismu. Od začátku roku 2004 je předsedkyní spolku „Kontakte/Kontakty“, který doposud pomohl stovkám bývalých nuceně nasazených a válečným zajatcům z doby druhé světové války. Vdaná byla za Ulfa Schramma (zemřel 1999), profesora germanistiky na FU Berlin.\n\nV roce 2004 obdržela Hilde Schramm Cenu Mosese Mendelssohna (Moses-Mendelssohn-Preis), vyznamenání za „podporu tolerance vůči jiným názorům mezi národy, rasami a náboženstvími“ spolkové země Berlín, za svou celoživotní práci, především ve formě iniciovaných a podporovaných projektů. Peníze, jež připadají vyznamenanému (10 000,- €), věnovala Schramm nadaci „Zurückgeben“ (\"Návrat\") a spolku „Kontakty“ - Spolek pro kontakty se zeměmi bývalého Sovětského svazu.\n\n"}
{"id": "383688", "url": "https://cs.wikipedia.org/wiki?curid=383688", "title": "Mariologie", "text": "Mariologie\n\nMariologie (ze jména Maria + řecké λόγος \"logos\" slovo) tvoří součást dogmatické křesťanské teologie, jejímž předmětem je studium osoby Panny Marie a jejího vztahu ke křesťanské víře, Ježíši Kristu, spáse a odpuštění. \n\nV křesťanství jsou různé pohledy na Marii, od uctívání v Římskokatolické církvi po námitky Protestantských církví až úplný odpor k mariologii přes kompromisní pohled v Anglikánské církvi. Obraz Marie se přenesl i do liturgie ortodoxních křesťanských směrů.\n\nOsobní postoj k úloze bohorodičky při uskutečňování spásy křesťana je tedy v první řadě ekleziologickou otázkou. \n\nV křesťanské tradici, která vedle Písma a před ním existovala jako pramen víry, jsou tyto pravdy uváděny již mnohem dříve, podobně jako se vyskytují v liturgických modlitbách. Jejich veřejné vyhlášení bylo pouze potvrzením víry církve od dob jejího vzniku. K vyhlášení dogmatu většinou nastávalo tam, kde byly kontroverze nebo nějaké aspirace a je třeba jasné prohlášení, vedené Duchem svatým. Protestantské církví tradici neuznávají a zakládají se pouze na biblických výpovědí, proto neuznávají ani Mariánská dogmata\n\nV souvislosti s rozšířeným pojetím církve po Druhém vatikánském koncilu se nepředpokládá vyhlášení dalších dogmat (např. Maria jako Spoluvykupitelka). Do církve totiž spadají i tzv. odloučení bratři (v praxi Protestanté a pravoslaví) a pro ty by nebyla další dogmata akceptovatelná, tudíž by nešlo o názor (celé) církve.\n\n"}
{"id": "383692", "url": "https://cs.wikipedia.org/wiki?curid=383692", "title": "Planty (park)", "text": "Planty (park)\n\nPlanty je název používaný v Polsku pro jeden z druhů městských parků . Jedná se obvykle o parky nebo pásy zeleně založené na místech bývalých fortifikačních systémů – hradeb, obranných valů, vodních příkopů nebo bývalého říčního koryta. Název je odvozen od slov \"splantować\" (zplanýrovat, srovnat, urovnat) či \"plantacja\" (plantáž).\n\nNejznámější polské Planty jsou v Krakově. Planty byly zakládány také v dalších polských městech:\n"}
{"id": "383696", "url": "https://cs.wikipedia.org/wiki?curid=383696", "title": "Dvojčata (seriál)", "text": "Dvojčata (seriál)\n\nDvojčata (v anglickém originále Twins) je americký komediální seriál, který byl v letech 2005–2006 vysílán na stanici The WB.\n"}
{"id": "383705", "url": "https://cs.wikipedia.org/wiki?curid=383705", "title": "Pieter Dirkszoon Keyser", "text": "Pieter Dirkszoon Keyser\n\nPieter Dirkszoon Keyser (1540 – září 1596) byl holandský mořeplavec. Pojmenoval společně s Frederickem de Houtmanem 12 souhvězdí na jižní polokouli. První plavecké zkušenosti získal při plavbách do Brazílie. Poté studoval u Petra Placia astronomii jižní oblohy, čehož využil při první holandské plavbě do Východní Indie. Až do Indie sice nedoplul, ale poté, co se museli zastavit pro zásoby na Madagaskaru a nějaký čas se zde zdržet, provedl mnohá pozorování, ze kterých vytvořil Petrus Plancius dvanáct novvých souhvězdí.\n\nJe po něm pojmenována planetka Pietkeyser (10655).\n"}
{"id": "383708", "url": "https://cs.wikipedia.org/wiki?curid=383708", "title": "Frederick de Houtman", "text": "Frederick de Houtman\n\nFrederick de Houtman případně Frederik de Houtman (1571 Gouda – 21. října 1627 Alkmaar) byl nizozemský mořeplavec. Pojmenoval společně s Pieterem Dirkszoonem Keyserem 12 souhvězdí na jižní polokouli. V letech 1595–1597 ho doprovázel na cestě do východní Indie a během cesty mu pomáhal s astronomickými pozorováními. Během dalších expedic přidal několik hvězd k těm, které zpozoroval Keyser.\n\nPozději byl na dva roky uvězněn acehským sultánem na severu Sumatry, ale čas ve vězení dobře využil astronomií a zároveň se naučil místní jazyk. V roce 1603, po návratu do Nizozemska, vydal gramatiku a slovník malajštiny a jazyka používaného na Madagaskaru s titulem \"Spraeck ende woordboeck inde Maleysche ende Madagaskarsche talen\". Do přílohy této publikace napsal svá astronomická pozorování. \n\nPozději, v roce 1619, se podílel na prozkoumávání západního pobřeží Austrálie, například okolí dnešního Perthu.\n"}
{"id": "383710", "url": "https://cs.wikipedia.org/wiki?curid=383710", "title": "Planty (Stargard)", "text": "Planty (Stargard)\n\nPlanty v polském městě Stargard jsou souborem parků obklopujících centrum zvané Stare Miasto. Měří celkem 3,15 km při rozloze 24,5 ha.\n\nPlanty vznikly v 18. století na místě, které zůstalo po zboření bývalých městských hradeb. Východní částí Plant protéká řeka. V roce 2005 vznikla turistická cesta „Stargard-Klenot Pomoří“, která vede po okruhu Plant.\n\nPlanty se skládají z těchto 6 částí:\n\nPlanty byly zakládány také v dalších polských městech:\n"}
{"id": "383721", "url": "https://cs.wikipedia.org/wiki?curid=383721", "title": "Lokomotiva 371", "text": "Lokomotiva 371\n\nLokomotiva řady 371 je dvousystémová elektrická lokomotiva, vzniklá modernizací lokomotiv řady 372. Rekonstrukci provedla plzeňská firma Škoda, jež zároveň byla i původním výrobcem. Pro České dráhy bylo mezi lety 1996–2000 rekonstruováno 6 strojů, sedmou lokomotivu 371.201 (původní 180.001 DB) obdržely jako kompenzaci za poškození české lokomotivy v Drážďanech. Hlavním cílem modernizace bylo zvýšení maximální rychlosti lokomotivy z původních 120 na 160 km/h tak aby mohly být nasazovány i na hlavních tratích v Německu, nebyl však zvýšen výkon. Po oddělení nákladní divize ČD Cargo v roce 2007 zůstaly všechny lokomotivy této řady ve stavu mateřských Českých drah. Stejně jako výchozí řada 372, i tyto lokomotivy jsou podle zastaralého technického řešení v době výroby a malé provozní spolehlivosti známé pod přezdívkou \"bastard\".\n\nPočátkem 90. let byly do provozu zařazeny lokomotivy řad 372 ČSD a 180 DR, které měly společně zajišťovat přeshraniční dopravu mezi Děčínem a Bad Schandau. Jejich původní rychlost 120 km/h však brzy přestala stačit, jelikož došlo k rozsáhlým úpravám tratí na německé straně. Po sloučení původní DB s DR roku 1994 připadly německé lokomotivy nové unitární DB, která nechala zkušebně upravit jeden stroj na rychlost 160 km/h, zatímco v ČR bylo upraveno 6 strojů.\n\nLokomotivy byly modernizovány v letech 1996 až 2000 pod továrním označením 76Em a celkem bylo takto přestavěno šest strojů řady 372 (čísel 001, 002, 003, 004, 005 a 015), kterým byla po změně řady zachována původní evidenční čísla. Atypickým členem skupiny lokomotiv řady 371 pak je stroj 371.201 (typ 80Em), který vznikl modernizací lokomotivy 180.001 DB a tato lokomotiva byla předána Českým drahám jako kompenzace za těžce poškozený stroj 372.006. Modernizovaná lokomotiva 371.201 doplnila park lokomotiv ČD v roce 2004.\n\nHlavním úkolem těchto lokomotiv je doprava vlaků kategorie R na trase Praha - Staré Město u Uherského Hradiště. Do prosince2017 jezdily na vlacích EC v úseku Praha – Drážďany, tedy na styku stejnosměrné napájecí soustavy 3 kV a střídavé 15 kV / 16 Hz. V čele nočních vlaků EN pak zajížděly do Lipska a do roku 2013 Berlína. Mezi lety 2004–2007 byly v rámci vyrovnání výkonů nasazovány i na trati mezi Berlínem a polským Rzepinem. Kromě toho zajišťují dopravu posledního večerního rychlíku Praha - Hradec Králové a v době adventu posilové vlaky z Ústí nad Labem na drážďanské vánoční trhy. Celá řada je ve stavu Depa kolejových vozidel Praha, Provozní jednotky Praha-Vršovice. Byla připravována jejich náhrada moderními lokomotivami řady 380, které ale stále nejsou schválené provozu na německé železniční síti, a proto jezdí jinde. Roku 2016 bylo vypsáno další výběrové řízení na lokomotivy pro trať Praha – Hamburg, ze kterého vzešla definitivní náhrada lokomotiv řady 371 na tomto rameni, a to lokomotivy Siemens Vectron, nasazované od 10. prosince 2017.\n"}
{"id": "383728", "url": "https://cs.wikipedia.org/wiki?curid=383728", "title": "Kontradikce", "text": "Kontradikce\n\nKontradikce (z lat. \"contra-dicere\", protiřečit) znamená spor nebo protimluv.\n\nV logice znamená dvojici takových výroků, že z pravdivosti jednoho plyne nepravdivost druhého a z nepravdivosti jednoho plyne pravdivost druhého. Kontradiktorní mohou být i dva atributy, pokud nemají žádný společný prvek a dohromady pokrývají všechny možné případy. Například výroky „A je bílé“ a „A není bílé“ jsou kontradiktorické, protože pokud platí jeden, nemůže platit druhý a naopak. Konjunkce takových výroků („A je bílé a není bílé“) je vždy nepravdivá, jejich disjunkce („A je bílé nebo není bílé“) je vždy pravdivá (tautologická).\n\nContradictio in adiecto (lat.) znamená protimluv či spor ve spojení podstatného a přídavného jména, například spojení „kulatý čtverec“.\n\nVýroky „A je bílé“ a „A je černé“ se sice vylučují, ale z toho, že A není bílé neplyne ještě, že by muselo být černé. Takové výroky nejsou kontradiktorické, nýbrž kontrární (opačné, protivy): nemohou být současně pravdivé, ale mohou být současně nepravdivé.\n\nPokud si jednotlivé části textu navzájem protiřečí, označuje se takový text za nekoherentní. V běžné mluvě někdy mohou mít kontradikce významovou platnost, která vyplývá ze širšího kontextu: \"Ten muž není muž. Co je naše je i vaše.\"\n\n\n\n"}
{"id": "383733", "url": "https://cs.wikipedia.org/wiki?curid=383733", "title": "Joulupukki", "text": "Joulupukki\n\nJoulupukki je finská mytická postava, nadělující na Vánoce dárky, dala by se tedy označit za ekvivalent Ježíška či Santa Clause. Bydlí v Laponsku. \n\nJméno \"Joulupukki\" doslovně znamená „Vánoční kozel“. Jeho jméno pochází ze dvou slov a to \"Joulu\", které znamená Vánoce či slavnost na počest zimního slunovratu, a slova \"pukki\", které pochází z germánského slova bock a v češtině znamená kozel.\n\nStará skandinávská postava Joulupukki v současné době vypadá spíše jako jeho americká verze Santa Claus. Podobně i jedná, přesto se najdou patrné rozdíly. Joulupukkiho dílna je umístěna v Korvatunturi (finské Laponsko) a nikoli na Severním pólu či Grónska, jak je tomu u jeho amerického kolegy. Finský „Ježíšek“ namísto prolézání komínem během vánoční noci volí jiný způsob. Joulupukki, kterého již tradičně hraje otec, dědeček či strýc, klepe na vchodové dveře během štědrovečerní večeře a při vstupu vysloví tradiční otázku „Onko täällä kilttejä lapsia?” (Jsou zde nějaké hodné děti?).\n\nNa rozdíl od jiných vánočních mytických postav má konkrétní podobu. Tradičním oděvem této vánoční postavy je teplé červené oblečení, v ruce obvykle drží vycházkovou hůl a cestuje v saních tažených několika soby. V čele tohoto kouzelného spřežení stojí z písní známý sob \"Randolph\". V jedné věci se však tato zvířata liší od spolupracovníků Santa Clause – nelétají.\n\nJoulupukki má i manželku jménem Joulumuori, jejíž jméno znamená \"Stará vánoční dáma\", leč pozornost je zaměřena především na jejího muže a proto je o této figurce pouze málo pověstí a tradic.\n"}
{"id": "383740", "url": "https://cs.wikipedia.org/wiki?curid=383740", "title": "Hamilton Tigers", "text": "Hamilton Tigers\n\nHamilton Tigers byl profesionální kanadský klub ledního hokeje, který sídlil v Hamiltonu v provincii Ontario. V letech 1920–1925 působil v profesionální soutěži National Hockey League. Své domácí zápasy odehrával v hale Barton Street Arena s kapacitou 4 500 diváků. Klubové barvy byly černá, zlatá a bílá.\n\nHamilton Tigers byl nástupcem týmu Quebec Bulldogs. Ačkoliv tým změnil majitele a zázemí, zůstaly výsledky stejné. Během pěti sezon v NHL skončili \"tygři\" čtyřikrát na posledním místě. Po rozšíření ligy v sezoně 1924/1925 (přistoupili Boston Bruins a Montreal Maroons) se jim senzačně podařilo základní část vyhrát. Poté však od vedení NHL začali žádat odměnu 200 dolarů pro každého hráče za každý zápas playoff, jinak budou stávkovat. Vedení NHL na to nepřistoupilo a Hamilton vyřadili nejprve z playoff a poté i z NHL.\n\n\n\n\nZdroj: \n\n\n\nZdroj: \n\n\n"}
{"id": "383741", "url": "https://cs.wikipedia.org/wiki?curid=383741", "title": "Volchovský front", "text": "Volchovský front\n\nVolchovský front ( ) byl název dvou vojenských formací Rudé armády za druhé světové války.\n\nVolchovský front vznikl 17. prosince 1941 podle rozkazu Hlavního stanu z 11. prosince z levého křídla Leningradského frontu a záloh Hlavního stanu.\n\nÚkolem frontu bylo ve spolupráci s Leningradským frontem prorazit blokádu Leningradu.\nBoje v Ljubanské operaci v lednu až dubnu 1942 ale neměly úspěch. 23. dubna 1942 byl Volchovský front v souladu s rozhodnutím Hlavního stanu z 21. dubna reorganizován v Volchovskou operativní skupinu Leningradského frontu\n\n\nVelitel\n\nČlen vojenské rady\n\nNáčelník štábu\n\nPodruhé vznikl Volchovský front 9. června 1942 podle rozkazu Hlavního stanu z 8. června z Volchovské operativní skupiny Leningradského frontu.\n\nV srpnu a září 1942 se front pokusil v Siňavinské operaci probít k Leningradu, ale narazil na německá vojska posílená pro připravovanou opraci Nordlicht, výsledkem byly úporné, ale bezvýsledné boje. Až v lednu 1943 se konečně podařilo sovětským vojskům vytvořit pozemní koridor do Leningradu v operaci Jiskra.\n\nV lednu 1944 vojska Leningradského, Volchovského a 2. pobaltského frontu v Leningradsko-novgorodské operaci porazila německou skupinu armád Sever, osvobodila Novgorod a celou Leningradskou a část Kalininské oblasti. V průběhu bojů byl, vzhledem ke zkrácení frontové linie, Volchovský front k 15. únoru zrušen, 1. úderná armáda se vrátila k 2. pobaltskému frontu, ostatní vojska byla předána Leningradskému frontu a velitelství přešlo do zálohy Hlavního stanu.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "383744", "url": "https://cs.wikipedia.org/wiki?curid=383744", "title": "Lee Ritenour", "text": "Lee Ritenour\n\nLee Mack \"Captain Fingers\" Ritenour (*11. ledna 1952, Los Angeles) je mezinárodně uznávaný jazzový kytarista a skladatel. Svoji kariéru začal v šestnácti letech tím, že se podílel na jazzových sessionech a improvizacích. Podílel se na více než 3000 koncertech a nahrál 40 sólových alb. Mezi jeho celosvětově známé hity patří píseň \"Is It You\" z roku 1981. Je velmi zdatný univerzální hráč ovládající širokou škálu stylů, jeho hudbu ovlivnil také palcem hrající oktávotvý mág, kytarista Wes Montgomery, kterého velice obdivoval. Řada jeho alb, zejména v poslední době se přiklání spíše k popu.\n\nNarodil se 11. ledna 1952 v Los Angeles v Kalifornii. Své první veřejné vystoupení absolvoval již v šestnácti letech s kapelou Mamas and the Papas. V 70. letech dvakrát vyhrál cenu \"Guitar Player Magazines Best Studio Guitarist\". Je znám hrou na červený Gibson ES-335 a Gibson L5. V roce 1976 vydal své první sólové album \"First Course\". Od té doby vydal přes 30 alb — přičemž 30. albem je \"Rit's House\" z roku 2002. Další z jeho významných děl je popové album \"Rit\", kde hostuje zpěvák Eric Tagg. Toto album obsahuje hity jako \"It is You\" nebo \"Mr. Briefcase\". V 90. letech byl jedním ze zakládajících členů skupiny Fourplay. Byl nominován na 17 krát na cenu Grammy, jednu vyhrál a umístil se na špičce mnoha kytarových žebříčků po celém světě.\n\nBěhem své kariéry experimentoval s různými žánry. Často zapojoval prvky funku, popu, rocku, blues nebo brazilské hudby a jazzu. V 80. letech obdržel vlastní osobní model kytary Ibanez LR-10. Tuto kytaru je možné slyšet pouze na albu \"Rit\". V současnosti hraje na své kytary značky Gibson, se kterými hrál v 70. letech, a také na svůj nový osobní model taktéž od značky Gibson.\n"}
{"id": "383746", "url": "https://cs.wikipedia.org/wiki?curid=383746", "title": "New York Americans", "text": "New York Americans\n\nNew York Americans byl profesionální americký klub ledního hokeje, který sídlil v New Yorku. V letech 1925–1941 působil v profesionální soutěži National Hockey League. Své domácí zápasy odehrával v hale Madison Square Garden s kapacitou 15 925 diváků. Klubové barvy byly červená, bílá a modrá.\n\nV roce 1941 se stalo nástupcem klubu mužstvo Brooklyn Americans.\n\n\n\n\n\nZdroj: \n\n\n\nZdroj: \n\n"}
{"id": "383747", "url": "https://cs.wikipedia.org/wiki?curid=383747", "title": "Avona", "text": "Avona\n\nAvona (anglicky \"Avon\", [\"ejvn\" nebo \"ævn\"]) je řeka v Anglii. Protéká hrabstvími Leicestershire, Northamptonshire, Warwickshire, Worcestershire a Gloucestershire v oblasti Midlands. V Británii je známa též jako \"Upper Avon\", \"Warwickshire Avon\" či \"Shakespeare's Avon\", podle Stratfordu nad Avonou, jímž protéká a který je rodištěm dramatika Williama Shakespeara.\n\nPramení v hrabství Northamptonshire u obce Naseby, asi 20 km severně od Northamptonu a 25 km jihovýchodně od Leicesteru. Teče na západ přes Rugby, dále na jihozápad přes Stratford (kde na ni navazuje Stratford Canal) a Evesham a u Tewkesbury se vlévá do Severnu. Řeka s četnými jezy a zdymadly je od Stratfordu dolů splavná a turisty velmi oblíbená. Celková délka toku činí 154 km.\n\nJméno Avona (z keltského \"afon\", řeka) mají čtyři další řeky v Anglii, tři ve Skotsku, dvě v Kanadě, pět v Austrálii a jedna na Novém Zélandu.\n\n"}
{"id": "383749", "url": "https://cs.wikipedia.org/wiki?curid=383749", "title": "Národní park Velká Fatra", "text": "Národní park Velká Fatra\n\nNárodní park Velká Fatra ( ) je nejmladším z 9 národních parků na Slovensku. Většina jeho území leží v jižní části Žilinského kraje a malá část v severní části Banskobystrického kraje. Národní park spolu s ochranným pásmem zabírá téměř celé území Velké Fatry, jež patří k vnějším Západním Karpatům.\n\nRoku 1972 vznikla na území Velké Fatry za účelem ochrany horského pásma s vysokým zastoupením zachovaných karpatských lesů a hřebenovými pastvinami chráněná krajinná oblast Velká Fatra. Národní park byl na jejím místě zřízen 1. dubna roku 2002 na ploše 403,71 km² s ochranným pásmem o velikosti 261,32 km².\n\nPo vstupu Slovenska do EU byl národní park zařazen do soustavy chráněných území evropského významu Natura 2000.\n\nÚzemí národního parku je z 85 % pokryto lesy. Dalším významným biotopem jsou hřebenové pastviny, jež vznikly v 15.—17. století v období zvaném Valašská kolonizace. Nacházejí se zde také zbytky porostů borovice lesní. Hojně se zde vyskytuje tis červený. Harmanecké údolie je významné jako nejbohatší tisová lokalita ve střední a pravděpodobně i v celé Evropě. Tis je součástí loga národního parku Velká Fatra a v místě největšího výskytu byla vyhlášena národní přírodní rezervace Harmanecká tisina.\n\nNárodní park Velká Fatra je také díky vydatným srážkám a nízkému výparu v oblasti důležitým zdrojem pitné vody. Jádro pásma je složeno ze žuly, která vystupuje na povrch jen na několika místech, častější jsou různé břidlicové hřebeny známé jako Hôlna Fatra a vápencové a dolomitové skály, které tvoří malebné terény známé jako Bralná Fatra. Jsou zde také různé krasové oblasti, převážně jeskyně. Pro veřejnost je zpřístupněna Harmanecká jaskyňa.\n\nNejvyšším vrcholem na území národního parku je Ostredok (1592 m n. m.).\n\nRůzné druhy skal a půd, různé typy terénu s loukami a pastvinami, útesy a údolími poskytují podmínky pro velmi bohatou flóru a faunu. V hojném počtu zde žijí všechny evropské druhy velkých šelem: medvěd hnědý, vlk obecný a rys ostrovid.\n\nPark je oblíbený mezi turisty, především díky pěším túrám. Nedaleko se nachází lokalita světového kulturního dědictví UNESCO, osada Vlkolínec.\n\n\n\n"}
{"id": "383752", "url": "https://cs.wikipedia.org/wiki?curid=383752", "title": "Zmarlika Jidášova", "text": "Zmarlika Jidášova\n\nZmarlika Jidášova (\"Cercis siliquastrum\") nebo zmarlika luštinatá, běžně známá i jako Jidášův strom, je jednodomý listnatý opadavý strom původem ze Středozemí s růžovými drobnými květy. Je opylován včelami. Patří mezi kauliflorické dřeviny, což znamená, že květy rostou i na kmeni.\n\nDosahuje výšky 4–7 m a dorůstá šířky 3–5 m. Jsou to opadavé stromy nebo keře. Habitus je poměrně vzpřímený, nepravidelně větvený, kmínky a větve mají tmavošedou hladkou kůru. Na českém území jen vzácně vytváří stromovitý typ, spíše se lze setkat s keřovitými stromky. Listy jsou nápadité srdčité nebo ledvinité, celokrajné, světle zelené, řapíkaté 7–12 cm dlouhé.\n\nKvěty, připomínající kapky krve, jsou fialově červené nebo purpurově růžové, shloučené ve svazečcích, často vyrůstají na větvích nebo i na kmínku, a to před olistěním. Květy mají široce zvonkovitý kalich s malými tupými zuby a motýlovitou korunou z nestejných plátků, z nichž 3 horní jsou menší, 10 volných tyčinek a stopkatý semeník. Kvete v dubnu a květnu. Plod je plochý a nafialovělý lusk (7–10 cm). Je úzce podlouhlý, s úzkým křídlem na břišním švu.\n\n\nZmarlika Jidášova si žádá světlé, slunné a teplé stanoviště. V zimě snadno namrzá, ale zvláště jako mladá rostlina se dobře regeneruje. Vhodná je zimní přikrývka kořenů listím. Vyhovuje jí hlubší, živná půda, bohatá na vápník (má ráda zásaditou půdu), nepříliš suchá a propustná. Přesazování snáší špatně.\n\nPěstuje se jako zajímavost pro své květy a také pěkné zlatožluté podzimní vybavení. Vhodná je jako solitéra nebo na okraje větších stromovitých skupin. Ve větších krajinářských úpravách se používá zmarliky do 350 m n. m.\n\nMnoží se výsevem semen na jaře pod „sklem“. Osivo delší dobu máčíme. Kultivary a variety roubujeme na kořeny \"Cercis siliquastrum\" v zimě ve skleníku. Řízkujeme jen z nouze, a to pouze letorosty přerychlených rostlin.\n\nPodle pověsti získal strom svůj název proto, že se na něm po své zradě Ježíše oběsil Jidáš Iškariotský. To je možná zkomolenina francouzského \"Arbre de Judée\" znamenajícího strom judejský, což odkazuje na oblast, kde se vyskytoval. Pověst dále vypráví, že se strom sám zbarvil hanbou do ruda.\n\n"}
{"id": "383757", "url": "https://cs.wikipedia.org/wiki?curid=383757", "title": "Eiffel (programovací jazyk)", "text": "Eiffel (programovací jazyk)\n\nEiffel je v informatice název pro objektově orientovaný programovací jazyk standardizovaný podle mezinárodní normy ISO. Je navržen s ohledem na rozšiřitelnost, znovupoužitelnost a spolehlivost kódu tak, aby byl co nejvíce efektivní při programování. Programovací jazyk má široké spektrum využití. V akademickém prostředí je používán pro výuku principů programování a v průmyslu jako vývojová platforma. Dále je používán v kosmonautice, finančnictví, počítačových hrách a v dalších odvětvích. Eiffel byl původně navržen společností Eiffel Software, která se zpočátku jmenovala Interactive Software Engineering a byla založena Bertrandem Meyerem. Od roku 1986, kdy se tento programovací jazyk používá, mnoho společností vytvořilo pro Eiffel vývojová prostředí.\n\nNávrh jazyka úzce souvisí s metodou programování Eiffel. Mnohé postupy použité v Eiffel našly své uplatnění v jazycích Java, C# a dalších. Nové nápady jsou dále začleňovány do jazyka a to hlavně prostřednictvím normalizace ECMA/ISO.\n\nMezi klíčové vlastnosti jazyka Eiffel patří:\n\nEiffel se vyhýbá kódovým trikům nebo kódovacím technikám určeným jako optimalizační tipy pro kompilátor. Cílem není jen to, aby byl kód co nejvíce čitelný, ale také umožňuje programátorům soustředit se na důležité aspekty programu, aniž by zapadl do implementačních detailů. Předpokládá se, že jednoduchost Eiffelu bude podporovat jednoduché, rozšiřitelné, znovu použitelné a spolehlivé odpovědi na výpočetní problémy. Překladače pro počítačové programy napsané v Eiffel poskytují rozsáhlé optimalizační techniky.\n\nEiffel byl původně vyvinut Eiffel Software, společnost s původním názvem Software Engineering Inc. (ISE) založil Bertrand Meyer. Kniha Object-Oriented Software Construction obsahuje detailní zpracování koncepcí a teorií objektových technologií, které vedly k návrhu jazyka Eiffel. Cílem návrhu jazyka, knihoven a programovacích metod je umožnit programátorům tvořit spolehlivé, znovu použitelné softwarové moduly. Eiffel podporuje vícenásobnou dědičnost, genericitu, polymorfismus, zapouzdření a typově bezpečnou konverzi. Jeho největším přínosem k softwarovému inženýrství je návrh podle smlouvy. Návrh jazyka je založen na teorii objektově orientovaného programování, s malým vlivem jiných zdrojů nebo zájmu o podporu starších kódů. Eiffel formálně podporuje abstraktní datové typy.\n\nEiffelStudio je integrované vývojové prostředí, které je k dispozici buď jako open source nebo s komerční licencí. Nabízí objektově orientované prostředí pro softwarové inženýrství. EiffelEnvision je plug-in pro Microsoft Visual Studio, který umožňuje uživatelům editovat, kompilovat a ladit Eiffel projekty v rámci Microsoft Visual Studio IDE. EiffelStudio a EiffelEnvision jsou zdarma pro nekomerční využití. Jsou k dispozici další čtyři open source implementace: tescomp, Gobo Eiffel, SmartEiffel a Visual Eiffel. SmartEiffel je GNU implementace založená na starší verzi jazyka.\n\nNěkolik dalších programovacích jazyků obsahuje prvky, které byly poprvé použity v jazyce Eiffel. Například Sather byl původně založen na Eiffelu, ale nyní se jejich cesty rozcházejí a Sather dokonce obsahuje několik funkcí funkcionálního programování. Eiffel je také základem interaktivního vyučovacího jazyka Blue, předchůdce BlueJ. Apple Media Tool obsahuje Apple Media Language, který je založený na jazyku Eiffel.\n\nJazyk Eiffel je standardizovaný podle mezinárodní normy ISO. Norma byla vytvořena společností Ecma International, která jako první schválila standard 21. června 2005 jako ECMA 367, Eiffel: analýza, návrh a implementační jazyk. V červnu 2006 ECMA a ISO přijala druhou verzi. V listopadu 2006 poprvé ISO publikovalo tuto verzi. Normy je možné nalézt a používat zdarma na stránkách ECMA. Verze ISO je ve všech ohledech stejná, kromě formátování.\nGobo Eiffel a tecomp se zavázaly k dodržování standardu. SmartEiffel se ovšem od standardu odvrátil a vytvořil vlastní verzi, která je podle něj blíže k původnímu stylu jazyka Eiffel.\n\nPředchůdci specifikace jazyka:\n\nSoučasná verze této normy od června 2006 obsahuje některé nesrovnalosti, ale výbor ECMA zatím neoznámil, kdy a jak chce tyto nesrovnalosti řešit.\n\nProgram „Hello world“ může vypadat v programovacím jazyce Eiffel takto:\n\n"}
{"id": "383765", "url": "https://cs.wikipedia.org/wiki?curid=383765", "title": "100th Window", "text": "100th Window\n\n100th Window je čtvrté studiové album anglické triphopové kapely Massive Attack, které vyšlo v roce 2003.\n\n\n"}
{"id": "383774", "url": "https://cs.wikipedia.org/wiki?curid=383774", "title": "Jóhann Páll Árnason", "text": "Jóhann Páll Árnason\n\nJóhann Páll Árnason (* 1940 Dalvík) je islandský sociolog a filosof, který se zabývá srovnávacím studiem civilizací. Přednášel na několika evropských univerzitách a téměř třicet let byl profesorem sociologie na australské La Trobe University. Od roku 2007 přednáší na Fakultě humanitních studií UK, v současné době je hostujícím profesorem v Centru globálních studií, společném pracovišti Filosofického ústavu AV ČR a Filozofické fakulty UK v Praze.\n\nV letech 1960-1966 vystudoval filosofii a historii na Univerzitě Karlově v Praze, po studijním pobytu na \"Istituto Gramsci\" v Římě získal 1970 doktorát na univerzitě ve Frankfurtu a pak přednášel sociologii na heidelberské a bielefeldské univerzitě, kde se roku 1975 habilitoval. V letech 1975-2003 byl profesorem sociologie na australské La Trobe University v Melbourne a hostoval v německém Institutu Maxe Plancka (1979-1980), na francouzské École des hautes études en sciences sociales (EHESS), na Švédském kolegiu pro pokročilá studia v sociálních vědách v Uppsale (1999-2000), v italském institutu EUI (2002-2003) a na Lipské univerzitě (2004-2005). Dále hostoval na Univerzitě Karlově v Praze, na Uppsalské univerzitě v Uppsale a na frankfurtské univerzitě.\n\nÁrnasona zpočátku silně ovlivnila kritická teorie frankfurtské školy a později zejména srovnávací studium civilizací Shmuela Eisenstadta. Zabýval se zejména japonskou, antickou řeckou a islámskou civilizací, teoriemi modernity a globalizace, civilizačními konflikty, nacionalismem a otázkami kolektivní identity.\n\nNapsal šest monografií v němčině a v angličtině a podílel se na 18 dalších. Publikoval v řadě časopisů, byl redaktorem časopisu \"Thesis Eleven\".\n\n\n\n\n"}
{"id": "383775", "url": "https://cs.wikipedia.org/wiki?curid=383775", "title": "Sasanka věncová", "text": "Sasanka věncová\n\nSasanka věncová (\"Anemone coronaria\", hebrejsky: כלנית, \"Kalanit\"), známá také jako Jeruzalémská sasanka, je malá sasanka z čeledi pryskyřníkovitých, pocházející z oblasti východního Středomoří. Podle botaniků se jedná o biblickou květinu, která je v Šalomounově Písni písni označena jako „lilie mezi trním.“ Dorůstá výšky 15 až 45 centimetrů. Zbarvení jejích květů, které vyrůstají jednotlivě a dosahují 3,5 až 6,5 centimetrů, se odvíjí od geologického podloží a dosahuje barev od bílé až po tmavě fialovou. Listy jsou řapíkaté.\n\nSasanka věncová je jednou z nejoblíbenějších izraelských dekorativních květin a patří k nejvíce exportovaným květinám.\n\n \n"}
{"id": "383781", "url": "https://cs.wikipedia.org/wiki?curid=383781", "title": "Romane", "text": "Romane\n\nRomane, vlastním jménem Patrick Leguidecoq (* 1959 v Paříži) je jazzový kytarista.\n\nHraje stylem připomínajícím hru kytarové legendy Django Reinhardta. To mu však nezabránilo ve skládání mnoha vlastních a osobitých písní.\n\nJeho dílo lze popsat jako snahu nezůstat zaseknut v jednom stylu či žánru a snažit se postupovat vpřed, ať už volbou muzikantů nebo nástrojů. Také různě obměňuje formace skupiny - od dua po sextet. Spolupracoval s mnoha významnými gypsy-jazzovými hudebníky, např. Tchavolo Schmitt, Angelo Debarre nebo Stochelo Rosenberg.\n"}
{"id": "383782", "url": "https://cs.wikipedia.org/wiki?curid=383782", "title": "Angelo Debarre", "text": "Angelo Debarre\n\nAngelo Debarre (* 19. srpna 1962 Saint-Denis) je francouzský jazzový hudebník romského původu. Na kytaru začal hrát v osmi letech. V romské komunitě, kde vyrůstal, hrála hudba vždy velmi významnou roli. Gypsy-jazzová hudební tradice, odstartovaná Django Reinhardtem, je srdcem této kultury, a Angelo se brzy stal jedním z jejích jazzových mistrů. Založil svou první skupinu The Angelo Debarre Quintet v roce 1984 a následující rok začal jezdit po světě a hrát s různými romskými hudebníky.\n"}
{"id": "383785", "url": "https://cs.wikipedia.org/wiki?curid=383785", "title": "Hvězdoš háčkatý", "text": "Hvězdoš háčkatý\n\nHvězdoš háčkatý (\"Callitriche hamulata\") je vodní a bahenní rostlina z čeledi jitrocelovité (\"Plantaginaceae\"), jeden z šesti českých zástupců rodu hvězdoš.\n\n\"C. intermedia\" Hoffm., \"C. brutia\" var. \"hamulata\" (Kütz. ex W. D. J. Koch) Lansdown\n\nHvězdoš háčkatý je obojživelná rostlina, stejně jako jiné hvězdoše velmi variabilní co se týče vzhledu. Ve vodě vytváří lodyhy až cca 1 m dlouhé, s úzce čárkovitými (hlavně v hlubších vodách) nebo úzce eliptickými až úzce obvejčitými listy. V klidných vodách vytváří na hladině plovoucí listové růžice s podlouhle kopisťovitými listy. Roste také terestricky na vlhkém substrátu, kde vytváří plazivé kolonie se zkrácenými lodyhami s malými eliptickými listy.\n\nOd ostatních našich hvězdošů se nejlépe odliší dle plodů, které jsou za zralosti tmavě hnědé, v obrysu téměř okrouhlé, na hranách úzce křídlaté, se zbytky čnělek přitisknutými k bokům plodu, cca 1,5 mm v průměru. Květy jsou velmi malé (tyčinka cca 1 mm dl.), s malými, záhy opadavými blanitými listenci, u rostlin rostoucích ve vodě vždy ponořené a rozkvétající odspodu. Čnělky nazpět ohnuté. Pyl bezbarvý, s redukovanou exinou (stejně jako hvězdoš podzimní - \"Callitriche hermaphroditica\").\n\nJako nejdůležitější determinační znak bývá uváděn tvar vrcholu čárkovitých listů - ten je obvykle hluboce vykrojený a rozšířený se špičkami klešťovitě zahnutými dovnitř (vzhledu klíče na utahování matic) - podle těchto špiček je druh pojmenován. Čárkovité listy však zdaleka netvoří všechny rostliny (spíše naopak) a navíc se jim někdy velmi podobají čárkovité listy hvězdoše mnohotvarého (\"Callitriche cophocarpa\"). Z vegetativních znaků se dá použít také vzhled plovoucích listových růžic - ty jsou zpravidla miskovitě prohnuté (u ostatních druhů spíše rovné až vypuklé), poměrně řídké, z cca 10 listů, listy růžic nejčastěji podlouhle kopisťovité s protaženou bází.\n\nPočet chromozomů je 2n=38.\n\nPlodné rostliny se dají dobře poznat podle úzce křídlatých plodů se zbytky čnělek přitisknutými k bokům plodu (to je dobře patrné pod binokulární lupou; pod obyčejnou lupou lze vidět, že z plodu \"netrčí\" vzhůru žádné čnělky - to je rozdíl oproti hvězdoši hranoplodému, mnohotvarému a kalužnímu; hvězdoš jarní a podzimní, které zbytky čnělek na plodech nemají, mají plody velmi charakteristické a odlišné).\n\nSterilní rostliny jsou snadno zaměnitelné, zejména s hvězdošem mnohotvarým (\"Callitriche cophocarpa\"), jehož terestrické formy a formy s úzce čárkovitými listy jsou často téměř k nerozeznání podobné.\n\nHvězdoš háčkatý má ekologické optimum v čistších, malých až středně velkých tocích ve vyšší nadmořské výšce (nejčastěji v podhorských potocích a říčkách). Zde tvoří v rychleji tekoucích úsecích charakteristické husté vzplývavé závoje (často značně veliké), v klidnějších místech u břehu vytváří rostliny plovoucí růžice, na březích a jesepech terestrické formy. Druh preferuje substráty chudé na živiny (zejména písčitá či štěrkovitá dna), vyhýbá se alkalickým vodám. Je dobře mrazuvzdorný, údajně vydrží i krátkodobé zamrznutí.\n\nPoměrně často je možno druh najít i ve vodách stojatých s bahnitým dnem, často poměrně hlubokých – v tůních, malých rybnících, mrtvých ramenech, příkopech apod. Často osidluje i kaluže lesních cest, zde však většinou není tak častý jako hvězdoš kalužní a jarní.\n\nHvězdoš háčkatý je často uváděn jako indikátor neznečištěných vod. Přesto se někdy vyskytne i v poměrně eutrofní vodě nebo na obnaženém dnu eutrofních rybníků.\n\nDruh vytrvalý nebo ozimý, terestrické formy jednoleté.\n\nHvězdoš háčkatý je hydrogamní druh, přizpůsobený k opylování pod vodou např. redukcí exiny. Květy ani u rostlin s plovoucími růžicemi nevystupují nad hladinu, rozkvétají odspodu lodyhy. U terestrických rostlin klíčí pyl v kapičkách vody/rosy v úžlabí listů.\n\nDruh patří k tzv. „contacters“ - přenos pylu je zprostředkován ohybem tyčinky k sousedním bliznám. Je tedy obligátně geitonogamní (opyluje se prostřednictvím jiného květu téže rostliny). Tento způsob reprodukce dovoluje druhu rozmnožovat se pohlavně i v prudce tekoucích vodách.\n\nVegetativní rozmnožování je velmi hojné zejména v tekoucích vodách, kde dochází k častému odtrhávání lodyh proudem a zakořeňování v níže položených místech. Vzhledem k výše řečenému však hvězdoš háčkatý i v těchto podmínkách hojně plodí.\n\n\n\nHvězdoši háčkatému je blízce příbuzný a velmi podobný druh \"Callitriche brutia\" Pentagna, rostoucí v západní a jižní Evropě a v severní Africe. V poslední době jsou tyto dva druhy slučovány v jeden, bude tedy zřejmě třeba akceptovat hvězdoš háčkatý pouze jako formu druhu \"C. brutia\" - \"C. brutia\" var. \"hamulata\" (Kütz. ex W. D. J. Koch) Lansdown.\n\n\n \n"}
{"id": "383786", "url": "https://cs.wikipedia.org/wiki?curid=383786", "title": "Benjamin Guy Babington", "text": "Benjamin Guy Babington\n\nBenjamin Guy Babington (5. března 1794 – 8. dubna 1866) byl anglický lékař a epidemiolog.\n\nByl synem lékaře a mineraloga Williama Babingtona (1756–1833) a jeho ženy, Marthy Elizabeth Babingtonové.\n\nStudoval na Charterhouse School, a mezi lety 1803 a 1807 na East India Company College. Poté pracoval ve vládní správě Madrásu. Po návratu do Anglie studoval medicínu v Guy's Hospital a na Cambridge. Doktorát získal roku 1831.\n\nRoku 1850 založil \"London Epidemiological Society\" a byl mnoho let jejím prezidentem.\n\nBěhem své kariéry vynalezl několik lékařských nástrojů a léčebných technik.\n"}
{"id": "383794", "url": "https://cs.wikipedia.org/wiki?curid=383794", "title": "Takt (hudba)", "text": "Takt (hudba)\n\nTakt je v notaci hudby část grafického záznamu omezená dvěma taktovými čarami. Bývá uveden na počátku skladby nebo její části v podobě zlomku, který má v čitateli udán souhrnný počet délek not (dvě, tři, šest apod.) a ve jmenovateli jejich druh (čtvrťové, osminové apod.). Např. 3/4 znamená, že jeden takt má tři čtvrťové doby, které ovšem budou eventuálně různě rozloženy v dalších hodnotách, např. půlová a čtvrtka, dvě osminy a dvě čtvrtě apod. Kromě taktů označovaných zlomkem se používají znaménka pro takt a pro takt (alla breve), která mají původ ve značkách středověké mensurální notace.\n\n\nBěžné takty jsou převážně založeny na čtvrtkách a osminách.\n\n\n\nTaktová čára je kolmá linka na notové osnově, která ukazuje hranici taktu a v jednoduchých případech (jakým je např. užitá hudba) ukazuje polohu hlavního přízvuku. Dvojitá taktová čára se skládá ze dvou taktových čar umístěných těsně vedle sebe a sloužících pro orientaci členění (zavěrů) větších úseků.\n\nZnaménko opakování je obvykle dvojitá taktová čára, před níž (nebo za níž) jsou umístěny dvě tečky nad sebou. Část skladby vypsaná před repeticí se při hraní opakuje. Opakuje se buď od samého začátku skladby nebo od předchozího znaménka opakování, které má v tomto případě symbol dvou teček umístěn ve směru opakované fráze. Viz též hesla \"prima volta\", \"seconda volta\" pro další značky opakování. D.C., zkratka pro \"da capo\", přikazuje opakování od úplného začátku skladby, D.S., \"dal segno\" - opakovat od uvedeného znamení - \"al fine\" - do konce.\n\nPředtaktí je neúplný takt na začátku skladby. Neobsahuje tedy první (těžkou) dobu a dodává dynamickou sílu těžké době následující za taktovou čarou. Mezi hudebníky se často označuje výrazem pocházejícím z němčiny – Auftakt, česky zdvih, zvláště tehdy, jde-li o velmi krátký úsek např. v rozměru jedné či několika málo hodnot (\"Lví silou vzletem sokolím\" - zdvih čtvrtka, Marseillaise - zdvih osmina a tečkovaný rytmus v rozměru čtvrtky). Poslední takt notace uvedené předtaktím býval o příslušnou notovou hodnotu zkrácen.\n\nTakt a taktové čáry jako symbol přízvučných a nepřízvučných dob se používají spíše na úrovni instruktivní a teoretické. V praxi se o metrickém výkladu skladby nerozhoduje notovým písmem, ale v psychomotorice interpretů (jak chápou pohyb počítacích dob a jak frázi \"cítí\"). Někdy pak grafika (taktová čára) v zápise slouží spíše k orientaci a synchronizaci hráčů, zvláště je-li koncepce díla složitější; podobně u staré hudby se lze občas setkat s taktovou čarou pouze naznačenou, uvedenou právě jen kvůli synchronizaci.\n\n"}
{"id": "383796", "url": "https://cs.wikipedia.org/wiki?curid=383796", "title": "Stéphane Grappelli", "text": "Stéphane Grappelli\n\nStéphane Grappelli (26. ledna 1908, Paříž – 1. prosince 1997, tamtéž) byl italsko-francouzský jazzový houslista, který s romským kytaristou Django Reinhardtem spoluzaložil Quintette du Hot Club de France, jednu z prvních jazzových skupin, složených pouze ze strunných nástrojů.\n\nNarodil se v Paříži v italsko-francouzské rodině a ve 12 letech začal hrát na housle. Odmítal však učitele a chodil poslouchat pouliční houslisty v metru. Později v letech 1920–1923 přesto vystudoval pařížskou konzervatoř a v letech 1923–1925 se živil hraním v biografu k němým filmům. V blízké restauraci se prvně setkal se skutečným jazzem a začal hrát na klavír v jazzovém orchestru. Tam se také poprvé setkal s romským kytaristou Django Reinhartem, s nímž v roce 1934 založil jazzový kvintet Hot Clubu de Paris a v letech 1935–1938 spolu hráli v nočním klubu \"La grosse pomme\" na Montmartre. Za války působil Grappelli v Londýně, od roku 1949 opět s Reinhartem v Itálii, kde nahráli množství desek a titulů. Grappelli nahrál stovky desek s hudebníky různých žánrů, například s jazzovým pianistou Oscarem Petersonem, houslistou Jean-Luc Pontym, vibrafonistou Gary Burtonem, popovým zpěvákem Paul Simonem, hráčem na mandolínu David Grismanem, rockovou skupinou Pink Floyd (alternativní verze písně „Wish You Were Here“, která vyšla až v roce 2011), klasickým houslistou Yehudi Menuhinem nebo s orchestrálním dirigentem André Previnem. Roku 1997 byl oceněn cenou Grammy Award za celoživotní dílo.\n"}
{"id": "383797", "url": "https://cs.wikipedia.org/wiki?curid=383797", "title": "Peter Frampton", "text": "Peter Frampton\n\nPeter Frampton (*22. dubna 1950, Beckenham, Londýn, Anglie) je anglický hudebník, zpěvák, producent a multiinstrumentalista.\n"}
{"id": "383807", "url": "https://cs.wikipedia.org/wiki?curid=383807", "title": "Pythidae", "text": "Pythidae\n\nPythidae je čeleď brouků z nadčeledi Tenebrionoidea.\n\n\n\n"}
{"id": "383811", "url": "https://cs.wikipedia.org/wiki?curid=383811", "title": "Kozorožec núbijský", "text": "Kozorožec núbijský\n\nKozorožec núbijský (\"Capra nubiana\") je velký zástupce turovitých. Vyskytuje se v hornatých oblastech poblíž vodních zdrojů v Izraeli, Jordánsku, Saúdské Arábii, Ománu, Egyptě a Súdánu. Dříve býval označován za poddruh kozorožce horského (\"Capra ibex\") s vědeckým názvem \"Capra ibex nubiana\", nyní je považován za samostatný druh (\"Capra nubiana\").\n\nKozorožec núbijský dorůstá výšky 60 centimetrů v kohoutku a váží kolem 50 kilogramů. Má světlehnědou barvu s bílým pruhem na břiše (samci mají také tmavě hnědý pruh). Samci mají dlouhé rohy zahnuté dozadu. Dosahují délky až jednoho metru, zatímco u samic zhruba 30 centimetrům. Na rozích mají prstence, podle nichž lze určit stáří jedince.\n\nDivoce žijící populace kozorožce núbijského se odhaduje na 1200 kusů.\n\n"}
{"id": "383817", "url": "https://cs.wikipedia.org/wiki?curid=383817", "title": "Leo Vaniš", "text": "Leo Vaniš\n\nJméno a příjmení Leo Vaniš nese více osobností:\n\n"}
{"id": "383824", "url": "https://cs.wikipedia.org/wiki?curid=383824", "title": "Leo Vaniš (1936)", "text": "Leo Vaniš (1936)\n\nLeo Vaniš (9. listopadu 1936, Bratislava – 2005, Prachatice) byl československý a český výtvarný umělec a univerzitní pedagog.\n\nVýtvarník, výtvarný kurátor, vysokoškolský pedagog. Přednášel písmo, malbu a dekorativní kompozici na Karlově univerzitě v Praze po celý svůj aktivní život. Poté, co odmaturoval na La Guardiově gymnáziu v Praze, Strossmayerově náměstí, pokračoval ve vysokoškolském studiu výtvarného umění (a též deskriptivní geometrie a matematiky) v Praze u národního umělce prof. Cyrila Boudy, Karla Lidického, a Martina Salcmana. Působil rovněž ve funkci tajemníka Katedry výtvarné výchovy Univerzity Karlovy v Praze s C. Boudou, M. Salcmanem, J. Uždilem, M. Míčkem a Z. Sýkorou. Za jeho působení vznikla vysokoškolská skripta a učebnice pro vysoké a základní školy, např. \"Metodika pracovního vyučování\" (s H. Bartošovou),\"Metodika věcného učení a vlastivědy\" (s V. Mejstříkem)či \"Moderní technické prostředky ve výuce\" (s R. Paloušem, pozdějším rektorem Karlovy univerzity\n\nByl dlouholetým členem Českého fondu výtvarných umění,Svazu českých výtvarných umělců a Díla. Debutoval samostatnou výstavou v Galerii Zlatá lilie na\nPraze 1, Staroměstském náměstí,a účastnil se Salónu pražských výtvarných umělců v r. 1988 v holešovickém Paláci kultury (dnešní Výstaviště), projektoval expozice s názvem 25 let Agroprojektu a Antropologie mateřství. Tvořit počal pod vlivem Cézanna a postupně se rozvíjel pod vlivem avantgardních skupin. Je uveden v Signaturách českých a slovenských výtvarných umělcůa ve Slovníku českých a slovenských výtvarných umělců pod dílem XIX (V-Vik)Jako typograf a kurátor výstav se podílel na výstavě prof. Jaroslava Bureše \"Krajiny 1970–1976\" v galerii Československého spisovatele Prahaa na řadě výstav Heleny Vanišové.\n\nJeho syn Leo Vaniš je rovněž výtvarným umělcem.\n\n"}
{"id": "383828", "url": "https://cs.wikipedia.org/wiki?curid=383828", "title": "John Abercrombie", "text": "John Abercrombie\n\nJohn Abercrombie (16. prosince 1944, Port Chester, New York, USA – 22. srpna 2017, Cortland) byl americký kytarista progresivního jazzu. Mimo jeho sólovou tvorbu je znám pro práci s Billy Cobhamem, Jack DeJohnette a bratry Breckerovými (The Brecker Brothers). Značně se zasloužil o rozvinutí možností progresivního jazzu a post bopu.\n\nAbercrombie v roce 1967 úspěšně ukončil Hudební univerzitu Berklee v Bostonu. Jeho první významné nahrávky byli dvě alba s jazz-rockovou skupinou \"Dreams\" v roce 1970. První sólové album \"Timeless\" natočil v roce 1974 spolu s Janem Hammerem a Jackem DeJohnettem. V roce 1975 založil skupinu \"Gateway\".\n\nDále s ním spolupracovali například tito hudebníci: basista Dave Holland, bubeník Jack DeJohnette, houslista Mark Feldman, kytarista Ralph Towner, či české Robert Balzar trio.\n"}
{"id": "383830", "url": "https://cs.wikipedia.org/wiki?curid=383830", "title": "Ron Affif", "text": "Ron Affif\n\nRon Affif (* 30. prosinec 1965, Pittsburgh, Pennsylvania) je americký jazzový kytarista.\n\nNarodil se v Pittsburghu, kde ho učil např. Jerry Conderata nebo Joe Negri, dokud v roce 1983 neodjel do West Coast studovat ke svému strýci, bebopovému kytaristovi Ron Anthonymu. Když byl v Los Angeles, učil se od legendárního Joe Passa. V roce 1989 se přestěhoval do New Yorku a momentálně žije v Brooklynu.\n\nV pozdních 90. letech nahrál 5 alb, mezi které patří např. 52nd Street.\n\nAffifův styl hry je podobný hře Wese Montgomeryho nebo George Bensona. Benson dokonce Affifa jednou popsal jako jeho oblíbený druh kytaristy – ten, který hraje se zápalem.\n\n\nRon Affif na Jazz.com\nČlánek na Guitarsite.com\nPablo Records\n"}
{"id": "383832", "url": "https://cs.wikipedia.org/wiki?curid=383832", "title": "Vehementer nos", "text": "Vehementer nos\n\nVehementer Nos je papežská encyklika vyhlášená papežem Piem X. 11. února, 1906 pro francouzské biskupy jako reakce na francouzský odlukový zákon z roku 1905. Vychází z tvrzení, že Stvořitel člověka je také zakladatel lidských společenství a udržuje existenci společenství stejně jako existenci jedinců, a proto jsme mu zavázáni nejenom soukromým kultem, ale též kultem veřejným. Stát by tedy neměl být oddělen od církve.\n\n"}
{"id": "383840", "url": "https://cs.wikipedia.org/wiki?curid=383840", "title": "Locika", "text": "Locika\n\nLocika (\"Lactuca\") je rod rostlin (asi s 125 druhy) které při poranění vylučují mléčnou šťávu (latex) a ta při kontaktu se vzduchem tuhne a hnědne. Rod je v čeledi hvězdnicovitých řazen do podčeledě čekankové (\"Cichorioideae\").\n\nLocika je rozšířena převážně v mírném podnebném pásmu téměř po celé zeměkouli, největší počet druhů roste v Evropě. Dále osídlila Asii, Afriku, Severní i Jižní Ameriku a Austrálii. Její druhy jsou variabilní, mohou existovat v různých biotopech. Některé mohou vyrůstat na neúrodných půdách s narušeným povrchem (např. locika jedovatá), jiné rostou nejlépe na vápnitém podkladě nebo na místech i částečně zasolených (např. locika vrbová), jiné osídlují ornou půdu (např. locika tatarská) nebo rostou jako lesní podrost (např. locika dubová). Většina z nich jsou xerofyty dobře uzpůsobené pro růst v suchém prostředí. Převážná část jich vyrůstá do nadmořské výšky okolo 600 m, některé rostou stabilně i ve 2000 m.\n\nMnoho druhů je domovem ve středomořské oblasti, která je považována za jedno z genetických center rodu. Odtud pochází i v Evropě nejrozšířenější druh locika kompasová a nejznámější druh locika setá (hlávkový, listový salát).\n\nRod zahrnuje jednoleté, dvouleté a řídce i vytrvalé rostliny mající v pletivech specializované buňky, mléčnice, které obsahují ve vakuole latex. Po porušení těchto buněk rostlina mléčí, intenzita je u jednotlivých druhů rozličná. Přímé nebo vystoupavé lodyhy, které bývají lysé nebo chlupaté, vyrůstají ze ztlustlých vřetenovitých až řepovitých kořenů a obvykle se v horní polovině rozvětvují. Bazální řapíkaté listy jsou nejčastěji sestaveny do růžice, lodyžní vyrůstající střídavě bývají především přisedlé, u některých druhů jsou vytvořena ouška. Listy jsou jednoduché a jejich čepele jsou častěji dělené než celistvé, většinou jsou žilnaté a po okrajích ostnaté. Některé druhy mají na listech pigmenty antokyanu.\n\nDrobné květní úbory s plochými lůžky bez plevek mívají 4 až 25, ojediněle i 50 oboupohlavných jazykovitými kvítků a bývají sestaveny do květenství lata, hrozen nebo klas. Květní listeny jsou šupinovité, u báze hrálovité nebo střelovité a přitisknuté k ose květenství a k větvím. Ligula jazykovitých květů je žlutá, na spodní straně je někdy načervenalá nebo modrá a mívá dvojnásobnou délku než korunní trubka. Prašníkovitá trubička je žlutá stejně jako dvouramenná blizna na chlupaté čnělce. Zákrov, kratší než jazykovité květy, je 5 až 20 mm dlouhý, bývá válcovitého tvaru a má 3 až 4 řady lysých nebo na konci vzpřímených a přitlačených brvitých listenů jenž jsou někdy na špičce fialově zabarvené, později listeny mívají vrcholy odstálé.\n\nPlody jsou nažky které mají zobánek a jsou zploštělé, někdy i vřetenovité a vždy mají po stranách vícero žeber. Délka nažky kolísá od 3 do 10 mm a jejich barva bývá krémová, olivová nebo hnědá v různých odstínech. Zobánek může být kratší nebo delší než tělo nažky a má barvu shodnou nebo je světlejší. Na konci nažky je jednořadý bílý, nažloutlý nebo nahnědlý chmýr dlouhý 2 až 10 mm tvořený mnoha jednoduchými, jemnými, stejně dlouhými paprsky.\n\nRod se dělí do několik sekcí, podsekcí a skupin, přesné taxonomické vymezení a jednotná klasifikace rodu dosud není pro nedostatek podkladů dokončena. V České republice vyrůstá těchto 8 druhů:\n\n \n"}
{"id": "383841", "url": "https://cs.wikipedia.org/wiki?curid=383841", "title": "Grata recordatio", "text": "Grata recordatio\n\nGrata recordatio (česky „s radostnou vzpomínkou“) je třetí encyklika vydaná papežem Janem XXIII. dne 26. září 1959. Vyzývá k modlitbě Růžence během měsíce října a připomíná podobnou výzvu papeže Lva XIII. Tato meditativní opakovací modlitba jako tradiční symbol mariánské úcty je poměrně rozšířená mezi katolíky. \n"}
{"id": "383843", "url": "https://cs.wikipedia.org/wiki?curid=383843", "title": "Inimica vis", "text": "Inimica vis\n\nInimica vis (O svobodném zednářství, z lat. : Nepřátelská síla) je papežská encyklika Lva XIII. vyhlášená v Římě 8. prosince 1892 určená italským biskupům .\n\nEncyklika zmiňuje předchozí několikerá odsouzení svobodného zednářství v předchozích 150 letech, připomíná úspěchy i neúspěch v boji s zednářstvím a paganismem a soustřeďuje se na místní situaci italské církve.\n\n"}
{"id": "383844", "url": "https://cs.wikipedia.org/wiki?curid=383844", "title": "Genderová identita", "text": "Genderová identita\n\nGenderová identita nebo také autoidentifikace nebo pohlavní totožnost je vlastní identifikace člověka k maskulinitě, feminitě, různé kombinaci obou nebo k žádnému z uvedených genderů.\n\nTento termín je určen pro rozlišení této psychologické asociace od fyziologických a sociologických aspektů pohlaví. Člověk se může v závislosti na situaci chovat v rámci modelů obou genderů.\n\nV češtině sotva nalezneme nějaký vhodný ekvivalent. Nejbližší pojem je „rod,“ který se však neujal, protože bývá antropology a jinými odborníky užíván v odlišných významech.\n\nSociologický přístup vychází z práce Margaret Meadové \"Sex and Temperament in Three Primitive Societies (1935\"), která staví na tom, že pohlaví je biologickou charakteristikou, kdežto gender je společenskou konstrukcí. Sociální Konstruktivismus tvrdí, že sociální realita není dána jako fakt, ale je neustále znovu konstruována v procesu sociální interakce a komunikace.\n\nK vytvoření „core gender identity“ pravděpodobně přispívají sociologické i biologické faktory a dochází k němu přibližně do třetího roku života. Děti jsou pak schopné se ustáleně vyjadřovat o svém genderu a vybírat si k němu příslušné aktivity a hračky, přestože ještě zcela nerozumí genderovému dosahu. Očekávání spojená s pohlavní rolí se předávají verbálně i neverbálně: rodiče navlékají děti do odlišného oblečení, chlapci dostávají hračky v podobě aut, letadel, zbraní, dívky jsou vybaveny kuchyňkami a převlékacími panenkami. Od dívek se očekává, že budou méně fyzicky silné, budou více oplývat emocemi a už od útlého mládí budou připravovány na roli hospodyně pečující o domácnost. Muži mají být fyzicky silnější a agresivnější. To se pojí s pojmem genderová socializace, která je založena na učení genderových rolí prostřednictvím sociálních faktorů, jimiž jsou například škola, média či rodina. Gender tedy vyjadřuje myšlenku, že pokud jde o sociální chování, lidé se jako muži a ženy nerodí, ale musí se – přinejmenším do značné míry – naučit jako muži a ženy jednat.\n\nNa rozdíl od pohlaví, které je univerzální kategorií a nemění se podle času či místa působení, gender vyjadřuje, že velmi rozdílné názory na přiměřené chování žen a mužů mohou mít jak různé společnosti, tak tytéž společnosti v různých obdobích historie, nebo odlišné skupiny v rámci téže společnosti.  Podstatu pojetí genderu jako polarity či vyjádření opaku druhého uvedla Simone de Beauvoirová, která ve \"Druhém pohlaví (1949)\" popsala ženu jako „to druhé“, což doplnila tvrzením, že “ženy se nerodí, ale jsou utvářeny.”\n\nLidé, kteří mají genderovou identitu odlišnou od svého pohlaví, se označují jako transgender. Tito lidé mohou upravovat svá těla, aby byla blíže jejich genderové identitě. Mohou si nechat své tělo upravit i pomocí plastické operace. Pak se nazývají transsexuálové.\n\nLidé, kteří mají genderovou identitu odlišnou od svého biologického pohlaví a ve většině případů žijí v opačné roli. Na základě hormonální terapie může docházet ke změnám fyzického zjevu, ale neprojevuje se touha změnit své genitálie (neoperativní transsexuálové). Změna genderu se nepojí se sexuální orientací, která se může různit.\n\nPojem se poprvé objevil v šedesátých letech 20. století a znamenal osobní pocit ze svého pohlaví.\n\nJiž ke konci 19. století se v odborné literatuře objevuje pojem „invert“, to bylo označení pro ty, co odmítli očekávané genderové role. Mužskými „inverty“ byli ti, kteří byli nakloněni k tradičně ženským snahám či oblékání a naopak. Ve svém důrazu na obrácení rolí rolí se teorie sexuální inverze podobá transgenderu, která v té době ještě neexistovala jako samostatná koncepce. Takovéto chování vyžadovalo podle doktorů nápravu a bylo léčeno.  Cílem této terapie bylo posunout děti zpět k jejich \"správným\" sociálním rolím a tím omezit počet dětí, které se staly transgenderem.\n\nV roce 1958 byl v Lékařském centru UCLA (Kalifornská univerzita v Los Angeles) založen projekt výzkumu rodové identity pro studium intersexuálních a transsexuálních jedinců. Psychoanalytik Robert Stoller uvedl mnohá zjištění z projektu ve své knize Sex and Gender: Rozvoj mužnosti a ženskosti (1968).  Právě on se zasloužil o zavedení termínu genderové identity v roce 1963.\n\nVe spoustě jiných kultur se od pradávna objevuje i tzv. třetí pohlaví. Jsou to například některé indiánské kmeny v Severní Americe (two-spirit) nebo Indie (hidžra).\n\nHidžra není považována za ženu ani za muže, bývá často srovnávána s pojmem transvestita – tvoří třetí genderovou roli. S vymezením třetího pohlaví se setkáváme i v jiných kulturách jako například v Omanu (khanith) nebo v Polynésii (Fa'afafine).\n"}
{"id": "383847", "url": "https://cs.wikipedia.org/wiki?curid=383847", "title": "Hvězdoš hranoplodý", "text": "Hvězdoš hranoplodý\n\nHvězdoš hranoplodý (\"Callitriche platycarpa\") je vodní a bahenní rostlina z čeledi jitrocelovité (\"Plantaginaceae\"), jeden z šesti českých zástupců rodu hvězdoš.\n\nHvězdoš hranoplodý je hybridogenního původu - allotetraploid vzniklý z druhů \"Callitriche cophocarpa\" (hvězdoš mnohotvarý) a \"Callitriche stagnalis\" (hvězdoš kalužní). Většina znaků je intermediární mezi těmito dvěma taxony, což při vysoké morfologické variabilitě způsobuje nemálo problémů při determinaci druhu. Mnozí autoři dlouho považovali hvězdoš hranoplodý jen za formu nebo varietu, kterou přiřazovali k různým druhům rodu.\n\nStejně jako rodičovské druhy je i hvězdoš hranoplodý obojživelná rostlina, schopná růst jak ve vodě (s prodlouženými lodyhami zpravidla do 70 cm dl.), tak terestricky na vlhkém substrátu (zkrácené lodyhy s malými eliptickými listy). Na rozdíl od hvězdoše kalužního je druh schopen tvořit čárkovité listy - ne však tak často, jako hvězdoš mnohotvarý, pouze v hlubších vodách nebo v zimním období. Jinak bývají listy (i v tekoucí vodě) širší, eliptické nebo úzce až široce obvejčité, často poněkud slabě kosočtverečné, obvykle trochu tmavší než má hvězdoš kalužní. Listy plovoucích růžic v počtu 10-12 na růžici, 3-5žilné.\n\nNejjistějším určovacím znakem jsou plody. Jsou v obrysu téměř okrouhlé až velmi mírně eliptické, 1,4-1,7 mm vys., 1,25-1,5 mm šir., hnědé, obvykle s ± vzpřímenými nebo trochu ohnutými zbytky čnělek (rozdíl oproti hvězdoši háčkatému (\"Callitriche hamulata\"), který má taktéž úzce křídlaté plody). Někdy 1-2 merikarpia v plodu zakrnělá nebo abnormální. Květy v paždí listů plovoucích růžic, nad hladinu vynořené, po vypylení se stáčející pod hladinu, poměrně dlouhé (tyčinky i čnělky kolem 4 mm). Čnělky vzpřímené až rozestálé. Pyl žlutý, zrna různých tvarů.\n\nDruh je tetraploidní s počtem chromozomů 2n=20, na rozdíl od svých diploidních rodičů (2n=10).\n\nDruh je mnohdy velmi podobný svým rodičům - hvězdoši kalužnímu (\"Callitriche stagnalis\") a hvězdoši mnohotvarému (\"Callitriche cophocarpa\"). To z něj činí jeden z kritických druhů i v rámci Evropy. Přesto je často možné ho určit i podle vegetativních znaků, vyžaduje to však určitou terénní zkušenost, která v ČR vzhledem k pravděpodobné vzácnosti a neprobádanosti druhu na našem území zákonitě chybí. Podobné ponořené listy s náznakem kosočtverečnosti dokáže někdy vytvořit i hvězdoš háčkatý (\"Callitriche hamulata\").\n\nPlody by se daly zaměnit za plody hvězdoše háčkatého (\"Callitriche hamulata\"), nemají však zbytky čnělek přitisknuté k bokům plodu.\n\nDeterminaci komplikuje častá sterilita druhu, plodí však častěji než hvězdoš mnohotvarý.\n\nV rámci České republiky o ekologických nárocích druhu mnoho známo není. Hvězdoš hranoplodý má zřejmě podobně širokou ekologickou amplitudu jako hvězdoš mnohotvarý (\"Callitriche cophocarpa\"), který jej nahrazuje ve východnějších částech Evropy. Roste v tekoucích i stojatých, mezotrofních až eutrofních vodách, na bahnitých i písčitých substrátech, též na obnažených dnech a v kalužích lesních cest. Vyžaduje však zřejmě více oceánské klima a neroste ve vyšších nadmořských výškách. V západní Evropě je typickým zástupcem tekoucích vod v nížinách. Občas se vyskytne i v živinami chudých vodách s hvězdošem háčkatým. Snáší i mírně brakické vody.\n\nRostliny vytrvalé, často dvouleté, terestrické formy jednoleté.\n\nKvěty jsou před vypylením a oplozením vynořeny nad hladinu, opylení proto probíhá vzduchem (anemofilie) nebo na hladině (epihydrofilie). Pyl je částečně nefertilní. Jako u jiných druhů hvězdošů lze očekávat převážně geitonogamní opylování (jiným květem téže rostliny).\n\nVegetativní rozmnožování hraje významnou roli vzhledem k poměrně časté sterilitě a časté přítomnosti v tekoucích vodách.\n\n\n\nDruh je veden v Červeném seznamu cévnatých rostlin ČR jako kriticky ohrožený (C1), vzhledem k nedokonale známému rozšíření je však možné, že reálný stupeň ohrožení je nižší.\n\n\n \n"}
{"id": "383850", "url": "https://cs.wikipedia.org/wiki?curid=383850", "title": "Montanismus", "text": "Montanismus\n\nMontanismus, označovaný též jako Nové proroctví, představuje raně křesťanské hnutí 2. století, pojmenované po svém zakladateli Montanovi. Montanismus, který se rozšířil v Malé Asii, především ve Frýgii a v některých částech severní Afriky, hlásal nadcházející konec světa v extrémní podobě včetně opouštění majetku, zákazu sňatků a vyzýval i k provokativnímu mučednictví.\n\nPodle Epifania vzniklo toto hnutí roku 156, podle Eusebia roku 172, ve vesnici Ardoban na pomezí Frýgie a Mýsie. Za episkopátu hierapolského biskupa Papia se pak hnutí rozšířilo po celé Frýgii, takže jeho stoupenci byli označováni ve 4.stol. také jako katafrýgové ( , hereze rozšířená u Frýgů). Zakladatel hnutí, Montanos, se pokládal za proroka a člověka, na kterém spočinul Duch Svatý \"Paraklétos\" přislíbený Janovým evangeliem. Doprovázely jej dvě ženy, Priska (či Priscilla) a Maximilla, které údajně opustily své manžele a následovaly jej. Hnutí nalezlo své zastánce i v jiných částech římské říše, a to ještě v období, kdy křesťanství nebylo povoleným náboženstvím (\"religio licita\", tj. před rokem 313). Veřejné působení Montanovo lze tak situovat mezi roky mezi roky 135 a 177. \n\nU počátku Nového proroctví stálo přesvědčení, že Nový Jeruzalém již brzy sestoupí na zemi a bude se nacházet ve frýgickém městě Pepuza, nacházejícím se asi 30 km na severovýchod od Hierapole. Zde se pak Montanus se svými přívrženkyněmi usadil a sebral sbírku vlastních prorockých výroků, v nichž Montanus hovoří ve jménu božím; Didymos Slepý tvrdí, že Montanos řekl: „Já jsem Otec, Syn a Duch svatý.“ Tři montanističtí proroci se pak považovali za poslední Boží zjevení; Maximilla například tvrdila, že po ní již nebude dalšího proroctví, jen konec. Vedle očekávání brzkého konce světa montanisté hlásali mravní rigorismus, který byl zřejmě reakcí na uvolněné mravy křesťanů ve 2. století.\n\nPro představitele církve bylo Nové proroctví nepřijatelné z vícero důvodů – předně byl pro křesťany nepřijatelný již Montanův nárok, že jeho proroctví jsou inspirovaná Duchem svatým do té míry, že se ve jménu tohoto Ducha Montanos promlouval. Někteří oponenti prohlašovali, že se Montanos považuje za vtělení Parakléta, zřejmě však svá proroctví, společně s extatickými projevy v komunitě svých příveženců, považoval pouze za vylití Ducha svatého, jež mělo předcházet paruzii. Velké pohoršení vyvolávalo i to, že se do vedení tohoto hnutí dostávaly i ženy, které prorokovaly a vyučovaly. Nové proroctví pak mělo na církevní praxi největší vliv v následujících oblastech: vzhledem k extatickým projevům v montanistických komunitách se v církvi rozšířila nedůvěra vůči podobným projevům. Montanistický důraz na inspiraci jejich proroctví vedl pak církev k jasnějšímu vymezení kánonu Nového zákona jakožto sbírky textů, uznávaných církví za Bohem inspirované a za měřítko víry (\" \").\n\nNavzdory tomu, že církev označila hnutí za heretické, tato sekta přetrvala na některých místech až do 8. století. Nejznámějším přívržencem montanismu je bezesporu církevní spisovatel Tertullianus († kolem 220), který se zřejmě kvůli svým sympatiím k asketickým a rigoristickým důrazům v montanismu k tomuto hnutí ve svých pozdějších dílech přiklonil. Někteří autoři nalézají paralely mezi starověkým montanismem a současným pentekostalismem. Toto srovnání je mezi tradičními denominacemi odmítáno.\n\n"}
{"id": "383854", "url": "https://cs.wikipedia.org/wiki?curid=383854", "title": "Martin Chemnitz", "text": "Martin Chemnitz\n\nMartin Chemnitz (9. listopadu 1522 – 8. dubna 1586) byl předním teologem a církevním představitelem 2. generace luteránů. V lutherské tradici je znám jako \"Alter Martinus\", „druhý Martin“: \"Si Martinus non fuisset, Martinus vix stetisset\" („kdyby nebylo Martina [Chemnitze], Martin [Luther] by neobstál“).\n\nNarodil se v Treuenbritzen v Braniborsku v rodině obchodníka. Ve 14 letech odešel na studia do Wittenberku, kde měl krátkou příležitost slyšet Lutherova kázání. Po studiích v Magdeburgu a Frankfurtu získal titul magistra svobodných umění na univerzitě v Královci, kde pak nějaký čas pracoval jako knihovník. Roku 1553 se vrací do Wittenberku studovat teologii u Philippa Melanchthona, kterého záhy začal zastupovat při některých přednáškách. Následujícího roku byl ordinován J. Bugenhagenem ke službě v církvi a nastoupil jako spolupracovník k superintendentovi Joachimu Mörlinovi v Braunschweigu. Vedle oblasti teologie působil rovněž významným způsobem jako organizátor církevního života. Roku 1567 nahradil Mörlina na postu superintendenta a podílel se na sepsání \"Corpus Doctrinae Prutencium\", které bylo důležitým předstupněm na cestě k Formuli svornosti. Tu spolu s dalšími theology vytvořil roku 1577, čímž byl završen kánon lutherských „symbolických knih“ – autoritativních doktrinálních spisů, vydaných r. 1580 jako Kniha svornosti. Zemřel v Braunschweigu r. 1586.\n\nK nejdůležitějším spisům, které Chemnitz publikoval na poli teologie, patří:\n\n\nVedle těchto textů Chemnitz napsal řadu dalších dogmatických, apologetických, devocionálních a jiných děl.\n\nChemnitz je přelomovou osobností, stojící na hranici reformace a poreformační lutherské orthodoxie. Významnou měrou přispěl ke stabilizaci a hlubšímu propracování lutherské věrouky, ať už prací na Formuli svornosti urovnávající vnitrocírkevní teologické spory, nebo polemickými diskusemi s římskokatolickými (zejména jezuitskými) a reformovanými teology. Jako první formuloval specificky lutherskou nauku o communicatio idiomatum (o vzájemném sdílení idiomat neboli vlastností Božské a lidské přirozenosti v jedné Kristově osobě), a sice ve spisu \"De duabus naturis in Christo\" z r. 1571.\n\n"}
{"id": "383855", "url": "https://cs.wikipedia.org/wiki?curid=383855", "title": "Iniquis afflictisque", "text": "Iniquis afflictisque\n\nIniquis afflictisque, O perzekuci církve v Mexiku, je encyklika papeže Pia XI. vyhlášená 18. listopadu 1926, která odsoudila perzekuci křesťanů v Mexiku. Po této encyklice a po povstání kristerů následovaly ještě encykliky Acerba Anima v roce 1932 a Firmissimam Constantiamque v roce 1937 s podobným obsahem ohledně Mexika.\n\nEncyklika popisovala o odsuzovala zásahy státu do věcí víry, zakazování a vyhošťování řeholních společenství, zastrašování věřících a vyvlasťnování církevního majetku. Kněžím byla upírána občanská a politická práva a bylo s nimi nakládáno jako s kriminálníky. Stát měl na základě nových zákonů práva zasahovat do církevní hierarchie, kněžství bylo uznáno za profesi, ale kněz mohl být pouze rodilý Mexičan - zahraniční kněží a misie musely opustit území státu - a jich počet byl omezen stáním nařízením. Kněží jako fyzické osoby nemohli dědit majetek po svých rodičích ani jiných pokrevních příbuzných. Výuka náboženství byla zrušena ve veřejných školách a zakázána i ve školách soukromých. Církevní školy byl zrušeny.\n\nEncyklika odsoudila povinnost pracujícího ve veřejném sektoru (každý učitel, úředník atp.) veřejně prohlásit, že souhlasí s politikou prezidenta a zda souhlasí s tažením proti církvi, většina z nich k takovému prohlášení byla přinucena pod hrozbou ztráty místa. Státní zaměstnanci byli také nuceni s armádou a odbory účastnit se manifestačních pochodů pod vedením jednotné odborové konfederace.\n\n\n"}
{"id": "383859", "url": "https://cs.wikipedia.org/wiki?curid=383859", "title": "Tour de Ski 2008/2009", "text": "Tour de Ski 2008/2009\n\nTour de Ski 2008/09 je 3. ročník série závodů v běhu na lyžích. Obsahoval sedm závodů během devíti dnů od 27. prosince 2008 do 4. ledna 2009. Oproti dvěma předchozím ročníkům chyběl závod v Asiagu. Mezi místa konání závodů se nově zařadil německý Oberhof. Sprint volnou technikou se opět uskutečnil v Praze, ovšem tentokrát ne na Hradčanském náměstí, ale na Holešovickém výstavišti. Tour de Ski je součástí Světového poháru v běhu na lyžích. Vítězství obhajoval Lukáš Bauer, vítězka předchozího ročníku v kategorii žen Charlotte Kalla se kvůli nemoci na start nepostavila. Novým pomyslným králem běžeckého lyžování se stal Dario Cologna a novou královnou Virpi Kuitunenová, vítězka 1. ročníku, Bauer doběhl jedenáctý.\n Oberhof:\n\n\n\n\n27. prosince Oberhof\n28. prosince Oberhof\n29. prosince Praha\n31. prosince Nové Město na Moravě\n1. ledna Nové Město na Moravě\n3. ledna Val di Fiemme\n4. ledna Val di Fiemme\n"}
{"id": "383862", "url": "https://cs.wikipedia.org/wiki?curid=383862", "title": "Arabská deska", "text": "Arabská deska\n\nArabská deska je tektonická deska pokrývající Arabský poloostrov. Mezi místa, které se v oblasti arabské desky nacházejí patří:\n\nV některých částech Turecka, kde dochází ke střetům mezi Arabskou a Euroasijskou deskou dochází k častým zemětřesením. V geologicky nedávném období došlo k oddělení arabské a africké desky, po čemž došlo ke vzniku Rudého moře.\n\nArabská deska sousedí s následujícími tektonickými deskami:\n"}
{"id": "383864", "url": "https://cs.wikipedia.org/wiki?curid=383864", "title": "The Sky of Mind", "text": "The Sky of Mind\n\nThe Sky of Mind je debutové album Raye Lynche, vydané roku 1983.\n\n\n\n\n"}
{"id": "383866", "url": "https://cs.wikipedia.org/wiki?curid=383866", "title": "Józef Damse", "text": "Józef Damse\n\nJózef Damse (také \"Dampse\", 26. ledna 1789 Sokołów – 15. prosince 1852 Rudno) byl polský hudební skladatel.\n\nDamse pracoval jako klarinetista a komponista ve Varšavě. Složil několik oper a melodramat, dva balety, dvě mše, tance a písně.\n\n"}
{"id": "383867", "url": "https://cs.wikipedia.org/wiki?curid=383867", "title": "Vladimír Roubal", "text": "Vladimír Roubal\n\nVladimír Roubal (* 1. července 1965 Plzeň) je významný český varhaník, především varhanní improvizátor.\n\nPochází z Města Touškova na Plzni-severu. Narodil se v rodině volyňských Čechů, kteří se do Čech vrátili teprve v padesátých letech minulého století. Praděd, děd i otec byli zanícení, Bohem nadaní muzikanti. V kozolupské a později v plzeňské základní umělecké škole, se brzy začal učit na klavír a na akordeon. Poté studoval varhany na Konzervatoři v Plzni u prof. Jitky Chaloupkové a na Konzervatoři v Praze u prof. Jana Hory, varhanní improvizaci u prof. Jaroslava Vodrážky.\n\nBylo mu 14 let a za faráře P. Jiřího Mošny v kostele sv. Jana Křtitele v Městě Touškově začal zkoušet jak znějí varhany, ke kterým ho přivedl touškovský varhaník Dr. Ing. Václav Větrovec. Ve druhém ročníku konzervatoře, přesně ve svých 15 letech se Vladimír Roubal stal varhaníkem tehdy ještě arciděkanského kostela (dnes katedrály) sv. Bartoloměje v Plzni. Kromě pilného studia na škole vypomáhal mladý Vladimír i v jiných plzeňských kostelích a zastupoval varhaníky všude, kde bylo právě potřeba. V „dresu“ Plzeňské konzervatoře získal v roce 1982 první cenu ve varhanní improvizaci varhanní soutěže v Opavě. Na vojně stráví v pěveckém sboru armádního uměleckého souboru, kde se postupně učí sbormistrovskému umění a stává se zástupcem sbormistra. Také za pražskou konzervatoř získá v roce 1988 první místo v soutěži slavné vavříny, tentokrát ve varhanní improvizaci v Krnově. V té době se stává varhaníkem a kapelníkem břevnovské baziliky sv. Markéty v Praze. Zde díky vlídné pomoci Jana Hanuše, Jarmila Burghausera a Milana Duška získává první zkušenosti pro své budoucí povolání regenschoriho.\n\nOd roku 1990 je ředitelem chrámové hudby Královské kanonie premonstrátů při bazilice Nanebevzetí Panny Marie v Praze na Strahově. Zde založil a vede chrámový sbor Collegium Strahoviense a komorní orchestr, s nimiž koncertuje a doprovází všechny velké církevní slavnosti.\n\nNa svém kontě má už několik CD nahrávek. Úzce spolupracuje s řádem Maltézských rytířů, s řádem cisterciáků ve Vyšším Brodě a s trubači hradní stráže Pražského hradu s nimiž také natočil několik CD. Nahrává pro Český rozhlas a Českou televizi (B. A. Wiedermann, R. Rejšek, M. Reger, F. Mendelssohn-Bartholdy, improvizace), japonský rozhlas a televizi, dále pro německý, holandský a americký rozhlas. Zkomponoval hudbu k několika filmům např. k filmu Jaromíra Polišenského \"In nomine patris\".\n\nVyniká svojí schopností improvizace. Je jeden z nejuznávanějších varhanních improvizátorů v Evropě, ale i ve světě. Koncertuje v různých koutech České republiky, ve světě koncertoval například v Německu, Rakousku, Maďarsku, Nizozemsku, Itálii, Španělsku, Francii, Polsku, Rumunsku, Moldávii a USA. Ke konci roku 1999 absolvoval koncertní turné po Japonsku, tam vystupoval ve městech Nagoja, Jokohama a Tokio.\n\n\n\n"}
{"id": "383870", "url": "https://cs.wikipedia.org/wiki?curid=383870", "title": "Horní Poříčí (okres Blansko)", "text": "Horní Poříčí (okres Blansko)\n\nObec Horní Poříčí (německy: \"Ober Porschütz\" nebo také \"Ober Porzicz\") se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1591.\n\n\n\n"}
{"id": "383872", "url": "https://cs.wikipedia.org/wiki?curid=383872", "title": "No Blue Thing", "text": "No Blue Thing\n\nNo Blue Thing vyhrálo dvě ceny Billboard Awards a je třetím albem Raye Lynche.\n\n\nVšechnu hudbu napsal, aranžoval a produkoval Ray Lynch.\n\n\n\n"}
{"id": "383877", "url": "https://cs.wikipedia.org/wiki?curid=383877", "title": "Web Distributed Data Exchange", "text": "Web Distributed Data Exchange\n\nWeb Distributed Data Exchange (WDDX) je webová technologie výměny dat, založená na formátu XML. Pomocí WDDX si vyměňují data některé programovací jazyky, typicky u webových aplikací. WDDX sestává s reprezentace dat nezávisle na jakémkoli programovacím jazyku a platformě (struktura je založena na XML DTD verze 1.0) a souboru modulů pro mnoho jazyků, které WDDX využívají. WDDX přenáší ryze textová data, dokáže být tedy přenášena internetovými protokoly jako HTTP, SMTP, POP, FTP a dalšími. Autorem WDDX je Simeon Simeonov.\n\n"}
{"id": "383878", "url": "https://cs.wikipedia.org/wiki?curid=383878", "title": "Dzjaržynskaja hara", "text": "Dzjaržynskaja hara\n\nDzjaržynskaja hara ( ) je nejvyšší kopec Běloruska, má nadmořskou výšku 345 m. Nachází se v Běloruských vrších, západně od Minsku, u města Dzjaržynsk, na katastru vesnice Skirmuntava. Původně se kopec jmenoval Svjataja Hara (Святая гара). V roce 1958 byl na počest sovětského revolucionáře Felixe Dzeržinskeho (bělorusky Dzjaržynski, Дзяржынскі) přejmenován na současný název.\n\n"}
{"id": "383884", "url": "https://cs.wikipedia.org/wiki?curid=383884", "title": "Diatonika", "text": "Diatonika\n\nDiatonika (dyjatonyka, z řečtiny) je skladebný sloh opírající se o tónovou soustavu diatonické stupnice (tj. stupnicové řady v rozsahu jedné oktávy složené z pěti celých tónů a dvou půltónů). Melodické a harmonické možnosti diatoniky rozšiřuje chromatika.\n"}
{"id": "383886", "url": "https://cs.wikipedia.org/wiki?curid=383886", "title": "Přerov (rozcestník)", "text": "Přerov (rozcestník)\n\nNázev Přerov má více sídel:\n\n"}
{"id": "383888", "url": "https://cs.wikipedia.org/wiki?curid=383888", "title": "Annín", "text": "Annín\n\nNázev Annín má více sídel:\nDalší významy:\n"}
{"id": "383893", "url": "https://cs.wikipedia.org/wiki?curid=383893", "title": "Mandle (plod)", "text": "Mandle (plod)\n\nMandle je název pro jádro pecky plodu mandloně obecné (\"Prunus dulcis\"), která se pěstuje v subtropech a chráněných, teplých oblastech mírného pásu. Je příbuzná s meruňkami a broskvoněmi. Na místo původního výskytu divokých mandloní se názory rozcházejí (mohlo to být i více lokalit). Některé zdroje uvádí Střední Asii, Persii a Čínu, jiní malou Asii a severní Afriku. Již ve starověku se vyskytovaly i v Řecku. \n\nSyrové mandle divokých mandloní obsahují prudce jedovatý kyanogenní glykosid amygdalin, který jim dodává výrazně hořkou chuť. Pro dospělého člověka může být již deset kusů hořkých mandlí nebezpečnou dávkou a 10 kapek destilovaného hořkomandlového oleje dávkou smrtelnou. Hořké mandle se proto využívají výhradně průmyslově, pro destilaci mandlového oleje. V potravinářství se setkáme především s vyšlechtěnými mandlemi sladkými, s obsahem amygdalinu kolem 0,1 %.\n\nNejčastěji se konzumují jako pochutiny k vínu, ale i jako součást složitějších jídel (dezerty, saláty, vánoční pečivo atp.). Jedí se buď s hnědou slupkou, loupané nebo rozemleté. Jsou základní surovinou pro výrobu marcipánu, macerací mandlí v lihu s dalšími přísadami vznikají likéry, jako např. Amaretto. Mají vysokou energetickou hodnotu a obsahují množství bílkovin, sacharidů, minerálů a vitamínů. Mandlové mléko se užívá jako dochucovadlo i jako posilující prostředek v medicíně.\n\nCelosvětová průmyslová výroba mandlí tvořila v roce 2014 více než 1 milion tun v hodnotě přibližně 4,5 miliardy amerických dolarů. Většina produkce pocházela ze Spojených států (zejména Kalifornie). Mandle jsou z hlediska exportu jednou nejvýznamnějších plodin Kalifornie (celkově v hodnotě 1,9 miliardy dolarů v roce 2014) a jedním z nejdůležitějších zemědělských produktů v exportu USA. V Kalifornii působí přibližně 6000 pěstitelů, kteří hospodaří na ploše 283 000 hektarů. Pěstují pouze sladké mandle ve třiceti odrůdách, z nichž 10 tvoří přibližně 70 % produkce. V rámci EU je největším pěstitelem Španělsko.\n"}
{"id": "383896", "url": "https://cs.wikipedia.org/wiki?curid=383896", "title": "Cliffhanger (film)", "text": "Cliffhanger (film)\n\nCliffhanger je americký akční film, který v roce 1993 natočil režisér Renny Harlin.\n\nGabe (Sylvester Stallone) je horský záchranář. Poté co při lezení zemře Halova (Michael Rooker) přítelkyně, z čehož se obviňuje, odchází na několik měsíců z města. V době co se vrátí pro věci a pro svoji přítelkyni Jessie (Janine Turner), se vysoko v oblacích začne odehrávat krádež vládních peněz, které jsou převáženy v letadle. Zločincům by k tomu měl dopomoc agent FBI, Richard Travers (Rex Linn), který tři kufry plné peněz pošle po laně z vládního letadla do letadla zlodějů. Avšak lano ve chvíli kdy se na něm houpají kufry se přetrhne a všechny tři spadnou na zem do zimních pustin. Vládní letadlo vyletí do povětří a zločinecké letadlo následně havaruje. V každém z kufrů byl vysílač, který nové majitele přímo nasměruje k cíli. Proto se rozhodnou využít služeb horské služby jakožto průvodce. A tak se Hal a následně i Gabe vydávají k letadlu, které vysílalo nouzové volání o pomoc.\n\n"}
{"id": "383897", "url": "https://cs.wikipedia.org/wiki?curid=383897", "title": "Seznam nebezpečných nákaz zvířat", "text": "Seznam nebezpečných nákaz zvířat\n\nSeznam nebezpečných nákaz zvířat je definován veterinárním zákonem č. 166/1999 Sbírky ve znění pozdějších předpisů jako nemoci, u kterých existuje ohlašovací povinnost. U těchto vybraných infekční nemocí je definováno zejména: kdo má ohlašovací povinnost, komu se hlásí nebo jaká jsou opatření při vzniku nákazy a prevence před zavlečením apod. V původním znění zákona 166/1999 Sbírky existovalo dělení na nákazy velmi nebezpečné (respektive nákazy § 10 odstavce a) a nákazy nebezpečné (§ 10 odstavce b). To odpovídalo tehdejšímu dělení nákaz zvířat podle OIE. Ta dělila původně nákazy na list A, list B a list C. OIE však od toho členění ustoupilo. Rovněž v novele českého veterinárního zákona došlo ke změnám a byly vytvořeny nové seznamy nákaz: \n\n\n"}
{"id": "383899", "url": "https://cs.wikipedia.org/wiki?curid=383899", "title": "Kuja", "text": "Kuja\n\nKuja ( ) je řeka v Něneckém autonomním okruhu v Archangelské oblasti v Rusku. Je dlouhá 186 km. Plocha povodí měří 3600 km².\n\nProtéká po západním okraji Bolšezemelské tundry. Její tok je velmi členitý. Ústí do průtoku Kujský šar a je tedy pravým přítokem Pečory.\n\nZdrojem vody jsou sněhové a dešťové srážky. Zamrzá v říjnu a rozmrzá v květnu.\n"}
{"id": "383900", "url": "https://cs.wikipedia.org/wiki?curid=383900", "title": "Sloupová síň", "text": "Sloupová síň\n\nSousloví sloupová síň může nabývat různých významů.\n\nAť už obecně architektonických:\nnebo může být označením konkrétních prostor:\n"}
{"id": "383901", "url": "https://cs.wikipedia.org/wiki?curid=383901", "title": "Thomayerovy sady", "text": "Thomayerovy sady\n\nThomayerovy sady jsou park, který leží v Praze 8-Libni u ústí říčky Rokytky do Vltavy západně od Elsnicova náměstí. Zabírá plochu mezi Libeňským zámečkem a ulicí Povltavská pod přírodní památkou Bílá skála. Založeny byly na počátku 20. století významným českým zahradním architektem Františkem Thomayerem, bratrem lékaře Josefa Thomayera.\n\nV sadech pramení \"pramen svatého Vojtěcha\", jehož voda je vedena trubkou do betonové nádržky. V sadech se nachází studánka Libeňka.\n\nV prosinci 2008 byl zveřejněn plán pražského magistrátu vyhlásit část parku (skalní útvar nad Löwitovým mlýnem) zvláště chráněným územím. Roste zde např. orsej jarní nebo snědek přímolistý a žije tu řada obojživelníků.\n\nThomayerovými sady vede naučná stezka, která kromě libeňské historie a přírodních hodnot připomíná osobnost spisovatele Eduarda Štorcha, který v Libni bydlel. Stezku vytvořili žáci Základní školy Bohumila Hrabala.\n\nParkem prochází páteřní cyklotrasa A2 v úseku mezi Trojou a Libeňským ostrovem. U severozápadní hranice sadů se nachází železniční Holešovická přeložka spojující nádraží Praha-Holešovice s Novým spojením. Ve stopě ulice Povltavská je v budoucnu plánován úsek Městského okruhu.\n\n"}
{"id": "383906", "url": "https://cs.wikipedia.org/wiki?curid=383906", "title": "Kostel svatého Barnabáše (Těšany)", "text": "Kostel svatého Barnabáše (Těšany)\n\nŘímskokatolický kostel svatého Barnabáše v obci Těšany v okrese Brno-venkov byl vystavěn v letech 1896–1897. Je chráněn jako kulturní památka České republiky.\n\nJe farním kostelem těšanské farnosti.\n\nPočátek budování kostela je spojen s léty 1896–1897. Do této doby kostel v Těšanech nebyl, stála zde pouze malá kaplička sloužící zároveň jako zvonice, kterou těšanští vystavěli po zničujícím požáru, jenž v obci vypukl 11. června 1697 v den sv. Barnabáše.\n\nStavba kostela byla povolena roku 1896 a o rok později dokončena. Kostel byl slavnostně vysvěcen 12. 6. 1906 a zasvěcen svatému Barnabáši – patronu a ochránci před ničivými požáry, které v minulosti sužovaly obec.\n\nVětší oprava proběhla v letech 1991–1993. Roku 1999 proběhla celá rekonstrukce střechy a věže.\n\nTěšanský chrám je jednolodní s věží v ose průčelí, má členitý půdorys a po stranách symetrické přístavky. Zvony jsou zasvěceny svatému Barnabáši (roku 1959), Svaté rodině (roku 1955) a svatému Janu Křtiteli (z roku 1956).\n\n"}
{"id": "383907", "url": "https://cs.wikipedia.org/wiki?curid=383907", "title": "Kaple Panny Marie (Těšany)", "text": "Kaple Panny Marie (Těšany)\n\nKaple Panny Marie je stavba na návrší mezi Těšany a Borkovany. Kaplička byla postavena jako poděkování za šťastný návrat těšanských politických vězňů z koncentračních táborů. Projekt vytvořil architekt Karel Křepelka. Základní kámen byl posvěcen 30. června 1946 a vysvěcena byla 13. června 1948.\n\nKaple má jeden bezejmenný zvonek. Vnitřní výzdobu této památky prováděli bratři Lengálové ze Šitbořic. Kolem jsou vysázeny břízy, javory, borovice a jiné okrasné dřeviny.\n\nKaždým rokem se v květnu koná pouť, kde je sloužena mše svatá.\n"}
{"id": "383908", "url": "https://cs.wikipedia.org/wiki?curid=383908", "title": "Qui pluribus", "text": "Qui pluribus\n\nQui pluribus je papežská encyklika o vztahu rozumu a víry, vydaná 9. listopadu 1846 Piem IX.\n\nEncyklika reaguje na spor mezi fideismem a tradicionalismem na jedné straně a racionalismem ve formě hermetismu na straně druhé. Papež v encyklice prohlašuje, že mezi rozumem a vírou v zásadě nemůže nastat skutečný rozpor, protože jak rozum, tak i víra se odvozují z jednoho společného zdroje, jímž je věčná pravda. Lidský rozum proto má vážně zkoumat boží zjevení, ujistit se, že jeho původcem je Bůh a vírou toto boží zjevení přijmout. Na toto téma Pius IX. navázal v roce 1864 vydáním Syllabu errorum, k tématu se vyjádřila také konstituce 1. vatikánského koncilu Dei Filius roku 1870.\n\nEncyklika explicitně odsuzuje také komunismus a nepřímo také svobodné zednářství. Encyklika také připomíná principy sociální spravedlnosti pro dělníky, které na konci 19. století rozpracoval Lev XIII. v encyklice Rerum novarum.\n\n"}
{"id": "383911", "url": "https://cs.wikipedia.org/wiki?curid=383911", "title": "Synagoga v Divišově", "text": "Synagoga v Divišově\n\nSynagoga stojí ve Šternberské ulici v městysu Divišov. V roce 1993 byla vyhlášena kulturní památkou.\n\nPostavena byla na počátku 19. století v těsném sousedství starší modlitebny, domu č.p. 165. V letech 1854–1856 byla přestavěna v klasicistním stylu, přičemž došlo i k jejímu zvětšení. Z předsíně lze vystoupat po dřevěných točitých schodech na ženskou galerii.\n\nBohoslužby se zde konaly do 30. let 20. století. Během 2. světové války budova sloužila jako skladiště, po ní nebyla využívána až do roku 1957, kdy byla adaptována na provozovnu kadeřnictví bez vlivu na vnější vzhled.\n\nV roce 1995 byla budova synagogy převedena do vlastnictví Židovské obce v Praze, městem byla obnovena vnější fasáda, od roku 2002 zde místní občanské sdružení usiluje o zřízení informačního střediska a výstavní síně. V roce 2004 byla budova opravena včetně interiéru a dnes slouží jako Muzeum života židovské obce Divišov. Asi 2 km od synagogy, vedle logistického areálu u Měchnova, leží v těsné blízkosti dálnice D1 židovský hřbitov založený v 70. letech 18. století.\n\n"}
{"id": "383913", "url": "https://cs.wikipedia.org/wiki?curid=383913", "title": "Útvar speciálních operací Vojenské policie", "text": "Útvar speciálních operací Vojenské policie\n\nÚtvar speciálních operací Vojenské policie (: \"Special Operations Group\"; SOG) byl jednotkou pro speciální operace u Armády České republiky. Její vznik je datován k druhé polovině roku 2002. K 30. červnu 2009 byl zrušen rozkazem ministra obrany ČR.\n\n- Všechny tyto úkoly je jednotka připravena plnit i mimo území ČR, zejména v prostorech nasazení AČR\n\nOd roku 2003 byla jednotka nasazena v Afghánistánu, Iráku, Kosovu a v Kuvajtu.\n\n17. března 2008 byl v jižním Afghánistánu (provincie Helmand) v rámci mise Mezinárodních bezpečnostních podpůrných sil(ISAF) ve městě Gerešk při sebevražedném atentátu zabit člen jednotky, poručík Milan Štěrba.\n\n"}
{"id": "383915", "url": "https://cs.wikipedia.org/wiki?curid=383915", "title": "JWP", "text": "JWP\n\nJWP (z polského \"Jaśnie Wielmożni Panowie\") je polská hip hopová skupina založená v roce 1996 ve Varšavě. Sestává z raperů Ero, Kosi, Doni a Foster.\n"}
{"id": "383919", "url": "https://cs.wikipedia.org/wiki?curid=383919", "title": "Jarosław", "text": "Jarosław\n\nJarosław je město v Polsku, v Podkarpatském vojvodství. Nachází se na železniční trati mezi Řešovem a Přemyšlem, blíže druhému uvedenému sídlu. S více než čtyřiceti tisíci obyvateli je hlavním městem okresu (Powiatu). Město založil veliký kníže kyjevský Jaroslav I. Moudrý v 11. století, během středověku se rozvíjelo. Později jej vyplenili Tataři, rozvoj přinesla hlavně železnice, vybudovaná za vlády Rakousko-Uherska v 19. století. Město má velké množství kostelů, zrekonstruované historické jádro a systém podzemních chodeb (katakomb).\n\n"}
{"id": "383923", "url": "https://cs.wikipedia.org/wiki?curid=383923", "title": "Evangelická Matice augšpurského vyznání v Rakousku", "text": "Evangelická Matice augšpurského vyznání v Rakousku\n\nEvangelická Matice augšpurského vyznání v Rakousku byl spolek, jehož účelem bylo probuzování a prohlubováni náboženského života mezi luterskými evangelíky českého jazyka v Rakousku. \n\nEvangelická matice byla založena roku 1892; u jejího zrodu stáli např. Josef Jakub Kučera či Gustav Adolf Skalský. Svého cíle Evangelická matice dosahovala výročními schůzemi, které konala v jednotlivých evangelických sborech ve spojení s poučnými přednáškami a vydáváním náboženských knih a letáků. Každoročně vydávala oblíbený kalendář \"Hus\". Z knih, jež Matice evangelická vydala, zasluhují zmínky České vyznání z r. 1575 či překlad Lutherova díla \"O svobodě křesťanské\" (Čáslav, 1917).\n\nKromě centrály měla Matice i své místní spolky, zpravidla při jednotlivých sborech.\n\nValná hromada Evangelické matice, která se konala dne 28. prosince 1922 v Praze, se usnesla na rozpuštění spolku. \n\n\n"}
{"id": "383924", "url": "https://cs.wikipedia.org/wiki?curid=383924", "title": "BRICS", "text": "BRICS\n\nBRICS je zkratkovité (akronymní) označení společného hospodářského uskupení Brazílie, Ruska, Indie, Číny a Jižní Afriky.\n\nPojem byl poprvé použit Jimem O'Neillem z investiční banky Goldman Sachs v roce 2001; tehdy ještě jako BRIC – Jižní Afrika přistoupila k uskupení v prosinci 2010 a formálně byla uvedena v členství 18. února 2011.\n\nV dokumentu Building Better Global Economic BRICs z roku 2001, popisuje státy BRIC(S) jako země s nejrychleji rostoucí tržní ekonomikou na světě. V navazujícím článku z roku 2003 nabízí O'Neill tři významné argumenty, proč by se tyto země měly stát klíčovými hráči ve světové ekonomice. Jako první argument uvádí předpověď dramatického ekonomického růstu původní čtveřice zemí BRIC. Dalším argumentem je předpokládaná vysoká důležitost rolí členských států ve světovém hospodářství. Nakonec O'Neill argumentuje povahou kvality rozvoje těchto zemí, které podle Goldman Sachs budou srovnatelně bohaté, ne-li bohatší než ekonomiky zemí G7.\n\nJim O´Neill netvrdí, že by se země BRIC(S) měly formovat do politických spojenectví či formálních obchodních sdružení, nýbrž zdůrazňuje potenciál k vytvoření silného hospodářského bloku.\n\nPodle názoru banky se mají tyto ekonomiky v roce 2050 vzhledem ke svému rychlému růstu stát dominantními ekonomikami světa.\nV současné době státy BRICSu tvoří přibližně 26,6 % územní plochy všech zemí a žije v nich 42,2 % obyvatelstva planety. V r. 2010 jejich celkový HDP činil 18,48 bilionů USD. Hospodářsky nejsilnější (v přepočtu na obyvatele) je zatím Rusko, v absolutních číslech ale vede Čína, jež je vůbec považována za nejsilnějšího člena skupiny. Právě překvapivé přizvání Jižní Afriky (v prosinci 2010) – když by více vyhovovaly Turecko, Indonésie, Mexiko či Jižní Korea – je dílem především Číny, která si chce utvrdit svůj sílící vliv v Africe.\nZ původně nesouvislé skupiny, vlastně „vynalezené“ ekonomy a novináři, se BRICS postupně mění v úžeji spjatý blok, který svůj hospodářský potenciál chce využít i geopoliticky. Stále častěji se konají společné schůze a porady. V roce 2008 se v ruském Jekatěrinburgu konalo setkání ministrů zahraničních věcí zemí BRICu; o rok později v červnu, v tomtéž městě, už byla vrcholná schůzka (summit) nejvyšších představitelů těchto zemí. Další vrcholná schůzka následovala v dubnu 2010 v brazilské Brasílii. Třetí setkání na nejvyšší úrovni, původně plánované na duben 2011 do Pekingu, se nakonec konalo jinde: v nejjižnějším městě Číny, San-ja. Účastnila se ho už i Jižní Afrika, jakožto nový plnoprávný člen.\n\nNa konci března 2012 se země BRICS sešly v Novém Dillí k summitu, jehož cílem bylo mj. naplánovat vytvoření společné mezinárodní rozvojové banky (tzv. BRICS Bank), která by mohla vytvořit protiváhu k již existujícím rozvojovým bankám. Účelem této banky má být financovat rozvojové a infrastrukturní projekty v rozvojových zemích. Úvěry budou poskytovány v národních měnách příslušných zemí, nikoli v amerických dolarech, jak bylo v mezinárodním finančním styku zvykem.\nBRIC je volné seskupení Brazílie, Ruska, Indie a Číny. V roce 2011 se do tohoto seskupení přidala Jihoafrická republika. Označení BRIC(S) je akronymem, obsahující první písmena z názvů členských zemí.\n\nPřestože státy BRIC(S) dosud neoznámily žádné formální obchodní dohody, političtí lídři členských států společně navštěvují summity a spolupracují ve vzájemné shodě. Pojmy BRIC nebo Big Four jsou nyní používány také jako obecnější termíny při odkazování se na tyto čtyři rozvíjející se ekonomiky.\n\nO Jihoafrické republice, jakožto o pátém členovi BRIC, se začalo diskutovat v roce 2009 a postup pro jeho formální přijetí se spustil v roce 2010. Jihoafrická republika byla oficiálně představena jako člen seskupení 24.12.2010. Dosavadním vrcholem účasti JAR bylo pořádání 5. summitu BRIC(S) v Durbanu roku 2013. Přidáním Jihoafrické republiky do BRIC(S) získalo seskupení legitimitu jako de facto zástupce rozvojového světa.\n\nJim O'Neill vyjádřil překvapení nad zařazením JAR do BRIC(S) a zdůraznil, že její ekonomika je čtvrtinová oproti Rusku, které je ekonomicky nejméně silným státem v BRIC(S). Podle něj má sice JAR potenciál k zařazení mezi Big Four, nikoliv ale v blízké době.\n\nBRIC(S) se také stává centrem vědecké pozornosti, brazilský politický ekonom Marcos Prado Troyjo a francouzský investiční bankéř Christian Déséglise založili na Kolumbijské univerzitě fórum BRIClab, zkoumající strategické, politické a ekonomické důsledky vzestupu zemí BRIC(S). Analyzují především jejich projekty pro výrobu energie, jejich prosperitu a prestiž.\n\nSkupina BRIC byla poprvé zaregistrována v roce 2001 jako skupina zahrnující v té době nejdůležitější rozvíjející se trhy světa. V roce 2006 svolala Ruská federace meeting ministrů zahraničí čtyř států (Brazílie, Ruska, Indie a Číny). O rok později přijali pozvání k účasti na summitu G8 leadeři Brazílie, Číny, Indie, Mexika a Jihoafrické republiky, Rusko bylo v té době součástí uskupení G8. Toto setkání bylo uskutečněno záměrně, s cílem zjistit vliv a ochotu států rozvojového světa podílet se na řešení globálních problémů. Podle místa konání se setkání nazývá jako Heiligendammský proces. Snahou byl pokus o vytvoření spolupráce mezi rozvojovými a rozvinutými zeměmi světa na relativně malém obchodním fóru.\n\nHistoricky první summit BRIC se uskutečnil v roce 2009 v ruském Jekatěrinburgu. Tato skutečnost podle některých autorů může souviset s tím, že tehdejším premiérem Ruské federace byl Vladimir Vladimirovič Putin a prezidentem Dmitrij Medvěděv, přičemž oba měli zájem, aby skupina BRIC působila na co nejvyšší úrovni. Hlavním tématem tohoto summitu bylo omezení dominantního postavení amerického dolaru jakožto klíčové rezervní měny a tím i celkové snížení závislosti států BRIC na Spojených státech. Další summity se uskutečnily v roce 2010 v brazilském hlavním městě Brasília, v roce 2011 v Sanya na čínském ostrově Hainan, roku 2012 v indickém hlavním městě Nové Díllí, v roce 2013 v jihoafrickém Durbanu a v roce 2015 v ruské Ufě.\n\nNa druhém summitu, který se odehrál v Brazilském hlavním městě Brasília byli přítomni také Jacob Zuma, tehdejší prezident Jihoafrické republiky a také Riyad al-Maliki, ministr zahraničních věcí autonomní oblasti Palestina. Téhož roku byla Jihoafrická republika pozvána k připojení se do skupiny zemí BRIC. Roku 2011 se řádně zúčastnila summitu v čínském městě Sanya. Od té doby se používá název BRICS.\n\nČtvrtý summit se uskutečnil v roce 2012 v indickém hlavním městě, Novém Dillí. Právě na tomto summitu se zrodila myšlenka Rozvojové banky BRICS. Ta má sloužit jako alternativní zdroj financí pro rozvojové země světa obdobně jak je tomu v případě banky světové. Velké množství detailů této rozvojové banky je stále v procesu vyjednávání a nebyly ještě plně odsouhlaseny.\n\nMimo tuto myšlenku se také objevil koncept „alternativní správy řízení světového systému“. Obsahoval například návrh, aby se uskupení G20 stalo fórem pro řešení mezinárodní ekonomické spolupráce mezi zeměmi.\n\nPátý summit zemí BRIC(S) se konal 13. března 2013. Jihoafrická republika byla hostitelskou zemí a summit nesl název: BRICS a Afrika: Partnerství pro rozvoj, integraci a industrializaci. Summit také vyzdvihl zájem Jihoafrické republiky o hlubší spolupráci afrických zemí. V neposlední řadě byl znakem solidarity zemí BRICS k ostatním vznikajícím a rozvíjejícím se státům Afriky. Na summitu byly řešeny i dlouhodobé zájmy zemí BRICS, především spolupráce v globálních politických a ekonomických otázkách.\n\nMimo tato výroční setkání nejvyšších představitelů zemí BRIC se postupně začaly organizovat pravidelné ministerské meetingy, které se zaměřují především na obchod, zdravotnictví, energii a zemědělství.\n\nZaložen byl i významný poradní orgán, kterým je Obchodní rada, jehož úkolem je prohlubovat vzájemný obchod mezi státy BRIC.\n\nMeetingy zaměřující se na zemědělství probíhají od roku 2010 a účastní se jich ministři zemědělství. Mezi další patří například schůze ministrů školství, přírodního prostředí, financí, zahraničních věcí, zdravotnictví či obchodu. Lze tedy pozorovat, že BRIC(S) se snaží spolupracovat v různých odvětvích.\n\nDíky počtu obyvatel a mezinárodnímu významu zemí tohoto uskupení lze předpokládat, že jejich postupy a závěry se budou moci aplikovat stejně tak dobře, jako závěry Spojených států či dalších západních velmocí.\n\nZ důvodů územních sporů Číny a Indie jsou politické vztahy uvnitř uskupení složitější, než vztahy ekonomické. I přesto se však BRIC(S)u daří vystupovat navenek jednotně. Začínají se angažovat v mezinárodně-politických otázkách, jako například v otázce Libye, Íránu či Sýrie. V roce 2013 spolu dokonce Čína a Rusko provedly společné vojenské cvičení, což naznačuje jejich úzkou spolupráci .\n\nNávrh na vytvoření rozvojové banky BRIC(S) byl představen na summitu v Delhi v roce 2012. Rozvojová banka BRIC(S) by měla potenciálně zvýšit jejich vliv v zemích Afriky. Tyto dohody a nahrazování dolaru národními měnami signalizují odklon od USA.\n\nRusko a Čína se již totiž v některých záležitostech dokáží obejít bez amerického dolaru či eura a poslední dobou se objevují náznaky toho, že BRIC(S) bude poskytovat úvěry rozvojovým státům a to v národních měnách. To znamená, že národní měny zemí BRIC(S) mohou sloužit stejně jako euro či dolar jakožto účetní měna a lze je využívat v mezinárodním obchodu. Je to ale také známka toho, že svět již přestává být pouze unipolárním.\n\nPodle Romaniho, Sterna a Stiglinga by takováto banka mohla hrát významnou roli při změně rovnováhy ve světové ekonomice tím, že by pomohla lépe využít finance rozvojových států. Rozvojová banka se však stala také prostředkem, kterým státy BRIC(S) mohou nepřímo vyvíjet nátlak na globální finanční instituce typu MMF či Světové banky.\n\nBanka údajně disponuje až 100 miliardami dolarů. Tyto prostředky mají primárně sloužit k financování infrastrukturních projektů v rozvojových zemích. Banka byla uvedena do provozu až po několika letech z důvodu neshod ohledně jejího financování, řízení a sídla. Financování, země nakonec vyřešily počátečním vkladem každého členského státu ve výši 10 miliard dolarů. Postupně se má celková částka navýšit až na celkových 100 miliard. Banka sídlí v Šanghaji a jejím prvním šéfem se stal Ind.\n\nBankou však spolupráce těchto států zdaleka nekončí. Země BRIC(S) se stále více odklánějí od zažitých pořádků „západního světa“ a to v různých rovinách. Jednou z novinek, které by mohly fungovat, kromě spojené platformy pro univerzity těchto zemí, je také zavedení vlastní a z vnějšku neproniknutelné sítě, takzvaného „nového internetu“. Státy totiž nechtějí, aby agentury jako například NSA měli přístup k jejich interním informacím a proto se rozhodli pracovat na tomto projektu. Navzdory tomu se však objevují pochybnosti, zda jsou státy připraveny toto více než 34 tisíc kilometrů dlouhé optické vlákno financovat, nebo zda bude toto vlákno neustále hlídáno proti cizímu připojení.\n\nUskupení BRIC spojuje státy s rozlišnými politickými systémy. Indie, Brazílie a Rusko jsou formálně demokratickými systémy, avšak v Číně panuje systém totalitní. Rozdíly najdeme i v ekonomickém zaměření: Brazílie se orientuje na zemědělskou produkci, Rusko na těžbu přírodních zdrojů, Indie na prodej služeb zahraničním firmám a Čína je orientované na výrobu.\n\nRusko, Čína a Indie disponují jadernými zbraněmi a pohybují se v první pětici států s největší armádou na světě, Brazílie, která svůj jaderný program zastavila, se nachází v druhé desítce.\n\nVšechny čtyři státy se dnes nachází v první desítce států s největší ekonomikou (dle HDP parity kupní síly). Zahrnují 43% světové populace a tvoří 23% světového HDP. Na takto vysoká čísla má vliv především Čína, jejíž podíl na HDP v BRIC je 56% a jako nejlidnatější stát světa figuruje v této skupině i na prvním místě v počtu obyvatel.\n\nČlenství v BRIC má pro každého jiný význam. Rusko a Brazílie berou členství v BRIC především jako možnost získání větší mezinárodní prestiže a vlivu v mezinárodních záležitostech. Indii se sice díky BRIC podařilo získat mnohem větší vliv na mezinárodním poli, ovšem nevidí BRIC jako skupinu schopnou hlubší spolupráce. Čína členství v BRIC využívá především k zamaskování faktu, že se stává supervelmocí a k vytvoření dojmu, že se stále jedná o rozvojový stát.\n\nRozpory uvnitř skupiny, jsou především na politicko-ekonomické bázi. Vyplývají například z toho, že všechny státy BRIC vyvážejí své zboží a služby do stejných bohatých států světa. Rozpory jsou umocňovány ekonomickou nerovností zemí. Hlavní slovo tak má, jako největší ekonomika, Čína.\n\nJeden z hlavních konfliktů, je přístup k USA. Brazílie a Rusko by rádi viděly BRIC jako uskupení, které bude ekonomicky více konkurovat a vyvolávat konflikty s USA a dalšími bohatými státy světa, což je v rozporu se zájmy Indie, která svoji zahraniční politiku staví na dobrých vztazích s tímto severoamerickým státem, a Číny, jejíž zahraniční politika je založena spíše na spolupráci než na konfliktu. Právě tento postoj Číny, její nechuť vstoupit do větších konkurenčních bojů s USA a její narůstající vliv v Asii jsou hlavními body nesvárů s Ruskem. Dále zde dochází ke tření v oblastech vlivu mezi jednotlivými státy (kromě Brazílie). Typickým příkladem může být spor Indie a Číny, které vzájemně soupeří o ekonomický vliv v menších státech, například v Nepálu, Myanmaru a Kambodži.\n\nNeshody do uskupení vneslo i ruské přijetí tzv. Kjótského protokolu. Během vyjednávání se Rusko snažilo přesvědčit ostatní státy BRIC ke stejné akci, ovšem proti tomu se ohradily především Čína a Indie.\n\nPodle Jonathana Luckhursta strategické, politické a ekonomické rozdíly uvnitř BRIC neumožní pokračování protizápadního spojenectví a přeměnu mezinárodních ekonomických norem. Zvyšování významu BRIC vidí v jeho začleňování v důležitých institucích a fórech jako jsou WTO, IMF a G20. Je zde silný důvod věřit, že vedoucí vyspělé státy a BRIC upřednostní ekonomickou spolupráci především v kontextu zotavování stále křehké světové ekonomiky.\n\nDle studie investiční skupiny Goldman Sachs (Dreaming With BRICs: The Path to 2050, 2003) se odhaduje, že v roce 2025 se bude HDP zemí BRIC pohybovat okolo 50% HDP skupiny G6 (USA, Japonska, Německa, Spojeného království, Francie a Itálie). Do roku 2040 by měly ekonomiky BRIC dohromady převýšit společné HDP G6 a do konce roku 2050 by pak mezi šest největších ekonomik z G6 patřilo už jen Japonsko a USA.\n\nPo vypuknutí Světové hospodářské krize v roce 2008 existuje mnoho překážek k naplnění těchto prognóz. Především je to zpomalování tempa růstu v zemí BRIC(S), které se pak týká hlavně Brazílie. Některé analýzy dokonce poukazují, že by Mexiko nebo Indonésie mohly být mnohem slibnější partnerem v BRIC než Brazílie. Od roku 2013 se zpomalování tempa růstu týká také Ruska, které se dostalo do recese.\n\n"}
{"id": "383926", "url": "https://cs.wikipedia.org/wiki?curid=383926", "title": "ArchiCAD", "text": "ArchiCAD\n\nARCHICAD je CAD systém, software původně vyvíjený pro platformu Macintosh v Maďarsku společností Graphisoft. Od své čtvrté verze je k dispozici i pro platformu Microsoft Windows. \n\nSpolečnost Graphisoft měla již od začátku vývoje ArchiCADu záměr vytvořit program pro architekty a projektanty, který by pouze nenahradil rýsovací prkno, ale i rozšířil možnosti v souvislosti s vývojem výpočetní techniky a zefektivnil tak navrhování budov. ArchiCAD dnes užívají jak studenti stavařských oborů, tak i zkušení projektanti a architekti. Usnadňuje práci architekta a projektanta i spolupráci jednotlivých profesí díky možnostem tzv. virtuálního 3D modelu budovy (BIM = Building Information Modeling) a parametrickým objektům. \n\nArchiCAD byl v zásadě prvním výrazným úspěchem firmy Graphisoft. Jeho zavedení, a tedy i uvedení Informačního modelu budovy do praxe se datuje do roku 1987. ArchiCAD je od té doby vlajkovým produktem Graphisoftu. První verze ArchiCADu umožňovala architektům kreslit stěny, okna, dveře, desky a střechy - tyto funkce dodnes zůstávají základem každého BIM architektonického softwaru. Následující verze ArchiCADu postupně představily další možnosti BIM modelování. Mimo jiné například TeamWork, který umožňuje pracovat paralelně několika architektům a profesím na jednom modelu.\n\nArchiCAD je software určený architektům, projektantům a dalším profesím, které se uplatňují ve stavebním průmyslu. Je nástrojem pro navrhování, projektování a navíc také simulaci stavby. Umožňuje týmovou spolupráci a koordinované zpracovávání celé projektové dokumentace stavby včetně spravování dokumentů. Využívá principů tzv. Informačního modelu budovy (BIM). Umožňuje paralelní práci jak ve 3D, tak ve 2D a tím zefektivňuje vytváření dokumentace.\n\nV ArchiCADu jsou jednotlivé prvky stavby vytvářeny v podstatě jako ve skutečnosti – práce v ArchiCADu je vlastně stavba (modelace) virtuální budovy. Místo kreslení čar, elips a oblouků se rovnou tvoří zdi, osazují okna a dveře, pojednávají podlahy a stropy, modelují schodiště a konstruují střechy. Takto vzniklá databáze informací, která je dále reprezentovaná nejen 3D modelem, ale i půdorysy, řezy, pohledy, výkazy a tabulkami. Koncept virtuální budovy tedy umožňuje zejména to, že změna v jakémkoliv dokumentu (perspektiva, půdorys, pohled, výkazová tabulka) se automaticky přenese do všech ostatních dokumentů. Projektant tudíž může ušetřit čas, který by musel věnovat tvorbě a následným úpravám jednotlivých výkresů. V ArchiCADu se jedna změna v modelu projeví ve všech souvisejících dokumentech.\nKromě práce s virtuálním modelem však ArchiCAD stále dovoluje pracovat i pouze ve 2D. Do všech typů výkresů je možné dodatečně doplnit text, čáry, výplně apod.\n\n18. verze ArchiCADu z roku 2014 přinesla integrované profesionální prostředí pro vizualizace CineRender od firmy Maxon (stejné rendrovací jádro používá Cinema 4D), správu revizí výkresové dokumentace, schopnost pracovat s PDF dokumenty obdobně jako s CAD výkresy (DWG) a nový způsob BIM komunikace prostřednictvím formátu BCF.\n\nsi klade za cíl být efektivním nástrojem na tvorbu výkresové dokumentace. V předchozích verzích ArchiCADu 13 a 14, kdy se vývojáři soustředili na spolupráci a datovou výměnu, následoval vývoj verzí 15 a 16, kdy se programátoři Graphisoftu zaměřili na 3D modelování. Výsledkem současné verze ArchiCADu je CAD/BIM software umožňující optimalizovanou datovou výměnu na základě tzv. OpenBIM konceptu spolupráce, nástroj pro modelování libovolných 3D tvarů a v neposlední řadě také nástroj, který se ve své poslední verzi soustředí na zvyšování produktivity zpracování projektové dokumentace z BIM datového modelu.\n\nJedním z hlavních problémů při navrhování a práci ve 3D je, že bez stereoskopického zobrazení nelze určit přesnou polohu kurzoru. ArchiCAD pracuje s pomůckami pracovní roviny, které poskytují vizuální zpětnou odezvu a zobrazují geometrické vazby nutné pro práci s objekty, a 3D vodící čáry, které dělají i \"3D rýsování\" zcela přirozené. To, aby 3D projektování bylo přehledné i při práci na velkých projektech zajišťují 3D řezné roviny, umožňující v reálném čase pracovat pouze s vybranou částí modelu.\n\nModelování vlastních prvků a konstrukcí vyžaduje pomůcky s mimořádnou flexibilitou. ArchiCAD včleňuje modelování obecných tvarů do nativního BIM prostředí.\n\nMORF dovoluje vytvořit prvek s jakoukoli geometrií v intuitivním grafickém prostředí. MORF prvky mohou být vymodelovány od základu nebo lze jakýkoli existující stavební prvek na MORF převést a následně jej deformovat. Nástroj MORF poskytuje optimální řešení pro vytváření vlastních BIM prvků i celých struktur. Poslouží pro rychlé vytvoření hmotové studie (včetně potřebných výkazů) i propracovaný design interiéru.\n\nKomplexní střecha představuje nástroj jako jeden prvek pro modelování komplexních tvarů s maximální flexibilitou. Střešní desky zůstávají spojené v jeden integrovaný “systém” a to i po jejich úpravě. Objekt lze upravovat podobně jako jiné polygonální archicadovské struktury jako jsou např. desky. Pakliže je třeba změnit geometrii střechy, jsou automaticky doplněny nebo odstraněny jednotlivé střešní desky. Možnost víceúrovňové struktury včetně úprav jako je přidání atrií, štítů nebo střešních oken, dělají ze střechy komplexní a sofistikovaný nástroj pro návrh jakéhokoli tvaru.\n\nSkořepina je určena pro konstruování objektů geometrie typu \"revolve\", \"extrude\" a \"rule\". Skořepina je objekt mnoha možností, jenž lze použít k vymodelování komplexního pláště budovy, stejně tak pro jednotlivé konstrukční prvky i vlastní knihovní objekty. Skořepina je přirozeným BIM objektem, který ArchiCAD plně integruje do BIM prostředí včetně správně vygenerovaných půdorysů a to i v případech, kdy jsou ve skořepině polygonální otvory nebo kdy je na skořepinu aplikována operace s tělesy. Skořepinu lze definovat jako střechu nebo desku, což je zásadní pro správné generování 2D dokumentace a výkazů i sdílení dat prostřednictvím IFC.\n\nArchiCAD již dlouho nabízí efektivní BIM pracovní postupy pro modelování i rýsování. Přesto mnoho architektonických a projekčních kanceláří využívá BIM systém ArchiCADu pouze pro zpracování koncepčního návrhu a vizualizací a pro další stupně projektu přechází do 2D. Již předchozí verze ArchiCADu 17 - Technologie Vazba konstrukcí dle priorit a Inteligentní stavební materiály - měla za cíl definitivně všechny přesvědčit, že BIM model může být zdrojem automaticky generované projektové dokumentace až do úrovně podrobnosti měřítka 1:50 a že díky tomu neexistuje efektivnější a přesnější způsob, jak dokumentaci vytvářet.\n\nArchiCAD dovoluje pracovat více projektantům současně na jednom projektu a to v prostředí lokální sítě i internetu. BIM obecně přináší kvalitativně vyšší způsob týmové spolupráce. V případě velkých projektů to představuje zvýšené nároky na zpracování toku velkého množství dat. Graphisoft BIM Server, který je standardní součástí ArchiCADu, toto řeší a to i v případě vzdálené týmové spolupráce přes internet. Patentovaná technologie Delta Server™ totiž dramaticky snižuje objemy dat, která se mezi členy týmu aktualizují. \n\nElektronické katalogy prvků pro stavbu budov a zařízení interiérů jsou jedním z nejdynamičtěji se rozvíjejících segmentů BIM projektování. Modelovací funkce, 3D grafické uživatelské prostředí a připojení ArchiCADu ke cloudovým BIM databázim umožňují vytvářet, vyhledávat, vkládat a stahovat BIM komponenty dle vlastního výběru. Plně integrované webové portály dělají ze sdílení BIM objektů pilíř mezioborové komunikace. BIMComponents.com je on-line úložištěm GDL objektů (provozovatelem je Graphisoft), které jsou uživatelům ArchiCADu k dispozici. Uživatelé sem mohou prvky ukládat, sdílet je a stahovat, a to i přímo do archicadovských projektů. Do BIMComponents.com lze vstoupit rovnou z ArchiCADu, prostřednictvím dialogového okna nastavení knihovního prvku, nebo nezávisle na ArchiCADu, z prostředí internetového prohlížeče. Vyhledávat lze zadáním jména, typu či vlastnosti hledaného prvku nebo jazykovou verzí. \nBIMobject.com BIMobject.com je ukázkou spolupráce Graphisoftu s nezávislými partnery.\n\nDnes je šetrnost či udržitelnost imperativem všech stavebních projektů. Rozhodnutí, která zásadním způsobem ovlivňují vlastnosti budovy, mají ve svých rukách architekti. Do ArchiCADu integrovaný systém pro vyhodnocování energetické náročnosti nyní podporuje modelování složených tepelných zón. Studie oslunění je generovaná automaticky z modelu. Tato technologie umožňuje architektům provádět spolehlivou dynamickou analýzu energetické náročnosti a následnou optimalizaci virtuální budovy / BIM modelu, jež vychází z automaticky převzaté geometrie 3D přesného konstrukčního modelu a přesných hodinu po hodině on-line získávaných údajů o počasí v místě stavby. K analýzám pro vyhodnocování energetické náročnosti budovy ve fázi návrhu slouží integrovaný nástroj ArchiCADu, který se jmenuje EcoDesigner.\n\nPočítačová komunikace mezi architektem/projektantem a specialisty probíhá v zásadě dvěma způsoby: výměnou 2D výkresů nebo sdílením 3D virtuální budovy, resp. BIM modelu (případně kombinací). Na druhou stranu již existují příklady projektů nejen ve světě, ale i v ČR, kdy je vedle klasické dokumentace (generované z BIM modelu) využíván a účastníky sdílen přímo BIM model v souborovém formátu IFC.\nProjektová 2D dokumentace, ať chceme či nechceme je v papírové či elektronické podobě stále nejrozšířenější formou projektové dokumentace na všech jejích stupních při komunikaci mezi jednotlivými účastníky stavebního procesu.\n\nArchiCAD klade důraz na 2D výměnu dat, Graphisoft se proto soustředí na vývoj DWG překladačů a jejich uzpůsobení logice programu AutoCAD, jehož nativním souborovým formátem je právě DWG. Kombinaci archicadovských půdorysů, řezů a pohledů lze vložit do jednoho DWG výkresu. ArchiCAD zachází inteligentně s Xrefy, při exportu i importu souborů, jejichž součástí Xref je, jsou zachovány vzájemné vazby. Xrefy lze rovněž \"administrovat\". Archicadovská funkce \"spojit\" zabezpečuje, že po připojení a odpojení DWG dokumentu zůstáva archicadovský projekt datově konzistentní.\n\nFormát PDF (Portable Document Format) se stal nejpopulárnějším datovým formátem pro publikování a archivaci výkresové dokumentace. Vnitřtní engine PDF ArchiCADu podporuje export i import PDF dokumentů. Schopnost načtení PDF dokumentů je perfektní pomůckou pro začlenění výkresů standardizovaných konstrukčních detaliů do archicadovské výkresové dokumentace.\nSdílení virtuální budovy neznamená \"pouhou\" schopnost uložit model ve formátu pro jiný program a zde jej otevřít, ale respektovat zásadní principy komunikace, kdy každá profese má \"svůj\" model/projekt, se kterým pracuje ve \"svém\" programu a za který zodpovídá. Archicadovský architektonicko/stavební model je díky své kategorizaci objektů a systému vazeb mezi nimi ideálním \"východiskem\" 3D komunikace.\nSchopnost sdílet data se specialisty je naprosto zásadní pro projektování na počítači. Převodník 3D DXF/DWG v ArchiCADu podporuje tyto formáty vždy do aktuální verze programu AutoCAD, kde přesně \"mapuje\" vrstvy (hladiny), barevnost per, fonty a bloky. ArchiCAD dokáže zapsat DXF/DWG data obsahující výkresový i modelový prostor. Uživatelsky lze nastavit přesná pravidla pro konverzi jednotlivých objektů a jejich parametrů, možné kolize při začlenění DWG do archicadovské virtuální budovy jsou eliminovány na minimum. ArchiCAD rověž umí importovat a exportovat vektorový DWF formát AutoCADu a DGN MicroStationu.\n\nNejvyšší úroveň mezioborové komunikace využívá datový formát IFC, který je vyvíjen pod záštitou mezinárodní aliance BuildingSMART čerpající informace od svých členů z odvětví stavebnictví, softwaru, vládních orgánů a technických specialistů. Kvalita a otevřenost IFC se odrazila v jeho přijetí jako ISO standardu. Díky IFC je vazba ArchiCADu na profesní systémy nezávislá na verzích používaných programů. Architekt/projektant - uživatel ArchiCADu není nucen omezovat své spolupracovníky pouze na ty s konkrétním softwarovým vybavením.\nArchiCAD integruje IFC do svých pracovních postupů. Přímo v ArchiCADu lze editovat IFC parametry objektů. Využití IFC modelů pro řízení změn a koordinaci profesí je základem OpenBIM spolupráce.\n\n\n"}
{"id": "383928", "url": "https://cs.wikipedia.org/wiki?curid=383928", "title": "Nedělní škola", "text": "Nedělní škola\n\nNedělní škola, nedělní školka či nedělní besídka představuje jednu z forem katecheze; většinou se jedná o katechezi dětí, a to zejména v protestantských církvích.\n\nNedělní školy vznikly ve Velké Británii jako reakce na zanedbané vzdělávání prostého lidu. Za nejstarší nedělní školu se pokládá škola v High Wycombe, založená roku 1769 Hannah Ballovou. O rozšíření nedělních škol se zasloužil zejména žurnalista Robert Raikes z Gloucestru a následně společnost \"Society for the Support and Encouragement of Sunday Schools throughout the British Dominions\". Spolek byl podporován všemi církevními a politickými stranami, což vyplývalo z přesvědčení o nutnosti a účelnosti vzdělání lidu.\n\nHnutí nedělních škol se brzy rozšířilo z britského impéria do Spojených států amerických a následně do dalších zemí světa.\n\nRoku 1907 byla v Římě založena Světová asociace nedělních škol (\"World Sunday School Association\"), jejíž sídlo bylo v New Yorku. Světová asociace nedělních škol ukončila svou činnost v roce 1971 a její činnost převzala vzdělávací sekce Světové rady církví.\n\nV Českých zemích vznikly nedělní školy nejdříve v evangelické reformované církvi. První nedělní škola v Čechách byla založena 7. května roku 1864 v Krabčicích seniorem Václavem Šubertem, který roku 1881 vydal spis \"Nedělní škola\". K dalším propagátorům nedělních škol patřili v reformované církvi superintendent Čeněk Dušek a konsenior Bohumil Karel Mareš, jenž vydal několik sešitů čtvrtletních výkladů biblických oddílů pro nedělní školu. V luterské evangelické církvi ve Slezsku se činnost nedělních besídek pojí zejména s činností Křesťanského společenství a se jménem Olgy Stonawské (1874–1964). Roku 1921 vznikl Svaz nedělních škol v Československu, jehož tajemníkem byl Adolf Novotný. Svaz byl členem Světové asociace nedělních škol.\n\nV současnosti produkuje vzdělávací materiály pro nedělní školy zejména \"Dětská misie\" (zal. v ČR r. 1993) a organizace \"Samuel - biblická práce pro děti\" (zal. r. 1990).\n\nV Německu byl průkopníkem nedělních škol Johann Gerhard Oncken, který založil společně s luterským farářem Johannem Wilhelmem Rautenbergem roku 1825 nedělní školu v Hamburku. Německá evangelická státní církev oficiálně uznala práci nedělních škol roku 1869; v této církvi se postupem doby místo pojmu „nedělní škola“ začalo užívat pojmu „dětské bohoslužby“ (\"Kindergottesdienst\").\n\nV Norsku byl založen roku 1889 Svaz nedělních škol (\"Søndagsskoleforbund\"). Roku 1936 se v Oslu konala poslední Světová konference nedělních škol (\"World’s Sunday School Convention\").\n\nTradice nedělních škol v Rusku sahá do roku 1859; měly zprostředkovávat dělníkům, kteří nemohli chodit do škol během týdne přístup k základnímu vzdělání. Praxi nedělních škol obnovil v poslední čtvrtině 20. století pravoslavný kněz Alexandr Vladimirovič Meň.\n\nNa Slovensku začaly nedělní školy pro děti vznikat po první světové válce. O jejich rozvoj se zasloužila např. Oľga Textorisová (†1938), která založila Organizíciu pre nedeľné školy na Slovensku. Dne 10. listopadu 1996 byla ve Smolenicích založena Evropská asociace luterských nedělních škol (\"European Lutheran Sunday-school Association, ELSA\"). V současnosti se na Slovensku pro nedělní školy používá spíše označení dětská besídka (\"detská besiedka\").\n\nV Japonsku byl průkopníkem nedělních škol Tamura Naomi (1858-1935).\n\n"}
{"id": "383930", "url": "https://cs.wikipedia.org/wiki?curid=383930", "title": "Ottawa Senators (1893–1934)", "text": "Ottawa Senators (1893–1934)\n\nOttawa Senators byl profesionální kanadský klub ledního hokeje, který sídlil v Ottawě v provincii Ontario. V letech 1917–1934 působil v profesionální soutěži National Hockey League. Své domácí zápasy odehrával v hale Ottawa Auditorium s kapacitou 7 500 diváků. Klubové barvy byly černá, červená a bílá.\n\nSpolu s Montrealem Canadiens, Montrealem Wanderers a Quebecem Bulldogs (před startem ročníku nahrazeni Torontem Arenas) založili nejslavnější hokejovou ligu světa, NHL. V sezoně 1917/1918 sice Ottawa skončila poslední, ale v následujících šesti sezonách vždy vyhráli základní část. V sezonách 1918/1919, 1921/1922 a 1923/1924 skočili v playoff v semifinále, když prohráli s Montrealem Canadiens, s Torontem St. Patricks a opět s Montrealem Canadiens.\n\nV sezoně 1919/1920 slavila Ottawa vítězství Stanley Cupu, když ve finále porazili Seattle Metropolitans. V sezoně 1920/1921 se jim jako prvnímu týmu v NHL podařilo vítězství obhájit, když v semifinále porazili Toronto St. Patricks a ve finále Vancouver Millionaires. Další Stanley Cupy získali v sezonách 1922/1923 (porazili Montreal Canadiens, Vancouver Maroons a Edmonton Eskimos) a v sezoně 1926/1927 (ve finále porazili Boston Bruins). V následující sezoně sice ještě postoupili do semifinále playoff, ale to byl jejich poslední úspěch.\n\nV následujících letech se Ottawa do playoff neprobojovala a proto se vedení rozhodlo sezonu 1931/1932 vynechat. Ovšem ani to nepomohlo a proto byla licence prodána týmu St. Louis Eagles. Jeden z neslavnějších týmů NHL tak ukončil působení v soutěži.\n\nZdroj: \n\n\n\n\n\nZdroj: \n\n\n\nZdroj: \n\n\n"}
{"id": "383932", "url": "https://cs.wikipedia.org/wiki?curid=383932", "title": "Chloramin T", "text": "Chloramin T\n\nChloramin T (\"N\"-chlor-4-methylbenzen-1-sulfonamid, sodná sůl, též tosylchloramid sodný) je N-chlorovaný a N-deprotonovaný sulfonamid se sumárním vzorcem CHSONClNa používaný jako biocid a dezinficiens. Je to bílý prášek tvořící s vodou nestabilní roztoky.\n\nJakožto \"N\"-chlorová sloučenina obsahuje elektrofilní chlor a lze ho srovnávat s \"O\"-chlorovaným chlornanem sodným. Chloramin T tvoří ve vodě mírně zásadité roztoky (pH obvykle 8,5). Ve vodě se rozpadá na dezinfikující chlornan. Lze ho použít jako zdroj elektrofilního chloru v organické syntéze.\n\nSíra přiléhající k dusíku může stabilizovat dusíkový anion (RN), takže N-chlorsulfonamidová část může být deprotonována i pouhým hydroxidem sodným.\n\nChloramin T lze používat k dezinfekci a jako algicid nebo baktericid, k hubení parazitů a k dezinfekci pitné vody. Molekulární struktura toluensulfonamidu je podobná jako u kyseliny paraaminobezoové, mezičlánku v metabolismu bakterií, který je tímto sulfonamidem narušen (stejným způsobem jako u léčebných sulfonamidů). Proto je chloramin T schopen inhibovat růst bakterií dvěma mechanismy, benzensulfonamidovou částí molekuly a elektrofilním chlorem.\n\n"}
{"id": "383933", "url": "https://cs.wikipedia.org/wiki?curid=383933", "title": "Drchnička rolní", "text": "Drchnička rolní\n\nDrchnička rolní (\"Anagallis arvensis\") je drobná, jednoletá bylina, která je v české přírodě nejrozšířenějším druhem rodu drchnička. Tento archeofyt je považován za méně významný polní plevel a toxickou rostlinu pro domácí zvířata.\n\nDruh pochází ze Středomoří, odkud byl jako okrasná rostlina rozšířen po celé Evropě, střední a východní Asii, po indickém subkontinentu, Africe, Austrálii i Severní Americe. V České republice bývá rostlinou hojnou nebo občasnou, nejčastěji roste v termofytiku a mezofytiku, do podhůří vystupuje jen vzácně.\n\nVyrůstá na mírně kyselých půdách na polích, vinicích, v zahradách, u cest a na rumištích i ruderálních trávnicích. Je poměrně teplomilná a vyhledává půdy dostatečně zásobené dusíkem.\n\nPoměrně rychle se vyvíjí, ze semen vzchází v dubnu a květnu a květy se objevují již koncem května, plody dozrávají v letních měsících a usychá obvykle ještě před žněmi. Má mělce sahající větvený, kůlovitý kořen a je proto choulostivá na sucho. Ve vlhčích obdobích semena v půdě znovu vyklíčí na konci léta, ale prvé podzimní mrazíky ji obvykle zahubí; za zvlášť příznivých podmínek však přečká i mírnou zimu.\n\nJednoletá rostlina se čtyřhrannou, poléhavou až vystoupavou, 5 až 30 cm dlouhou, větvenou lodyhou; z pupenů hypokotylu vyrůstají další výhonky. Listy bez palistů jsou vstřícné nebo rostou po třech v přeslenech, jsou přisedlé, eliptické až vejčité, 15 × 20 mm velké, celokrajné, tupě špičaté a mají někdy po obvodě úzký blanitý lem.\n\nJednotlivé květy rostou na tenkých a dlouhých stopkách, které jsou za květu vzpřímené a ve zralosti svěšené. Květy jsou oboupohlavné, pětičetné a vyrůstají z úžlabí středních a horních listů, bývají červené nebo vzácněji modré či světložluté. Zvonkovitý kalich je hluboce dělený v kopinaté, 5 mm dlouhé lístky s blanitým okrajem. Kolovitá koruna, zpravidla v průměru okolo 7 mm velká, má lístky obvejčité, po okraji jemně zubaté a žláznatě brvité. Pět tyčinek s chlupatými nitkami vyrůstá v jednom kruhu, semeník je svrchní a po opylení hlavičkovité blizny dozrává v tobolku. Kvete od června do září.\n\nKvět nemá nektar a je opylujícím hmyzem obvykle opomíjen. Koruna se po tři dny ráno otevírá a odpoledne opět uzavírá, při těchto pohybech korunní plátky přitlačují prašníky přímo na bliznu a dochází tak k samoopylení. Plodem je kulovitá, 4 mm velká, jednopouzdrá tobolka otevírající se víčkem. Obsahuje až 40 drobných semen, která jsou trojhranná, jemně bradavčitá, červenohnědá až tmavohnědá a dlouhá asi 1,5 mm.\n\nRostliny se rozmnožuje výhradně semeny, kterých na rostlině dozraje několik stovek a v půdě si podržují klíčivost i po dobu 10 let. Čerstvá semena po dozrání špatně klíčí, nejlépe vzchází z povrchových vrstev půdy po přezimování v dubnu a květnu. První plody dozrávají v červenci.\n\nDrchnička rolní se vyskytuje na polích jako méně nebezpečný plevel, ve středoevropských podmínkách hlavně v okopaninách a prořídlých víceletých pícninách, občas také v obilninách a zeleninách.\n\nCelá rostlina je jedovatá a dokáže způsobit i smrtelnou otravu. Riziko představuje zejména pro krávy a ovce, které spásají strniště, kde po sklizni někdy hromadně vyrostou nové rostliny. Příčinou případného úhynu zvířat bývá akutní selhání ledvin. Hlavní škodlivou látkou je glykosid cyklamin, obsažený v celé rostlině; nejvíce ho obsahuje kořen.\n\nV minulosti byla tato rostlina v některých zemích léčivkou, používala se k léčbě duševních nemocí a epilepsie. Aplikovala se také při zácpě nebo proti žlučníkovým a ledvinovým kamenům.\n\n\n \n"}
{"id": "383940", "url": "https://cs.wikipedia.org/wiki?curid=383940", "title": "St. Louis Eagles", "text": "St. Louis Eagles\n\nSt. Louis Eagles byl profesionální americký klub ledního hokeje, který sídlil v St. Louis ve státě Missouri. V letech 1934–1935 působil v profesionální soutěži National Hockey League. Eagles hráli ve své poslední sezóně v Kanadské divizi. Své domácí zápasy odehrával klub v hale St. Louis Arena s kapacitou 14 200 diváků. Klubové barvy byly červená a bílá.\n\nZaložen byl v roce 1934 jako nástupce slavného klubu Ottawa Senators. Profesionální hokej ve městě ovšem vydržel pouze jednu sezónu, Eagles po ní zbankrotovali.\n\n\n\nZdroj:\n\n\n\nZdroj:\n\n\n"}
{"id": "383947", "url": "https://cs.wikipedia.org/wiki?curid=383947", "title": "Ius contrahendi", "text": "Ius contrahendi\n\nIus contrahendi je latinský pojem, který v právu znamená plnou svrchovanost ke sjednávání mezinárodních smluv. Disponují jím suverénní národní státy, a také mezinárodní organizace. \n\n\"Státy\" nejsou právně omezovány, s kým a o čem smí uzavírat mezinárodní smlouvu. Jsou ovšem nuceny dodržovat normy obecného mezinárodního práva.\"Mezinárodní organizace\" mohou dojednat smlouvy omezeně. Podmínkou je, aby obsah smluv souvisel s předmětem činnosti organizace, a také byl v souvztažnosti se zakládacím dokumentem organizace, respektive ostatními dohodami členů. \n"}
{"id": "383949", "url": "https://cs.wikipedia.org/wiki?curid=383949", "title": "NHL 1924/1925", "text": "NHL 1924/1925\n\nSezóna 1924/1925 byla 8. sezonou NHL. Vítězem NHL se stal tým Montreal Canadiens, který následně ve finále Stanley Cupu prohrál s vítězem WCHL - Victoria Cougars a Stanley Cup tak nezískal.\n\nNově se zúčastnily týmy Montreal Maroons a Boston Bruins.\n\n\nMontreal Canadiens vs. Toronto St. Patricks\n\n\"Tým Montreal Canadiens zvítězil celkově 5:2 a postoupil tak do finále Stanley Cupu.\"\n\nLiga PCHA ukončila svoji činnost, a tak se o Stanley Cup utkali pouze vítězové NHL a WCHL.\n\n\nVšechny zápasy byly hrány v Patrick Areně ve Victorii.\n\"Victoria Cougars zvítězila 3:1 na zápasy a získala Stanley Cup\"\n"}
{"id": "383950", "url": "https://cs.wikipedia.org/wiki?curid=383950", "title": "Quebec Bulldogs", "text": "Quebec Bulldogs\n\nQuebec Bulldogs (oficiálním názvem: Quebec Athletic Club) byl profesionální kanadský klub ledního hokeje, který sídlil v Québecu ve stejnojmenné provincii. V letech 1919–1920 působil v profesionální soutěži National Hockey League. Své domácí zápasy odehrával v hale Quebec Arena s kapacitou 6 000 diváků. Klubové barvy byly modrá a bílá.\n\nHistorie celku Quebec Bulldogs v NHL byla velice krátká. Už v roce 1917 se \"buldoci\" stali jedním ze zakládajících týmů (společně s Montrealem Canadiens, Montrealem Wanderers a Ottawou Senators), ale do soutěže nastoupili až v sezoně 1919/1920. Ta pro ně nedopadla vůbec dobře. Tým skončil poslední s bilancí 4 vítězství, 20 porážek a pouhými 8 získanými body při skóre 91:177. Zajímavostí je, že nejlepší střelec ročníku, Joe Malone, hrál právě za Quebec. Tato sezona byla pro tým zároveň také poslední, protože po přestěhování se v sezoně 1920/1921 objevili pod názvem Hamilton Tigers.\n\nMezi slavné hráče oblékajících dres Quebecu Bulldogs patří jména jako Joe Malone nebo Joe Hall.\n\nZdroj: \n\n\n\nZdroj: \n\n\n\nZdroj: \n\n"}
{"id": "383951", "url": "https://cs.wikipedia.org/wiki?curid=383951", "title": "Sacrosanctum Concilium", "text": "Sacrosanctum Concilium\n\nSacrosanctum Concilium neboli Konstituce o posvátné liturgii je dokument přijatý poměrem 2 147 biskupů pro 4 proti na druhém vatikánském koncilu a vyhlášený papežem Pavlem VI. 4. prosince 1963.\n\nTato konstituce, která odkazuje na novodobé liturgické hnutí 20. století uznané encyklikou Mediator Dei z roku 1947, se stala základem pokoncilní liturgické reformy, především liturgie v národních jazycích, aktivnější účasti věřících. Zaměřuje se na pochopení významu liturgie v životě člověka a církve, vzdělání kléru a laiků ve věci liturgie, její medializaci v hromadných sdělovacích prostředcích. Pro tento účel musí dojít k obnově liturgie, k revizi liturgických knih (např. misál), je kladen důraz na rovnost lidí při liturgii, větší důraz na slovo (kázání), jednoduchost a srozumitelnost liturgie, možnost jejího přizpůsobení místní kultuře a zvykům.\n\n\n"}
{"id": "383959", "url": "https://cs.wikipedia.org/wiki?curid=383959", "title": "Barbakan (Krakov)", "text": "Barbakan (Krakov)\n\nBarbakan v Krakově je brána městského opevnění a jedna z mála zachovaných částí někdejšího městského opevnění Krakova. Jde o nejsevernější část krakovského fortifikačního systému. \n\nKrakovský barbakan je gotická stavba kruhového tvaru o vnitřním průměru 24,40 m, tloušťka zdí je více než 3 m. Původně byl spojený s Floriánskou bránou a městským opevněním. Byl obehnán příkopem 24 m širokým a 3,5 m hlubokým. \n\nBarbakan byl postaven za vlády krále Jana Olbrachta v letech 1498-1499 v obavě před valašsko-tureckým nájezdem, který Krakovu hrozil po porážce polských vojsk po bitvě u Koźmina.\n\nNa východní stěně je pamětní deska připomínající krakovského občana Marcina Oracewicze, který podle legendy zachránil město před Rusy tím, že při nedostatku munice nabil do své zbraně knoflík a zastřelil nepřátelského velitele Panina. \n\nDnes je barbakan součástí Historického muzea města Krakov. Je využíván pro nejrůznější výstavy a jiné akce (např. mistrovství Polska v šermu, vystoupení skupin historického šermu a tance)\n\n\n"}
{"id": "383963", "url": "https://cs.wikipedia.org/wiki?curid=383963", "title": "NHL 1923/1924", "text": "NHL 1923/1924\n\nSezóna 1923/1924 byla 7. sezonou NHL. Vítězem NHL se stal tým Montreal Canadiens, který následně v semifinále Stanley Cupu porazil vítěze PCHA - Vancouver Maroons a ve finále porazil vítěze WCHL - Calgary Tigers, čímž si vybojoval i Stanley Cup.\n\nMontreal Canadiens vs. Ottawa Senators\n\n\"Montreal Canadiens zvítězil celkově 5:2 a stal se tak zástupcem NHL v bojích o Stanley Cup\"\n\nVšechny zápasy se hrály na domácí půdě Montrealu Canadiens.\n\n\nVancouver Maroons vs. Montreal Canadiens\n\n\"Montreal Canadiens zvítězil 2:0 na zápasy a postoupil do finále.\"\n\nCalgary Tigers vs. Montreal Canadiens\n\n\"Montreal Canadiens zvítězil 2:0 na zápasy a získal Stanley Cup\"\n"}
{"id": "383964", "url": "https://cs.wikipedia.org/wiki?curid=383964", "title": "Corridor 7: Alien Invasion", "text": "Corridor 7: Alien Invasion\n\nCorridor 7: Alien Expansion je akční počítačová hra vyvinutá společností Capstone Software. Kvůli jejímu zastaralému grafickému enginu nebyla vůbec populární a byla tehdy technologicky překonána hrou Doom. Plánované pokračování s názvem \"Corridor 8: Galactic Wars\" bylo zrušeno.\n\nÚryvek z manuálu hry:\n\n\"\"Věřilo se, že válkám na Zemi je navždy konec. Většina amerických armádních financí byla investována do vědeckých výzkumů a zkoumání vesmíru. Dr. Donald Fox, americký astrobiolog, se v roce 2012 zúčastnil první mise na Mars s lidskou posádkou. Vrátil se s kovovým předmětem, který našel u podivných útvarů vypadajících jako lidské obličeje. To bylo prvním přímým důkazem, že život existuje i mimo Sluneční soustavu. Vědci byli tímto zjištěním nadšeni, ale vláda byla velmi opatrná a nalezený předmět přesunula do Delta Base, malého podzemního zařízení pro vývoj zbraní v nevadské poušti. Je to jediné zařízení vybavené ke zkoumání takového předmětu. Umístili jej do nejnižšího patra, laboratoře známé pod názvem Corridor 7. Připomíná bludiště chodeb, ve kterém jsou umístěny testovací komory.\"\n\n\"Stáří předmětu nebylo možné určit. Většina vědců věřila, že je velmi starý, ale nebyly na něm žádné viditelné stopy stáří. Povrch by neměl být vzorkovaný, ani na molekulární úrovni. Předmět byl v zadní části komory vystaven různým typům a hladinám radiace. Během gama testu se objekt začal měnit...\"\"\n\nVýsledkem bylo otevření mimoprostorové brány uprostřed Corridoru 7. Cizí vetřelci získali otevřenou cestu na Zem. Rychle obsadili vojenskou základnu, zabili všechny lidi v komplexu a převzali nad ním kontrolu. Stvůry začaly upravovat okolní prostředí svým potřebám. Jejich zaneprázdněnosti využil voják ze Speciálních sil a proniknul do komplexu ještě před tím, než stvůry dokázaly odříznout komplex od ostatního světa. Jeho cílem bylo zastavit invazi a zničit předmět z Marsu.\n\nHráč ovládá osamoceného vojáka, který proniknul do vojenské základny napadené cizinci. Hra ja jako všechny ostatní FPS zobrazená z pohledu hráče. Obsahuje 30 (vydání na disketě) nebo 40 (vydání na CD) pater, které hráč postupně prozkoumává, a 6 bonusových levelů. Na rozdíl od běžných her není cílem se co nejrychleji dostat k východu, ale spíše zabít všechny nepřátele na patře. Jakmile je tento cíl splněn, tak se otevře cesta do nového levelu. Stačí jít k výtahu, u kterého hráč na patře začal, a výtahem se dostat do dalšího patra. Obtížnost, nastavená při startu hry, ovlivňuje množství nepřátel, které je nutno zabít pro vstup do vyššího patra:\n\n\nK lepšímu nalezení příšer slouží mapa v rohu obrazovky zobrazující nejbližší prostor kolem vojáka. Příšery jsou zobrazeny jako žluté blikající tečky. Po nalezení plánu patra bude na mapě zobrazeno celé patro a pozice každého nepřítele.\n\nPatra můžeme rozdělit do několika částí podle jejich vzhledu. Prvních dvacet pater je tvořeno kancelářemi, laboratořemi, serverovnami a skladišti s příslušnými dekoracemi a nábytkem. Dalších 10 pater je zcela přestavěných podle potřeb cizinců, přinesli si své vlastní vybavení. Je v nich méně světla a lidské vybavení téměř úplně zmizelo. Třetí část tvoří šest přídavných pater, které jsou přístupné přes speciální výtah v některých patrech. Výtahy jsou obvykle střeženy šéfem cizinců. Těchto 36 pater se nachází na disketovém vydání hry. Hra končí zničením mimoprostorové brány ve třicátém patře. Vydání na CD obsahuje dalších 10 levelů. Hráč místo toho, aby bránu zničil, projde skrz a dostává se do světa vetřelců. Tento svět se v mnohém podobá levelům upraveným vetřelci. Rozdíl spočívá v tom, že není nutné všechny zabít, je pouze potřeba najít teleportér.\n\nMezi \"Corridorem 7\" a ostatními hrami postavenými na enginu \"Wolfensteina 3D\" jsou další rozdíly. Hráč je například vybaven infračervenými a nočními brýlemi. Infračervené jsou určeny k rozpoznání neviditelných objektů, například silového pole ubírajícího energii, zatímco noční vidění se hodí ke hraní tmavých levelů. Střelivo a lékárničky nejsou umístěny jako objekty, které lze sebrat, častěji jsou k nalezení automaty na zdech. Zdraví se také dá získat ve speciálních místnostech, kde se hráči zdraví doplní na 100 bodů. V \"Corridoru 7\" jsou dva druhy nábojů. Střelivo, použité do zbraní vyrobených lidmi, zatímco energetické balíčky rozhýbou zbraně nepřátel.\n\nZamčené dveře nevyžadují k otevření klíč, ale barevnou přístupovou kartu, buď modrou, nebo červenou. Karty lze získat ve speciálních terminálech na zdech. Někdy je možné nalákat příšeru tak, aby otevřela dveře a po její likvidaci se rychle přesunout do zamčené části. Tím se hráč dostane za dveře i bez přístupové karty.\n\nVydání na CD obsahuje možnost hrát s více hráči prostřednictvím LAN nebo modemu. Důvodem byl pravděpodobně ohromný úspěch multiplayeru ve hře Doom. Jediným módem v Corridoru 7 je deathmatch a je pro něj vytvořeno osm speciálních map. Hráč může ovládat buď vojáka Speciálních sil, nebo některou z příšer. Díky charakteristickým vlastnostem každé příšery může být taková hra velmi zajímavá.\n"}
{"id": "383980", "url": "https://cs.wikipedia.org/wiki?curid=383980", "title": "Střešní výlez", "text": "Střešní výlez\n\nStřešní výlezy, nebo řidčeji kominické výlezy, usnadňují přístup na střechu pro provedení prací na střeše.\n\nJejich rozvoj byl zapříčiněn topením pevnými palivy a s tím spojenou údržbu komínů, kde byl žádaný snadný přístup a právě výlez byl často jediné možné řešení. Přístup se tak stává jednoduchým a bezpečným.\n\nStřešní výlezy dostaly i další funkci. Výlezy s průhlednou výplní totiž navíc prosvětlí podkrovní prostory, proto výlezů s výplní vyrobených z plechu ubývá a jsou nyní umísťovány ponejvíce na průmyslové objekty. Vyrábí se z různých materiálů a jejich uživatel může volit ve velmi pestré škále barev. Nemusí se bát nízké nebo složité časté údržby, protože u dnešních materiálů a technologických postupů toto prakticky odpadá.\n\nJejich budoucnost se může zdát být ohrožena, protože se z ekologických důvodů upouští od topení pevnými palivy a proto na řadě novostaveb už ani komín není vidět. Na druhou stranu však přibývá domů využívajících sluneční energii a přístup k solárním panelům na střeše je nutný. Tím střešní výlezy získávají znovu svou důležitost pro další generace.\n"}
{"id": "383981", "url": "https://cs.wikipedia.org/wiki?curid=383981", "title": "Oprám", "text": "Oprám\n\nOprám je zatopené místo po těžbě. Vzniká propadem vytěženého hlubinného dolu nebo zatopením jámy vzniklé povrchovou těžbou. V hornickém názvosloví má širší význam jako povrchový lom nebo povrchový důl, případně i skrývku.\n\nOprámy často tvoří i jméno samotné vodní plochy, která slouží pro koupání. Příkladem je například varvažovský nebo telnický Oprám.\n\n\n"}
{"id": "383984", "url": "https://cs.wikipedia.org/wiki?curid=383984", "title": "Kolombský plán", "text": "Kolombský plán\n\nKolombský plán (\"dnešní název: Plán pro společný ekonomický a sociální rozvoj v Asii a Tichém oceánu\") byl přijatý v lednu 1950 na schůzce ministrů zahraničí Commonwealthu v cejlonském Kolombu. Jedná se o regionální organizaci vzájemné hospodářské pomoci na mezivládní úrovni, která spočívá v pomoci ekonomicky vyspělejších členů Commonwealthu ve prospěch chudších států společenství v jihovýchodoasijském regionu.\n\nAustrálie na kolombském zasedání (leden 1950) podala návrh, aby ekonomicky rozvinutější členové společenství podpořily chudší státy v regionu jihovýchodní Asie. Schválený návrh nabyl platnosti v červenci 1951. Později k tomuto plánu přistoupily mimo jiné i USA a Japonsko. Řada států, která se následně stala jeho členy, nebyla součástí Commonwealthu, a proto došlo v roce 1977 k jeho přejmenování na \"Plán pro společný ekonomický a sociální rozvoj v Asii a Tichém oceánu\".\n\n\nV současnosti má organizace 25 členů.\n\n"}
{"id": "383991", "url": "https://cs.wikipedia.org/wiki?curid=383991", "title": "Luigi di Savoia Duca degli Abruzzi (1933)", "text": "Luigi di Savoia Duca degli Abruzzi (1933)\n\nLuigi di Savoia Duca degli Abruzzi byl italský lehký křižník stejnojmenné třídy – jednalo se o loď z páté skupiny italské třídy \"Condottieri\". Křižník na pojmenován na počest italského admirála z doby první světové války Luigi Amedea di Savoia-Aosta. Jeho sesterskou lodí byl křižník \"Giuseppe Garibaldi\".\n\nKřižník bojoval v druhé světové válce. Za války \"Luigi di Savoia Duca degli Abruzzi\" (i jeho sesterská loď) bojoval například v červenci 1940 v bitvě u Punta Stilo a v březnu 1941 v bitvě u Matapanu.\n\nKřižník válku přečkal a po válce ho provozovala italská Marina Militare. Vyřazen byl v roce 1961 a později sešrotován.\n\n\n\n"}
{"id": "383996", "url": "https://cs.wikipedia.org/wiki?curid=383996", "title": "Giuseppe Garibaldi (1933)", "text": "Giuseppe Garibaldi (1933)\n\nGiuseppe Garibaldi byl italský lehký křižník třídy Duca degli Abruzzi – jednalo se o loď z páté skupiny italské třídy \"Condottieri\". Křižník na pojmenován na počest italského vůdce Giuseppe Garibaldiho. Jeho sesterskou lodí byl křižník \"Luigi di Savoia Duca degli Abruzzi\".\n\n\"Giuseppe Garibaldi\" byl nasazen v druhé světové válce. Společně se sesterským \"Luigi di Savoia Duca degli Abruzzi\" bojoval v červenci 1940 v bitvě u Punta Stilo a v březnu 1941 v bitvě u Matapanu. V červnu 1942 byl \"Giuseppe Garibaldi\" nasazen proti britskému konvoji, vyslanému během Operace Vigorous.\n\nKřižník válku přečkal a po válce ho provozovala italská Marina Militare. Na přelomu 50. a 60. let byl dokonce přestavěn na raketový křižník. Po přestavbě nesl hlavňovou výzbroj čtyř 135mm kanónů, osmy 76mm kanónů, dále čtyři balistické střely UGM-27 Polaris a dvojité vypouštěcí zařízení protiletadlových řízených střel RIM-2 Terrier. Vyřazen byl na počátku 70. let a později sešrotován.\n\n\n\n"}
{"id": "383997", "url": "https://cs.wikipedia.org/wiki?curid=383997", "title": "Mlok", "text": "Mlok\n\nMlok může být:\n\n\n"}
{"id": "383998", "url": "https://cs.wikipedia.org/wiki?curid=383998", "title": "Efedrin", "text": "Efedrin\n\nEfedrin je alkaloid z keřů čeledě chvojníkovitých (\"Ephedraceae\") rodu \"Ephedra\", jako jsou chvojník obecný (\"Ephedra vulgaris\") neboli chvojník dvouklasý (\"Ephedra distachya\") nebo chvojník čínský (\"Ephedra sinica\"), které se vyskytují ve východní Asii, ve středomořské oblasti a ve střední Evropě.\n\nNejstarší nález zrn chvojníku v irácké jeskyni Šanidár se datuje do období 60 000 let před naším letopočtem. Na známých indických gandhárských reliéfech se zobrazuje chvojník v blízkosti Buddhy. V Číně se prvenství jeho objevu připisuje legendárnímu císaři Šen-nungovi už ve 3. tisíciletí př. n. l. Ve 20. letech 20. století izoloval K. K. Chen čistý efedrin z chvojníku. Brzy začal být lékaři předepisován na úlevu ucpanému nosu a k uvolnění průdušek. Po sérii úmrtí spojených s užíváním efedrinu však byl v různých zemích světa zakázán (USA – 2004).\n\nEfedrin vykazuje optický izomerismus a má dvě chirální centra, proto existuje ve čtyřech diastereoizomerech. Podle konvence se enantiomery s konfigurací (1\"R\",2\"S\") a (1\"S\",2\"R\") označují jako efedrin a enantiomery (1\"R\",2\"R\") a (1\"S\",2\"S\") jako pseudoefedrin.\n\nEfedrin je substituovaný amfetamin a strukturální analog metamfetaminu. Liší se od něj pouze přítomností hydroxylové skupiny (OH). Amfetaminy jsou však potentnější a mají další biologické účinky. Komerčně se efedrin vyrábí jako izomer (−)-(1\"R\",2\"S\"), názvem efedrin je ve farmakologii míněn právě tento enenatiomer, vyskytující se v přírodě.\n\nEfedrin je látka, která se používá při léčbě astmatu, proti nízkému tlaku, proti narkolepsii (chorobná spavost) a také jako léčivo uvolňující zduření nosní dutiny.\n\nEfedrin se používá na výrobu pervitinu. Efedrin sám o sobě může při dlouhodobém a nadměrném používání způsobit psychickou i fyzickou závislost. V kombinaci s kofeinem je to navíc vynikající spalovač tuků. Ze začátku byl používán jako tabletka na hubnutí, dokud se neprokázaly jeho vedlejší účinky. Při užití s větší dávkou kofeinu v některých případech dochází k třesení rukou, silnému bušení srdce a nastává střídání tělesné teploty (teplo-zima).\n\nEfedrin nastupuje asi hodinu po pozření a účinek trvá asi 3 až 4 hodiny. Doporučená maximální dávka činí 8 mg/6 hodin. Je součástí přípravků proti kašli či chřipce, roztahuje totiž dýchací cesty a ulevuje příznakům. Dále se užívá jako lék na hubnutí, k budování svalstva a k zlepšení fyzických schopností sportovců. Mezinárodní olympijský výbor právě kvůli těmto účinkům zařadil efedrin na listinu zakázaných látek.\n\nEfedrinizmus je chronická otrava efedrinem, která se projevuje pocením, nechutenstvím, svíráním v oblasti srdce, podrážděností a výbuchy náhlého hněvu.\n\n\n"}
{"id": "384000", "url": "https://cs.wikipedia.org/wiki?curid=384000", "title": "Pneumatologie", "text": "Pneumatologie\n\nPneumatologie je podobor systematické teologie, který se zabývá zkoumáním významu Ducha Svatého v eschatologii. Řecké slovo pneuma (πνεύμα) znamená dech, což v přeneseném významu znamená \"duchovní (nemateriální) bytost\" nebo \"vanutí\". Dotýká se především christologie a tzv. vylití Ducha Svatého a působení Ducha ve věřícím člověku.\n\nDuch byl do 19. století považován především za zdroj milosti či víry, a proto byla pneumatologie zařazována do traktátu o milosti, eventuálně do učení o přivlastnění spásy. Souvislost pneumatologie s eschatologií sice byla ve 20. století rozpoznána, a to převážně mezi reformovanými autory, kteří se mohli opřít o Kalvínovu teologii, v níž hraje Duch Svatý stěžejní úlohu, i když mnohem více v protologii než v eschatologii \n\n"}
{"id": "384001", "url": "https://cs.wikipedia.org/wiki?curid=384001", "title": "Cathy Hopkinsová", "text": "Cathy Hopkinsová\n\nCathy Hopkinsová (* 23. ledna 1953 Manchester) je anglická romanopiskyně.\n\nŽila v Keni až do svých jedenácti let. Když jí bylo osmnáct, její rodiče se vrátili z Afriky a ona šla studovat do Manchesteru. Poté pracovala jako psycholožka v psychiatrické léčebně. Knihy začala psát až v roce 1986.\n\nMá na svém kontě okolo 49 knížek, které byly publikovány ve 30 jazycích.\n\n\nNyní pokojně žije se svým manželem a třemi kočkami v severním Londýně\n"}
{"id": "384002", "url": "https://cs.wikipedia.org/wiki?curid=384002", "title": "Harold Eugene Edgerton", "text": "Harold Eugene Edgerton\n\nHarold Eugene Edgerton (6. dubna 1903, Fremont, Nebraska – 4. ledna 1990, Cambridge, Massachusetts) byl americký inženýr, vynálezce stroboskopu a pionýr vysokorychlostní chronofotografie. Podílel se na vývoji nových metod sériového snímání, které sloužily k výzkumu jednotlivých fází pohybu. Navázal na výzkumy Eadwearda Muybridge, který se začal o pohyb zajímat již v roce 1873.\n\nJiž při studiu na Massachusettském technologickém institutu se Edgerton věnoval vynálezům v oblasti vysokorychlostní fotografie. V roce 1927 získal magisterský titul.\n\nRoku 1923 Harold Edgerton vynalezl xenonový blesk a synchronizaci. V roce 1931 Harold Edgerton vynalezl elektronickou obdobu stroboskopu, při které použil přerušované elektronické výbojkové světlo. Ve své době jej použil ke studiu strojních součástí synchronních motorů v pohybu. O něco později použil sérii velmi krátkých záblesků světla k vytvoření ostrých fotografií velmi rychle se pohybujících objektů. Dokázal vytvořit záblesky o délce 1/500 000 sekundy. Tento krátký čas spolu s precizní synchronizací vedly ke vzniku fotografií rozprskávajícího se balónku naplněného vodou nebo průniku střely jablkem.\n\nV roce 1937 spolu s albánským fotografem Gjonem Milim zaznamenali rychlé pohyby osvícené stroboskopem na jedno políčko filmu. Vznikly tak známé fotografie kapky mléka dopadající na rozpálený červený kov, okamžik výkopu rugbyového míče, odpálení golfového míčku, piruety baletky, nebo tenisty při podání.\n\nTyto historické série sekvenčních obrázků byly důležitým impulsem k rozvoji „pohyblivých obrazů“ kinofilmu.\n\nEdgerton pracoval od roku 1940 na armádním projektu, při kterém vyvinul tzv. kameru Rapid Action Electronic. S její pomocí pořídil snímek výbuchu jaderné bomby. Expoziční doby klesaly až k časům okolo deseti nanosekund. K tak krátkému času expozice poskytla dostatek světla samotná exploze bomby.\n\n\n\n"}
{"id": "384003", "url": "https://cs.wikipedia.org/wiki?curid=384003", "title": "Davor Dujmović", "text": "Davor Dujmović\n\nDavor Dujmović (20. září 1969, Sarajevo, Jugoslávie dnes Bosna a Hercegovina – 31. května 1999, Novo Mesto, Slovinsko) byl srbský herec.\n\nJeště jako dítě měl ve zvyku po škole se zastavit u otce, který tehdy pracoval jako soukromník na tržišti. V době, kdy chodil do druhé třídy nižší hudební školy, chodíval do jedné restaurace s otcem. Jednou se tam náhodou objevil Emir Kusturica. Emir se Davorova otce zeptal, zda by jeho syn chtěl jít na konkurz filmu Otec na služební cestě. Otec i Davor souhlasili. Davor tento konkurz vyhrál. Po tomto filmu se rozhodl, že se přihlásí na filmovou akademii. Nepřijali ho. Pak už se nepokoušel. V sedmnácti letech letech hrál ve filmu Dům k pověšení. V tomto filmu hrál Roma Perchana a je to jeho nejznámější a nejvýznamnější role. Po tomto filmu ho kritici přirovnávají k Dustinu Hoffmanovi.\n\nNa konci 80. let účinkoval v komediálním seriálu TV Sarajevo s názvem Top lista nadrealista.\n\nZačátkem 90. let se stal závislým na drogách. Několikrát se bezúspěšně léčil. V roce 1992 se stěhuje do Bělehradu kvůli válečnému konfliktu v bývalé Jugoslávii. Tam hraje ve filmu Podzemí Emira Kusturici. Po válce se stěhuje do Banja Luky a tam je jedním ze zakladatelů fondu Republiky srbské. Pak se odstěhoval do Slovinska k přítelkyni, se kterou žil posledních pár měsíců. Volný čas tráví u koní. 31. května ve městě Novo Mesto spáchal sebevraždu.\n"}
{"id": "384005", "url": "https://cs.wikipedia.org/wiki?curid=384005", "title": "Apostag", "text": "Apostag\n\nApostag je obec v Maďarsku v župě Bács-Kiskun v okrese Kunszentmiklós.\n\nV roce 2015 zde žilo 2 010 obyvatel.\n"}
{"id": "384006", "url": "https://cs.wikipedia.org/wiki?curid=384006", "title": "Mlok za zásluhy", "text": "Mlok za zásluhy\n\nMlok za zásluhy je ocenění udělované organizací Československý fandom za literární, publicistické i organizační zásluhy o rozvoj žánru SF a fantasy i celého hnutí udělované od roku 1983.\n\nCena byla poprvé udělena v roce 1983 na celostátním srazu příznivců žánru sci-fi a fantasy Parcon současně s vyhlášením výsledků literární soutěže o Cenu Karla Čapka.\nOd roku 1984 jí bylo přezdíváno Mlok za zásluhy. Od roku 1993 je její nositel určován hlasováním na Jarní poradě československých sci-fi klubů. Cena je pak předána na nejbližším Parconu.\n\nV roce 2004 bylo na Jarní poradě rozhodnuto o možnosti udělit kromě obvyklého Mloka za zásluhy i mimořádnou cenu ČS Fandomu in memoriam.\n\nOcenění je udělováno zejména profesionálním spisovatelům, vydavatelům, překladatelům, ilustrátorům nebo organirátorům tohoto žánru.\n\nCenu Mlok získali.\n\n\n"}
{"id": "384010", "url": "https://cs.wikipedia.org/wiki?curid=384010", "title": "Chio Bohemia Chips", "text": "Chio Bohemia Chips\n\nCHIO BOHEMIA CHIPS s.r.o. (do 27. dubna 2001 CHIO-CHIPS, společnost s ručením omezeným) je český podnik vyrábějící brambůrky a další slané pochutiny. V současnosti vyrábí 10 druhů pochutin. Společnost sídlí v Choustníku.\n\nJediným vlastníkem firmy je společnost INTERSNACK a.s. sídlící na téže adrese jako CHIO BOHEMIA CHIPS. Jediným akcionářem společnosti INTERSNACK pak je firma Intersnack International B.V. sídlící v nizozemském Arnhemu.\n\n"}
{"id": "384013", "url": "https://cs.wikipedia.org/wiki?curid=384013", "title": "Techniky emoční svobody", "text": "Techniky emoční svobody\n\nEmotional Freedom Techniques neboli doslova Techniky emoční svobody (či spíše \"Techniky pracující na principu uvolnění emocí\") jsou alternativní psychoterapeutické techniky postavené na teorii, že negativní emoce jsou způsobeny poruchou v energetickém poli těla (nebo ji naopak vyvolávají). Pomocí lehkého ťukání na akupunkturní body při současné koncentraci na své pocity dochází ke změnám v energetickém systému a k jeho navrácení zpět do stavu rovnováhy. EFT nicméně nemá žádné zdravotní benefity nad rámec placebo efektu. Celkově je EFT považována za pseudovědeckou a její podstatu je možné vysvětlit na základě metod klasické psychologie spíše než na základě energie meridiánů.\n\nDo České republiky metodu importovala zřejmě Zdena Katayama, která zde založila Institut energetické psychologie, kde metodu provozuje a vyučuje. Je rovněž autorkou popularizační knihy EFT pro každého. \n\nSystém EFT vytvořil Gary Craig v polovině 90. let a je zamýšlen jako zjednodušení systému Rogera Callahana - TFT (Terapie mentálního pole). Craig a Callahan spolu pracovali na začátku 90. let. V roce 1993 byl Craig první osobou, kterou Callahan vycvičil ve své nejrozvinutější technice známé jako Hlasová technika (Voice Technology). Craig díky své praxi zjistil, že pořadí bodů při ťukání není důležité, a tím ztratila smysl i řada dalších speciálních procedur. Tím pádem byl Callahanův systém velmi zjednodušen.\n\nZastánci EFT tvrdí, že tato technika pomáhá v takových psychických a tělesných stavech jako jsou deprese, úzkost, posttraumatická stresová porucha, celkový stres, závislosti a fobie. Někteří praktici EFT též pokládají tuto techniku za účinnou i u roztroušené sklerózy a dokonce u \"všeho od rýmy k rakovině\". Základní schema EFT zahrnuje soustředění se na negativní vzpomínku nebo emoci a současné ťukání špičkami prstů na sérii dvanácti bodů na těle, které mají korespondovat s meridiány používanými v tradiční čínské medicíně. Kromě těchto 12 bodů se používají další body se speciálním určením, a to \"karate bod\", \"9-gamut\" a bod v horní části hrudníku (\"sore spot\").\n\nPodle teorie vznikají negativní emoce ve třech fázích: 1) dojde k negativní (nepříjemné) zkušenosti, 2) na jejím základě vzniká negativní emoce, která vede ke změnám uvnitř těla a to má za následek 3) postižení energetického systému. Z tohoto důvodu nestačí ťukat pouze na negativní vzpomínku, nýbrž je nutné soustředit se i na emoce s ní spojené - jen tak může dojít ke změnám v energetické nerovnováze.\n\nHlavní rozdíl mezi TFT a EFT nespočívá v principu, ale ve způsobu aplikace. V TFT má každý problém svoji specifickou sekvenci bodů (tzv. algoritmus). Tato sekvence je volena na základě svalového testu, které se též používá v kineziologii.\n\nNaproti tomu v EFT není sekvence důležitá, a proto není ani potřeba specifický algoritmus pro každý problém. V EFT se používá jednotný postup pro všechny problémy a není třeba ani svalový test. Pro vyřešení konkrétního problému by z oněch 15 bodů stačilo jen několik, ale protože i tak je celkový počet bodů malý, nemá smysl zjišťovat, které body jsou důležité.\n\nEFT bylo zkoumáno několika stovkami studií, níže jsou příklady tří z nich. Žádná kvalitní empirická studie nicméně nikdy efektivitu EFT nepodpořila.\n\n1. studie: Wells et al.\nPrvní studie, publikovaná roku 2003 v Journal of Clinical Psychology (indexován v MEDLINE databázi) a financována Association for Comprehensive Energy Psychology, zahrnovala 35 pacientů s fobií na malá zvířata. Tito pacienti podstoupili jedno sezení EFT. Autoři studie dospěli k závěru, že EFT může pomoci v redukci fobií na malá zvířata během jednoho sezení, nicméně kvůli metodologickým omezením nebylo možno studii jednoznačně uzavřít.\n\n2. studie: Waite a Holder\nDruhá studie, publikovaná téhož roku v The Scientific Review of Mental Health practice (indexován v PsycInfo databázi), byla vedena na 119 univerzitních studentech, kteří trpěli fobiemi. Tato studie porovnávala čtyři skupiny. První skupina podstoupila jednu EFT terapii, druhá skupina také, lišila se od první pouze tím, že místo standardních bodů byly použity body na paži. Třetí skupina se lišila v tom, že zde nebyly ťukány body na studentech, ale na hračce (panence) a čtvrtá skupina neťukala vůbec, měla pouze za úkol vyrobit si hračku. Účastníci studie vyjádřili své pocity na SUDS škále před a po EFT sezení.\n\nPrvní tři skupiny dosáhly signifikantně lepšího efektu než čtvrtá skupina, nicméně mezi všemi třemi skupinami, jejichž účastníci ťukali, nebyly výraznější rozdíly. To znamená, že skupina, která ťukala na panenku, měla stejné výsledky jako skupiny, které ťukaly na tělo. Na základě tohoto zjištění dospěli autoři studie k závěru, že teorie, podle které je účinek EFT založen na stimulaci systému meridiánů, je nespávná.\n\n3. studie: Rowe\nTřetí studie byla publikována roku 2005 v Counseling and Clinical Psychology (neindexován ani v PsycINFO ani v MEDLINE). Byl při ní využit dotazník SCL-90-R pro zhodnocení psychické nepohody (distress), který vyplnilo 102 účastníků účastnících se EFT workshopu. Dotazníky byly vyplněny před sezením, po sezení a šest měsíců po workshopu. Při srovnání dotazníků od všech skupin se ukázalo, že došlo k signifikantnímu poklesu nepohody všech sledovaných aspektů. Jelikož ale nebyla přítomna kontrolní skupina, nebylo možné odlišit výsledek od placebo efektu.\n\nEFT byla v magazínu Skeptical Inquirer označena za pseudovědu zejména z důvodu spoléhání se na nepotvrzený mechanismus účinku, agresivní propagaci přes internet atd. Gary Craig, který systém EFT vytvořil, tvrdí, že ťukáním na tělo dochází ke změnám v meridiánech. Existuje mnoho bodů používaných v akupunktuře a nezahrnutých do EFT, jejichž stimulace může mít dosud neprozkoumaný nebo náhodný efekt. Tím se stává podle skeptiků EFT metodou netestovatelnou vědeckými metodami a tím i pseudovědou. Tento argument je také podpořen studií Waitea a Holdera, kteří prokázali účinnost i při ťukání na panence. Waite a Holder proto tvrdí, že účinky EFT jsou spíše než na práci s energií založeny na charakteristikách, které EFT sdílí s jinými metodami čínské medicíny. V novějším článku v Guardianu navrhují autoři (novináři), že samotné ťukání na body má hlavní význam spíše v tom, že odvrací pozornost od traumatizujícího zážitku a tím vede k úlevě. Během ťukání pak klient opakuje po terapeutovi krátkou připomínací frází, aby se zaměřil zpět na problém.\n\nDle průzkumu, který mezi 101 náhodně vybranými odborníky APA provedl John Norcross, jde o pravděpodobně zdiskreditovanou metodu léčby.\n\n"}
{"id": "384016", "url": "https://cs.wikipedia.org/wiki?curid=384016", "title": "Goldbachova–Eulerova věta", "text": "Goldbachova–Eulerova věta\n\nV matematice znamená Goldbachova-Eulerova věta (známá také jako Goldbachova věta) skutečnost, že suma čísel 1/(\"p\" − 1) přes množinu perfektních mocnin \"P\" (kromě 1), se rovná 1:\n\n"}
{"id": "384017", "url": "https://cs.wikipedia.org/wiki?curid=384017", "title": "Adolf Novotný", "text": "Adolf Novotný\n\nAdolf Novotný (27. června 1891 Praha – 22. května 1968 tamtéž) byl evangelický teolog, biblista, překladatel, duchovní Českobratrské církve evangelické a vysokoškolský pedagog.\n\nNarodil se v rodině inženýra pro státní službu Adolfa Novotného (1856–1928) a jeho manželky Amalie, rozené Horké (1858–1937). Měl mladšího bratra a starší sestru, celá rodina byla evangelické víry.\n\nPůsobil jako vikář reformovaného sboru v Kloboukách (duben–červenec 1915), následně jako farář v Chocni (1915–1920), v Hradci Králové (1920–1937) a v Krabčicích (1937–1945). V šedesátých letech dvacátého soletí působil jako farář ve sboru ve Strašnicích.\n\nVykonával též funkci tajemníka \"Svazu nedělních škol\". Roku 1929 založil Letní tábor Komenského v Bělči nad Orlicí.\n\nDoktorát teologie získal na Husově československé evangelické fakultě bohoslovecké v Praze obhájením disertační práce \"Problém oběti v novozákonním kázání o vykoupení\" (7. 12. 1932). V roce 1939 byl jmenován docentem (habilitační spis \"Sto let praktické theologie\", 1938) a od roku 1945 profesorem na HČEFB (po roce 1950 na Komenského evangelické bohoslovecké fakultě). Fakultu byl nucen opustit v roce 1953. Těžištěm jeho působení na katedře praktické teologie byla náboženská pedagogika a katecheze.\n\nV české církvi je znám především jako autor \"Biblického slovníku\" (1. vyd. 1935, 2. vyd. 1956). V něm vychází z Bible kralické, což může působit potíže při orientaci v novějších překladech Bible, avšak na druhou stranu je to jeden z mála odborných textů, ve kterém se dá hledat pod kralickými názvy.\n\nSynem Adolfa Novotného byl výtvarník Jan Blahoslav Novotný tvořící pod pseudonymem Jebenof, vnukem je spisovatel David Jan Novotný.\n\n\n\n"}
{"id": "384021", "url": "https://cs.wikipedia.org/wiki?curid=384021", "title": "Nizozemí (rozcestník)", "text": "Nizozemí (rozcestník)\n\nSlovo Nizozemí může mít několik významů:\n\n\n\n\n"}
{"id": "384022", "url": "https://cs.wikipedia.org/wiki?curid=384022", "title": "Národní park Slovenský ráj", "text": "Národní park Slovenský ráj\n\nNárodní park Slovenský ráj ( ) je jedním z devíti národních parků na Slovensku. Národní park se nachází v pohoří Slovenský ráj na východě Slovenska v severní části Slovenského rudohoří.\n\nNárodní park Slovenský ráj se rozprostírá na 197,63 km² a ochranné pásmo parku pokrývá 130,11 km²; to je 327,74 km² dohromady. V parku se nachází jedenáct národních přírodních rezervací a osm přírodních památek. Park nabízí 300 km turistických stezek, často opatřených žebříky, řetězy a mosty. Ve Slovenském ráji je okolo 350 jeskyní, ale jen Dobšinská ledová jeskyně, která je od roku 2000 zapsána na seznamu světového kulturního dědictví UNESCO, je otevřena pro veřejnost.\n\nPrvní chráněné území ve Slovenském ráji bylo vyhlášeno roku 1890. První chráněnou rostlinou byl v roce 1936 plesnivec alpský.\nNázev \"Slovenský raj\" se poprvé objevil roku 1921 v časopise \"Krásy Slovenska\" a nahradil mnoho názvů používaných do té doby. 21. srpna 1964 byla na území Slovenského ráje vyhlášena první chráněná krajinná oblast na Slovensku. Území bylo povýšeno na národní park 18. ledna 1988. V roce 2000 se stala Dobšinská ledová jeskyně součástí seznamu světového kulturního dědictví UNESCO (byla připojena ke skupině chráněných území zapsaných na seznamu souhrnně pod názvem Jeskyně Aggteleckého a Slovenského krasu). Některé části parku jsou od roku 2004 součástí Natury 2000.\n\nNárodní park leží v Banskobystrickém kraji (okres Brezno), Prešovském kraji (okres Poprad) a Košickém kraji (okresy Rožňava a Spišská Nová Ves).\n\nSlovenský ráj tvoří severní část Spišsko-gemerského krasu. Na západě je ohraničen Nízkými Tatrami, na jihu centrálními částmi Slovenského rudohoří Stolickými a Volovskými vrchy a Hornádskou kotlinou na severu a severovýchodě.\n\nŘeky, z nichž nejvýznamnější je Hornád, a potoky zformovaly na území parku mnoho roklí, kaňonů, údolí, jeskyní a vodopádů. Nejznámější rokle jsou Veľký Sokol (nejdelší, 4,5 km), Suchá Belá, Piecky a Kyseľ, v každé z nich je několik vodopádů. Prielom Hornádu je nejdelším kaňonem (11,7 km) a jsou zde k nalezení nejrozmanitější přírodní druhy v celém parku. Nejvyšším vodopádem je Závojový vodopád s výškou 70 m.\nNejvětší vodní plochou je Palcmanská Maša, přehrada dokončená roku 1956, má 0,85 km². Není využívána pro plavání, rybaření, ani jiné vodní sporty.\n\nNejvyšší horou je Predná hoľa se 1545 m n. m. Havrania skala se 1153 m n. m. nabízí pěkný panoramatický výhled. Skalnatá římsa, známá jako Tomášovský výhled, je populární jak mezi návštěvníky parku, tak mezi horolezci pro nádhernou vyhlídku umístěnou 680 m n. m. Nejnižším bodem je hladina Hornádu (470 m).\n\nVe Slovenském ráji je nejvyšší koncentrace motýlů na Slovensku s 6,06 motýla na km². Na Kopaneckých loukách je mimořádná biodiversita cévnatých rostlin se 75 druhy na m².\n\nV parku žije okolo 4000 druhů bezobratlých, včetně více než 2100 druhů motýlů, 400 druhů brouků a 150 druhů měkkýšů. Obratlovci jsou zastoupeni 200 druhy, z nichž je 130 chráněných. V parku žije 40 druhů savců včetně medvěda, lišky, vlka, kočky divoké, jelena, prasete divokého a kuny. Národní park je domovem 65 ohrožených druhů, včetně raroha velkého, vydry říční a sysla obecného.\n\nLes pokrývá 90 % rozlohy parku. Nejrozšířenějšími stromy jsou buk, smrk, jedle a borovice. Park je domovem 930 druhů rostlin, z nichž je 35 chráněných. V parku roste také 6 endemických rostlin, které rostou jen ve Slovenském ráji a 19 endemických rostlin, které rostou jen v Západních Karpatech.\n\nNejznámější turistická centra a letoviska jsou Čingov a Podlesok na severu, Dedinky na jihu a jediné turistické centrum umístěné přímo v parku, Kláštorisko, s ruinami kartuziánského kláštera. Nejnavštěvovanějšími místy v parku jsou Dobšinská ledová jeskyně a rokle Suchá Belá.\nPark nabízí okolo 300 km turistických stezek a několik cyklistických stezek.\n\n\n"}
{"id": "384023", "url": "https://cs.wikipedia.org/wiki?curid=384023", "title": "NHL 1922/1923", "text": "NHL 1922/1923\n\nSezóna 1922/1923 byla 6. sezonou NHL. Vítězem NHL se stal tým Ottawa Senators, který následně v semifinále Stanley Cupu porazil vítěze PCHA - Vancouver Maroons a ve finále porazil vítěze WCHL - Edmonton Eskimos, čímž si vybojoval i Stanley Cup.\n\nPrvenství v základní části obhájil tým Ottawa Senators.\nMontreal Canadiens vs. Ottawa Senators\n\nOttawa zvítězila celkově 3:2.\n\nO'Brien Cup — Ottawa Senators\n\nVšechny zápasy byly hrány v Denman Areně ve Vancouveru.\n\n\nOttawa Senators vs. Vancouver Maroons\n\n\"Ottawa zvítězila 3:1 na zápasy a postoupila do finále.\"\n\nOttawa Senators vs. Edmonton Eskimos\n\n\"Ottawa zvítězila 2:0 na zápasy a získala Stanley Cup\"\n"}
{"id": "384024", "url": "https://cs.wikipedia.org/wiki?curid=384024", "title": "Jan Mrázek (orientační běžec)", "text": "Jan Mrázek (orientační běžec)\n\nJan Mrázek (* 4. července 1981 Praha) je český reprezentant v orientačním běhu. Mezi jeho největší úspěchy patří zlatá medaile ze štafet z juniorského mistrovství světa 2001 v Maďarsku. Svou závodní kariéru začal v roce 1995 ve SK Kotlářka Praha, poté závodil 9 let za OK Sparta Praha a nyní působí v oddíle Sportcentrum Jičín. Současně je členem švédského klubu OK Stora Tuna, za který startuje ve Skandinávii.\n\nKromě orientačního běhu se věnuje také trailu a skyrunningu, kde je jeho největším úspěchem 3. místo na MČR SkyMarathon v roce 2014.\n\n"}
{"id": "384025", "url": "https://cs.wikipedia.org/wiki?curid=384025", "title": "USS Vincennes (CA-44)", "text": "USS Vincennes (CA-44)\n\nUSS Vincennes byl těžký křižník třídy New Orleans sloužící za druhé světové války v americkém námořnictvu. Konstrukce lodi byla vylepšením předchozí třídy \"Northampton\".\n\nV dubnu 1942 \"Vincennes\" doprovázel americké letadlové lodě plující provést Doolittlův nálet na Tokio. V červnu 1942 se pak účastnil bitvy u Midway.\n\n\"Vincennes\" byl potopen dne 9. srpna 1942 v bitvě u ostrova Savo. Japonskému císařskému námořnictvu se zde podařilo spojence zcela zaskočit a v noční bitvě byly potopeny celkem čtyři spojenecké těžké křižníky (\"USS Astoria\", \"USS Quincy\", \"Vincennes\" a australský \"HMAS Canberra\").\n\n\n"}
{"id": "384027", "url": "https://cs.wikipedia.org/wiki?curid=384027", "title": "32bit Web Browser", "text": "32bit Web Browser\n\n32bit Web Browser je alternativní webový prohlížeč. Jeho přednostmi jsou rychlost a jednoduchost. Na pevném disku zabere minimální množství prostoru a je nenáročný na systém. Má funkce, které u jiných prohlížečů nejsou použity, jako například Smart Bookmarks s mnoha možnostmi vyhledávání, nebo import záložek a oblíbených položek z Netscape a IE. 32bit Web Browser si pamatuje, co se vám líbí. Čtyři nové možnosti pro manipulaci ve Windows vám umožní potlačit nepříjemné pop-up okna a jiné nevyžádané informace.\n\n"}
{"id": "384029", "url": "https://cs.wikipedia.org/wiki?curid=384029", "title": "Fotografie ze vzduchu", "text": "Fotografie ze vzduchu\n\nVzdušná fotografie, fotografie ze vzduchu nebo fotografie z ptačí perspektivy se označuje fotografování ze vzduchu s fotoaparátem drženým v ruce nebo přimontovaným na letadle, helikoptéře, balónu, raketě, poštovním holubovi, drakovi, RC modelu nebo podobném dopravním prostředku.\n\nPrvní fotografie z ptačího pohledu byly zhotoveny na fotocitlivé kolodiové desky, které byly vynalezeny v roce 1851. To bylo možné díky tomu, že létající stroje byly známy už mnohem dříve, a to nejméně od počátku osmnáctého století. V roce 1709 představil Bartholomeo de Gusmão v Lisabonu první létající model balónu na horký vzduch a v roce 1783 ve Versailles bratři Montgolfierovi postavili balón, který provedl první let s posádkou v podobě berana, kohouta a kachny. Poté, co experiment dopadl úspěšně, se ještě v témže roce uskutečnily lety s lidskou posádkou.\n\nPrvní fotografie ze vzduchu pořídil po prvních pokusech ve Francii v roce 1858 vzduchoplavec a fotograf Nadar, který z balónu fotografoval letecké snímky Paříže. Tato událost byla zachována na karikatuře kreslířem Honoré Daumierem. Dva roky po něm snímal Boston z balónu americký fotograf James Wallace Black v letech 1860–1862. Jeho upoutaný balon se vznášel ve výšce 360 metrů nad zemí. Krátce nato byla fotografie z balónu využívána pro vojenské účely armádou Unie v americké občanské válce (1861–1865). Jednalo se o první známé použití leteckých snímků v armádě, tedy v oblasti, která od té doby s tímto žánrem fotografie velmi úzce souvisí. Stojí za zmínku, že snaha využít ptačí pohled při leteckém snímkování byla již v roce 1859 během francouzsko-rakouské války, Nadar však francouzské vojenské rozvědce poskytnout své schopnosti odmítl.\n\nV roce 1890 se na cestu z Evropy do Turkestánu ve stopách bývalé Hedvábné stezky vydal syn Nadara Paul Nadar a fotografoval navštívená místa. Po vzoru svého otce fotografoval z balónu, přičemž používal tehdy nový fotoaparát Kodak.\n\nSoučasně s tím začalo další důležité využití v oblasti letecké fotogrammetrie pro přípravu topografických map. Již v roce 1859 Aime Laussedat využíval k zaměření Paříže fotoaparát na upoutaném balonu a v této práci pokračoval až do roku 1866. Jeho snímky byly vystaveny na Světové výstavě v Paříži v roce 1867.\n\nDůležitým momentem pro usnadnění a rozvoj leteckého snímkování přišel v roce 1871, kdy Angličan Richard Leach Maddox nahradil těžké mokré kolodiové desky za suché želatinové, které nevyžadovaly mobilní temnou komoru. V roce 1884 si George Eastman nechal patentovat papírový fotografický film a v roce 1887 reverend Hannibal Goodwin vynalezl celuloidový svitkový film, který umožnil snížení hmotnosti kamery, která mohla být použita nejen pro fotografování z balónů s posádkou, ale dala se také připevnit k malému balónu, bezpilotnímu letounu, draku a dokonce i na poštovního holuba.\n\nNa sklonku osmdesátých let devatenáctého století (1880–1887) major H. Elsdale ve Velké Británii zdokonaloval bezpilotní balóny s automaticky spouštěnými fotoaparáty s několika navinutými filmovými svitky. Po dokončení série fotografií balón ztratil požadovanou teplotu plynu a usedl na zem. Balónová letka byla součástí První stíhací perutě britské Royal Air Force.\n\nV roce 1883 Archibald Douglas draky používal pro měření rozdílů rychlosti větru. Alexander McAdie zopakoval pokusy Benjamina Franklina s drakem a elektroměry. V roce 1887 zveřejnil zprávu o řiditelných dracích Woodbridge Davis.\n\nV osmdesátých letech 19. století experimentoval Arthur Batut s leteckou fotografií z draků (KAP). První fotografii pořídil v Labruguière ve Francii v roce 1888.\n\nPo roce 1893 se inspiroval Malajským drakem americký vynálezce William Abner Eddy, který jej dále vylepšil a dnes je známý jako „čtyřúhelníkový drak Eddy“ (anglicky: \"diamond Eddy kite\"). Zlepšil také způsob řetězení několika draků. Dříve byl každý drak spojen s předchozím a Eddy místo toho vedl jednotlivé draky z odboček ze společné hlavní linie. Dne 30. května 1895 Eddy pořídil první fotografie ze vzduchu v Americe. Bylo to 37 let po prvních Nadarových snímcích z balónu a 7 let po prvních fotografiích z draků Arthura Batuta. Eddy Batutovu technologii vylepšil a dokonce experimentoval s telefonováním přes draky a „dračími zrcadly“. Eddy využíval draky k měření teploty vzduchu pro společnosti American Meteorological a observatoře Blue Hill (Blue Hill Meteorological Observatory), pomáhal také námořnictvu ve Španělsko-americké válce.\n\nSlavné fotografie San Francisca po zemětřesení v roce 1906 pořídil pionýr KAP George R. Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 17 x 48 palců (43 x 121 cm).\n\nMnozí je následovali – Francouz Amédée Denisse vyvinul v roce 1888 raketu s kamerou a padákem. Jednalo se o návrh fotoaparátu, který měl mít 12 objektivů, a který byl připevněn na špičce rakety. Poté, co byl film naexponován, měl být fotoaparát spuštěn na padáku na zem. Není však známo, zda byla tato raketa skutečně postavena. Fyzik Alfred Nobel v roce 1896, těsně před svou smrtí, zdokonaloval techniku fotografování nejen z balónů a raket ale i ze střel. Hledal její využití v měření a vytváření kartografických map.\n\nV roce 1889 proběhl experiment na univerzitě v Petrohradě, při kterém šéf ruského balónového armádního sboru Alexandr Kovanko pořídil letecké snímky z balónu a poslal kolodiové filmové negativy na zem holubí poštou. Začala se psát historie využívání holubů ve fotografii ze vzduchu, což je metoda pořizování fotografických snímků fotoaparáty připevněnými na letících holubech. Podobně jako jiné specializace vyžaduje holubí fotografie znalosti zvláštních fotografických technik a poštovních holubů. Holub je vybaven speciálním fotoaparátem s automatickým mechanismem časování a snímání s různými objektivy a filmovými zásobníky.\n\nS holuby při leteckém snímkování experimentoval v první polovině 20. století německý lékárník Julius Neubronner. Holubi byli vybaveni lehkou miniaturní kamerou pro fotografování ze vzduchu, kterou měli připevněnou na prsou. Neubronner navrhl a zkonstruoval několik typů fotoaparátů, se širokoúhlým panoramatickým objektivem, se dvěma objektivy nebo dvojitou sportovní panoramatickou kameru. Poslední model z roku 1920 vážil necelých 40 gramů a dokázal pořídit dvanáct snímků. Ani jeden typ se však nepodařilo vyrábět sériově.\n\nNeubronner ptáky na jejich zatížení postupně trénoval. Odvážel je do míst i sto kilometrů vzdálených od jejich domova, nasadil jim kameru a vypustil je. Holubi obvykle létali ve výšce 50 až 100 metrů rychlostí 15 kilometrů v hodině. Mechanismus v kameře ovládal prodlevy mezi jednotlivými fotografiemi.\n\nBěhem první světové války se ukázala výhoda holubí fotografie v pořizování záběrů z menší výšky než bylo možné například z balonu, letadla nebo draka. Tyto metody byly převzaty také do německých a francouzských armád.\n\nV dílně švýcarského hodináře Christiana Adriana Michela ve třicátých letech 20. století vznikl upravený Neubronnerův model dvojité sportovní kamery pro 16mm film s vylepšenými časovými mechanismy a principem posunu filmu. Michel si nechal svůj fotoaparát patentovat v roce 1937, ale neexistuje více než přibližně sto exemplářů tohoto typu.\n\nV sedmdesátých letech holubí fotografii využívala také americká CIA. Vysoce kvalitní kopie dvojitých sportovních kamer vyráběl Rolf Oberlaender a po roce 2000 s holuby pracoval akční umělec Amos Latteier.\n\nPoužití letecké fotografie pro vojenské účely se rozšířilo v době první světové války. Zpočátku se dokumentování pozic nepřátelských vojsk z ptačí perspektivy provádělo z balónů s posádkou, která však byla ohrožena nepřátelskou palbou a nemohla se dostat příliš daleko za nepřátelskou linii. Tím, že se začalo využívat letadel, která mohla letět relativně nízko a fotografovat přímo nad nepřátelskými pozicemi, poskytovalo velitelům mnohem lepší pohled na bojiště a techniku.\nBěhem italsko-tureckého konfliktu v Africe uskutečnil 23. října 1911 italský kapitán Carlo Pizza první bojový průzkumný let na stroji Blériot. O pár měsíců později v březnu 1912 kapitán Pizza pořídil historicky první fotografie z letounu. Byla to dokumentace tureckých postavení. 16. října 1912 bulharský letoun Albatros vykonal první válečný průzkumný let v Evropě a v Německu byla v témže roce ustavena první fotoprůzkumná letecká jednotka. Známí byli „letci - fotografové“ jako například americký vojenský zpravodaj Fred Zinn.\n\nDalší pokrok letecké fotografie přineslo její využití v bezpilotních letadlech. První z nich nesl název \"Aerial Target (Vzdušný cíl)\" a vynalezl jej roku 1916 profesor Archibald Montgomery Low.\n\nNa začátku 20. století vznikly významné letecké snímky ve středním Německu, jejímž autorem byl Ernst Wandersleb. Během druhé světové války se v letecké fotografii používal například letecký fotoaparát Fairchild K-20 od firmy Fairchild pana Shermana Millse Fairchilda.\n\nMezi 1924 a 1925 pořídila agentura Underwood & Underwood letecké fotografie měst Miami a Miami Beach. Přibližně 400 fotografií dokumentovalo první stavební boom nově se rozvíjejících metropolí před ničivým hurikánem v roce 1926 (Great Miami Hurricane).\n\nPrvní fotografii vzduch-vzduch pořídil americký fotograf Lee Embree v roce 1941 během útoku na Pearl Harbor.\n\nPrůkopníkem leteckých snímků v šedesátých letech minulého století byl švýcarský fotograf Georg Gerster.\n\nOd začátku druhé poloviny dvacátého století začal rozvoj fotografování Země, planet a hvězd z umělých družic. První satelitní snímky Země pořídila 14. srpna 1959 americká družice Explorer 6. Zvláštní aplikací tohoto druhu fotografie je ve vojenské oblasti, špionáži, předpovědi počasí. Satelitní fotografie slouží geologům pro objevování nerostných zdrojů a zpravodajským organizacím pro přenos nejaktuálnějších fotografií z nejvzdálenějších míst na světě. Vzhledem k tomu, že vakuum nespadá pod definici \"vzduchu\", nebude se tento článek satelitní fotografií zabývat.\n\nNasnímané fotografie z letadla se později zpracovávají v oborech geodézie a nebo kartografie při výrobě map, při rekonstrukci tvaru objektů - například v lékařství, archeologii nebo ochraně památek. V architektuře se pozorují a snímkují budovy nebo v lomech na těžbu kamene se koordinují jejich hlavní body.\n\nFotografování ze vzduchu se využívá při plánování využití země, archeologii, filmové produkci, studiích o životním prostředí, špionáži, komerční reklamě a dalších odvětvích. Fotografie jsou často zpracovávané GIS systémy. Fotografování ze vzduchu se používá také při analýze znečištění životního prostředí (v USA existuje tzv. program \"Phase I Environmental Site Assessment\").\n\nV posledních letech se snímky z výšky staly populární také díky volné dostupnosti mapových podkladů, například společností Google Earth nebo Microsoft Windows Live Local.\n\nLetecká archeologie je druh archeologické prospekce. Řadí se mezi nedestruktivní archeologické metody. Pomocí leteckého pozorování a fotografického snímkování jsou na základě půdních, vegetačních, stínových a jiných příznaků vyhledávány, identifikovány a evidovány archeologické objekty. Letecká archeologie se rovněž zabývá vyhodnocením leteckých snímků, které nebyly pořízeny pro archeologické účely. Archeologická letecká fotografie vychází z metod vojenského leteckého průzkumu.\n\nVe fotogrammetrii se využívá fotoaparát pro rekonstrukcí tvarů, měřením rozměrů a určováním polohy předmětů, které jsou zobrazeny na fotografických snímcích. Obecněji lze fotogrammetrii definovat jako vědní obor, zabývající se zpracováním informací na snímcích. Využívá se například při rekonstrukci tvaru objektů v oborech lékařství, archeologie, ochraně památek, architektuře nebo v lomech na těžbu kamene a koordinace jejich hlavních bodů.\n\nLetecké snímky neodmyslitelně patří k tvorbě výtvarného umělce Yanna Arthuse - Bertranda (cyklus a kniha \"Země shora\") nebo švýcarského fotografa Georga Gerstera. Z pohledu ptáka výtvarně fotografují hory, pouště, pobřeží, jezera, zemědělské a průmyslové krajiny. Na jedné straně zobrazují krásu krajiny, na straně druhé poukazují na ochranu ohrožené přírody na celém světě, nadměrné využívání zdrojů, eroze nebo strojírenství a mechanizace. Gerster se také zabývá ochranou historických a archeologických nalezišť.\n\n\n"}
{"id": "384032", "url": "https://cs.wikipedia.org/wiki?curid=384032", "title": "NHL 1921/1922", "text": "NHL 1921/1922\n\nSezóna 1921/1922 byla 5. sezonou NHL. Vítězem NHL se stal tým Toronto St. Patricks, který následně ve finále Stanley Cupu porazil vítěze WCHL - Vancouver Millionaires a získal tak i Stanley Cup.\n\nByl zaveden nový systém soutěže. Sezona se již nedělila na poloviny, ale počítala se tabulka celé sezony dohromady. Nejlepší dva týmy se pak systémem doma-venku střetly o prvenství v NHL a právo reprezentovat ve finále Stanley Cupu.\n\nToronto St. Patricks vs. Ottawa Senators\n\n\"Toronto zvítězilo celkově 5:4 a vybojovalo si právo reprezentovat NHL ve finále Stanley Cupu.\"\n\nO'Brien Cup — Toronto St. Patricks\n\nVzhledem k tomu, že vznikla nová profesionální liga - WCHL, a tak se o Stanley Cup ucházely tři týmy.\n\n"}
{"id": "384033", "url": "https://cs.wikipedia.org/wiki?curid=384033", "title": "Káhirská konference", "text": "Káhirská konference\n\nKáhirská konference (\"krycí jméno: Sextant\") byla schůzka amerického prezidenta Franklin D. Roosevelta, britského premiéra Winstona Churchilla, čínského generalissima Čankajška a britských a amerických náčelníků štábů v egyptské Káhiře.\n\nSetkání se uskutečnilo mezi 22. až 26. listopadem 1943 především nad dalším společným plánem vedení válečných operací proti Japonsku a případném uskutečnění vojenské akce v Barmě (Myanmar). Na setkání bylo uvolněno prohlášení, které referovalo o zřeknutí se jakýchkoli územních požadavků vůči Japonsku a potvrzení výsledků konference v Casablance, což znamenalo zopakování požadavku japonské bezpodmínečné kapitulace.\n\nWinston Churchill chtěl také káhirskou konferenci využít k bližším konzultacím s americkou stranou před nadcházející schůzkou v Teheránu, kde měla být přítomna i sovětská strana s Josifem V. Stalinem. Cílem premiéra bylo získat souhlas Spojených států amerických k větší intenzitě vojenských operací Spojenců ve Středomoří. Franklin D. Roosevelt se však obával, aby případná jednota v amerických a anglických postojích, nevzbudila nedůvěru u Josifa Stalina. I proto nebyly klíčové plány vyřešeny.\n\n1. prosince 1943 byla vydána tzv. \"káhirská deklarace\", která obsahovala její výsledky. Důležitý byl jasný odsudek japonské agrese v Číně a Tichomoří, stejně jako požadavek navrácení jím anektovaných území.\n\n"}
{"id": "384035", "url": "https://cs.wikipedia.org/wiki?curid=384035", "title": "USS Quincy (CA-39)", "text": "USS Quincy (CA-39)\n\nUSS Quincy byl těžký křižník třídy \"New Orleans\" sloužící během druhé světové války v americkém námořnictvu. Konstrukce lodi byla vylepšením předchozí třídy \"Northampton\".\n\nPo vypuknutí druhé světové války křižník plnil zejména eskortní úkoly v oblasti Atlantiku. V polovině roku 1942 se pak přesunul do Pacifiku, aby podporoval vylodění na ostrově Guadalcanal. \"Quincy\" byl potopen dne 9. srpna 1942 v bitvě u ostrova Savo. Japonskému císařskému námořnictvu se zde podařilo spojence zcela zaskočit a v noční bitvě byly potopeny celkem čtyři spojenecké těžké křižníky (\"USS Astoria\", \"Quincy\", \"USS Vincennes\" a australský \"HMAS Canberra\").\n\n\n"}
{"id": "384037", "url": "https://cs.wikipedia.org/wiki?curid=384037", "title": "USS Astoria (CA-34)", "text": "USS Astoria (CA-34)\n\nUSS Astoria byl těžký křižník třídy \"New Orleans\" sloužící během druhé světové války v americkém námořnictvu. Konstrukce lodi byla vylepšením předchozí třídy \"Northampton\".\n\n\"Astoria\" doprovázela americké letadlové lodě v bitvách v Korálovém moři a u Midway. Křižník byl potopen dne 9. srpna 1942 v bitvě u ostrova Savo. Japonskému císařskému námořnictvu se zde podařilo spojence zcela zaskočit a v noční bitvě byly potopeny celkem čtyři spojenecké těžké křižníky (\"Astoria\", \"USS Quincy\", \"USS Vincennes\" a australský \"HMAS Canberra\").\n\n\n"}
{"id": "384038", "url": "https://cs.wikipedia.org/wiki?curid=384038", "title": "Vějířníkovití", "text": "Vějířníkovití\n\nVějířníkovití (Ripiphoridae) je čeleď brouků obsahující asi 450 druhů.\nJsou jednou z nejneobyčejnějších broučích čeledí parazitujících na různých skupinách hmyzu, nejvíce jich však je spojováno parazitickým vývojem na včelách nebo vosách, zatímco jiné druhy parazitují na švábech. Mají často zkrácená krovky a rozvětvená tykadla.\n\nTypické je pro ně kladení vajíček na květech rostlin, kde se téměř okamžitě vylíhne malá larvička, která čeká na příchod svého hostitele. Larvička se přichytí na včelu, která navštíví květ a na jejích zádech cestuje do hnízda, kde ze včely sestoupí a vstoupí do buňky s hostitelskou larvou a čeká až larva doroste. Když se hostitelská larva zakuklí, broučí larva se do ní přestěhuje a začne ji zevnitř požírat.\n\nVějířníkovití na BioLib\n\n"}
{"id": "384040", "url": "https://cs.wikipedia.org/wiki?curid=384040", "title": "Topení", "text": "Topení\n\nTopení může být :\n\n"}
{"id": "384045", "url": "https://cs.wikipedia.org/wiki?curid=384045", "title": "Oxid chloričitý", "text": "Oxid chloričitý\n\nOxid chloričitý je chemická sloučenina se sumárním vzorcem ClO. Tento oranžový plyn krystalizuje při teplotě −59 °C do podoby oranžových krystalů. Jako jeden z oxidů chloru je účinným a užitečným oxidačním činidlem používaným při úpravě vody a při bělení. Oxid chloričitý je jediný známý oxid halogenu, kde je halogen v sudém oxidačním čísle. Molekula ClO obsahuje jeden nepárový elektron, jedná se tedy o volný radikál s paramagnetickými vlastnostmi.\n\nPlynný oxid chloričitý se zvláště za nízkých teplot dobře rozpouští ve vodě (přibližně 10krát více než chlor), přičemž prakticky nedochází k jeho hydrolýze. Při teplotě 25 °C a normálním tlaku je po dosažení rovnováhy jeho koncentrace ve vodě přibližně 23krát větší než v plynné fázi nad roztokem. Ve vodných roztocích oxid chloričitý existuje jako rozpuštěný plyn, je však velmi těkavý a může být snadno odstraněn provzdušňováním nebo intenzivním třepáním. Vodné roztoky podléhají fotolytickému rozkladu. Rozklad urychlují ionty přechodných kovů. Pokud jsou roztoky ClO skladovány v temnu a chladu, mohou si zachovat svou koncentraci po dobu několika dnů až měsíců. V přítomnosti chloridových iontů však dochází k rozkladu oxidu chloričitého i v temnu.\n\nPři vyšších koncentracích se oxid chloričitý může explozivně rozkládat. Proto jej z bezpečnostních důvodů nelze přepravovat\na připravuje se vždy na místě.\n\nVe vodárenství je výchozí surovinou pro výrobu oxidu chloričitého většinou vodný roztok chloritanu sodného. Z něho lze ClO uvolnit například\n\nPřipravuje se roztok o koncentraci přibližně 3 g/l, který lze skladovat až jeden měsíc. Pro svoji technickou nenáročnost lze tento postup využít v lokalitách s předpokládanou malou spotřebou ClO, kde by bylo neekonomické použít reaktory pro generování oxidu chloričitého. Lze vyjít i z krystalického chloritanu a hydrogensíranu sodného, čímž se zmenší objem přepravovaných surovin.\n\nV průmyslových odvětvích kde je potřeba vyrobit velká množství oxidu chloričitého (bělení buničiny apod.) bývá výchozí surovinou chlorečnan sodný. Oxid chloričitý vzniká reakcí chlorečnanu s kyselinou sírovou za přítomnosti redukčního činidla, např. peroxidu vodíku\n\nLaboratorně lze připravit oxid chloričitý reakcí roztoku chloritanu sodného s peroxodisíranem sodným\n\nOxid chloričitý se primárně (z více než 95 %) používá pro bělení buničiny, ale své místo má při dezinfekci pitné vody ve veřejných zdrojích. Úpravna vody pro New York (na Niagarských vodopádech) poprvé použila oxid chloričitý v roce 1944, a to k odstranění fenolu. Použití oxidu chloričitého jako prostředku k dezinfekci pitné vody bylo ve větším měřítku zahájeno v roce 1956, kdy v belgickém Bruselu přešli od chloru k oxidu chloričitému. Oxid chloričitý se při úpravě vody často používá jako předběžný oxidant před vlastním chlorováním, aby se zničily nečistoty, které by při kontaktu s volným chlorem způsobovaly tvorbu trihalomethanů. Trihalomethany jsou vedlejší produkty chlorové dezinfekce vzniklé reakcí chloru s přirozeně se vyskytujícími organickými látkami v surové vodě a jsou podezřelé z karcinogenity. Oxid chloričitý je také lepší než chlor, pokud se pracuje v prostředí s pH nad 7, v přítomnosti amoniaku a aminů a/nebo pro likvidaci biofilmů ve vodovodních distribučních systémech. Oxid chloričitý se též používá jako biocid v mnoha procesech průmyslové úpravy vody, včetně vody do chladicích věží, vody pro různé technické účely a pro zpracování potravin. Oxid chloričitý je méně žíravý než chlor a je lepší pro eliminaci bakterií \"Legionella\".\n\n"}
{"id": "384047", "url": "https://cs.wikipedia.org/wiki?curid=384047", "title": "Kielská smlouva", "text": "Kielská smlouva\n\nKielská smlouva byla mírovou smlouvou mezi Švédskem, jako zástupcem Šesté protinapoleonské koalice, a Dánskem, které stálo na poražené straně v napoleonských válkách. K podpisu došlo 14. ledna 1814 v Kielu.\n\nDánsko touto smlouvou postoupilo Švédsku Norsko. Naopak Švédsko se vzdávalo svých posledních území v Pomořansku na Rujaně, které následně získalo Prusko. Velká Británie si ponechala strategicky významný ostrov Helgoland v Severním moři. Norská závislá území Grónsko, Island a Faerské ostrovy byly vyjmuty z jeho působnosti a setrvaly v rámci unie přidružené k Dánsku.\n\nKielská smlouva však nikdy nevstoupila v platnost. Norsko vyhlásilo svou nezávislost, 17. května 1814 přijalo vlastní ústavu (platí v modifikované verzi do současnosti) a zvolilo prince Fredericka Kristiána za svého krále. Po následné krátké roztržce se Švédy Norové souhlasili na konventu v Mossu se vznikem personální unie, kdy si obě země zachovaly vlastní parlament. Norský král Frederick Kristián abdikoval v říjnu 1814 a norský parlament Storting dne 4. listopadu 1814 zvolil za krále Karla XIII., panovníka Švédska. Jeho smrtí 5. února 1818 se završila historie švédské královské dynastie. Novým králem byl zvolen napoleonský maršál a bývalý francouzský ministr války Jean-Baptiste Bernadotte jako \"Karel XIV. Jan\", který založil dynastii vládnoucí ve Švédsku až do současnosti.\n\n"}
{"id": "384061", "url": "https://cs.wikipedia.org/wiki?curid=384061", "title": "Katolski Posoł", "text": "Katolski Posoł\n\nKatolski Posoł je lužickosrbský katolický časopis. \n\nVychází od roku 1863 s přestávkou v letech 1939 až 1950. Jeho zakladatelem byl Michał Hórnik. V roce 2008 časopis vycházel v nákladu asi 2 200 kusů.\n\nVydavatelem je Towarstwo swj. Cyrila a Metoda.\n\n"}
{"id": "384064", "url": "https://cs.wikipedia.org/wiki?curid=384064", "title": "Československý fandom", "text": "Československý fandom\n\nČeskoslovenský fandom bylo hnutí příznivců (fanoušků) sci-fi literatury a filmu, z něhož se vytvořila společenská organizace sdružující mnohé SF kluby v Česku i na Slovensku.\n\nKrátce před svou smrtí napsal Ludvík Souček v Literárním měsíčníku výzvu k příznivcům SF literatury k jejich sdružování. Jiný ze spisovatelů Jaroslav Veis tuto výzvu zopakoval v tehdy populárním, masové čteném časopise Mladý svět a krátce poté začaly v Československu vznikat SF kluby. Prvenství si připisuje pražský Klub Julese Vernea, který existoval v letech 1969-1970, dlouho po jeho zániku vznikl v roce 1979 SFK Villoidus na Matematicko-fyzikální fakultě Univerzity Karlovy v Praze, pak přibývaly (a časem některé zanikaly) další. \n\nV roce 1982 se uskutečnilo v Pardubicích první celostátní setkání příznivců sci-fi a to pod zkratkou Parcon. Hlavním organizátorem byl Pavel Poláček, tamní vysokoškolák, který našel pomoc u Pardubického kulturního střediska a SFK Salamandr. Na Parconu byly založeny literární Cena Karla Čapka, panelové diskuse, promítání filmů, přednášky hostů. Hnutí rychle sílilo, přibývalo nových spisovatelů tohoto žánru a kluby přibývaly nejen v Čechách. Byla udělována cena Mlok za zásluhy a později vznikla i Cena Ludvík. \n\nŘada klubů vydávala své fanziny pod patronací různých svazáckých a kulturních organizací, po revoluci i samostatně. Několik z nich vytvořilo i knižní nakladatelství. Vzrostl i počet srazů, conů, organizovaných jednotlivými kluby. Fandom pořádá pravidelné jarní a podzimní porady. Předsedou organizace je Zdeněk Rampas z Prahy. Od roku 1984 vydává časopis / fanzin o fandomu s názvem Interkom.\n\nPřed rokem 1989 v Československu vznikly tyto kluby\n\n\n\nVýčet není úplný.\n\n\n\n\n"}
{"id": "384068", "url": "https://cs.wikipedia.org/wiki?curid=384068", "title": "Jaroslav Bakala", "text": "Jaroslav Bakala\n\nJaroslav Bakala (7. ledna 1931 Rimavská Sobota – 22. srpna 2008 Opava) byl český historik, který se specializoval na nejstarší dějiny Slezska, na počátky česko-polských vztahů a na vývoj rakouského Slezska v 2. pol. 19. století.\n\nPo studiu na klasickém gymnáziu v Brně (1942–1950), absolvoval filozofickou fakultu Masarykovy univerzity (1950–1955). Na univerzitě patřil do okruhu studentů profesora Jindřicha Šebánka. Po studiu působil jako správce okresního muzea v Bílovci (1956–1957), poté pracoval v Okresním archivu v Opavě a od roku 1961 ve Slezském muzeu v Opavě, kde od roku 1967 působil jako zástupce ředitele muzea. Z důvodu angažovanosti v období pražského jara byl po roce 1968 ze všech funkcí odvolán a v muzeu zůstal pracovat jako řadový zaměstnanec. V roce 1977 nastoupil do Slezského ústavu ČSAV, kde se začal zabývat výzkumem průmyslových oblastí v době kapitalismu. Po roce 1989 se podílel na vzniku Slezské univerzity v Opavě. V roce 1991 se na Masarykově univerzitě habilitoval pro obor starší české dějiny, v letech 1994–1997 působil jako děkan Filozoficko–přírodovědecké fakulty Slezské univerzity v Opavě a od roku 1997 jako vedoucí oddělení historie Ústavu historie a muzeologie Filozoficko–přírodovědecké fakulty Slezské univerzity v Opavě. \n\n"}
{"id": "384069", "url": "https://cs.wikipedia.org/wiki?curid=384069", "title": "Generál Patton", "text": "Generál Patton\n\nGenerál Patton, v originále Patton, je americký životopisný válečný film režiséra Franklina J. Schaffnera, podle scénáře Francise Forda Coppoly a Edmunda Hall Northa, z roku 1970. Pojednává o americkém generálovi Georgi Smithovi Pattonovi, o patrně jednom z nejvýznamnějších amerických vojevůdců v období druhé světové války. Jsou v něm vyobrazeny jak bojové scény, tak povahové i rysy proslulého generála - naprostá nekompromisnost, nenávist k Sovětskému svazu, víra v reinkarnaci (a zároveň sympatie ke křesťanství) i geniální plánování. Film získal 7 Oscarů včetně Oscara za nejlepší film a stal se jedním z nejúspěšnějších děl světové kinematografie vůbec. Je též považován za symbol amerického patriotismu ve studené válce. Odpůrci mu vyčítají přílišné vlastenectví, někteří tvrdí, že film byl natočen mimo jiné za účelem získávání vojáků do Armády Spojených států.\n\nV hlavní roli vynikl George Campbell Scott. Byl za tuto roli oceněn Oscarem pro nejlepší herce v hlavní roli, nicméně jej odmítl převzít. Původně byla hlavní role nabídnuta Rodu Steigerovi, který ji odmítl a později to označil za svou největší chybu. Dále ve filmu hráli mimo jiné:\n\n\nFilm začíná Pattonovým projevem k armádě, který vychází ze skutečného projevu. Divákovi je možno nahlédnout do generálova smýšlení. Film dále pokračuje boji v Africe, útokem na Itálii, vyloděním spojeneckých vojsk ve Francii a postupem až do Německa. Osvobozování Československa v něm přímo zmíněno není, ale o Československu se hlavní postava filmu zmiňuje ke konci filmu v telefonátu: \"„Dali jsme jim (myšleno Sovětům) Berlín, dali jsme jim Prahu, tak co ještě chtějí?“\". Konec filmu se odehrává v těsně poválečné době, v níž byl rozmrzelý smířlivým postojem USA k Sovětskému svazu. Známá je scéna, která ilustruje Pattonovu nenávist k Rusům a v níž si má připít se sovětským generálem na kapitulaci Německa, ale odmítá to se slovy: \"„Nebudu pít s vámi ani s žádným jiným ruským parchantem [v originále son of a bitch].“\" Na odpověď \"„Sám jste parchant!“\" odvětí: \"„Parchant s parchantem, to se mi líbí!“\" a přece si připije. V poslední scéně odchází do zapadajícího slunce s další slavným proslovem. Generál Patton zemřel v prosinci 1945 na následky těžkého zranění, které utrpěl při autonehodě v Heidelbergu.\n\nFilm získal Oscary za:\n"}
{"id": "384073", "url": "https://cs.wikipedia.org/wiki?curid=384073", "title": "Patton", "text": "Patton\n\nPatton je název více obcí ve Spojených státech amerických:\n\n\n\n\nPo generálu Pattonovi byla pojmenována vývojová řada amerických středních a hlavních bojových tanků:\n"}
{"id": "384076", "url": "https://cs.wikipedia.org/wiki?curid=384076", "title": "Acerba animi", "text": "Acerba animi\n\nPapež v encyklice zdůrazňuje pokrok při sjednávání dohod o vzájemných vztazích (konkordáty) s jinými státy a lituje v kapitole 3, že perzekuce katolíků v Mexiku pokračuje s ohledem na článek 130 mexické ústavy, který umožňoval státu moc nad hierarchií církve, např. státní souhlas a početní limit na kněze, který vedl postupně v některých provinciích ke stavu, že 100 000 obyvatel mělo jediného kněze. Papež vyzdvihuje odvahu věřících a kléru při realizaci svobody vyznání a srovnává jejich tehdejší situaci s postavením věřících v sovětském Rusku. \n\n\n"}
{"id": "384078", "url": "https://cs.wikipedia.org/wiki?curid=384078", "title": "Regina Rázlová", "text": "Regina Rázlová\n\nRegina Rázlová (* 16. července 1947 Brná, okres Ústí nad Labem) je česká herečka a podnikatelka.\n\nRegina Rázlová vyrůstala v Ústí nad Labem, později v Praze. Jejím otcem byl pozdější první předseda vlády České socialistické republiky Ing. Stanislav Rázl, který byl na počátku 60. let generálním ředitelem Spolku pro chemickou a hutní výrobu v Ústí nad Labem.\n\nRegina Rázlová se kromě plaveckého vrcholového sportu od dětství věnovala fotografii a lákala ji také filmová režie. Z toho důvodu v roce 1966 vystudovala Střední průmyslovou školu filmovou (obor produkce) v Čimelicích. Následně v letech 1965–1970 studovala na Divadelní fakultě Akademie múzických umění (DAMU) u profesora Miloše Nedbala herectví.\n\nJeště za studií na DAMU hostovala v hradeckém Klicperově divadle. Po absolutoriu nastoupila do angažmá v divadle Jaroslava Průchy v Kladně, kde působila v letech 1970–1972 a kde hrála například v \"Noci na Karlštejně\", \"Pasti na myši\" nebo \"Večeru tříkrálovém\".\n\nV letech 1972–1978 byla členkou souboru Divadla E. F. Buriana. V roce 1978 se stala členkou hereckého souboru Filmového studia Barrandov a zároveň v témže roce začala hostovat v Národním divadle, kde v roce 1980 získala stálé angažmá. Ze zhruba dvaceti rolí, které na naší první scéně hrála, stojí za zmínku především představení \"Strakonický dudák\", \"Višňový sad\", \"Tartuffe\", \"Zločiny srdce\" nebo \"Lucerna\". Postavy ztvárněné Reginou Rázlovou byly většinou pragmatické hrdinky prosté emocí, kterým dokázala dát ironický nadhled a konverzační jistotu.\n\nV současnosti Regina Rázlová hraje v Divadle Ungelt, kde vytvořila hlavní role v představeních \"Kurtizána (2014), Mezi úterým a pátkem (2015)\" a \"Miss Dietrich lituje (2017).\" Zároveň hraje v \"Divadle na Vinohradech\" v představeních \"Čarodějky ze Salemu (2017)\" a \"Pygmalion (2018).\" V letních scénách roku 2016-17 hrála na beznadějně vyprodaných představeních pod širým nebem na hradě Karlštejn, v muzikálu \"Noc na Karlštejně.\"\n\nFilmovým debutem Reginy Rázlové byla účast v krátkém studentském filmu Svatební noc (1968), vzápětí se stala součástí zlatého fondu československé kinematografie, když svůj herecký talent prokázala v kultovní komedii Utrpení mladého Boháčka (1969) po boku Pavla Landovského.\n\nNásledovalo několik menších rolí (například v komedii Zabil jsem Einsteina, pánové!, 1969), načež dostala další velkou roli v moralizující, do dnešních dnů ale zcela zapomenuté komedii Tatínek na neděli (1971). Hlavní roli zavražděné laborantky Králové si pak zahrála v poměrně zdařilé kriminálce Zatykač na královnu (1973).\n\nSpolupracovala také se slovenským filmem, kde opět ztvárnila postavy atraktivních a provokujících mladých žen (Tie malé výlety, 1972, Páni sa zabávajú a.j.). NZ dnešního pohledu si Reginu Rázlovou pamatujeme především z rolí lékařek, které hrála ve třech dodnes populárních, i když kvalitativně nevyvážených komedií Hodíme se k sobě, miláčku? (1974), Parta hic (1976) a Ten svetr si nesvlíkej (1980).\n\nPo nástupu do Národního divadla přestala Rázlová úplně pracovat pro film, nadále se ale uplatňovala v televizi, s níž měla zkušenost od počátku 70. let. Na svém kontě má role v 44 TV inscenacích a filmech, např. hlavní roli Xeny Longenové v životopisném filmu Xena (1980). \n\nVýraznou postavu například ztvárnila ve třech navazujících dílech seriálu 30 případů majora Zemana (1975–1979) jako agentka-vyzvědač Hana Bízová. Následně ji bylo možno vidět v dalších seriálech, jako \"Nejmladší z rodu Hamrů (1975), Létající Čestmír (1983), Panoptikum města pražského (1987)\" a dalších 17 seriálech točených v Čechách i na Slovensku. Na dlouhou dobu naposledy se objevila před kamerou ve fantastickém dětském televizním filmu Putování po blažených ostrovech (1988). V současnosti hrála např. v seriálech Ohnivý kuře, Policie Modrava nebo Případy 1. oddělení. \n\nRegině Rázlové byl věnován samostatný díl 13. komnaty (2013) nebo byla hostem talk show Jana Krause Uvolněte se prosím!\n\nV roce 1996 obsadil Jan Svěrák Reginu Rázlovou do role sociální pracovnice Zubaté v oscarovém velkofilmu Kolja (1996).\n\nRegina Rázlová v letech 1975–1990 vyučovala herectví na DAMU. Mezi její žáky patřil Karel Roden, Marek Vašut, Ivana Chýlková nebo Veronika Žilková či Eva Holubová.\n\nV roce 2015 vedla katedru herectví na Mezinárodní konzervatoři Praha.\n\nV sametové revoluci v roce 1989 ještě vedla společně s hercem Petrem Čepkem delegaci Občanského fóra na XI. sjezd JZD, kde byla delegace OF delegáty vypískána. Ale již záhy začal být její původ, který byl v době normalizace plusovým kreditem, po roce 1989 problém v profesní, herecké kariéře. Byla propuštěna z DAMU, přestala dostávat role i v Národním divadle (i když z pracovního úvazku zde byla propuštěna až v roce 1998), v televizi a ve filmu se neobjevila vůbec. Jedinou výjimkou byla role ve filmu Kolja v roce 1996, v němž ztvárnila chladně odtažitou byrokratku, bezduše sloužící normalizačnímu režimu, tedy lidský typ, s nímž si část veřejnosti spojovala herečku samotnou.\n\nV nové době Regina Rázlová začala podnikat v poradenské a finanční sféře a postupně se vypracovala do velmi vlivné pozice předsedkyně představenstva významné vývozní firmy Skloexport, a.s. A následně se stala i spolumajitelem a prezidentem holdingu Skloexport Group, a.s. s cca 10 tis. zaměstnanci a 12 mld. konsolidovaného obratu v roce 1998. \n\nV roce 1998 vypukla okolo společnosti Skloexport aféra, když jedna část jeho spolumajitelů obvinila část druhou ze zneužití informací v obchodním styku. Rázlová, která v té době byla v zahraničí, se sama vrátila do České republiky, přičemž při té příležitosti byla zadržena policií. Podle obžaloby se měla podílet na tunelování firmy Skloexport, přičemž Rázlová tato obvinění vždy zcela odmítala jako důsledek účelového, vnitřního konfliktu mezi majiteli této firmy, kteří do svého konfliktu zatáhli policii a soudy ČR. Přesto následně Rázlová strávila necelý rok ve vazbě, za kterou však v roce 2006 vysoudila u Evropského soudu na České republice finanční odškodné. O svých zážitcích z tohoto období Rázlová spolu s manželem napsala a vydala knihu \"\"Z uvedených odposlechů je zřejmé...\"\" (2010).\n\nPozadí sporu okolo Skloexportu Rázlová hodnotí tak, že „šlo o to, kolik toho v této zemi získají Harvardi. Viktoru Koženému uvěřily statisíce lidí, nebyla jsem výjimka. Když jsem se ale dostala k poznání, že není spásou, ale katastrofou pro tuto zemi, nastal boj, který jsem prohrála. Bylo to drsné a tvrdé, ale neprohrála jsem jen já. Prohrály a o práci přišly tisíce lidí,“\n\nSoudní spor v celé kauze Skloexportu skončil v roce 2007 vynesením zprošťovacích rozsudků, a to v plném rozsahu celé kauzy. Soud následně v roce 2009 prokázal nevinu v plném rozsahu u všech spolupracovníků Rázlové s tím, že se „trestný čin nestal“ a „nebyla způsobena žádná škoda,“ Ministerstvo spravedlnosti ČR se následně omluvilo „za nedůvodné a nezákonné trestní stíhání v kauze Skloexportu.“\n\nJiž před tím zprošťovací rozsudky v plném rozsahu přinesly v této kauze i soudy v Rakousku a ve Švýcarsku. Rázlové i jejím spolupracovníkům, kteří v kauze Skloexportu byli rovněž nepravdivě obviněni spolu s Rázlovou, vyplatila Česká republika na základě soudního rozhodnutí finanční odškodné.\n\nRegina Rázlová byla manželkou herce Petra Štěpánka a později herce Petra Olivy. Z manželství má dvě děti, syna Lukáše Rázla (* 1973) a dceru, malířku Adélu Oliva (* 1977), která žije ve Francii. Je babičkou sedmi vnoučat. V roce 1999 se provdala za Jindřicha Santara († 2013), který byl architekt, scénograf a např. autor EXPO 1958. V posledních letech byla Regina Rázlová postižena onemocněním roztroušené sklerózy.\n\nKoníčkem Reginy Rázlové je chov anglických buldoků.\n\nZa svou tvorbu v oblasti filmu, televize a rozhlasu získala v roce 1975 cenu Svazu českých dramatických umělců.\n\n\n"}
{"id": "384079", "url": "https://cs.wikipedia.org/wiki?curid=384079", "title": "Acerbo nimis", "text": "Acerbo nimis\n\nPapež v ní vyzýval klérus k povinnosti vyučovat lidi a současně žádal po věřících, aby nebyli pasivní a zajistili si podle svých možností pravé základy víry v dostatečné jasnosti. Papež vyzývá k ještě usilovnějšímu hlásání katolické nauky, zvláště o nedělích a větších křesťanských svátcích. \nKněží mají vyučovat horlivě mládež a encyklika klade důraz kázání, na katechetickou praxi, na přípravu lidí ke křtu a k svatému přijímání. V každé farnosti by mělo být zřízeno společenství \"Kongregace křesťanské nauky\", kde by se mohli v případě nedostatku kněží sdružovat samotní laici, kteří by tuto křesťanskou nauku mezi sebou i vně v horlivosti šířili. Kněží mají při svým kurzech pro laiky probrat během 4 - 5 let celý obsah tridentského katechismu, který zahrnuje pochopení vyznání víry, Desatero přikázání, modlitbu a církevní přikázání.\n\n"}
{"id": "384092", "url": "https://cs.wikipedia.org/wiki?curid=384092", "title": "Investigace", "text": "Investigace\n\nInvestigace (z angl. \"investigation\", zkoumání, vyšetřování, to z lat. \"vestigium\", stopa) znamená v češtině důkladné, soustavné zkoumání, vyhledávání a sbírání informací. Nepoužívá se však příliš často a má užší význam než v angličtině, protože pro činnost policisty užíváme slovo „vyšetřování“ a pro činnost vědce slovo „zkoumání“.\n\nBěžně se však používá v IT oborech jakožto investigace problému ve smyslu vyhledávaní řešení pro daný případ. Dále tak v novinářství jako odvozené adjektivum investigativní ve spojení investigativní novinářství. Označuje činnost novináře, který vyhledává a shromažďuje informace, zejména o podezřelém jednání veřejných činitelů. Ať už je podezřelé mravně, anebo dokonce kriminálně, veřejní činitelé mají jak důvody, tak i prostředky, jak takové jednání a jeho stopy skrývat. Slavné úspěchy investigativních novinářů, například aféra Watergate, dokládají, že jejich činnost může být i nebezpečná. Investigativní novinářství je důležitá součást společenské kontroly vládních a politických představitelů, úřadů a vysokých úředníků, kteří mají v rukou svěřené prostředky a svěřenou moc státu, případně kraje, obce a podobně. Ovšem i sama činnost investigativního novináře by se měla řídit požadavky novinářské etiky, zejména požadavkem nezveřejňovat neověřené údaje, nepřekrucovat skutečnosti a respektovat lidskou důstojnost.\n\n"}
{"id": "384105", "url": "https://cs.wikipedia.org/wiki?curid=384105", "title": "Podvodní fotografie", "text": "Podvodní fotografie\n\nPodvodní fotografie je proces snímání fotografií pod vodou. Dělá se obvykle při potápění, ale může být provozována při šnorchlování nebo plavání.\n\nPodvodní fotoaparáty jsou obvykle běžné fotoaparáty, vybavené vodotěsnou a tlakuvzdornou schránkou se skleněným nebo umělohmotným oknem na před objektivem. V minulosti však byly prováděny pokusy i se speciálními neutěsněnými fotoaparáty, naplněnými vodou. Dostupné jsou speciální utěsněné fotoaparáty, které v malých hloubkách nepotřebují zvláštní pouzdro.\n\nZa denního světla mohou být fotografie pořizovány do hloubek až 10 m (víc než 30 stop). Další překážky, kterým čelí podvodní fotograf, jsou extrémní ztráta barvy a kontrastu při ponoření do větší hloubky. Větší hloubky proto vyžadují umělé světlo jako je blesk nebo přežhavené žárovky. Kvalita fotografií závisí na čistotě vody; ve vodách plných částeček nečistot vykresluje světlo od nich odražené vše ale zblízka je nepraktické. Podvodní fotografové často používají širokoúhlé objektivy, aby opticky vyrovnali index lomu vody, který je větší než u vzduchu. Rozdíl indexů způsobuje, že předměty pod vodou se zdají o 25% blíže než jsou ve skutečnosti. Zachycování krásy podvodního světa s fotografickým aparátem je oblíbená činnost nadšenců do potápění. Speciální podvodní fotoaparáty v tlakuvzdorných pouzdrech se též používají při vědeckém zkoumání mořských hlubin.\n\n\nSerge de Sazo (1915–2012) se v roce 1950 při práci na projektu o naturismu na ostrově Levant setkal s J. A. Foexem, který jej zasvětil do podmořského světa. Fascinován svobodou lehkého pohybu beztížného těla vymyslel pro svůj Rolleiflex vodotěsný kryt. Ten pak používal pro své první podmořské fotografie manželky. Po několika drobných vylepšení fotografoval skupinu tanečnic pod vodou. Zrodila se nová oblast fotografie: \"Levantské mořské panny\" (\"The Mermaids of Levant\") a měla okamžitý úspěch. Jeho mentor jej pak zasvětil do dalších technik podmořského potápění. Byl fascinován stále nedotčeným světem rostlin a volně žijících zvířat. V roce 1954 spolu s J. A. Foexem a Roger Brandem vydali první francouzský časopis věnovaný podmořskému světu \"L'aventure sous-marine\". Od té doby pak dělil svůj čas mezi touto vášní a prací fotožurnalisty.\n\nEduard Admetlla i Lázaro (1924–2019) byl španělský průkopník potápění, podvodní kameraman a fotograf, návrhář podvodních kamerových pouzder, návrhář samostatného podvodního dýchacího přístroje a tester potápěčské vybavení.\n\n\n\n"}
{"id": "384109", "url": "https://cs.wikipedia.org/wiki?curid=384109", "title": "Jamestown (Virginie)", "text": "Jamestown (Virginie)\n\nJamestown byla první anglická kolonie v Severní Americe (po Roanoke Island, 1585), která přežila těžkou dobu svých začátečních let. Byla založena 24. května 1607 ve Virginii v oblasti zátoky Chesapeake. Dnes je na místě původní kolonie vybudována kopie Fortu pod správou \"Colonial National Historical Park\".\n\nKolonisté dorazili se třemi loděmi: \"Susan Constant\", \"Godspeed\" a \"Discovery\". Zakotvili dále od pobřeží, aby nebyli nalezeni španělskou flotilou. Pod vedením Edwarda M. Wingfielda zbudovali palisádovým plotem obehnaný Fort, ve kterém zřídili jako první budovu skladiště. Základní počet obyvatel kolonie čítal 105 kolonistů, ale po tvrdé zimě téhož roku, když dorazila další várka, už jich bylo jen 38. Žádost o založení kolonie na východním pobřeží Severní Ameriky si vyžádala \"London Virginia Company\" už v roce 1606 od anglického krále Jakuba I. Kolonisté ale dorazili na místo až o rok později.\n\nVětšina z nových kolonistů byli bohatí angličtí džentlmeni nebo zchudlí šlechtici, kteří nebyli zvyklí ze své domovské vlasti pracovat. Přijeli zbohatnout při hledání zlata, prodejem olivového oleje nebo dřeva vhodného pro loďařství. Bohužel se ani jedna z jejich představ nevyplnila. Nikdo z nich netušil, na čem vlastně kolonie jednou v budoucnu zbohatne a zajistí si trvalé přežití. Čas si tedy krátili hraním kostek a karet. To se ale nelíbilo novému veliteli kolonie Johnu Smithovi, který nastolil přísnou kázeň a nechal vykopat studnu s pitnou vodou. Zavedl také motto: „Kdo nebude pracovat, nebude ani jíst“.\n\nOd prvního dne museli kolonisté udržovat kontakt se 24 000 domorodci (indiány) z algonkinských kmenů usídlených v okolí. Ty byly čas od času vlídné i bojovné. Powhatan, mocný náčelník, který dobyl sousední kmeny, kolonisty zprvu zásoboval potravinami, ale považoval je také za nový kmen odpovědný mu odevzdávat daň. To dal najevo i násilným unesením tehdejšího vůdce kolonistů Johna Smithe. Při rituální popravě ho zřejmě nechal zachránit jednou ze svých dcer Pocahontas. Tak chtěl ukázat svou štědrost. Za to, že přežil, ho kolonisté zvolili za nového vůdce. Zde vznikl i zromantizovaný příběh o lásce mezi Smithem a Pocahontas, kterého využil ve svých animovaných filmech i Disney.\n\nMéně romantický byl osud dalších 10 000 kolonistů, kteří dorazili v příštích 10 letech. Buď byli zabiti indiány při vzpourách, nebo zemřeli v důsledku otravy ze závadné vody z řeky nebo na malárii, neboť se usídlili v podstatě uprostřed bažiny. \nPo náhodné explozi černého střelného prachu v ruce se Smith těžce zranil a rozhořčen se vrátil zpět do Evropy. Zpátky do Ameriky se vrátil o několik let později, když prozkoumával severní pobřeží, které pojmenoval Nová Anglie. O svých zážitcích sepsal později několik knih. Bez jeho velení se kolonie dostala zpět do původní bídné situace.\n\nKolonii „zachránil“ až kolonista John Rolfe, který přivezl novou plodinu, tabák. Prodej tohoto oblíbeného tabáku do Anglie zajistil kolonii trvalé přežití. John Rolfe si za ženu vzal Pocahontas a založil samostatnou farmu. Na přání anglického dvora se svojí ženou docestoval do Londýna, kde měl tento projekt představit. Pocahontas však nebyla zvyklá na chladné evropské počasí, onemocněla a při zpáteční cestě do Ameriky zemřela na lodi.\n\n\n\n"}
{"id": "384122", "url": "https://cs.wikipedia.org/wiki?curid=384122", "title": "Škroupovo náměstí", "text": "Škroupovo náměstí\n\nŠkroupovo náměstí je veřejné prostranství v Praze 3 poblíž Žižkovského vysílače.\n\nNáměstí se nachází ve čtvrti Žižkov, asi 200 metrů východně od Riegrových sadů a 200 metrů severně od náměstí Jiřího z Poděbrad. Náměstí má tvar kruhu o průměru asi 150 metrů, z něhož vybíhají čtyři ulice. Nese jméno českého hudebního skladatele Františka Škroupa.\n\n10. prosince 1988 se na Škroupově náměstí uskutečnila první oficiálně povolená manifestace opozičních seskupení v období normalizace. Na tento den připadalo výročí přijetí Všeobecné deklarace lidských práv. Žádost o povolení podala pětice občanských sdružení: Charta 77, Výbor na obranu nespravedlivě stíhaných, České děti, Hnutí za občanskou svobodu a Nezávislé mírové sdružení. Jejich původní žádost pořádat manifestaci na Václavském náměstí zamítl Obvodní národní výbor Prahy 1, shromáždění však poté povolil ONV Prahy 3 na Škroupově náměstí. Úředníci při rozhodování pravděpodobně vzali v úvahu i plánovanou státní návštěvu francouzského prezidenta Françoise Mitterranda v Praze, kterému tak komunistický režim mohl dokázat určitou míru tolerance vůči opozici. Mitterrand na 9. prosince 1988 pozval Václava Havla a sedm dalších disidentů na společnou snídani na francouzské velvyslanectví na Velkopřevorském náměstí, kde v předvečer shromáždění na Škroupově náměstí diskutovali o stavu lidských práv v Československu.\n\nShromáždění 10. prosince se zúčastnily asi tři tisícovky osob; zahájila je v 15 hodin československá hymna. Poté přednesli projevy Václav Havel, který vyslovil požadavek propuštění politických vězňů, Rudolf Battěk, jenž vyzval k ukončení monopolu vlády KSČ, Petr Placák a další. Asi sedm set účastníků podepsalo petici vyzývající režim k propuštění politických vězňů. Manifestaci asistovaly zásahové jednotky Veřejné bezpečnosti a Lidových milicí, přítomné na kamery natáčeli příslušníci Státní bezpečnosti. Manifestace skončila přibližně v půl páté, aniž by došlo k násilným střetům s bezpečnostními jednotkami.\n\nNa akci navázal tzv. Palachův týden v lednu 1989, kdy však masové demonstrace byly naopak brutálně potlačovány. Série protestních shromáždění vyústila o necelý rok později, v listopadu 1989, v konec totalitního režimu v Československu.\n"}
{"id": "384124", "url": "https://cs.wikipedia.org/wiki?curid=384124", "title": "Bezrozměrná jednotka", "text": "Bezrozměrná jednotka\n\nBezrozměrná jednotka (podle norem a některých učebnic bezrozměrová jednotka) je jednotka veličiny, která má v dané soustavě jednotek rozměr 1. Zpravidla se jedná o jednotku \"jedna\" pro většinu bezrozměrových činitelů. V některých případech jsou však používány i jiné bezrozměrové jednotky:\n\nČasto se jedná o vyjádření jistého počtu (typickými jednotkami tohoto typu jsou procento, promile, ppm). \nBezrozměrovými jsou také v mnoha soustavách jednotek jednotky pro argumenty goniometrických, exponenciálních a logaritmických výrazů ve veličinových vztazích (tzv. úhlové a logaritmické veličiny; typickými příklady jednotek tohoto typu jsou neper a decibel). \n\nBezrozměrové jednotky jsou používány nejen u fyzikálních, ale i technických a kvalimetrických veličin v oborech, ve kterých není systematicky zavedena žádná soustava jednotek, na jejímž základě by se rozměr jednotek mohl stanovit. Lze se s nimi tedy setkat i v netechnických a nepřírodovědných oborech, jako ekonomie (pomineme-li měnové jednotky) či sociologie.\n\nS bezrozměrovými jednotkami však nelze zacházet jako s pouhými čísly (např. je volně kombinovat či zaměňovat), ale je třeba mít na zřeteli skutečný charakter bezrozměrové veličiny, kterou udávají, daný definicí této veličiny (např. radián za sekundu není vždy totéž co 1/s - viz např. článek úhlová frekvence). Někdy se pro snazší zacházení doplňují v praxi jednotky bezrozměrových veličin různými přívlastky či vyjadřují se jako podíly takto \"upřesněných\" stejných jednotek (\"cykl\" za sekundu namísto reciproké sekundy; \"gramy složky na 100 gramů roztoku\" nebo \"hmotnostní\" procento namísto procenta u objemového zlomku apod.), zpravidla to však neodpovídá pravidlům pro veličiny a jednotky (např. příručce SI). Kvůli nespecifičnosti bezrozměrových jednotek bývá někdy kritizována i současná podoba soustavy SI.\n\nFyzikální rozměr je vlastností veličiny, tedy také jednotky, nikoli objektu. Příklady: rozměr objemu formula_1; rozměr úhlu formula_2.\nNorma se zde přiklonila k adjektivu rozměrový, např. rozměrový exponent; bezrozměrová veličina má rozměr 1. Podobně se běžně užívá rozměrová analýza. \n\nNaproti tomu rozměr v geometrii je vlastností objektu (nikoli veličiny): rozměr balíku je 20 cm formula_3 30 cm formula_3 50 cm. Jako adjektivum se zde užívá tvar rozměrný - rozměrné zavazadlo, případně v matematice s číslovkou: bezrozměrný bod má 0 rozměrů; časoprostor je čtyřrozměrný. Jako termín by byla \"bezrozměrná jednotka\" proti tomuto pojetí; nové normy i učebnice užívají \"bezrozměrová jednotka\".\n\n"}
{"id": "384125", "url": "https://cs.wikipedia.org/wiki?curid=384125", "title": "Rohovník obecný", "text": "Rohovník obecný\n\nRohovník obecný (\"Ceratonia siliqua\") je rostlina z čeledi bobovité. \nJeho plody se nazývají též \"svatojánský chléb\" nebo \"karob\".\n\nRohovník obecný je stálezelený, malý až středně velký strom, dorůstající výšky až 10 (výjimečně až 16) metrů. Koruna bývá hustá a polokulovitá, kmen tlustý, s hrubou hnědou borkou. Listy dosahují délky 10 až 20 cm, jsou sudozpeřené nebo lichozpeřené, složené ze 4 až 10 párů většinou vstřícných lístků. Jednotlivé lístky jsou kožovité, vejčité až eliptické, 3 až 7 cm dlouhé, na líci tmavě zelené a lesklé, na rubu světle zelené. Palisty jsou drobné nebo nezřetelné. Květy jsou drobné, načervenale zelené, uspořádané v hustých, jehnědovitých klasech. Kalich je diskovitý, pětičetný, s nektárii. Koruna chybí. V jednopohlavných květech jsou přítomny zakrnělé zbytky opačného pohlaví. Semeník je srostlý ze 2 plodolistů obsahujících po několika vajíčkách. Tyčinek je 5. Plodem je kožovitý nepukavý lusk. Plody jsou 10 až 30 cm dlouhé, 1,5 až 3,5 cm široké a asi 1 cm tlusté. Za zralosti jsou tmavě hnědé. Semena jsou velmi tvrdá, zploštěle vejcovitá, uložená ve sladké dužnině.\n\nRohovník obecný je stará kulturní rostlina a jeho původ není s jistotou znám. Za oblast původu je považováno buď východní Středomoří (Turecko a Sýrie) nebo Arabský poloostrov. Staří Řekové jej rozšířili do Řecka a Itálie, Arabové podél severoafrického pobřeží. V současnosti je vlivem pěstování planě rozšířen po celém Středomoří, dále podél západního pobřeží USA a Mexika, v Chile, jihoafrickém Kapsku a jižních oblastech Austrálie. Do USA byl dovezen v roce 1854. Ve Středomoří náleží k charakteristickým složkám makchií v nadmořských výškách do 500 metrů, řidčeji i výše.\n\nRohovník je obvykle dvoudomý strom, což je v rámci bobovitých neobvyklé. Květy jsou zpočátku oboupohlavné, v průběhu vývoje je jedno pohlaví potlačeno a zakrní. Existují ale i formy s květy oboupohlavnými.\nRohovník je jediný středomořský strom s hlavní dobou květu v podzimním období. Podobně kvete i asijský lokvát japonský, který se ve Středomoří rovněž pěstuje.\n\nKvěty rohovníku jsou opylovány hmyzem, zejména včelami, vosami, mouchami a nočními motýly, rovněž však i větrem. Samčí i samičí květy obsahují nektar.\n\nPlody (struky) rohovníku se pod názvem \"karob\" používají v potravinářství a ve Středomoří i ke krmení dobytka. Mají nasládlou chuť, neobsahují kofein ani jiné psychoaktivní látky a často se používají jako hypoalergenická náhrada mouky při bezlepkové dietě a ke kojenecké výživě. Slouží též jako náhrada kakaa v zákuscích a zmrzlinách. Konzumuje se struk bez zrníček.\n\nV Chorvatsku (např. na ostrově Mljet v Dalmácii) se z plodů vyrábí pálenka.\n\nZ plodů se taktéž izoluje karobová guma, která je povoleným přírodním potravinovým aditivem s číslem E 410.\nSemena se ve Středomoří v minulosti používala jako závaží. Z hmotnosti semen tohoto stromu byla odvozena jednotka hmotnosti, v níž se udává hmotnost drahých kamenů, klíčová pro jejich ocenění. Důvodem je skutečnost, že velikost a váha těchto semen je poměrně uniformní a v uvedené oblasti světa jsou běžně dostupná. Semena dostala v arabštině jméno \"kharrub\", v řečtině \"kerátion\", z čehož vznikl i český název \"„karát“\". Tento systém byl posléze standardizován a 1 karát byl definován jako 0,2 gramu.\n\nV pozdním římském období vážila mince z ryzího zlata známá jako solidus 24 těchto semen (asi 4,5 g). Tak se stal karát měřítkem ryzosti zlata. 24karátové zlato je tedy 100% ryzí, zatímco 12 karátů znamená, že slitina obsahuje pouze 50 % zlata.\n\nSvůj název svatojánský chléb získaly plody rohovníku podle pověsti proto, že díky nim přežil na poušti Jan Křtitel, který se jimi živil.\n\n"}
{"id": "384126", "url": "https://cs.wikipedia.org/wiki?curid=384126", "title": "Optimalizace (informatika)", "text": "Optimalizace (informatika)\n\nOptimalizace je v informatice takový proces modifikace výpočetního systému, který vede k jeho vyšší efektivitě nebo ke snížení nároků celého výpočetního systému. Výpočetním systémem může být počítačový program, počítač, celá počítačová síť, komplexní řešení určitého problému a podobně. \n\nNapříklad program může být optimalizován tak, aby pracoval rychleji, potřeboval pro provedení výpočtu méně operační paměti, méně systémových prostředků, případně se rychleji spustil a podobně.\n\nU optimalizace záleží na rychlosti provádění kódu, na velikosti výsledného kódu a na paměťové náročnosti.\n\nDříve byla optimalizace prováděna hlavně člověkem, dnes je prováděna již strojově. Optimalizace mohou probíhat na různých úrovních:\n\nNa nejvyšší úrovni, návrh může být optimalizován tak, aby co nejlépe využíval dostupné zdroje. Implementace tohoto návrhu bude těžit z dobrého výběru efektivních algoritmů a implementace těchto algoritmů bude profitovat z dobře napsaného kódu. Architektonický návrh systému má převážně vliv na jeho výkon. Volba algoritmu ovlivňuje účinnost více než jakékoli jiné položky návrhu. Výběr algoritmu je obvykle první věc, která musí být rozhodnuta. V některých případech však optimalizace spoléhá na použití složitějších algoritmů, využití „zvláštních případů“ a speciálních “triků“ a realizaci složitých kompromisů. „Plně optimalizován“ program může být obtížné pochopitelný a proto může obsahovat více softwarových chyb, než neoptimalizovaná verze.\n\nVyhnout se nekvalitnímu kódování může také zlepšit výkonnost tím, že zamezíme se zjevnému „zpomalení“. Některé optimalizace v současné době provádí optimalizace kompilátoru. Použití systému optimalizace kompilátoru má tendenci, aby spustitelný program byl optimalizován přinejmenším stejně tolik, jako kompilátor. \n\nNa nejnižší úrovni psaní kódu pomocí jazyku symbolických adres určená zejména pro hardware může programátor vyrobit co nejúčinnější a kompaktní kód, pokud využívá plného repertoáru strojových instrukcí. Mnoho operačních systémů se používá na vestavěné systémy, které byly tradičně napsány v assembleru právě z tohoto důvodu. Všechny programy (kromě velmi malých) jsou zřídkakdy psaný od začátku do konce v assembleru vzhledem k času a nákladům. Většina z nich se sestaví z vyššího programovacího jazyka a jsou ručně optimalizované právě odtamtud. Když účinnost a velikost kódu jsou méně důležité, tak velké části mohou být napsány v jazyce vyšší úrovně. S modernějšími optimalizacemi kompilátoru a s větší složitosti CPU, je mnohem obtížnější psát kód, který je optimalizován lépe než kód generovaný kompilátorem. Nicméně, velké množství kódu napsaného v dnešní době je sestaveno s úmyslem běžet na co největším množství možných strojů. V důsledku toho, programátoři a překladače ne vždy využívají účinnějších nebo novější procesory. Navíc může být kód vyladěný pro konkrétní procesor bez použití těchto pokynů stále optimální na jiném procesoru, který vyžaduje jiný způsob ladění kódu.\n\nJust-in-time překladače assembleru a programátoři mohou být schopni provést optimalizace za běhu programu. Tyto optimalizace přesahují schopnosti statických kompilátorů tím, že dynamicky nastavují parametry v závislosti na aktuálním vstupu nebo jiných faktorů.\n\nOptimalizace kódu mohou být také obecně klasifikovány jako platformy závislé a nezávislé na platformě techniky. Zatímco druhá z nich je účinná na většině nebo všech platformách, na platformě závislé techniky se používají specifické vlastnosti jedné platformy, nebo se spoléhá na parametry v závislosti na jediné platformě nebo dokonce na jednom procesoru. Psaní nebo vyrábění různých verzí stejného kódu pro různé procesory tedy může být zapotřebí. Například v případě kompilace úrovně optimalizace, nezávislé na platformě techniky jsou obecné techniky (například smyčky, snížení volání funkce, paměťové efektivní rutiny, snížení podmínek atd.), které nejvíce ovlivňují CPU architektury podobným způsobem. Obecně platí, že tyto techniky slouží ke snížení celkové délky instrukční cesty k dokončení programu a nebo snížení celkové využití paměti během procesu. Na druhou stranu, na platformě závislé techniky zahrnují plánování instrukcí, instrukční paralelismus, datový paralelismus, technologie vyrovnávací paměti optimalizace (tj. parametry, které se liší mezi různými platformami) a optimální plánování instrukcí by mohlo být odlišné i na různých procesorech stejné architektury.\n\nVýpočetní úlohy lze provést několika různými způsoby s různou účinností. Mějme například následující C fragment kódu, jehož záměrem je získat součet všech celých čísel od 1 do N:\n\nTento kód může (za předpokladu, že nenastane aritmetické přetečení) být přepsán pomocí matematického vzorce, jako je:\n\nOptimalizace se v některých případech provádí automaticky prostřednictvím optimalizace kompilátoru. Dále je nutné vybrat metodu (algoritmus), která je výpočetně efektivní, při zachování stejné funkčnosti. Viz algoritmická účinnost k diskusi o některých z těchto technik. Nicméně, významné zlepšení výkonu se často dalo dosáhnout tím, že odstraní nadbytečné funkce.\n\nOptimalizace není vždy jasný a intuitivní proces. Ve výše uvedeném příkladu, může „optimální“ verze vlastně být pomalejší než původní verze, pokud N je dostatečně malé. Je třeba si také dát pozor na předsudky založené na zastaralých informacích jako například stále odolávající tvrzení, že sčítání je rychlejší než na násobení a dělení.\n\n\n\n\n\n\n\n\n\n\n\n\n\n\n\n\n\n"}
{"id": "384127", "url": "https://cs.wikipedia.org/wiki?curid=384127", "title": "Floriánská brána", "text": "Floriánská brána\n\nFloriánská brána (pol. \"Brama Floriańska\" nebo \"Brama św. Floriana\") je městská brána v Krakově a jedna z nejvýznamnějších gotických věží v Polsku. Je jednou z mála dochovaných částí bývalého středověkého opevnění města, jehož výstavbu inicioval v roce 1285 polský kníže Lešek Černý.\n\nVýška Floriánské brány po špičku věže činí 34,5 m. Místo nad branou bylo dříve ozdobeno orlem , který byl v roce 1882 nahrazen orlem piastowským , kterého na základě projektu Jana Matejka zhotovil Zygmunt Langman. Na straně otočené k městu se nachází reliéf z 18. století zobrazující sv. Floriána. U portálu se dodnes dochovalo vodítko mříží.\n\nPřesné datum založení brány není známo, existovala však již v 1. polovině 14. století. Někdy v té době vznikl čtyřstěnný základ z hrubého kamene, na nějž byla v 15. století dostavěna horní cihlová část. V letech 1565–1566 vznikla poblíž brány městská zbrojnice. V 16. století byly v bráně městské stáje. Barokní střecha Floriánské brány byla zhotovena v roce 1660. V roce 1694 proběhla celková rekonstrukce brány, při níž byla střecha zvýšena o 1 m.\n\nV letech 1810–1814 byly na příkaz císaře Františka I. zasypány příkopy bývalého opevnění a rozebrány městské hradby společně s baštami a branami. Zachován byl pouze malý fragment hradeb kolem Floriánské brány. Dodnes se dochoval předsunutý Barbakán a tři středověké bašty: \"Baszta Ciesielska\" (Tesařská bašta), \"Baszta Stolarska\" (Stolařská bašta) a \"Baszta Pasamoników\" (Prýmkařská bašta).\n\nPřes Floriánskou bránou vedla krakovská Královská cesta – ze čtvrti Kleparz (položené na sever od brány) přes Stare Miasto na Wawel.\n\n"}
{"id": "384128", "url": "https://cs.wikipedia.org/wiki?curid=384128", "title": "Nosní dírka", "text": "Nosní dírka\n\nNosní dírka (neboli nozdra, lat. Naris, pl. Nares) je vstupní otvor do nosní dutiny u savců a ptáků. Dvě nosní dírky od sebe odděluje chrupavčitá nosní přepážka. Skrze nosní dírky vstupuje a odchází vzduch z prostředí. Přes nosní dírky odchází z organismu rovněž vodní páry, při zánětech nosních dutin také zánětlivý exsudát (hlen).\n\n"}
{"id": "384131", "url": "https://cs.wikipedia.org/wiki?curid=384131", "title": "Immortal", "text": "Immortal\n\nSlovo Immortal (anglicky nesmrtelný, v množném čísle pak Immortals) má více významů:\n\n\n\n\n\n\n\n"}
{"id": "384132", "url": "https://cs.wikipedia.org/wiki?curid=384132", "title": "Křen (rozcestník)", "text": "Křen (rozcestník)\n\nKřen může být:\n\n\nVíce o příjmení Křen.\n\n\n\n"}
{"id": "384133", "url": "https://cs.wikipedia.org/wiki?curid=384133", "title": "Věže mlčení", "text": "Věže mlčení\n\nVěže mlčení jsou kruhovité vyvýšené stavby s plochým vrškem, používané zoroastriány k pohřbívání mrtvých. Stojí v Íránu a indické Bombaji. Persky se označují jako \"dachme-je zártoštrí\" – „zoroastrovské mohyly“.\n\nZoroastrismus uctívá tři živly – vodu, půdu a oheň, který je nejdůležitější (jde o symbol Ahura Mazdy). Mrtvé tělo je současně považováno za nečisté. Mrtví se proto nesmí spalovat, ani pohřbívat do země. Proto se v zoroastrismu používají k pohřbům věže mlčení, na jejichž vrchol je nahé tělo mrtvoly položeno. Maso slouží jako potrava divokým ptákům a duše odchází po slunečních paprscích nahoru. Vybělené kosti se ukládají do jámy ve středu věže, kde se za pomoci vápna rozkládají. Rozložená směs se dále filtruje, než je vypuštěna ven.\n\nV 50. letech 20. století bylo v Íránu pohřbívání ve věžích mlčení zakázáno. Stále se však používají věže mlčení stojící na Malabárském vršku v Bombaji, kde je využívá místní komunita Pársů.\n"}
{"id": "384136", "url": "https://cs.wikipedia.org/wiki?curid=384136", "title": "Austroraptor", "text": "Austroraptor\n\nAustroraptor byl rodem velkého dromeosauridního teropoda (dravého dinosaura), který žil zhruba před 70 miliony let (v období svrchní křídy) na území dnešní Argentiny. Typový druh \"A. cabazai\" byl popsán v roce 2008 argentinským paleontologem Fernandem Novasem.\n\n\"Austroraptor\" je největším dosud známým dromeosauridem jižní polokoule a druhým největším vůbec (po rodu \"Utahraptor\" z USA). Dosahoval délky kolem 5 až 6 metrů a hmotnosti 519 až 600 kilogramů (podle jiných odhadů 6 metrů a 300 kilogramů). Jeho dlouhá nízká hlava měřila přes 80 cm. Zajímavým znakem byly velmi krátké přední končetiny, netypické pro zástupce této skupiny.\n\nNejbližším příbuzným tohoto dinosaura byl jiný dromeosaurid \"Buitreraptor\". Je pravděpodobné, že \"Austroraptor\" byl efektivním lovcem a troufal si zaútočit i na větší býložravé dinosaury, žijící v jeho ekosystému (titanosauridní sauropodi a snad i hadrosauridi).\n\n\n"}
{"id": "384137", "url": "https://cs.wikipedia.org/wiki?curid=384137", "title": "Ad caeli reginam", "text": "Ad caeli reginam\n\nAd caeli reginam je encyklika papeže Pia XII. vydaná 11. října 1954 o Panně Marii.\n\nEncyklika představuje mariologii papeže Pia XII. o účasti Marie na vykupitelském poslání Ježíše Krista, neboť předala Kristu lidskou přirozenost, a tak získala jedinečnou účast na díle spásy člověka. Papež encyklikou také zavedl církevní svátek Panny Marie královny na 22. srpna.\n\n\n"}
{"id": "384142", "url": "https://cs.wikipedia.org/wiki?curid=384142", "title": "Královská cesta (Krakov)", "text": "Královská cesta (Krakov)\n\nKrálovská cesta ( \"Droga Królewska\", \"Via Regis\") v Krakově spojuje historické Stare Miasto s Královským hradem na Wawelu. Začíná ve čtvrti Kleparz, vede přes Floriánské brány, pokračuje stejnojmennou ulicí na Rynek. Odtud pak vede dále na jih ulicí Grodská. Končí před vstupem do Královského hradu na Wawelu, který je umístěn přímo naproti nejjižnějšímu cípu starého města. Královská cesta je v současné době turisticky velmi významná, neboť umožňuje návštěvu významných míst krakovského historického centra na jedné trase.\n\nKrakovská Královská cesta sloužila pro slavnostní vjezdy monarchů do města, a také při korunovačních a pohřebních procesích až do roku 1734.\n"}
{"id": "384143", "url": "https://cs.wikipedia.org/wiki?curid=384143", "title": "USS Tuscaloosa (CA-37)", "text": "USS Tuscaloosa (CA-37)\n\nUSS Tuscaloosa byl těžký křižník třídy \"New Orleans\" sloužící během druhé světové války v americkém námořnictvu. Konstrukce lodi byla vylepšením předchozí třídy \"Northampton\".\n\nV letech 1935–1938 křižník sloužil v Pacifiku a zejména se účastnil námořních cvičení. Po vypuknutí války v roce 1939 \"Tuscaloosa\" operoval v Atlantiku, kde se podílel na hlídkování a dohledu na britské konvoje (tzv. \"Neutrality Patrol\"). Od dubna do září 1942 křižník operoval společně s britským domácím loďstvem v Severním Atlantiku a v listopadu téhož roku se účastnil spojeneckého vylodění v Severní Africe. V roce 1943 a první polovině roku 1944 křižník především eskortoval spojenecké konvoje v Atlantiku a v červnu 1944 podporoval spojenecké vylodění v Normandii. V srpnu 1944 pak \"Tuscaloosa\" podporoval spojenecké vylodění v jižní Francii. Od roku 1945 se křižník vrátil do Pacifiku, kde sloužil při podpoře vylodění na Iwo Jimě a Okinawě. V roce 1946 byl křižník vyřazen z aktivní služby a až do roku 1959 zůstával v rezervě. Poté byl sešrotován.\n\n\n"}
{"id": "384147", "url": "https://cs.wikipedia.org/wiki?curid=384147", "title": "Jana Bellinová", "text": "Jana Bellinová\n\nJana Bellinová, rozená Malypetrová (* 9. prosince, 1947, Praha) je anglická mezinárodní velmistryně, do roku 1969 reprezentující Československo. Je vnučkou československého ministerského předsedy z let 1932-1935 Jana Malypetra. V roce 1970 provdala za anglického mezinárodního mistra Williama R. Hartstona (*1947) a získala britské státní občanství. Jejím druhým manželem byl anglický mezinárodní velmistr Anthony Miles (*1955) a potřetí se provdala za anglického mezinárodního mistra Roberta Bellina (*1952).\n\nJe lékařkou, specialistkou v oboru anesteziologie a pracuje na jednotce intenzivní péče v Sandwellské všeobecné nemocnici ve West Bromwichi v hrabství West Midlands. Zastává také funkci předsedkyně lékařské komise FIDE, jež dohlíží na dopingové testy šachistů.\n\nV roce 1969 získala titul mezinárodní mistryně. Titul mezinárodní velmistryně získala v roce 1982.\n\nJe dvojnásobnou mistryní Československa (1965 a 1967) (druhá byla v roce 1964 a třetí v letech 1963, 1966 a 1968). Je také osminásobnou mistryní Velké Británie z let 1971 až 1974, 1976, 1977 a 1979.\n\nHrála na třech mezipásmových turnajích mistrovství světa žen v šachu v letech 1973, 1976 a 1979.\n\nNa šachových olympiádách žen reprezentovala Jana Bellinová roku 1966 a 1969 dvakrát Československo a v letech 1972 až 2006 třináctkrát Velkou Británii. Roku 1969 byla společně se Štěpánkou Vokřálovou a Květou Eretovou členkou týmu, který vybojoval v Lublinu pro Československo bronzovou medaili. Roku 1976 získala s anglickým týmem v Haifě medaili stříbrnou. V roce 1992 reprezentovala Anglii na Mistrovství Evropy družstev žen.\n\nNa šachových olympiádách žen odehrála 161 partií a získala v nich 93 bodů. Byla druhá nejlepší na druhé šachovnici v roce 1966 a na první šachovnici v roce 1976.\n"}
{"id": "384153", "url": "https://cs.wikipedia.org/wiki?curid=384153", "title": "Iller", "text": "Iller\n\nIller je řeka v Německu. Protéká spolkovými zeměmi Bavorsko a Bádensko-Württembersko. Délka jejího toku je 163 km. Plocha povodí měří 2200 km².\n\nPramení v Allgäuských Alpách. Na dolní toku protéká Švábsko-bavorskou vrchovinou. Ústí zprava do Dunaje.\n\nNejvyšších vodních stavů dosahuje v létě a nejnižších v zimě. Průměrný průtok vody v ústí činí 70 m³/s a maximální až 1000 m³/s.\n\nNa řece bylo vybudováno několik vodních elektráren. Slouží k plavení dřeva. Na řece leží města Sonthofen, Kempten im Allgäu\n"}
{"id": "384154", "url": "https://cs.wikipedia.org/wiki?curid=384154", "title": "Kráska a zvíře", "text": "Kráska a zvíře\n\nKráska a zvíře může být:\n\n\n\n\n\n\n"}
{"id": "384155", "url": "https://cs.wikipedia.org/wiki?curid=384155", "title": "Horka (Görlitz)", "text": "Horka (Görlitz)\n\nHorka ( ) je obec v Horní Lužici v Sasku v Německu. Má obyvatel.\n\nHórka patří do zemského okresu Zhořelec, leží v jeho východní části, blízko hranice s Polskem. Město Zhořelec, centrum okresu, je od Hórky vzdáleno osmnáct kilometrů na jihovýchod, další větší město je Niska ve vzdálenosti čtyři kilometry směrem na západ.\n\nPrvní zmínka o Hórce je z roku 1305. Od roku 1377 do roku 1396 byla součástí Lužického vévodství, od roku 1635 do roku 1815 součástí kurfiřtství saského. Po Vídeňském kongresu připadla Prusku a byla součástí pruského Slezska. Po druhé světové válce byla začleněna do Saska. Mezi lety 1936 a 1947 byla v rámci poněmčování označována jménem \"Wehrkirch\".\n\n\nJižně od Hórky vede německá dálnice A4 vedoucí směrem na západ až do Cách, směrem na východ přes nedalekou hranici do Polska a dále až do Krakova. Její nejbližší nájezd je u pět kilometrů vzdáleného Kodersdorfu. V Hórce se kříží železniční trať z polského Węgliniece do Hojeřic s tratí z Berlína do Zhořelce, je zde tedy dobré železniční spojení na všechny světové strany.\n\n"}
{"id": "384158", "url": "https://cs.wikipedia.org/wiki?curid=384158", "title": "Hatay (provincie)", "text": "Hatay (provincie)\n\nProvincie Hatay je turecká provincie na pobřeží Středozemního moře. Provincie dále hraničí se Sýrii. Je součástí Středomořského regionu. Rozloha provincie činí 5 403 km², v roce 2007 zde žilo 1 386 224 obyvatel. Hlavním městem provincie je Antiochie.\n\nHatayská provincie se administrativně člení na 12 distriktů:\n\nRoku 1516 byla obsazena vojsky sultána Selima I., v té době byla středně velkým městem s rozlohou 2 km².\nPo první světové válce se spolu s bývalou tureckou Sýrií dostala pod francouzský mandát. V rámci Velké Sýrie se stala hatayská oblast autonomní.\n2. září 1938 byla vyhlášena Hatayská republika. Jediným prezidentem republiky se stal Tayfur Sökmen. Po lidovém referendu se stala Tureckou provincií a 29. června 1939 ji Turecko připojilo ke svému území. Od této doby vede Sýrie s Tureckem spor o to území. Jelikož v Evropě právě vypukla válka, tak se touto anexí Společnost národů nezabývala.\n"}
{"id": "384159", "url": "https://cs.wikipedia.org/wiki?curid=384159", "title": "Kráska", "text": "Kráska\n\nKráska může být :\n\n\n\n\n"}
{"id": "384161", "url": "https://cs.wikipedia.org/wiki?curid=384161", "title": "USS Minneapolis (CA-36)", "text": "USS Minneapolis (CA-36)\n\nUSS Minneapolis byl těžký křižník třídy \"New Orleans\" sloužící během druhé světové války v americkém námořnictvu. Konstrukce lodi byla vylepšením předchozí třídy \"Northampton\".\n\nCelou druhou světovou válku křižník strávil v Pacifiku. V lednu 1942 se účastnil nájezdu na Marshallovy a Gilbertovy ostrovy, v květnu 1942 bitvy v Korálovém moři a v červnu téhož roku v bitvy u Midway. V bitvě u Tassafarongy křižník zasáhla a těžce poškodila dvě japonská torpéda. Jedno zasáhlo kotelnu a druhé způsobilo odlomení celé přídě lodi před první dělovou věží. Těžce poškozenou loď se podařilo zachránit, opravena však byla až v polovině roku 1943. Po návratu do služby \"Minneapolis\" bojoval v bitvě ve Filipínském moři, bitvě u Leyte a podporoval spojenecké vyloďovací operace – na ostrovech Makin či Okinawě. \n\nKřižník válku přečkal a v roce 1946 byl vyřazen z aktivní služby. V roce 1959 pak byl prodán k sešrotování.\n\n\n"}
{"id": "384168", "url": "https://cs.wikipedia.org/wiki?curid=384168", "title": "Roméo Dallaire", "text": "Roméo Dallaire\n\nGenerálporučík Roméo Alain Dallaire (* 25. června 1946 v Denekampu v Nizozemí) je kanadský voják, politik, humanista a spisovatel. Světově známým se stal jako velitel UNAMIR (mírové mise OSN ve Rwandě), v kteréžto funkci se marně snažil zabránit rwandské genocidě. Je autorem knihy \"Shake Hands with the Devil\" (později zfilmované), která shrnuje jeho pohled na to, co se ve Rwandě událo, a obviňuje OSN, že se svojí nečinností stala spoluviníkem na této genocidě. V roce 2005 byl zvolen senátorem.\n\nRomeo Allain Dallaire se po návratu do Kanady pokusil o sebevraždu. Natolik jej zasáhlo to, že nedostal oprávnění zasáhnout.\n\n\n\n"}
{"id": "384174", "url": "https://cs.wikipedia.org/wiki?curid=384174", "title": "Sven Vidlí vous", "text": "Sven Vidlí vous\n\nSven Vidlí vous, někdy také Sven I. Dánský, (cca 960 – 3. únor 1014) byl králem Dánska, Anglie a části Norska. Byl vikinským vojevůdcem a otcem Knuta Velikého. Po smrti svého otce Haralda někdy na konci roku 986 nebo na počátku roku 987 se stal králem Dánska.\n\nRoku 1000 se stal spolu s Erikem Hakonssonem vládcem téměř celého Norska. Po dlouhodobém dobývání a krátce před svou smrtí se roku 1013 stal i králem Anglie. Jeho otec Harald byl prvním skandinávským králem, který přijal křesťanství a podle historiků byl pokřtěn i Sven.\n\nPodle kronikáře Johna Wallingforda († 1214) se Sven účastnil na útocích na Anglii v letech 1002–05, 1006–07 a 1009–12, které měly pomstít masakr dánských obyvatel v Anglii z listopadu 1002 Ethelredem II. Ethelred nařídil pobít všechny Dány žijící v Anglii s výjimkou těch, kdo žili na území Danelawu. Zdá se, že v účasti na těchto taženích měl Sven i osobní zájem, protože mezi oběťmi masakru byla i jeho sestra Gunhilda. Některé prameny ale uvádí jako důvod Svenovy účasti to, že jeho finanční situace nebyla dobrá, protože musel platit velké výkupné. Během nájezdů na Anglii získal velké finanční prostředky a roku 1013 byla jeho armáda dobře vybavena pro invazi.\n\nSoučasná Peterboroughská kronika uvádí, že Sven se svou flotilou dorazil na konci července do Kentu. Velmi rychle prošel Východní Anglií do ústí řeky Humber a podél řeky Trentu až ke Gainsborough. Hrabě Uchtred a všichni šlechtici z Northumbrie, podobně jako obyvatelé Lindsey později i zástupci pěti hlavních měst Danelawu vyjádřili Svenovi svou podporu. Každé hrabství mu věnovalo záruky. Když zjistil, že všichni tito lidé jsou mu oddáni, nařídil, aby mu zajistili potravu a koně. Z hlavní částí svých vojsk vyrazil na jih, zatímco zbytek armády zůstal pod vedením jeho syna Knuta. Poté co překročil Watling Street, vydal se do Oxfordu jehož obyvatelé se mu podrobili. Odsud vyrazil na Winchester a dále na Londýn.\n\nUvádí se, že Londýňané spálili mosty přes řeku Temži, Sven utrpěl velké ztráty a musel ustoupit. Sven vyrazil na Walingford, přes Temži do Bathu, kde se zůstal nějaký čas. Zde se mu poddal Aethelmaer se svými lidmi. Londýn odolal dánskému útoku, ale zůstal osamocený a izolovaný od okolí. Sven byl, poté co Ethelred utekl na konci roku 1013 do Normandie, přijat jako anglický král. Londýn se mu nakonec podrobil také a Sven byl na Vánoce korunován.\n\nSvenovým sídlem bylo Gainsborough, odkud začal organizovat své obrovské království, ale brzy nato 3. února 1014 zde také zemřel. Jeho balzamované tělo bylo dopraveno do Dánska a bylo pohřbeno v chrámu v Roskilde. Jeho nástupcem na dánském trůnu se stal jeho starší syn Harald. Vojáci jeho flotily ale prohlásili králem jeho druhého syna Knuta. Angličané poslali pro Ethelreda, který po svém návratu z Normandie na jaře roku 1014 dokázal vypudit z Anglie Knuta a stal se podruhé jejím králem. Knut se vrátil do Anglie roku 1016 kdy již byl králem Dánska, Norska a části Švédska.\n"}
{"id": "384179", "url": "https://cs.wikipedia.org/wiki?curid=384179", "title": "Hluboké hrdlo (film)", "text": "Hluboké hrdlo (film)\n\nHluboké hrdlo (v originále Deep Throat) je americký pornografický film z roku 1972. Natočil jej režisér Gerard Damiano a hlavní roli ztvárnila Linda Lovelace. Jednalo se o jeden z prvních pornofilmů, natočených podle standardů běžných filmů (například s relativně propracovaným scénářem a vývojem charakterů postav, profesionálním zpracováním, a na svou dobu relativně vysokým rozpočtem 25 000$). Film se stal velmi populárním a prakticky nastartoval masovou produkci pornografie. Celkově vydělal přes 600 milionů dolarů. V mnoha oblastech byl pro svou obscénnost zakázán.\n\n\n"}
{"id": "384180", "url": "https://cs.wikipedia.org/wiki?curid=384180", "title": "Hluboké hrdlo", "text": "Hluboké hrdlo\n\nHluboké hrdlo (anglicky Deep Throat), je pojem používaný ve více významech:\n\n"}
{"id": "384183", "url": "https://cs.wikipedia.org/wiki?curid=384183", "title": "Řecká zbroj", "text": "Řecká zbroj\n\nHlavní válečnou silou v Řecku se stal již na přelomu 7. a 8. století př.n.l. řecký těžkooděnec tzv. hoplíta. Byl oděn do zbroje blížící se lehčí plátové zbroji středověkých rytířů. Jejími hlavními částmi byl kovový pancíř, chrániče holení, přílba a velký okrouhlý štít. K plechovému pancíři, který se skládal z předního a zadního dílu a zapínal se na boku byly přivěšeny závěsky (mitra, třásně), které chránily podbřišek. Někteří těžkooděnci nosili ještě chrániče kotníků, chrániče stehen, kryjící část stehen pod závěsy a chránič předloktí, který se nosil na pravé paži (levá byla chráněna štítem). Všechny kovové části zbroje musely být podloženy kůží nebo látkou, stejně jako kovové přílby.\nZ přileb byla v archaické době nejběžnější tzv. přilba korintská, užívaná ještě v 5. století př.n.l. - její jméno uvádí Hérodotos. Korintská přílba byla vytepána z jednoho kusu plechu a byla tak efektivním typem přílby, že byla napodobována ještě v renesanční Itálii (barbuta). Kryla krk, obě líce i hřbet nosu a ponechávala volné jen oči a ústa. I když byla nejrozšířenějším typem přílby v Řecku po více než 200 let, nikdy zcela nepřevládla. Jedním z důvodů bylo že silně omezovala výhled toho, kdo ji nosil a činila ho téměř hluchým. Dalším důvodem byl řecký partikularismus, který se projevoval i ve zbroji a nedovolil, aby jeden typ převládl úplně. Populární zůstal, na řeckém severu a na Balkáně až do helénismu, tzv. illyrský typ, zkonstruovaný původně na Peloponnésu. Kalota „illyrské“ přílby má vedle sebe dva hřebeny, dobře chránící proti seku shora, kratší délku na krku kompenzuje zvláštní límec. Koryntské podobná tzv. chalkidská helma ponechávala uši volné a tím odstraňovala „hluchotu“ korintské přílby, ale zase přestávala uši chránit. Východořecká iónská přílba měla lícnice vyrobené zvlášť (někdy zavěšené k přilbě), uprostřed kaloty hřeben a ještě navíc nosič chocholu, nízkou trubici do které se chochol zasazoval. Ten se připevňoval i k jiným přílbám a měl především význam odstrašující, psychologický. Teprve na počátku 5. století př.n.l. přistupuje ke zmíněným helmicím athénská přílba, která si v Athénách získala nejvíce obliby vedle tzv. přílby thrácké. Athénská přílba byla spíše jen čapkou kryjící horní část hlavy, thrácká přílba měla štítek nad obličejem a lícnice zavěšené k čapce. Koryntská, athénská a thrácká přílba byly v athénském vojsku nejběžnější.\n\nJednoduchý zvoncový pancíř archaického bojovníka vyšel v 5. století př.n.l. z obliby, snad s výjimkou konzervativní Sparty a nový, lehčí pancíř se představil v několika variantách. První je kožený nebo látkový (z několika vrstev lněné látky), krytý plechovými destičkami na ramenou a na plecích a na přívěscích pod pasem. Vedle tohoto složeného pancíře z kůže a textilu a plechových destiček ovšem existovaly i další. např.: zvoncový pancíř, který se skládá také z předního a zadního plátu, ale je vypracován „na míru“, aby seděl pevně na muskulatuře trupu. Takový pancíř patrně vyráběl zbrojíř Pistiás, kterého Sókratés navštívil v Xenofónově anekdotě.\n\nChrániče holení (nákolenice, knémidy) byly již od 7. století př.n.l. vytvářeny z plechu tak, aby držely na noze přirozeným „pérováním“ plechu. Pokrokem 6. a 5. století př.n.l. je jejich ještě jemnější přizpůsobení tvaru lýtka a také se vyráběly na míru. Nejkrásnější přílby, lícnice a knémidy 5. století př.n.l. jsou zdobeny vytepávanými reliéfy a na některých z nich se dochovaly jedny z nejlepších památek řeckého umění té doby.\n\nHlavní obrannou částí zůstával štít, a to především těžký okrouhlý štít hoplitů, který držel každý bojovník v levici a chránil jím i pravý bok svého levého souseda.\n"}
{"id": "384188", "url": "https://cs.wikipedia.org/wiki?curid=384188", "title": "Siemianowice Śląskie", "text": "Siemianowice Śląskie\n\nSiemianowice Śląskie (výslovnost ) je polské město v Horním Slezsku, v hornoslezském průmyslovém regionu. Leží přibližně šest kilometrů na sever od Katovic a má přes 70 000 obyvatel.\n\nVzniklo v roce 1924 spojením sídel \"Siemianowice\" a \"Huta Laury\", městská práva získalo v roce 1932, kdy patřilo s přibližně 40 000 obyvateli k největším vesnicím Evropy. Zatím osídlení \"Huta Laury\" vzniklo víceméně okolo stejnojmenné hutě založené v roce 1836 pod německým jménem \"Laurahütte\", první zmínky o Siemianowicích pocházejí už ze 13. století.\n\nBouřlivému rozvoji města pomohl ve 20. století v něm soustředěný těžký průmysl, jehož význam ovšem na začátku století jednadvacátého upadal, proto se v současnosti město potýká s problémy typickými pro bývalé průmyslové zóny.\n\n"}
{"id": "384189", "url": "https://cs.wikipedia.org/wiki?curid=384189", "title": "Družba", "text": "Družba\n\nDružba může být:\n\n"}
{"id": "384190", "url": "https://cs.wikipedia.org/wiki?curid=384190", "title": "Římská zbroj", "text": "Římská zbroj\n\nŘímská zbroj je označení typické vojenské zbroje ve výstroji římských legií z období přibližně mezi 2. stoletím př. n. l. a 3. stoletím n. l. Pomocné sbory římských legií byly často hůře vyzbrojené.\n\nZákladním oděvem legionáře, který měl voják na sobě v boji, při práci i odpočinku, byla tunika s krátkými rukávy nebo bez nich; pod ni si bylo možno případně obléct přiléhavý nátělník. \nK ochraně před nepohodou sloužilo sagum, volný plášť z hrubé vlněné látky v tmavších odstínech červené až hnědé barvy, který se spínal na pravém rameni. Sagum bylo součástí uniformy, před bojem i prací se však odkládalo. Běžnou obuví vojínů a poddůstojníků, ba i centurionů byly caligae, hrubé, ale pevné boty kryjící nárt a uvazované řemeny nad kotníky nebo i výše. Podešve měly pobité cvočky, aby déle vydržely. Častý je však i calceus, lehčí sandál sahající nad kotníky.\nV zimním období si vojáci, zvláště v severnějších zaalpských krajinách, oblékali teplejší plášť, paenulu nebo lacernu. Po vzoru některých pomocných jednotek, které se rekrutovaly z Galie a Germánie, se také do legií rozšířilo nošení přiléhavých kožených nohavic sahajících pod kolena. Na ochranu proti mrazu si vojáci museli dávat do bot kožešinu nebo vlněnou plsť, popřípadě si nohy balili až ke kolenům do jakýchsi ovinovaček. K výbavě vojáka patřil ještě opasek, který však nesměli nosit nováčci.\n\nKaždý legionář s sebou nosil celkem dvě kopí. Jedno lehčí, druhé těžší. \n\nLehčí se používalo jako oštěp a legionáři ho vrhali na nepřítele před srážkou s jeho formací. Tato zbraň se však dala jednoduše sebrat a hodit zpět. Římské legionářské oštěpy proto byly speciálně upravené tak, aby za tvrdou kalenou špicí na prorážení zbroje nepřátel ihned následoval kov měkčí. Po dopadu na štít se kopí ohnulo, takže nepřítel ho proti římským vojákům už nemohl použít. Po bitvě se tyto oštěpy sbíraly a římští řemeslníci je narovnávali pro další boj.\n\nTěžší kopí (\"pilum)\" legionáři používali ke klasickému kontaktnímu boji, popřípadě se dalo i vrhat.\n\nGladius byl krátký meč o délce zhruba 55 cm, který legionáři užívali zejména jako bodnou zbraň. Jeho použití bylo jednoduché, což Římanům v případě nutnosti dovolovalo vycvičit vojáky v relativně krátkém čase. V pozdějších dobách začínal být vytlačován delšími meči (jakým byl např. \"spatha\"). Dal také vzniknout názvu pro bojovníky v arénách, \"gladiátory.\"\n\nDýka neboli \"pugio\" byla krátká dýka slzovitého tvaru, kterou legionáři užívali jak v boji, tak k běžné denní potřebě.\n\nOchrannou výzbrojí byla přilba, pancíř a štít.\nGalea měla prostý polokulovitý tvar, vpředu poněkud protáhlé štítky (lícnice) a vzadu další, na ochranu čela a týlu; po stranách chrániče skrání a lící. Na jejím vrcholu byl otvor nebo prstenec k nasazení chocholu. Tento typ přilby vycházel z přileb řeckých a zejména keltských.\n\nJiž od 4. století př. n. l. byl součástí zbroje římských legionářů šupinový pancíř neboli lorica squamata, který Římané převzali (stejně jako o něco později kroužkový pancíř zvaný lorica hamata) od Keltů během bojů v Itálii. V římském vojsku používala \"loricu squamatu\" především jízda, v menší míře i pěchota (spíše \"loricu hamatu\"), především pak centurioni a praporečníci.\n\nBěžným typem pancíře legionáře byla v době od 1. do začátku 4. století tzv. lorica segmentata neboli lamelový pancíř, složený z prsních a zádových plátů, z kovových pásků kryjících ramena a podobných pásů obepínajících dolní část hrudi až po pás. Tyto kovové pásy bývaly připevněné na kůži nebo na silném plátně a složené tak, aby dovolovaly volný pohyb. K ochraně citlivých partií sloužily vojákům jednoduché kožené nebo kovem vyztužené pásky visící od opasku, důstojníkům kovové plátky připevněné v jedné nebo dvou řadách, podle hodnosti, ke krátké suknici.\n\nScutum byl dřevěný štít obdélníkového tvaru (120x75 cm). Tvořily ho vrstvené a lepené dřevěné pásy, což mu dodávalo nejen pevnost a pružnost, ale i oblý a vypouklý tvar. Vnější stranu pokrývala surová kůže, hrany byly zpevněny plechem. Kovová puklice uprostřed štítu plnila určitou roli v boji a současně tvořila střed nejrůznějších kovových i malovaných ornamentů a legionářských emblémů, které vnější stranu štítu pokrývaly.\n\nOděv důstojníků se lišil od oblečení prostých vojáků spíš jen kvalitou a upraveností látky. Na tunikách měli odznaky svého stavu – příslušníci jezdeckého stavu úzký nachový pruh, kdežto senátoři široký. \nVojevůdcovským pláštěm bylo nachové paludamentum. Vysocí důstojníci a pretoriáni dávali přednost umělečtějším pancířům šupinovým, setkat se bylo možno i s drátěnou košilí. Velitelé a císaři nosili pevný pancíř zvaný \"lorica musculata\", tepáním vymodelovaný na tělo a někdy bohatě zdobený. \n"}
{"id": "384191", "url": "https://cs.wikipedia.org/wiki?curid=384191", "title": "Vladimir 518", "text": "Vladimir 518\n\nVladimír Brož (* 8. srpna 1978 Hostivice) známý pod přezdívkou Vladimir 518 či X-Kmen, je český rapper vystupující jak s uskupením Peneři strýčka Homeboye (PSH), tak samostatně, i s dalšími projekty. Věnuje se též tvorbě komiksů, knih, ilustrací a je vůdčí osobností labelu BiggBoss.\n\nVladimir 518 je jeden z nejdéle působících rapperů na české hip hopové scéně, člen skupiny PSH, zakladatel labelu a nakladatelství BiggBoss. Je znám i jako výrazná osobnost graffiti scény, dále jako ilustrátor, komiksový výtvarník či autor scénografií pro experimentální divadelní skupinu TOW. S ní po sérii volných improvizací vytvořil postupně představení \"Noční můra\" (2004), \"Turing Machine\" (2006) a \"Teorie\" (2008). Společně s Davidem Vrbíkem a Ondřejem Anděrou ze skupiny WWW tvoří audiovizuální projekt SPAM. Ten má za sebou několik multižánrových představení, za všechny je možné jmenovat například \"Karel Gott Prager\" (2009), \"BIT\" (2010) vytvořený speciálně pro fasádu Nové scény, \"Intepretace černobílých struktur Zdeňka Sýkory\" (2013) či \"SMRT\" (2014). Jako spoluautor je podepsán pod knihami \"2666: Praha Odyssey\" (2006), \"Kmeny\" (2011), \"Město=Médium\" (2012) a \"Kmeny 0\" (2013). V letech 2014 a 2015 pracoval na převedení knihy Kmeny do šestnáctidílné dokumentární série pro Českou televizi. V roce 2016 pak vyšel třetí díl pubklikace Kmeny, a to \"Kmeny 90\", mapující subkultury v 90. letech 20. století.\n\nSe skupinou PSH vydal čtyři dlouhohrající desky \"Repertoár\" (2001), \"Rap'n'Roll\" (2006), \"Epilog\" (2010) a \"Debut\" (2019). Jako sólový intepret má za sebou CD mixtape \"Flashback\" (2012) a trojici dlouhohrajících desek \"Gorila vs. Architekt\" (2008), \"Idiot\" (2013) a \"Ultra! Ultra!\" (2017). Za první dvě obdržel ceny Anděl v kategorii Hip hop a R'n'B. Ve své hudební kariéře spolupracoval s širokou škálou intepretů, mezi ně patří například DJ Wich, Monkey Business, Michael Kocáb, Rytmus, Jiří Korn, Tereza Černochová, J.A.R., Tata Bojs a mnoho dalších. Společně s Davidem Böhmem, Jiřím Frantou a Jaroslavem Plachým kreslí a vydává nezávislé komiksové noviny \"KIX\".\n\n\n\nNa album coverů Davida Kollera \"David Koller & Friends\" (2016) nahrál píseň \"Chci zas v tobě spát\".\n\n"}
{"id": "384193", "url": "https://cs.wikipedia.org/wiki?curid=384193", "title": "Hlinsko pod Hostýnem", "text": "Hlinsko pod Hostýnem\n\nHlinsko pod Hostýnem je místní část města Bystřice pod Hostýnem. Nachází se mezi městy Bystřicí pod Hostýnem a Holešovem. Leží v okrese Kroměříž ve Zlínském kraji. Hlinsko mělo k roku 2001 351 obyvatel.\n\nHistoricky první zmínka o Hlinsku pod Hostýnem je zhruba roku 1348 (podle prof. dr. Macůrka). Pečeť této malé obce pochází z roku 1731. Vyskytuje se na ní svatý Jan Křtitel. V této městské části není kostel, ale jen kaplička. Zato mají Hlinšťáci krásný výhled na poutní místo Svatý Hostýn. Obec Hlinsko pod Hostýnem se podle lidí zde žijících dělí na Dolňák a Vrchňák (Perná), podle některých i na Středňák.\n\nVe vesnici je i restaurace a hospoda Na Žebračce. Ta tu stojí už od roku 1789. Dále se tu nachází kulturní dům, obchod Coop, auto bazar, stavebniny a dvě hřiště (jedno z nich je dětské) atd.\n\nNa kulturním domě se nachází pošta, zubní ordinace a velký sál, kde se pořádají různé plesy. Mimo jiné se zde nachází knihovna jak s dětskými knihami, tak s knihami pro dospělé.\n\nHlinsko má také fotbalové mužstvo, které je aktivní a pořádá fotbalové turnaje. \n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "384196", "url": "https://cs.wikipedia.org/wiki?curid=384196", "title": "DMX", "text": "DMX\n\nEarl Simmons (* 18. prosince 1970, Mount Vernon, New York), spíše známý jako DMX, je americký rapper, herec a zakladatel hudebního labelu \"Bloodline Records\". Muzika od DMX se těší vysoké popularitě, o čemž svědčí vyské prodeje jeho alb (74 milionů). Jeho nejprodávanější album je \"...And Then There Was X\" (1999), nejúspěšnější písní pak \"Party Up (Up in Here)\" z onoho alba.\n\nNarodil se ve městě \"Mount Vernon\", ve státu New York v roce 1970. Brzy se s rodinou přestěhoval do čtvrtého největšího města státu NY - \"Yonkers\". V mládí často překračoval zákon, za což byl nejednou uvězněn. Jako východisko z tohoto stylu života viděl Beatbox a vytváření beatů. Hudbu tvořil na bicím automatu značky \"Oberheim DMX\", později, když začal s rapováním, si zvolil pseudonym právě podle tohoto přístroje.\n\nRoku 1991 o něm psal časopis \"The Source\" jako o vycházející hvězdě. O rok později i díky tomuto článku získal smlouvu u Columbia Records. Jeho prvním singlem byla píseň \"Born Loser\", který se ovšem neuchytil, u \"Columbia Rec.\" odsunuli DMXe na druhou kolej a neměli nic proti následnému rozvázání smlouvy. V roce 1994 bez podpory silné nahrávací společnosti vydal druhý singl \"Make a Move\". O další tři roky později dostal příležitosti hostovat na albech rapperů LL Cool Jaye, \"Mase\" a skupiny \"The LOX\", čímž se proslavil a získal smlouvu u Def Jam Recordings.\n\nV roce 1998 vydal svůj první singl u Def Jamu nazvaný \"Get At Me Dog (ft. Sheek Louch)\", který se stal zlatým. V květnu 1998 vydal debut \"It's Dark and Hell is Hot\", který debutoval na prvním místě žebříčku Billboard 200 a stal se v USA 4x platinovým, celosvětově se ho prodalo přes pět milionů. Album mimo úvodního singlu obsahovalo vcelku úspěšnou píseň \"How's It Goin' Down\".\n\nDíky úspěchu alba byl připraven vydat nové. Toho se fanoušci dočkali ještě v prosinci 1998, album \"Flesh of My Flesh, Blood of My Blood\" také debutovalo na prvním místě a celosvětově se ho prodalo okolo čtyř milionů. Album však postrádalo nosný singl.\n\nO rok později v prosinci 1999 vydal své doposud neúspěšnější album \"...And Then There Was X\", albem znovu dosáhl na první místo žebříčku \"Billboard 200\". Alba se prodalo přes pět milionů jen v USA. Zásluhu na tom nese jeho nejúspěšnější singl \"Party Up (Up in Here)\", který dosáhl na 27. místo žebříčku Billboard Hot 100. Další úspěšnou písní byla \"What These Bitches Want (ft Sisqó)\".\n\nOd počátku nového tisíciletí ho provázeli kriminální problémy. Po negativních zprávách v tisku vydal v roce 2001 album \"The Great Depression\", které znovu debutovalo na prvním místě žebříčku \"Billboard 200\". V USA se album stalo 3x platinové a pochází z něj vcelku úspěšný singl \"Who We Be\". V té době oznámil, že jeho následující album bude jeho posledním.\n\nToho se hudební svět dočkal v roce 2003. Albem \"Grand Champ\" debutoval již po páté v řadě na prvním místě žebříčku \"Billboard 200\", čímž se stal nejúspěšnějším hudebním umělcem v tomto směru. Alba se prodalo přes dva miliony jen v USA a obsahovalo podařený singl \"Where the Hood At?\". Po tomto albu se odmlčel na tři roky. Tímto albem mu také skončila smlouva u \"Def Jamu\".\n\nRoku 2006 se vrátil albem \"Year of the Dog… Again\", vydaném u Columbia Records, které debutovalo na druhém místě \"Billboard 200\", ale alba se neprodalo ani 500 000 kusů i proto, že singly propadly. Poté se odmlčel na další čtyři roky, které provázely i pobyty ve vězení.\n\nOd roku 2009 chystal dvě alba \"Walk with Me Now\" a gospelové \"You'll Fly with Me Later\", avšak ani jedno vydáno nebude.\n\nV září 2012 vydal své dlouho očekávané sedmé album. Jednalo se o jeho první album u nezávislého labelu. Nese název \"Undisputed\" a umístilo se na 19. příčce US žebříčku s 17 000 prodanými kusy v první týden prodeje v USA. Žádný singl z alba v hitparádách nezabodoval.\n\nV červenci 2013 byl soudem donucen vyhlásit řízený bankrot, když jeho dluhy dosáhly výše mezi jedním a deseti miliony amerických dolarů. DMX měl dle soudu dlužit přes milion dolarů jen na výživném, a také 21 tisíc dolarů na leasingu na automobil. Jeho hlavním příjmem měl být 50% podíl na majetku v Mount Kisco, N.Y.\n\nDebutoval snímkem \"Belly\" (1998), v kterém hrál po boku rapperů Nase a Method Mana. Ve filmu hrál postavu gangstera, který zbohatl díky prodeji drog a loupežím. Poté se přesune z ghetta na luxusní Manhattan, kde se ovšem hraje vyšší liga. Roku 2000 hrál vedlejší roli v akčím filmu \"Romeo musí zemřít\", po boku Jet Liho. V roce 2001 poté hrál se Steven Seagalem ve filmu \"Lovec policajtů\", konkrétně obchodníka s drogami. Rok 2003 mu přinesl jednu z hlavních rolí ve snímku \"Od kolébky do hrobu\", kde se setkal znovu s \"Jet Lim\". Ve filmu si zahrál vůdce profesionálního týmu zlodějů. O rok později získal roli v potemnělém thrilleru \"Neumírej sám\", kde si zahrál drogového krále. V roce 2008 si zahrál v akčních filmech \"Last Hour\" a \"Death Toll\".\n\nV roce 1999 se oženil s Tasherou Simmons, s kterou má čtyři děti. Mimo manželství má další čtyři děti. V roce 2010 se pár oddělil, ale prozatím se nerozvedli.\n\nRoku 1999 byl opakovaně obviněn z napadení, ale soud ho shledal nevinným. V březnu téhož roku ho chytili, jak řídí bez řidičského průkazu a pod vlivem marihuany. Za to strávil patnáct dní ve vězení a zaplatil pokutu 400 USD. Roku 2000 strávil dalších patnáct dní ve vězení za držení marihuany. To samé se opakovalo v roce 2001 navíc s napadením policie, DMX byl poslán na protidrogovou kliniku.\n\nV roce 2004 byl na letišti zadržen za nelegální držení drog a zbraně, s podezřením na řízení pod vlivem omamných látek. Byl propuštěn na podmínku, kterou porušil v roce 2005, za což byl odsouzen k sedmdesáti dnům ve vězení. Po 2/3 trestu byl propuštěn pro dobré chování.\n\nV prosinci 2008 byl shledán vinným z držení drog, krádeže a týrání zvířat, za což byl poslán na tři měsíce do vězení.\n\nV březnu 2010 byl shledán vinným z napadení, pro několikanásobné porušení podmínky byl poslán na šest měsíců do vězení v Arizoně, po čtyřech byl však v červenci propuštěn. Avšak již 26. července byl poslán na dalších 90 dnů do vězení za porušní podmínky z roku 2002. V listopadu 2010 byl znovu zadržen za výtržnosti a pokus o podvod, čímž opětovně porušil podmínku, tím byl poslán do vězení na jeden rok. V prosinci 2010 byl přesunut na psychiatrické oddělení věznice v Arizoně poté, co u něj byla diagnostikována možná rozdvojená osobnost.\n\nPo sedmi měsících ve vězení byl propuštěn v červenci 2011. Ke konci srpna 2011 byl znovu zadržen arizonskou policií, tentokrát za překročení rychlosti, jde o jeho desáté zatčení v Arizoně. Po propuštění oznámil, že se chystá zažalovat arizonskou policii za obtěžování.\n\nV červenci 2013 byl zadržen za podezření z řízení pod vlivem omamných látek. Jeho právní zástupce toto podezření vyvrátil a řekl, že DMX pouze řídil bez zapnutého bezpečnostního pásu. K zadržení došlo v Jižní Karolíně.\n\nV červnu 2015 byl zatknut a v červenci odsouzen k půl roku odnětí svobody za neplacení výživného a alimentů, dluh činil 400 000 dolarů. Propuštěn byl na konci září 2015.\n\nV červenci 2017 stanul před soudem, kde byl obviněn z 14 daňových podvodů v hodnotě 1,7 milionu dolarů, obvinění z neplacení daní sahá až do roku 2000. Pokud by byl shledán vinným ze všech 14 podvodů, byl by odsouzen k 44 rokům odnětí svobody. DMX se přiznal k jednomu ze 14 obvinění. V březnu 2018 byl poslán na rok do vězení. V lednu 2019 byl propuštěn na tříletou podmínku. Současně musí zaplatit výlohy ve výši 2,29 milionu dolarů.\n\n\n\n\n\n"}
{"id": "384202", "url": "https://cs.wikipedia.org/wiki?curid=384202", "title": "Rytmus (rapper)", "text": "Rytmus (rapper)\n\nRytmus, vlastním jménem Patrik Vrbovský, (*3. ledna 1977 Kroměříž) je slovenský rapper, popový zpěvák (z poloviny romského původu), zakladatel skupiny Kontrafakt, který vystupuje také sám, či ve spolupráci s jinými týmy, zpěváky.\n\nJe označován za jednoho z nejvulgárnějších, ale i nejnadanějších ve svém oboru na Slovensku. Vyznačuje se hlubokým hlasem. Rapoval už v první polovině devadesátých let na kultovní výběrovce slovenského hip-hopu \"Zvuk ulice\". V roce 2006 vydal sólové album \"Bengoro\".\n\nV uskupení Kontrafakt se pak jednalo hlavně o singl \"Kontrafakt\" a o alba \"Tri špinavé mená (2003)\", \"E.R.A.(2004)\" a \"Bozk na rozlúčku (2007)\". Rytmus vystupuje v klubech a na koncertech na Slovensku, v Čechách, na Moravě a ve Slezsku. V roce 2008 vydal desku \"Si zabil\", o rok později album \"Král\" (song \"„Zlatokopky“\") a 2. 12. 2011 album \"Fenomén (\"song\" „Deti stratenej generácie“)\".\n\nZačátkem března 2011 byla v čase televizního přenosu ze soutěže Miss Universe 2011 poprvé prezentovaná skladba \"Technotronic Flow\", která se objevila na sólovém albu DJ Mad Skilla, který ji produkoval.\n25. března 2011 se uskutečnila v bratislavském klubu Dopler premiéra klipu ke kontroverzní skladbě \"„Jebe“\". Této premiéře předcházel asi devítisekundový sestřih tohoto videoklipu, který Rytmus prezentoval na své oficiální stránce na sociální síti Facebook. Na YouTube zhlédlo klip přes šest milionů diváků. Písničku s názvem „\"Jebe“\" odvysílala stanice Evropa 2 a hudební televize Óčko, která ji nasadila do své hitparády.\n\nV roce 2012 spatřila světlo světa další deska \"Jediní čo hřeší\".\n\nNa konci listopadu 2016 vydal album Krstný otec – přes 30 000 prodaných hudebních nosičů. \n\n\nNa podzim 2010 se stal jedním z porotců druhé řady televizní soutěže Česko Slovenská Superstar. Začátkem února 2012 se společně se svou partnerkou Darou Rolins, Michalem Davidem a Pepou Vojtkem stal jedním z koučů televizní soutěže Hlas Česko Slovenska na TV Nova a TV Markíza.\n\nZahrál si také např. ve filmech \"\" (Slovensko, 2009) a \"Bastardi\" (Česko, 2010).\n\nVe videoklipu k songu \"„Zlatokopky“\" z desky \"Král\" si zahrála hlavní roli česká modelka Agáta Prachařová.\n\nJeho partnerkou byla od roku 2011 slovenská zpěvačka Dara Rolins, se kterou se v březnu 2018 rozešel. \n\nJeho současnou manželkou je slovenská moderátorka, modelka a finalistka Miss Universe SR 2009, Jasmina Alagič, se kterou se v listopadu 2018 zasnoubil a 18. května 2019 oženil. V červenci 2019 se jim narodil syn Sanel.\n\n"}
{"id": "384208", "url": "https://cs.wikipedia.org/wiki?curid=384208", "title": "HSC Csíkszereda", "text": "HSC Csíkszereda\n\nHSC Csíkszereda (celým názvem: Hoki Sport Club Csíkszereda; rumunsky: Sport Club Miercurea Ciuc) je rumunský klub ledního hokeje, který sídlí v Miercurea Ciuc v župě Harghita. Jedná se o sportovní organizaci maďarské komunity ve městě. Založen byl v roce 1929. Svůj současný název nese od roku 2010. HSC je celkově šestnáctinásobným mistrem Rumunska. Poslední titul je z roku 2018. Klub působí ve dvou národních soutěžích, a to maďarské a rumunské. Klubové barvy jsou modrá a bílá.\n\nSvé domácí zápasy odehrává v hale Vakar Lajos s kapacitou více než 4 000 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "384210", "url": "https://cs.wikipedia.org/wiki?curid=384210", "title": "ASC Corona Brașov", "text": "ASC Corona Brașov\n\nASC Corona Brașov (celým názvem: Asociația Sport Club Corona 2010 Brașov) je rumunský klub ledního hokeje, který sídlí v Brašově ve stejnojmenné župě. Založen byl v roce 2007 a jedná se tak o jeden z nejmladších klubů v Rumunsku. Svůj současný název nese od roku 2010. ASC je celkově trojnásobným mistrem Rumunska. Poslední titul je z roku 2019. Klub působí ve dvou národních soutěžích, a to maďarské a rumunské. Klubové barvy jsou žlutá a černá.\n\nSvé domácí zápasy odehrává v hale Brașov Icerink s kapacitou 2 500 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "384211", "url": "https://cs.wikipedia.org/wiki?curid=384211", "title": "SCMT", "text": "SCMT\n\nSistema di Controllo della Marcia del Treno, krátce \"SCMT\" je vlakový zabezpečovač používaný na síti italských drah - RFI. Může pracovat pod ETCS Level 1 a používá balízy k přenosu dat mezi tratí a vlakem. Jde o další generaci italského vlakového zabezpečovače RS4 Codici, resp. jeho novější podoby BACC. Skládá se z traťové části SST (Sottosistema di Terra = podsystém země) a vlakové části SSB (Sottosistema di Bordo = podsystém paluba).\n\nVlaková část SCMT se skládá z těchto hlavních částí:\n\nPod SCMT jsou integrovány dva různé zabezpečovací systémy - starší systém RSC, který slouží k přenosu 4, resp. ve vylepšené verzi 9 návěstních kódů a CMT (Controllo Marcia Treno - řízení jízdy vlaku), který čte informace o traťové rychlosti z balíz, kterými jsou tratě postupně vybavovány. Podle provozního módu, který musí odpovídat vybavení traťové části příslušného úseku, mohou pracovat oba systémy samostatně nebo ve vzájemné spolupráci. \n\nÚlohou SCMT je výpočet a sledování dodržování maximální dovolené rychlosti. Pokud je tato rychlost překročena o 3 km/h, je zavedeno provozní brzdění, při překročení o 5 km/h rychločinné brzdění. Díky přenosu informací o polohách návěstidel a jejich návěstech, resp. dovolených rychlostech, je nedodržení rychlosti ve stanoveném úseku nebo projetí návěstidla v poloze \"stůj\" prakticky vyloučeno. \n\nZařízení RSC (viz RS4 Codici a BACC) přijímá prostřednictvím cívek umístěných před prvním dvojkolím vozidla v čele vlaku kódy vysílané do kolejnicových pásů. Pokud je zařízení funkční (tlačítko RSC svítí modře), jsou na komunikačním displeji zobrazeny ikony jednotlivých kódů a ikona právě přijímaného kódu je barevně zvýrazněna. \n\nSystém RSC vypočítává na základě přijatého kódu a zadaných údajů o vlaku maximální povolenou rychlost v příslušném traťovém oddíle. \n\nCMT systém kontroluje dodržení maximální rychlosti vlaku na základě přenesených údajů z balíz a zadaných údajů o vlaku. Tato maximální rychlost může být daná jako konstantní, anebo jako funkce vzdálenosti - tzv. brzdná křivka\n\nMaximální rychlost, resp. brzdná křivka je počítána v různých úrovních:\n\nKódy RSC jsou přenášeny modulovaným střídavým proudem prostřednictvím kolejnicových pásů. Koleje jsou rozděleny na oddíly o délce zpravidla 1350 m. Každý oddíl má vlastní vysílač. Přehled a význam kódů je uveden v článcích RS4 Codici a BACC. \n\nÚdaje o traťovém úseku jsou na vozidlo přenášeny z balíz umístěných v ose koleje. Balízy jsou při průjezdu vozidla vybuzeny jeho vysílačem a odešlou datový telegram s pevně zadanými údaji. Balízy jsou osazeny ve skupinách po dvou, výjimečně po čtyřech, v odstupu 3 - 7 m. Každá balíza má své jedinečné ID, takže při průjezdu přes skupinu balíz vyplyne z údajů i směr jízdy. \n\nKromě údajů o rychlostech poskytují balízy údaj o poloze a typu další balízové skupiny. Pokud vozidlo nenajde na očekávaném místě další balízy, provede CMT systém naprogramované úkony, včetně nouzového brzdění. K zajištění pomalých jízd je možno použít přenosné balízy.\n\nNasazení SCMT na hlavních a doplňkových tratích italských železnic v délce 10.500 km mělo být dokončeno koncem roku 2007. S rozšířením na síť vedlejších tratí se zatím nepočítá, zde by měl být použit mnohem jednodušší systém SSC. \n\n"}
{"id": "384213", "url": "https://cs.wikipedia.org/wiki?curid=384213", "title": "CSM Dunărea Galați", "text": "CSM Dunărea Galați\n\nCSM Dunărea Galați (celým názvem: Clubul Sportiv Municipal Dunărea Galaţi) je rumunský klub ledního hokeje, který sídlí v Galați ve stejnojmenné župě. Založen byl v roce 1950 jako nástupce týmu Gloria C.S.U. Galați. Galați je celkově dvojnásobným mistrem Rumunska. Poslední titul je z roku 2016. Od sezóny 2009/10 působí v Liga Națională de hochei, rumunské nejvyšší soutěži v ledním hokeji. Klubové barvy jsou modrá a červená.\n\nSvé domácí zápasy odehrává v hale Patinoarul Artificial s kapacitou 5 000 diváků.\n\n\nZdroj: \n\n\nZdroj: \n\n\n"}
{"id": "384214", "url": "https://cs.wikipedia.org/wiki?curid=384214", "title": "Ján Hollý", "text": "Ján Hollý\n\nJán Hollý (24. březen 1785, Borský Mikuláš, Uhersko – 14. duben 1849, Dobrá Voda, Uhersko) byl slovenský básník a překladatel, povoláním katolický kněz. Ottův slovník naučný ho označuje za „nejznamenitějšího básníka slovenského ze školy Bernolákovy“, ve slovenském prostředí je někdy označován za „slovenského Homéra“.\n\nNarodil se v rolnické rodině v Borském Mikuláši v dnešním okrese Senica jako třetí ze čtyř dětí. Gymnázium absolvoval ve Skalici a Bratislavě, v Trnavě studoval v letech 1802–1804 filosofii a v letech 1804–1808 teologii. Zde se setkal se slovenskými vlastenci (Jur Palkovič, Martin Hamuljak, Juraj Fándly) a začal se také věnovat poezii (zprvu latinské, po sporu s Jurajem Fándlym v roce 1805 začal psát i slovensky). V roce 1808 byl vysvěcen na kněze a stal se kaplanem ve vsi Pobedim. Údajně plnil své povinnosti velmi horlivě, věnoval se také literární činnosti (nedochovaná idylická lyrika, překlady Vergilia) a od r. 1812 v Hlohovci.\n\nV roce 1814 se stal farářem ve vsi Madunice. Okolní příroda na něj velmi zapůsobila a věnoval jí mnoho svých přírodně lyrických básní (\"Mlieč\", o dubu, pod nímž napsal většinu svých děl). Zde také vytvořil vrcholná díla své tvorby. V roce 1824 vydal své překlady antických básníků včetně překladu Vergiliovy Aeneis. Pod vlivem tohoto překládání vytvořil také vlastní velkomoravské eposy: \"Svatopluk\" (1833), \"Cyrillo-Medhodiada\" (1835) a \"Sláv\" (1839). Všechny tyto básně, a také idylické \"selanky\", ódy na historii slovanských zemí, katolické duchovní písně a další básně se staly velmi populárními, stal se jednou z nejvýznamnějších literárních osobností své doby.\n\nV roce 1843 ho o všechen majetek připravil požár madunické fary, při tomto požáru byl také zraněn. Uchýlil se proto na odpočinek do Dobré Vody, kde se dále stýkal s představiteli slovenské kultury. Setkal se dokonce s tvůrci nové (štúrovské) slovenštiny, Štúrem, Hurbanem a Hodžou. Při jejich návštěvě vyslovil podporu nové štúrovské slovenštiny, byť sám až do smrti mluvil a tvořil v bernolákovštině.\n\nHlavní částí jeho díla jsou už zmiňované tři velkomoravské eposy, psané po vzoru Vergilia: \"Svatopluk\" (popisovaný jako \"víťazská báseň ve dvanásti spevoch\"), líčící návrat knížete Svatopluka ze zajetí a jeho boj proti uchvatiteli Slavomírovi. Jde zároveň o idealizaci křesťanského Svatopluka jakožto bojovníka proti pohanům. \"Cyrillo-Methodiada\" je líčením cyrilometodějské misie a \"Sláv\" je básnickou rekonstrukcí pohanského slovanského pravěku a bojů Slovanů proti jakýmsi Čudům. Všechny spisy Jána Hollého jsou psány v bernolákovštině a až na několik duchovních písní všechny využívají časoměrný verš, který Hollý v tomto jazyce vytvořil a dovedl k dokonalosti.\n\n"}
{"id": "384215", "url": "https://cs.wikipedia.org/wiki?curid=384215", "title": "Maďarský parlament", "text": "Maďarský parlament\n\nMaďarský parlament, – doslovně přeloženo jako \"Zemský sněm\" či \"Zemské shromáždění\", je jednokomorový zákonodárný sbor republiky Maďarsko. Má 199 poslanců zvolených smíšeným systémem, kteří se schází v budově Országházu v Budapešti.\n\nZemský sněm má 199 poslanců, volených v jednokolových volbách každé čtyři roky, vždy na jaře. Sněm schvaluje ústavu, zákony a určuje hlavní linie sociální a hospodářské politiky Maďarska. Stará se o vyváženost státních financí, schvaluje státní rozpočet, dohlíží na jeho dodržování, schvaluje vládní program, ratifikuje mezinárodní smlouvy. Parlament hraje v politickém systému Maďarska stěžejní úlohu a díky volebnímu systému se pravidelně opírá o silnou parlamentní většinu. Parlament může vyhlásit také referendum, jehož výsledek je pro parlament závazný, pokud se referenda zúčastní minimálně 50 % voličů.\n\nPoslanci shromáždění mají právo volit:\n\n\nPředseda parlamentu je v Maďarsku po prezidentovi a premiérovi třetí nejdůležitější politický činitel. Kromě vedení parlamentu má dále za úkol jmenování vedoucích pracovníků úředních subjektů parlamentu nebo je odpovědný za sestavení a plnění rozpočtu v parlamentu.\n\nMístopředsedové parlamentu od 6. května 2014:\n\n\nOd parlamentních voleb 2014 došlo ke snížení počtu poslanců. Z 386 zákonodárců se jejich počet snížil na 199 poslanců zvolených i nadále smíšeným volebním systémem. Upraveny byly rovněž i jednomandátové volební obvody, kterých je 106 a platí v nich většinový volební systém. Zbývajících 93 poslanců je zvoleno poměrným systémem z republikových kandidátních listin, mandáty jsou přerozděleny stranám přesahující klauzuli 5 %.\n\nParlamentní volební systém, kdy se volilo 386 poslanců, byl značně komplikovaný. Jednalo se o kombinaci tří volebních systémů: relativního a absolutního většinového, ale také systému celostátní a regionální kandidátky. Cílem je zajistit vládnoucí koalici stabilní většinu v parlamentu a zároveň umožnit vstup nestranným osobnostem a zástupcům menšin. Volby byly dvoukolové, konaly se po čtyřech letech (1990, 1994, 1998, 2002, 2006, 2010), vždy na jaře - naposledy 11. a 25. dubna 2010.\n\nZvolit 386 poslanců bylo možno třemi způsoby. Prvních 176 mandátů je rozděleno v jednomandátových obvodech dvoukolovým většinovým principem. Do druhého kola postupují ti kandidáti, kteří při minimálně 50% účasti získali v prvním kole alespoň 15% hlasů (minimálně však tři). Ve druhém kole stačí ke zvolení prostá většina hlasů při 25%. Druhou možností, jak být zvolen, jsou župní listiny politických stran, kterými je zvoleno 152 poslanců. Pro sestavení župní listiny jsou ustavena přísná pravidla, strana musí mít dostatek kandidátů v předem určené struktuře, proto župní kandidátky staví pouze nejsilnějších pár stran. Pro rozdělení mandátů se používá Hagenbach-Bischoffova metoda. Aby byly volby platné, tak i zde musí být splněna podmínka 50% účasti (jinak se volby opakují). Každý volič má v maďarských parlamentních volbách dva hlasy. Jedním vybírá z regionálních kandidátek, druhým volí v jednomandátovém obvodě konkrétní osobnost. Zbylých 58 mandátů je přiděleno podle poměru k počtu tzv. frakčních hlasů systémem celostátních kandidátek zvaných kompenzační listiny. Všechny hlasy, které nevedly ke zvolení poslance, nepropadají, nýbrž se na celostátní úrovni sečtou a podle těchto sum jsou pomocí D’Hondtovy metody přeměněny na mandáty. V obou poměrných systémech (regionálních i celostátních kandidátkách) platí od roku 1994 pětiprocentní klauzule.\n\nTento volební systém obsahuje několik omezení, například registrace kandidáta v jednomandátovém obvodu je podmíněna shromážděním 750 podpisů, registrace stranické kandidátní listiny ve vícemandátovém obvodu je podmíněna registrací kandidátů téže strany v minimálně jedné čtvrtině jednomandátových obvodů a nakonec kandidátka strany může být zařazena do celostátního obvodu, jen když tatáž strana zaregistruje své kandidátky v minimálně sedmi vícemandátových obvodech.\n\nTabulka zobrazuje počet mandátů přidělených stranám po parlamentních volbách 2014 a počet členů parlamentních frakcí jednotlivých stran aktuální k 1. září 2016.\n\nNezařazení poslanci: Gábor Fodor (MLP), Ferenc Gyurcsány (DK), Zoltán Kész (nestraník), Péter Kónya (\"E14\"/nestraník), Lajos Oláh (DK),\nSzabolcs Szabó (E14), Tímea Szabó (PM), Zsuzsanna Szelényi (E14), Ágnes Vadai (DK), László Varju (DK)\n\nPřímluvčí národnostních a etnických menšin v parlamentu nedisponují hlasovacím právem. Poprvé voleni při volbách 2014.\n\n\n"}
{"id": "384216", "url": "https://cs.wikipedia.org/wiki?curid=384216", "title": "HC Csíkszereda", "text": "HC Csíkszereda\n\nHC Csíkszereda (celým názvem: Hoki Club Csíkszereda; rumunsky: Hockey Club Miercurea Ciuc) byl rumunský klub ledního hokeje, který sídlil v Miercurea Ciuc v župě Harghita. Jednalo se o sportovní organizaci maďarské komunity ve městě. Založen byl v roce 2002. Zanikl v roce 2009 po finančních problémech. Klubové barvy jsou fialová a bílá.\n\nSvé domácí zápasy odehrával v hale Vakar Lajos s kapacitou 4 000 diváků.\n\n\nZdroj: \n\n\n"}
{"id": "384219", "url": "https://cs.wikipedia.org/wiki?curid=384219", "title": "Fanarioti", "text": "Fanarioti\n\nFanarioti (\"řecky: Φαναριώτες, rumunsky: Fanarioţi, bulharsky:Фaнариоти\") představovali vlivnou řeckou diasporu, včetně helenizovaných Rumunů a Albánců. Jejich centrem se stala tehdejší prominentní konstantinopolská čtvrť Fanar (\"česky: maják\"), kde měl své sídlo také ekumenický patriarcha.\n\nFanarioti se již od 17. století postupně prosazovali ve státní správě Osmanské říše, nejvíce ve Valašsku a Moldavsku, kde zastávali významné úřady. Spravovali částečně také i bulharská území. Většina z nich stála v opozici vůči řeckému povstání, které propuklo ve 20. letech 19. století. Důvodem tohoto postoje byl strach ze zhoršení postavení řeckého živlu v rámci Osmanské říše. Přesto se zejména mladší členové Fanariotů naopak k tomuto povstání aktivně připojili a v rámci tajného spolku Filiki Eteria se účastnili i jeho přípravy (např. Alexandros a Demetrius Ypsilanti).\n\n\n\n"}
{"id": "384222", "url": "https://cs.wikipedia.org/wiki?curid=384222", "title": "CSK VVS Samara", "text": "CSK VVS Samara\n\nCSK VVS Samara (: , tj. Ústřední sportovní klub Vojenského letectva) je hokejový klub ze Samary, který hraje Ruskou vyšší ligu ledního hokeje - skupina střed v Rusku.\n\nKlub vznikl v roce 1950 jako Křídla sovětů Samara-1, později se jmenoval Trud (1957 až 1962), Majak (1962 až 1992), CSK VVS Majak (1992 až 1993) a od roku 1993 má nynější název CSK VVS.\n\n"}
{"id": "384225", "url": "https://cs.wikipedia.org/wiki?curid=384225", "title": "Chemin des Révoires", "text": "Chemin des Révoires\n\nChemin des Révoires je pěší cesta v monacké čtvrti Les Révoires. Vede od botanické zahrady (\"Jardin Exotique\") směrem ke kopci Tête de Chien (550 m n. m.), který již leží na území Francie.\n\nNa této cestě, v místě kde se kříží se silnicí \"Route de la Moyenne Corniche\", se nachází nejvyšší bod Monackého knížectví, s nadmořskou výškou 161 m. Nachází se na strmém svahu Mont Agel (1148 m n. m.) v Přímořských Alpách, zvedajících se nad hladinu Středozemního moře.\n\n"}
{"id": "384231", "url": "https://cs.wikipedia.org/wiki?curid=384231", "title": "Infračervená fotografie", "text": "Infračervená fotografie\n\nInfračervená fotografie je specializovaný obor fotografie, který využívá film nebo obrazový senzor citlivý na infračervené záření. Vlnové délky použité pro fotografii jsou v rozsahu od zhruba 700 nm do 900 nm. Obvykle se používá „infračervený filtr“. Ten umožňuje infračervenému světlu projít do fotoaparátu, ale blokuje veškeré anebo většinu viditelného světelného spektra (filtr proto vypadá černě nebo velmi tmavě).\n\nFilmy pro speciální účely jsou citlivé na vlnové délky za hranicemi viditelného spektra. Infračervený film reaguje na část mimo viditelné světlo, na infračervenou část spektra. Se speciálními barvotvornými složkami mohou být vyrobeny fotografické emulze citlivé na světlo v dané části spektra. Infračervené světlo dokáže proniknout atmosférickou mlhou a poskytuje čisté fotografie snímané z velkých vzdáleností nebo vysokých nadmořských výšek. Protože každý předmět vyzařuje v infračervené části spektra, může se fotografovat i v úplné tmě. Techniky infračervené fotografie se používají, kdykoli mají být rozpoznány malé rozdíly v teplotě nebo schopnostech pohlcovat nebo odrážet infračervené světlo. Některé substance, zvláště pak organické jako například vegetace, odrážejí infračervené světlo mnohem silněji než jiné substance. Infračervené filmy pak mají tendenci reprodukovat tóny zelených listů a rostlin bíle, obzvlášť v kombinaci s temně rudým filtrem. Infračervený film má mnoho technických a vojenských využití, včetně detekce maskování, které se na infračervené fotografii objeví tmavší než okolní prostředí. Infračervená fotografie se též používá u lékařské diagnózy, odhalování falzifikátů u ručně psaných textů stejně jako výtvarných děl, a při studiu poškozených dokumentů. Tato metoda byla například využita při luštění Svitků od Mrtvého moře.\n\nPomocí infračervené fotografie můžeme dosáhnout velmi zajímavých efektů nepravých barev nebo černobílé obrazy se snovým, až někdy strašidelným výrazem, známým jako „Woodův efekt“.\n\nV případě fotografování osob je využíváno „mrtvolně“ bílé barvy pleti, která je způsobena tím, že infračervené záření částečně proniká pod kůži, takže ve spojení s faktem, že odkysličená krev pohlcuje infračervené záření, pod kůží mohou být vidět povrchové tmavé žíly.\n\nMezi současnými umělci je infračervená fotografie rozšířena především v krajinářské oblasti, výjimečně je využívána i v rámci fotografování portrétů či uměleckých aktů. Příkladem je například český fotograf Daniel Diviš, který se specializuje právě na fotografování aktů v infračerveném spektru.\n\nOd 20. ledna 1952 do r. 1967 pracoval jako vedoucí fotograf Palestinského archeologického muzea (PAM) Nadžíb Albina. Během této doby nafotografoval většinu muzejních sbírek, fragmentů a rukopisů pomocí širokopásmové fluorescenční infračervené fotografie (snímek) (procesem známým jako \"reflected NIR photography\"). Nadžíb pro muzeum nashromáždil více než 1750 velkoformátových fotografických desek svitků. Kromě toho byly fotografie pořízeny na zvířecí kůži, což dobře umožnilo skládat fragmenty textů k sobě. Tyto snímky se staly jedněmi z prvních fotografií v muzejní sbírce a nejkomplexnější na světě své doby. Fragmenty a svitky tak byly zaznamenány před jejich dalším rozkladem způsobeným při skladování a jsou často považovány za nejlepší pořízené kopie svitků. Některé z následujících destrukcí byly přímým negativním důsledkem skladování ve vlhkých sklepích muzea a podmínek prostředí, kterým muzeum dovolilo fragmenty a svitky vystavit, například cigaretovému kouři, včetně kouře z cigaret Nadžíba. Ve skutečnosti došlo i k poškození Nadžíbových negativů PAM kvůli špatné archivaci a péči. Nadžíb Albina pořídil pět nekompletních sad Svitků od Mrtvého moře. Sady byly segmentově zaznamenávány, tříděny, až po sestavení formátu na výšku, jak je poskládali odborníci muzea PAM; většina svitků a fragmentů byla během procesu fotografována alespoň třikrát. Nadžíb svůj postup a jednotlivé kroky se svitky zaznamenával do deníku, který je dodnes v archivu Izraelského památkového úřadu.\n\n\n\n"}
{"id": "384232", "url": "https://cs.wikipedia.org/wiki?curid=384232", "title": "Nejdek (Lednice)", "text": "Nejdek (Lednice)\n\nNejdek (něm. \"Neudek\") je malá osada na jihu Moravy nad Lednickým náhonem (staré koryto, dnes rameno Dyje), část obce Lednice. Nachází se asi 2 km od centra při silnici na Bulhary. Leží v Lednicko-valtickém areálu, severozápadně se rozkládá archeologické naleziště.\n\nPrvní písemná zmínka o obci pochází z roku 1244.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "384233", "url": "https://cs.wikipedia.org/wiki?curid=384233", "title": "Ježův hrad", "text": "Ježův hrad\n\nJežův hrad je zřícenina hradu, který se v historických dokumentech nazýval Vícov a podle něj byla pojmenována i nedaleká obec, která leží na území prostějovského okresu v Olomouckém kraji. Zřícenina hradu se však nachází již na území severní části Vojenského újezdu Březina a tudíž leží v okrese Vyškov v Jihomoravském kraji.\n\nPrvně se hrad Vícov uvádí roku 1355. V roce 1358 byl majitelem hradu Henzlín z Vícova, v roce 1379 zastavil hrad markrabě Jošt Oldřichovi z Boskovic. Roku 1389 byl hrad vojskem markraběte dobyt. Držel ho nejprve Petr z Kravař a Plumlova, od roku 1408 Heralt Puška z Kunštátu. V roce 1512 se uvádí jako hradisko, což znamená, že byl již pustý.\n\n"}
{"id": "384238", "url": "https://cs.wikipedia.org/wiki?curid=384238", "title": "Ultrafialová fotografie", "text": "Ultrafialová fotografie\n\nUltrafialová fotografie je specializovný obor fotografie, který využívá film nebo obrazový senzor citlivý na ultrafialové (UV) záření. UV záření, jakožto oblast elektromagnetického spektra, se dělí na blízké ultrafialové záření o vlnové délce 400 – 200 nm) a daleké ultrafialové záření (200 – 10 nm), resp. energií fotonů mezi 3,1 a 250 eV.\n\nBěžný film je citlivý na ultrafialové světlo. V jedné metodě ultrafialového fotografování se použije zdroj ultrafialového světla k osvětlení předmětu a objektiv se zajistí filtrem, který propouští pouze pás ultrafialového světla. Druhou metodou je použití fluorescence, způsobené ultrafialovým světlem – filtr použitý na fotoaparátu pohlcuje ultrafialové světlo a umožňuje průchod fluorescenčního světla. Jedno významné využití ultrafialové fotografie je studium padělaných dokumentů, protože stopy vymazaného písma se dají zjistit pod ultrafialovým světlem.\n\nV postupech používaných k vytvoření fotografií v ultrafialové části spektra se emulze s halogenidy stříbra konvenčního filmu nahradí plasty a jinými chemickými látkami, které reagují na ultrafialové světlo. V prvním ději budou oblasti povrchu plastických složek, jež byly vystaveny paprskům ultrafialového světla, ztvrzeny přímo úměrně objemu expozice, přičemž odstranění neztvrzených oblastí zanechá vyvstalý fotografický obraz. V dalších dějích se tenká vrstva chemikálií izoluje mezi plastikové listy. Při vystavení ultrafialovému světlu uvolňují tyto chemikálie v dané oblasti plynové bubliny v množství úměrném přijaté expozici. Tyto bubliny se rozpínají a zviditelňují při použití tepla na listy, vytvářeje průhlednost, na níž plynové bubliny tvoří tvar obrazu. Jiný druh plastů při zahřátí chemicky reaguje s plynovými bublinami tak, že ze vzniklých skvrn se na plastovém listu vytvoří pozitivní obraz.\n\nVe světlobarevném filmu vyvinutém společností \"National Cash Register\" ve Spojených státech je použito barvivo citlivé na ultrafialové světlo. Protože toto barvivo nemá zrnitou stavbu, dovoluje tento film nesmírné zvětšení. Například je možné zvětšit film, na němž je na ploše o velikosti poštovní známky obsažena kompletní kniha.\n\n\n"}
{"id": "384239", "url": "https://cs.wikipedia.org/wiki?curid=384239", "title": "Smilův hrad", "text": "Smilův hrad\n\nSmilův hrad (též Smilovo hradisko) se nachází ve Vojenském újezdu Březina, který je volně nepřístupný. Jedná se o terénní pozůstatky hradu, který je pojmenován po synovi Bohuše z Jedovnic a Drahotuš a synovci Hartmana z Holštejna Smilovi. Jedná se pravděpodobně o strážní hrádek, jenž se nachází v blízkosti naleziště železné rudy, která zde byla těžena již v keltském období a která se zde těžila i ve středověku. O existenci hradu hovoří pouze jedna písemná zmínka z roku 1391, v níž se již uvádí jen hora (mons). V období mezi dvěma světovými válkami zde prováděl archeologický výzkum Josef Blekta, který poskytl doklad o zániku hradu požárem. Většina objektů byla patrně dřevěná.\n\n"}
{"id": "384241", "url": "https://cs.wikipedia.org/wiki?curid=384241", "title": "RL-10", "text": "RL-10\n\nRL-10 je raketový motor na kapalné pohonné látky, byl prvním americkým motorem spalujícím kapalný kyslík a vodík. Byl vyvinut společností Pratt&Whitney na počátku 60. let. Používal se na druhém stupni rakety Saturn I, dále na raketovém stupni Centaur raket Atlas a Titan a také v druhém stupni raket Delta III a IV.\n\nPočátky motoru RL-10 spadají až do roku 1946, kdy americké námořnictvo začínalo ověřovat použitelnost kapalného vodíku jako pohonné látky raket. Většina raných pokusů byla provedena v JPL (Jet Propulsion Laboratory). Ačkoli v rámci programu nebyl vyroben letuschopný motor, bylo získáno mnoho zkušeností s výrobou a uchováváním velkého množství kapalného vodíku. Tyto zkušenosti byly důležité pro pozdější projekty.\n\nKdyž vstoupily do služby první typy raket Atlas, byl vznesen požadavek na zvýšení jejich nosnosti přidáním silného druhého stupně, který bude schopen vynést těžší náklady. Roku 1958 byl společnosti General Dynamics udělen kontrakt na výrobu stupně nazvaného Centaur, který měl splnit zadané požadavky. Na vývoj motoru pro stupeň Centaur byla najata společnost Pratt&Whitney, která představila svůj motor XLR-115. V roce 1960 zadala NASA firmě Pratt&Whitney kontrakt na vývoj silnější verze XLR-119 pro pohon druhého stupně rakety Saturn I. Původně se počítalo s použitím čtyř motorů XLR-119, projekt však provázely problémy a NASA byla přinucena projekt přehodnotit a vyžít šestici stávajících motorů XLR-115. XLR-115 byl přejmenován na RL-10 a první letuschopné kusy byly dodány v červnu 1962. Motory byly dále vylepšovány a jsou stále využívány na raketách Atlas V a Delta IV. Zvažovalo se i jeho využití na některých neuskutečněných projektech jako třeba raketa Nova, vylepšené verze rakety Saturn a experimentální McDonnell Douglas – Delta Clipper.\n\nMotor RL-10 byl za svou téměř 50letou kariéru mnohokrát modifikován, ale původní koncept zůstal nezměněn. Motor využívá pro dopravu paliva expanzní cyklus a systém naklánění motoru je řešen elektromechanicky. Chlazení trysky a spalovací komory je řešeno regenerativní cirkulací kapalného vodíku skrze kanálky ve stěnách.\n\n\nV roce 2005 bylo oznámeno, že nový lunární modul Altair bude vybaven celkem pěti motory RL-10. Čtyř pro sestup na Měsíc a jeden pro vzlet. Pro tento účel budou motory upraveny tak, aby bylo možno regulovat jejich tah až na 10 % nominálního, to kvůli hladkému dosednutí na povrch Měsíce. NASA si od motorů RL-10 slibuje snížení nákladů a zvýšení bezpečnosti, díky jeho spolehlivosti a dlouholetým zkušenostem s jeho provozem.\n\n\n\n"}
{"id": "384243", "url": "https://cs.wikipedia.org/wiki?curid=384243", "title": "Starý Plumlov", "text": "Starý Plumlov\n\nStarý Plumlov je hradní zřícenina, která se nachází ve Vojenském újezdu Březina na okrese Vyškov. Jedná se o terénní zbytky hradu z druhé poloviny 13. století, který patrně založil některý příslušník rodu pánů z Čeblovic. Hrad, ležící v blízkosti obce Drahany, se v historických dokumentech uvádí jako Drahans, Drahaus či Drahuš.\n\nHistorie hradu je však nejasná. Část historiků se domnívá, že tento hrad držel loupežný rytíř Friduš z Linavy, který roku 1312 musel splnit příkaz krále Jana Lucemburského a hrad, nazvaný ve Zbraslavské kronice jako Drahaus, pobořit. Část historiků se domnívá, že se spíše jednalo o hrad Drahotuše. Před rokem 1320 prodal Mikuláš II. Opavský městečko a hrad Drahus králi Janovi Lucemburskému. Ten však zakrátko prodal již pustý hrad s příslušným zbožím Vokovi z Kravař.\n\n"}
{"id": "384248", "url": "https://cs.wikipedia.org/wiki?curid=384248", "title": "Pavel Taussig", "text": "Pavel Taussig\n\nJméno a příjmení Pavel Taussig nosí více různých osobností :\n\n"}
{"id": "384249", "url": "https://cs.wikipedia.org/wiki?curid=384249", "title": "Dillíský pakt", "text": "Dillíský pakt\n\nDillíský pakt (nazývaný také Gándhí-Irwinův pakt) představuje uzavření příměří mezi Mahátmou Gándhím a indickým místokrálem lordem Irwinem z 5. března 1931 v Dillí.\n\nKampaň občanské neposlušnosti, kterou inicioval v tzv. solném pochodu z března 1930 a posléze vedl Gándhí, se měnila v některých fázích v násilné nepokojné střety a lokální povstání. Gándhí se proti tomu rozhodl zakročit právě touto smlouvou, která hovořila o příměří.\n\nIndický národní kongres dal souhlas k ukončení agrese a násilností podmínkou za závazek propuštění všech politických vězňů, odvolání mimořádných opatření a zmírnění probritského solného monopolu. Kongresu byla také slíbena účast na konferenci u kaltého stolu v Londýně, kde měla být koncipována rodící se nová indická ústava. Pozdější přítomnost Gándhího na konferenci však neznamenala žádný pozitivní pokrok v dohodě na textu ústavy. Ten se po návratu do Indie v lednu 1932 znovu pokusil zahájit hnutí občanské neposlušnosti, ovšem nyní již bez významnějšího úspěchu.\n"}
{"id": "384251", "url": "https://cs.wikipedia.org/wiki?curid=384251", "title": "Obrova noha", "text": "Obrova noha\n\nObrova noha je hradiště na Drahanské vrchovině nedaleko od Otaslavic. Opevněné sídliště z mladší a pozdní doby kamenné bylo osídleno i v době bronzové a železné a nacházejí se zde také důkazy o osídlení slovanském. Rozkládá se téměř na 10 hektarech. Areál sídliště je chráněn jako kulturní památka ČR.\n\nDo roku 2015 spadalo do východní části vojenského újezdu Březina. Od 1. ledna 2016 bylo s nedlouho předtím vytvořeným katastrálním územím Chaloupky u Otaslavic připojeno k nedaleké obci Otaslavice.\n\nK hradišti nevedou žádné značené turistické trasy. Jihovýchodně od hradiště leží přírodní rezervace Pod Obrovou nohou.\n\n"}
{"id": "384255", "url": "https://cs.wikipedia.org/wiki?curid=384255", "title": "Birkirkara FC", "text": "Birkirkara FC\n\nBirkirkara FC je fotbalový klub z Malty z města Birkirkara, které je největším městem na ostrově. Klub byl založen roku 1950, ale do první ligy postoupil teprve v roce 1990. V sezóně 1995/96 se poprvé kvalifikoval do Poháru UEFA, poté, co porazil slovenský klub Spartak Trnava. Od roku 90. letech patří k nejlepším klubům ligy a v letech 2001, 2002 a 2004 vyhrál Maltský pohár „FA Trophy“. Sídlí na stadionu Inffeti Ground, který je s kapacitou 12 500 diváků druhým největším stadionem na Maltě. Doma hraje v žlutých dresech s červeným lemováním. Podle statistik je druhým nejpopulárnějším klubem na ostrově.\n"}
{"id": "384256", "url": "https://cs.wikipedia.org/wiki?curid=384256", "title": "Marsaxlokk FC", "text": "Marsaxlokk FC\n\nMarsaxlokk FC je maltský fotbalový klub. Sídlí v přístavním městečku Marsaxlokk na jihovýchodě ostrova. Hraje na stadionu Ta' Qali, s kapacitou 17 500 míst k sezení. Domácí dresy jsou žluté s modrými trenýrkami, venkovní dresy jsou tmavomodré. V sezóně 2008/09 se Marsaxlokk FC umístil na 4. místě.\n"}
{"id": "384258", "url": "https://cs.wikipedia.org/wiki?curid=384258", "title": "NHL 1920/1921", "text": "NHL 1920/1921\n\nSezóna 1920/1921 byla 4. sezonou NHL. Vítězem NHL se stal tým Ottawa Senators, který následně ve finále Stanley Cupu porazil vítěze PCHA – Vancouver Millionaires a získal tak i Stanley Cup.\n\nTým Quebec Bulldogs se přestěhoval do Hamiltonu a přejmenoval se na Hamilton Tigers.\n\nOttawa Senators vs. Toronto St. Patricks\n\n\"Ottawa zvítězila celkově 7:0 a postoupila do finále Stanley Cupu.\"\n\n\n\nVšechna utkání byla hrána v Denman Areně ve Vancouveru.\n\nOttawa Senators vs. Vancouver Millionaires\n\n\"Ottawa zvítězila 3:2 na zápasy a získala Stanley Cup.\"\n"}
{"id": "384261", "url": "https://cs.wikipedia.org/wiki?curid=384261", "title": "Agregace", "text": "Agregace\n\nAgregace může znamenat:\n\n"}
{"id": "384262", "url": "https://cs.wikipedia.org/wiki?curid=384262", "title": "Myslejovice (hrad)", "text": "Myslejovice (hrad)\n\nMyslejovice jsou zaniklý hrad částečně poškozený lomem na okraji vojenského újezdu Březina asi jeden kilometr západně od obce Myslejovice. Hrad stál na konci ostrožny s místním názvem \"Zámčisko\" v nadmořské výšce kolem 390 metrů.\n\nPrvní zmínka o Myslejovicích se uvádí roku 1360, ale jeho majitelé Stach, Mikeš a Viknan prodali hrad se vsí roku 1374 Ješkovi Kropáčovi z Holštejna. Roku 1391 koupil vesnici Myslejovice Petr z Kravař. Hrad patrně zanikl koncem 14. století.\n\nLokalitu poprvé popsal roku 1897 František Faktor. V 80. letech 20. století zde uskutečnila A. Prudká archeologický výzkum, který přinesl pouze blíže nedatované pravěké nálezy a doklady středověkého osídlení ze 14. století.\n\nHrad byl jednodílný a přibližně oválný. Většinu obvodu obíhal příkop částečně vysekaný ve skále, který však nebyl v jižní části dokončen. Za příkopem se nachází pahorek vysoký 4,5 m, který může být zbytkem nějaké budovy (pravděpodobně věže). Východní část ostrožny včetně příkopu a centrálního pahorku poškodil lom.\n\nZbytky hradu se nachází ve vojenském prostoru, a proto jsou veřejnosti běžně nepřístupné.\n\n"}
{"id": "384263", "url": "https://cs.wikipedia.org/wiki?curid=384263", "title": "Ħamrun Spartans FC", "text": "Ħamrun Spartans FC\n\nĦamrun Spartans FC je maltský fotbalový klub z města Ħamrun, které se nachází na severu země. Klub se v Maltese Premier League 2008/09 umístil na desátém místě, patří však k nejlepším klubům na ostrově. Domácí dresy jsou červeno-černě pruhované, barva na cizích hřištích je rudá. Klub sídlí na nově zbudovaném stadionu Viktora Tedesca na předměstí Ħamrunu, který i přes svou nízkou kapacitu (1 800 sedadel) je velmi moderně vybaven. Název „Spartans“ byl přejat podle starověkého řeckého města Sparta, jehož obyvatelé se vyznačovali velikou statečností a tvrdostí.\n\n"}
{"id": "384269", "url": "https://cs.wikipedia.org/wiki?curid=384269", "title": "NHL 1919/1920", "text": "NHL 1919/1920\n\nSezóna 1919/1920 byla 3. sezonou NHL. Vítězem NHL se stal tým Ottawa Senators, který následně ve finále Stanley Cupu porazil vítěze PCHA – Seattle Metropolitans a získal tak i Stanley Cup.\n\nTým Toronto Arenas se přejmenoval na Toronto St. Patricks. Nově se zúčastnil tým Quebec Bulldogs.\n\nVzhledem k tomu, že celek Ottawa Senators vyhrál obě poloviny sezony, automaticky se stal celkovým vítězem NHL a získal právo reprezentovat NHL ve finále Stanley Cupu.\n\n\n"}
{"id": "384272", "url": "https://cs.wikipedia.org/wiki?curid=384272", "title": "Manco Capac", "text": "Manco Capac\n\nManco Capac (kečujsky \"Manqu Qhapaq\") byl první mýtický inka – vládce a zakladatel Tawantinsuyu. Podle jedné z legend, již zaznamenal Garcilaso de la Vega, vyslal bůh Slunce na zem svého syna a dceru, jimiž byli Manco Capac a Mama Ocllo. Ti se vynořili z vod jezera Titicaca a vedeni zlatou holí hledal místo, vhodné k založení města. Při putování se k němu přidávali lidé, až vznikla početná družina. Manco Capac bodal holí do země a hledal tak vyvolené místo, kde měla hůl snadno proniknout do půdy až po hlavici. To se skutečně stalo v jedné dolině s úrodnou půdou, kde založili město Cusco. Manco Capac pak (společně se svou sestrou) jako typický kulturní hrdina učil obyvatele zemí, jimiž prošli, pěstovat kukuřici a koku, tkát, zpracovávat zlato a uctívat bohy. Na vyvoleném místě postavil první chrám Slunce – ten se pak stal centrálním bodem inckého náboženství. Původní skromná svatyně byla za vlády dalších panovníků přestavěna na skvostný chrám Coricancha.\n\n\n"}
{"id": "384274", "url": "https://cs.wikipedia.org/wiki?curid=384274", "title": "Ovariální cysta", "text": "Ovariální cysta\n\nCysta na vaječníku je jakékoliv nahromadění tekutiny obklopené velmi tenkou stěnou v prostředí vaječníku. Za vaječníkovou cystu je považován jakýkoliv uzlík na vaječníku větší než 2 centimetry. Velikostí se různí; může být malá jako hrášek, až velká jako pomeranč. Většina těchto cyst je tvořena přirozeně a jsou zcela neškodné. Jde o záležitost statisticky běžnou.\n\nCysty na vaječníku mívají ženy různého věku. Nejčastěji se vytvářejí během období po porodu.\n\nNěkteré tyto cysty způsobují problémy, jako jsou krvácení nebo bolest. Operace může být nutná k jejímu odstranění, je-li její průměr větší než 5 cm.\n\nNěkteré jednoduché, tzv. účelné cysty, jsou součástí přirozeného procesu menstruace. Nemají nic společného s nemocí, a mohou být ošetřeny. Těchto cyst jsou tři typy:\n\nObjevují se zejména v období ovulace. Pokud vajíčko nebylo uvolněno, vaječník se naplní tekutinou. Většinou tyto cysty zmizí po několika menstruačních cyklech.\n\nJe jednou z jednoduchých cyst, která je nejběžnější cysta tvořící se na vaječníku. Tento typ se formuje, když se neuskuteční ovulace; když se vytvoří uzlík a praskne, nebo když vajíčko zůstane a roste až se z něj stane cysta. Případně když prostřední pro vajíčko zkolabuje do sebe.\n\nMůže dorůstat v průměru až do velikosti 6 cm. Je tvořena jednou, či několika vrstvami tenké stěny ze zrnitých buněk, naplněna čirou tekutinou. Její natržení může působit ostrou bolest. Tato ostrá bolest se většinou vyskytne uprostřed menstruačního cyklu, během ovulace. 4 z 10 žen s touto cystou trpí touto bolestí.\n\nTato cysta většinou nezpůsobuje žádné symptomy a sama zmizí během několika měsíců. Ultrazvuk je základní prostředek k dokumentaci této cysty. Diagnostice také pomáhá pánevní prohlídka, pokud tato cysta dostatečně veliká, aby byla vidět. Lékař by měl vše monitorovat a ujistit se, že cysta mizí, případně přihlédnout k léčbě, pokud cysta nemizí.\n\nDalším typem cysty, je cysta žlutého tělíska (která se může roztrhnout v období menstruace), většinou jí trvá až 3 měsíce než zcela zmizí. Tento typ tzv. užitečné cysty se často objevuje po uvolnění vajíčka s folikulu. Folikula se poté stane sekreční žlázou, známá pod názvem žluté tělísko (\"corpus luteum\"). Natrhnutý folikul začne produkovat velké množství estrogenu a progesteronu, aby se připravil na početí. Pokud k početí nedojde, tak se žluté tělísko většinou rozpadne a zmizí. Avšak toto může být naplněno tekutinou, či krví a způsobit nárůst žlutého tělíska, které přeroste do cysty a uhnízdí se na vaječníku. Tato cysta je většinou jen na jedné straně a nepůsobí žádné symptomy.\n\n"}
{"id": "384283", "url": "https://cs.wikipedia.org/wiki?curid=384283", "title": "NHL 1918/1919", "text": "NHL 1918/1919\n\nSezóna 1918/1919 byla 2. sezonou NHL. Vítězem NHL se stal tým Montreal Canadiens, který se následně ve finále Stanley Cupu utkal s vítězem PCHA - Seattle Metropolitans, ale série nebyla dohrána z důvodu vypuknutí epidemie Španělské chřipky.\n\nMontreal Canadiens vs. Ottawa Senators\n\n\"Montreal zvítězil 4:1 na zápasy, získal O'Brien Cup a postoupil do finále Stanley Cupu.\"\n\n\n\nMontreal Canadiens vs. Seattle Metropolitans\n\n\"Série byla přerušena po vypuknutí epidemie Španělské chřipky, kterou onemocnělo několik hráčů obou týmů.\" Vzhledem k tomu, že Montreal zvítězil dvakrát, Seattle také dvakrát a jednou skončilo měření sil remízou, tak se vítězem nestal nikdo.\n\nHvězda týmu Montreal Canadiens, Joe Hall zemřel na následky nemoci 5. dubna 1919, manažer týmu Canadiens George Kennedy se z následků nemoci nikdy nezotavil a zemřel o několik let později.\n"}
{"id": "384284", "url": "https://cs.wikipedia.org/wiki?curid=384284", "title": "E supremi", "text": "E supremi\n\nE supremi (česky: Na výšinách) je encyklika vyhlášená papežem Piem X. 4. října 1903. Jednalo se o vůbec první encykliku za jeho pontifikátu a jejím tématem výrok apoštola Pavla obnovit vše v Kristu, aby Kristus byl vše ve všem. \n\nPius X. si nejprve stěžuje na zoufalý stav lidského pokolení a tento stav je podle něho způsoben nemocí - odpadem a odvratem lidstva od boha. Papež dále zdůrazňuje nezbytnost plnit zásady plynoucí z evangelia jako např. zachovávat posvátnost svazku manželského (narážka na navěru a rozvod dle civilního práva), provádět kvalitní křesťanskou výchovu dětí a mládeže, hájit právo na nezcizitelnost majetku v souvislosti s tehdejšími znárodňovacím ambicemi v různých státech a udržovat pořádek a sociální spravedlnost ve společnosti, to vše s vrcholným důrazem na vzor dobroty, mírnosti, lásky, obětavosti a trpělivosti, tedy na Ježíše Krista. Postoj některých států proti církví vidí jako boj jejich vládců proti bohu. Brojí proti ideologií socialistů a komunistů. Zdůrazňuje důležitost vzdělání kněží a požaduje nejvyšší možnou úroveň morálního jednání už v seminářích. \n\n"}
{"id": "384289", "url": "https://cs.wikipedia.org/wiki?curid=384289", "title": "Gorice a Gradiška", "text": "Gorice a Gradiška\n\nGorice a Gradiška (slovinsky \"Goriška in Gradiščanska\", italsky \"Gorizia e Gradisca\", furlansky \"Gurize e Gardiscje\", německy \"Görz und Gradisca\") je historické hrabství o rozloze 2 918 km², dnes rozdělené mezi Slovinsko, k němuž patří většina území, a Itálii, k níž náleží menší jihozápadní část území; italská část je součástí autonomní oblasti Furlánsko-Julské Benátsko (\"Friuli-Venezia Giulia\").\n\nNázev území byl odvozen od měst Gorice (italsky \"Gorizia\") a Gradišky (italsky \"Gradisca d'Isonzo\"). Do roku 1918 tvořil region pod oficiálním názvem Okněžněné hrabství Gorice a Gradiška (německy \"Gefürstete Grafschaft Görz und Gradisca\") korunní zemi Rakouska-Uherska. Disponovala zemskou samosprávou, jejímž nejvyšším orgánem byl zemský sněm Gorice a Gradišky. Z hlediska státní správy ovšem byla součástí provincie Rakouské přímoří (\"Österreichisches Küstenland\"), v níž se dále nalézaly i další dvě korunní země: Terst a Markrabství Istrie se společným místodržícím.\n\nMetropolí regionu bylo město Gorice.\n\nGorice a Gradiška se členila na 5 politických okresů a statutární město Gorice:\n\n\n\n\n\n\n\n"}
{"id": "384290", "url": "https://cs.wikipedia.org/wiki?curid=384290", "title": "Beneficia Dei", "text": "Beneficia Dei\n\nBeneficia Dei je encyklika vyhlášená papežem dne 4. června 1871 Piem IX. k 25. roku trvání jeho pontifikátu.\n\nPapež v encyklice popisuje některé klíčové historické události svého pontifikátu: volbu papeže, útěk z Říma po povstání 24. listopadu 1848, vraždu pařížského arcibiskupa, dále popisuje svoji víru v boží ochranu a končí odpustky .\n\nBeneficia Dei v angličtině\n"}
{"id": "384291", "url": "https://cs.wikipedia.org/wiki?curid=384291", "title": "Discolomatidae", "text": "Discolomatidae\n\nDiscolomatidae je čeleď tropických brouků.\n\n"}
{"id": "384297", "url": "https://cs.wikipedia.org/wiki?curid=384297", "title": "Cerylonidae", "text": "Cerylonidae\n\nCerylonidae je čeleď brouků z nadčeledi Cucujoidea.\n\n\n\n"}
{"id": "384298", "url": "https://cs.wikipedia.org/wiki?curid=384298", "title": "Notre charge apostolique", "text": "Notre charge apostolique\n\nNotre charge apostolique (Náš apoštolský příkaz) je encyklika vyhlášená papežem sv. Piem X. 15. srpna 1910, která se zabývala tzv. sillonským hnutím.\n\nPapež přes počáteční sympatie k hnutí, které se zabývalo sociální otázkou a jehož členy byli i kněží a seminaristé, odsoudil jeho snahu o rovnost. Papež zdůrazňuje, že katolický pohled na sociální spravedlnost bere v potaz chudé i bohaté a považuje zmíněné hnutí za utopické, nekatolické a nakonec vedoucí k bezpráví.\n\n\n"}
{"id": "384302", "url": "https://cs.wikipedia.org/wiki?curid=384302", "title": "Politika dobrého sousedství", "text": "Politika dobrého sousedství\n\nPolitika dobrého sousedství \"(anglicky: Good Neighbor policy)\" označuje pojem užívaný pro politiku vlády amerického prezidenta Franklina D. Roosevelta ve vztahu k zemím Latinské Ameriky v průběhu 30. a 40. let 20. století.\n\nV posledním inauguračním projevu amerického prezidenta, který se konal dne 4. března roku 1933 (příště již to bylo 20. ledna) nastupující prezident Roosevelt řekl:\nTermín odráží touhu Spojených států amerických utvářet a udržovat dobré, přátelské vztahy se zeměmi západní polokoule na bázi společně sdílených zájmů. Součástí této politiky se časem stala i zásada, že se USA nebudou vměšovat do vnitřních záležitostí latinskoamerických zemí. Nejdříve byl její smysl Američany chápán jen ve vojenské oblasti. Reálným důsledkem tohoto pojetí byl například rok 1934, kdy se na Kubě dostala k moci vláda, která byla považována americkou diplomaciíí za příliš radikální. Avšak prezident Roosevelt v duchu této zásady, nevyhověl žádostem o vyslání námořní pěchoty na Kubu. Souhlasil ovšem s \"měkkou\" přátelskou intervencí amerických diplomatů na ostrově, za jejichž podpory se v Havaně podařilo prosadit za faktického vládce ostrova generála Fulgencia Batistu, který sám usedl do křesla prezidenta v roce 1940.\n\nPolitika skutečné, tedy absolutní neintervence ze strany Spojených států se uskutečnila v roce 1938. V Mexiku tehdy propukla krize způsobená znárodněním majetku amerických naftových společností. Roosevelt odmítl nátlak svého ministerstva zahraničí, jehož diplomaté žádali o svolení intervenovat v Mexiku ve prospěch amerických zájmů. Prezident přistoupil na bilaterální americko-mexická jednání, která vyústila v roce 1941 v dohodu o finanční kompenzaci americkým společnostem. To se také pozitivně odrazilo ve zlepšení obrazu Spojených států ze strany zemí Latinské Ameriky.\n\nSpojené státy americké se vzdaly práva na intervenci v latinskoamerických zemích a potvrdily tak možnost jejich svébytného vývoje. Nebyla však porušena Monroeova doktrína, tedy možnost případné americké ochrany západní polokoule před cizími narušiteli.\n\n"}
{"id": "384305", "url": "https://cs.wikipedia.org/wiki?curid=384305", "title": "Kaftan", "text": "Kaftan\n\nKaftan je mužský, obvykle bavlněný nebo hedvábný plášť. Dosahuje až ke kotníkům, zapíná se vpředu, má dlouhé rukávy a nosívá se s šerpou. Kaftany nošené osmanskými sultány tvoří jednu z nejvelkolepějších částí sbírek v istanbulském paláci Topkapi. Některé z nich byly tak skvostné, že je za odměnu dostávali vysocí hodnostáři či vítězní generálové při komplikovaných náboženských slavnostech.\n\nZdobení bylo nejčastěji umístěno vepředu a kolem rukávů, ale jako všechno ostatní za Osmanské dynastie, i vzory, barvy a knoflíky na kaftanu podléhaly striktní hierarchii, kdy se každý musel oblékat podle společenské třídy, k níž náležel. Zatímco ve čtrnáctém století byly užívány tlumené barvy a nápadné vzory, ve stoletím následujícím se tyto zmenšily a rozjasnily. Ve druhé polovině sedmnáctého století byly nejdrahocennější látky opatřeny \"yollu\"- vertikálními pruhy s různou výšivkou a malými vzory.\n\nNejvíc látek se vyrábělo v Istanbulu a Bruselu, ale některé přicházely až z Benátek, Janova, Persie, Indie či dokonce Číny. Každá měla velmi specifické vlastnosti, a podle toho byly pojmenovány: samet, aba, bürümcük, canfes, gatma, gezi, diba, hatayi, kutnu, kemha, seraser, serenk, zerbaft, tafta, a mnohé další. Nejpoužívanější barvy byly čínská modrá, turecká červená, fialová, \"pişmis ayva\", vařená kdoule a šafránová žlutá.\n\nV Rusku se slovo \"kaftan\" užívá pro jiný typ šatstva – pro dlouhý mužský oblek s těsnými rukávy. V devatenáctém století tu byly kaftany velice rozšířeným typem venkovního oblečení mezi rolníky a kupci. V současnosti jej užívají pouze tzv. starověrci jako rituální oděv.\n\nV Maroku nosí kaftany pouze ženy, a jsou podstatně odlišné od svého tureckého protějšku. Jde o originální marocké oblečení. Může být přehnaně elegantní či extrémně formální, záleží na zvoleném materiálu (stejně jako u západních šatů). Lze jej nosit od slavnostních večeří až po pohřby či svatby.\n\n"}
{"id": "384306", "url": "https://cs.wikipedia.org/wiki?curid=384306", "title": "Pýchavkovníkovití", "text": "Pýchavkovníkovití\n\nPýchavníkovití (Endomychidae) jsou čeleď brouků z nadčeledi Cucujoidea.\n\nV Evropě žije asi 75 druhů brouků čeledi pýchavníkovití.\n\n\n\n\n\n\n\n\n\n\n"}
{"id": "384308", "url": "https://cs.wikipedia.org/wiki?curid=384308", "title": "Santiago de Cuba", "text": "Santiago de Cuba\n\nSantiago de Cuba je s více než 495 000 obyvateli druhé největší město na Kubě, hlavní a největší město stejnojmenné provincie Santiago de Cuba. Leží asi 760 km jihovýchodně od hlavního města Havana (vzdušnou čarou). Ve městě se nachází mezinárodní letiště \"Antonio Maceo\" (SCU).\n\nSantiago de Cuba bylo založeno 28. června 1515 Španělem Diegem Velázquezem de Cuéllarem. V této době to byla druhá osada na Kubě po Baracoe. O dva roky později byla zničena požárem, ale za pár let se do ní vrátili obyvatelé.\n\n\"Park Baconao\" v Santiagu byl roku 1987 vyhlášen za biosférickou rezervaci UNESCO. Na seznamu Světového kulturního dědictví je zapsaná i pevnost \"San Pedro de la Roca\", která měla chránit přístav v Santiagu před útoky pirátů.\n\n"}
{"id": "384311", "url": "https://cs.wikipedia.org/wiki?curid=384311", "title": "Inocenc V.", "text": "Inocenc V.\n\nBlahoslavený Inocenc V. (asi 1225 – 22. června 1276), rodným jménem Pierre de Tarentaise, byl papežem římskokatolické církve od 21. ledna do své smrti 22. června 1276.\n\nNarodil se kolem roku 1225 poblíž Moûtiers, historicky též Tarentaise, v oblasti jihovýchodní Francie. V 16 letech vstoupil do dominikánského řádu, v kterém získal velký věhlas jako kazatel. Dvanáct let vyučoval na pařížské bohoslovecké fakultě, kde byl prvním nástupcem Tomáše Akvinského. V roce 1272 byl jmenován arcibiskupem v Lyonu. Byl prvním dominikánem, který se stal papežem. Na post papeže nastoupil po Řehoři X. Zvolem byl 21. ledna, korunován pak 22. února 1276.\n\nJediným zaznamenáníhodným činem během jeho krátkého a klidného pontifikátu byla jeho snaha o sjednocení západního (katolického) a východního (pravoslavného) křesťanství. V době, kdy umíral, právě zařizoval vyslání legátů k východořímskému, tj. byzantskému císaři Michaelu VIII. Palaiologovi (1261–1282) ve spojitosti s rozhodnutími nedávného 2. lyonského koncilu. Zůstává otázkou, zda by z tohoto dialogu mohlo něco vzejít, neboť papež byl v té době pod velkým vlivem Karla I. z Anjou. Michaelovi se tak styl jazyka, diktovaný Karlem, který Inocenc V. v korespondenci použil, mohl zdát útočný.\n\nInocenc V. je také autorem několika prací z oblasti filosofie, teologie a církevního práva, které obsahují např. komentáře k novozákonním listům apoštola Pavla, či k \"Sentencím\" Petra Lombardského.\n\nInocenc V. byl pohřben v Lateránské bazilice v Římě, ovšem označení jeho hrobu se nedochovalo. Jeho beatifikace byla potvrzena římským (tj. katolickým) papežem Lvem XIII.(1878 -1903+). Jeho památka se v římskokatolické církvi slaví 22. června.\n\n\n"}
{"id": "384317", "url": "https://cs.wikipedia.org/wiki?curid=384317", "title": "Zvíře", "text": "Zvíře\n\nZvíře je obvykle označení buď pro jakéhokoliv živočicha, nebo pro živočichy na vyšším stupni vývoje (například jen obratlovce), vyjma člověka. Z filozofického hlediska se jako zvíře obvykle označuje živá bytost, která není ani člověkem, ani božstvem, mytologickou postavou, nadpřirozenou bytostí apod.\n\nŘímské právo řadilo zvířata, stejně jako otroky, do právního režimu věci. Některé přístupy přiznávají zvířatům způsobilost mít práva, avšak nikoliv způsobilost k právním úkonům, což je postavení obdobné malému dítěti, případně je řadí do kategorie „cítících věcí“. Aristotelská filosofie vymezila jasný rozdíl mezi zvířetem a člověkem. Zvíře je v ní pouhou vegetativní a smyslovou živou bytostí obdařenou schopností pohybu, člověk bytostí rozumnou a společenskou, duchovní, morální, a proto má i nesmrtelnou duši. Od vrcholného středověku si tuto koncepci plně osvojilo křesťanství. Karteziánská koncepce pojímala zvíře jen jako živý stroj, nepřiznávala mu status res cogitans, ale jen res extensa. Immanuel Kant nezahrnul zvířata do svého morálního systému a Johann Gottlieb Fichte je považoval za svrchované vlastnictví člověka (podobný názor vyjadřoval dříve svatý Augustin, Tomáš Akvinský a téměř všichni scholastičtí autoři). Proti stavění hranice mezi člověka a zvířata se stavěli například August Comte, který z jejího vytvoření obvinil metafyziku, a Arthur Schopenhauer, který se zabýval etikou soucitu se zvířaty a oponoval tak karteziánskému i kantovskému pojetí. Friedrich Nietzsche označil zvířata ve srovnání s člověkem za šťastné bytosti. Albert Schweitzer rozvíjel nauku úcty k životu, která zahrnovala i zvířata.\n\nV některých kulturách a náboženstvích jsou některé druhy zvířat považovány za posvátné či naopak rituálně nečisté, v mnoha kulturách jsou zvířata považována za bytosti podobné člověku, například s nimi mají společný koloběh převtělování, v němž však jsou považovány za nižší bytosti. V rámci křesťanství je výjimkou František z Assisi, který zvířata nazýval svými bratry a sestrami a kázal jim. V moderní době se otázkou zvířat z pozic křesťanství zabýval například Eugen Drewermann, teolog a psychoanalytik, který roku 1990 napsal pojednání \"O nesmrtelnosti zvířat\", založené na tezi, že „vše živé má božskou duši“; roku 1991 mu místní arcibiskup odňal povolení vyučovat teologii, o rok později byl Drewermann suspendován z kněžského úřadu.\n\nPrávo dříve považovalo zvířata za věci v právním smyslu. Bylo tomu tak u obecného občanského zákoníku, občanského zákoníku z roku 1950 i občanského zákoníku z roku 1964, který byl účinný až do konce roku 2013 a který je pouze několikrát okrajově zmiňoval (v § 127 kde „chované zvíře“ bylo zmíněno jako předmět vlastnictví, které nesmí vlastník nechat pronikat na sousedící pozemek, v § 599, kde se o vadách zvířat psalo jako o zvláštním případu vad věcí, a v § 620, který pojednával o záruční době prodávaných věcí). \n\nTento přístup v České republice změnil až nový občanský zákoník, který v § 494 stanoví, že „živé zvíře má zvláštní význam a hodnotu již jako smysly nadaný živý tvor“. Zvíře již není věcí v právním smyslu, nicméně ustanovení o věcech se na něj použijí obdobně v tom rozsahu, ve kterém to neodporuje jeho povaze. Jde o důsledek moderního legislativního jevu, který se nazývá \"dereifikace\" (odvěcnění) zvířat. Podobným způsobem je z právního režimu věci vyjmuto například i lidské tělo a jeho části. České soukromé právo je pak v ustanoveních § 1046–1049 občanského zákoníku obecně rozděluje na „zvířata s pánem“ a „zvířata bez pána“. Bez pána je vždy divoké zvíře, také zajaté zvíře nebo zkrocené zvíře, které není označeno, uprchne a jeho vlastník je nestíhá. Jde-li však už o domácí zvíře nebo o chované zvíře, bez pána nikdy není.\n\nVeřejné právo zvířata kategorizuje odlišně. Zákon o ochraně přírody a krajiny navíc používá slovo „zvíře“ jen okrajově a nedefinuje jej. Místo něj zavádí pojem „živočich“, který rozděluje a definuje pojmy „volně žijící živočich“ a „živočich odchovaný v lidské péči“. Volně žijící živočichové spolu s planě rostoucími rostlinami přitom spolu s přírodou a krajinou podléhají zvláštní zákonné ochraně a režimu, který je podobný právnímu institutu věc nikoho, přičemž vymezuje, za jakých podmínek je přípustné volně žijícího živočicha odchytit. Ustanovení § 2 zákona o myslivosti definuje vybrané druhy zvířat jako „zvěř“ a tento zákon dále stanoví regulaci jejich lovu. Teprve zákon č. 246/1992 Sb., na ochranu zvířat proti týrání, v § 3 definuje zvíře, a to jako každého živého obratlovce, do pojmu však nespadá plod, embryo ani člověk. Rozlišuje pak různé statusy zvířete podle jeho vztahu k člověku: „volně žijící zvíře“ (které může být též handicapovaným zvířetem) a „zvíře v lidské péči“ (v tom rámci pak hospodářské zvíře, zvíře v zájmovém chovu, pokusné zvíře, laboratorní zvíře, toulavé zvíře, opuštěné zvíře).\n\n\n"}
{"id": "384319", "url": "https://cs.wikipedia.org/wiki?curid=384319", "title": "Digitally Imported", "text": "Digitally Imported\n\nDigitally Imported je americké internetové rádio. Vysílá již od roku 1999 a specializuje se na elektronickou taneční hudbu. Jeho zakladatelem je Ari Shohat, který se stal prezidentem společnosti Digitally Imported, Inc., která rádio v současnosti provozuje. Jeho kanály jsou dostupné na http://di.fm (spíše elektronická hudba) a na http://sky.fm (spíše neelektronická).\n\nPůvodní vysílání rádia se skládalo pouze z jednoho trance kanálu (který je dodnes nejpopulárnější, denně s tisícovkami posluchačů z celého světa), později však přibyly další kanály elektronické hudby a v posledních letech také kanály jako world music, jazz, pop apod.\nDo rádia přispívají svými příspěvky či pořady přední i alternativní DJ's světové taneční scény (nejen z Evropy a Ameriky, ale také například z Egypta). Například Ferry Corsten, Armin van Buuren, John Fleming, Markus Schulz a mnozí další.\n\n"}
{"id": "384323", "url": "https://cs.wikipedia.org/wiki?curid=384323", "title": "Krymský front", "text": "Krymský front\n\nKrymský front ( ) byl název vojenské formace Rudé armády za druhé světové války resp. v době velké vlastenecké války.\n\nKrymský front vznikl 28. ledna 1942 při rozdělení Kavkazského frontu na Zakavkazský vojenský okruh a Krymský front. Frontu připadla vojska nacházející se na Kerčském a Tamaňském poloostrově.\n\nVojska frontu se v únoru až dubnu 1942 třikrát pokusila zaútočit z Kerčského poloostrova směrem do vnitrozemí Krymu, ale německou obranu neprorazila. 8. května naopak přešla do útoku německá 11. armáda, už 16. května padl Kerč, zbytky sovětských vojsk byly evakuovány na Tamaňský poloostrov.\n\n19. května 1942 byl Krymský front zrušen, vojska byla předána Severokavkazskému frontu.\n\n\nVelitel\n\nČlen vojenské rady\n\nNáčelník štábu\n\n"}
{"id": "384328", "url": "https://cs.wikipedia.org/wiki?curid=384328", "title": "Kalininský front", "text": "Kalininský front\n\nKalininský front ( ) byl název vojenské formace Rudé armády za druhé světové války.\n\nKalininský front vznikl 19 října 1941 podle rozkazu Hlavního stanu ze 17. října z pravého křídla Západního frontu.\n\nFront v říjnu – prosinci 1941 bránil postupujícím německým vojskům obchvatu Moskvy ze severu. V prosinci 1941 – lednu 1942 v Moskevské útočné operaci osvobodil 16. prosince Kalinin, celkem postoupil o 100 km na západ. V bezprostředně následující Rževsko-vjazemské operaci se Kalininský front společně se Západním frontem pokusil o obklíčení a zničení skupiny armád Střed. Přes značné územní zisky cíle operace nebylo dosaženo.\n\nV Rževsko-syčevské operaci od 30. července do 1. října 1942 se společně se Západním frontem pokusila vojska frontu porazit německou 9. armádu a zlikvidovat Rževsko-vjazemský výběžek fronty. Přes značné úsilí sovětských vojsk se Němci ubránili. Útok Rudá armáda zopakovala 25. listopadu – 20. prosince (druhá Rževsko-syčevská operace neboli operace Mars) opět s pouze lokálními územními zisky. V lednu 1943 v Velikolucké operaci Kalininský front osvobodil Velikije Luki. V březnu Němci Rževsko-vjazemský výběžek vyklidili.\n\nV srpnu – říjnu 1943 ve Smolenské operaci levé křídlo frontu pomohlo Západnímu frontu osvobodit Smolenskou a zbytek Kalininské oblasti. Sovětská vojska tak postoupila k hranicím Běloruska.\n\n20. října 1943 byl Kalininský front podle rozkazu Hlavního stanu z 16. října přejmenován na 1. pobaltský front.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "384330", "url": "https://cs.wikipedia.org/wiki?curid=384330", "title": "Acoustically Driven", "text": "Acoustically Driven\n\nAcoustically Driven je osmým živým albem britské skupiny Uriah Heep\n\n\n\n"}
{"id": "384332", "url": "https://cs.wikipedia.org/wiki?curid=384332", "title": "Sovětská liga ledního hokeje 1946/1947", "text": "Sovětská liga ledního hokeje 1946/1947\n\nSezóna 1946/1947 byla první sezonou Sovětské ligy ledního hokeje. Mistrem se stal tým Dynamo Moskva.\n\nTato sezóna začala 22. prosince 1946 a skončila 26. ledna 1947. Všechny zápasy se hrály na přírodním ledě.\n"}
{"id": "384335", "url": "https://cs.wikipedia.org/wiki?curid=384335", "title": "CSKA Moskva", "text": "CSKA Moskva\n\nCSKA Moskva ( ) je sportovní klub při ruském ministerstvu obrany.\n\nNázev CSKA mají také další sportovní kluby, mimo jiných tyto:\n"}
{"id": "384336", "url": "https://cs.wikipedia.org/wiki?curid=384336", "title": "Forenzní vědy", "text": "Forenzní vědy\n\nForenzní vědy jsou vědy, které se aplikují při vyšetřování a dokazování v trestních i civilních řízeních před státními orgány. Jde o postupy vedoucí k prokázání identity osob, pravosti listin a podobně. Souhrn těchto věd se někdy zkráceně označuje jako forenzika (z angl. \"forensics\").\n\nForenzní (z lat. \"forensis\", soudní, od \"forum\", veřejné prostranství, kde se konaly soudy) znamená soudní a obvykle označuje postupy a vědy, související s vyšetřováním a soudním dokazováním, zejména v trestních záležitostech.\n\n\nKromě toho se pro forenzní účely aplikují i různé další vědy podle povahy problému.\n\nNejstarší zmínka o aplikaci vědy pro odhalení podvodu je v pověsti o Archimédovi († 212 př. n. l.), který zjistil specifickou hmotnost údajně zlaté koruny a dokázal, že není zlatá. Arabský příběh vypráví o kupci, který měl vyšetřit vraždu srpem; nechal přinést všechny srpy ve vesnici a na jeden se slétly mouchy. Čínskou příručku vyšetřování napsal roku 1248 Song Ci. Mezi průkopníky forenzních věd v Evropě patřil francouzský dvorní lékař a chirurg Ambroise Paré (1510-1590) a koncem 18. století vyšlo několik pojednání o forenzním a policejním lékařství. Mezníkem v dalším vývoji forenzních věd byl objev mikroskopu, daktyloskopie a identifikace osob a stop z místa činu pomocí analýzy DNA.\n\n\n\n\n"}
{"id": "384337", "url": "https://cs.wikipedia.org/wiki?curid=384337", "title": "Odstíny šedi (Hvězdná brána)", "text": "Odstíny šedi (Hvězdná brána)\n\nOdstíny šedi je 18. epizodou 3. řady sci-fi seriálu Hvězdná brána.\n\nSGC jsou obviněni Tollány a Asgardy, že jim kradou jejich technologie. SG-1 musí tedy vypátrat, kdo to dělá. Jack O'Neill na oko ukradne něco Tollánům, odejde do předčasného důchodu. Později Jacka kontaktuje plukovník Maybourne. Vede tajnou organizaci mimo Zemi, která má jakkoli získávat technologie. Jack do této organizace pronikne a zjistí, že mají v SGC komplice, kterým je plukovník Makepeace. Poté se tam objeví Asgardská mateřská loď, vezme si všechny zařízení. Jack přemluví členy Maybournova týmu, aby s ním prošli bránou zpět. Na Zemi na základně SGC je všechny zatknou. Důvěra Asgardů a Tollanů je obnovena.\n"}
{"id": "384338", "url": "https://cs.wikipedia.org/wiki?curid=384338", "title": "Sovětská liga ledního hokeje 1947/1948", "text": "Sovětská liga ledního hokeje 1947/1948\n\nSezóna 1947/1948 byla 2. sezonou Sovětské ligy ledního hokeje. Mistrem se stal tým CDKA Moskva.\n\nSpartak Kaunas sestoupil. Ze 2. ligy postoupil tým Dzeržinec Čeljabinsk.\n"}
{"id": "384339", "url": "https://cs.wikipedia.org/wiki?curid=384339", "title": "Nové poznání (Hvězdná brána)", "text": "Nové poznání (Hvězdná brána)\n\nNové poznání je 19. epizoda 3. řady sci-fi seriálu Hvězdná brána.\n\nSG-1 se vydají na planetu P2X-416, kde mezi sebou válčí 2 strany: Bedrosiané a Optrikové. SG-1 jsou zajati. Teal'c při pokusu o útěk dočasně oslepne. Místní vědec Nyan mu navrátí zrak a pomůže uprchnout zbytku týmu SG-1. Nyan se vrátí na Zemi s SG-1, dostane statut uprchlíka a místo asistenta Daniela.\n"}
{"id": "384340", "url": "https://cs.wikipedia.org/wiki?curid=384340", "title": "Lara Croft", "text": "Lara Croft\n\nLara Croft je fiktivní postava, hlavní hrdinka série počítačových her Tomb Raider. Jde o britskou archeoložku, která pátrá po rozličných bájných artefaktech.\n\n\n\n\nNa svých výpravách zavítala mj. do Egypta, Mexika, Řecka, Atlantidy, Číny, Antarktidy, Bolívie, Itálie, Indie, Nevady, Anglie, Kambodže, Irska, Kazachstánu, Japonska, Peru a České republiky.\n\nVe hře slavná archeoložka zavítala i do Prahy.\n\nCoby dcera lorda Henshingly Crofta prožila své bezstarostné dětství na rodném panství v prostředí vysoké britské aristokracie. Na škole ve Skotsku se začala věnovat horolezectví a střelbě, ve Švýcarsku se pak věnovala extrémnímu lyžování a prázdniny strávila v Himálaji. Na zpáteční cestě její letadlo ovšem havarovalo. Lara jediná přežila. Po dvou týdnech útrap se ocitla ve vesnici Tokakeribi. V důsledku této zkušenosti se změnil celý její dosavadní život. Vrhla se po hlavě do dobrodružného života, plného vzrušení a nebezpečí. Proti tomu ovšem byli nejen její rodiče ale i bývalý snoubenec Earl of Farrington.\n\nV Anglii se většinou zdržuje na svém zámečku v Surrey. Je autorkou bestselerů \"Tyranosaurova čelist u mé hlavy\" a \"Zabití Seskvoche\".\n\nJejím neocenitelným průvodcem, učitelem a přítelem, který v ní podnítil lásku k historii a záhadám, byl profesor \"Werner von Croy\".\n\nSérie Lara Croft\nRestart série Tomb Raider\n\nO místo role hlavní hrdinky ve filmu \"Lara Croft - Tomb Raider\" byl mezi hollywoodskými kráskami nebývalý zájem, přislíbenou ji měla například Liz Hurleyová, ale nakonec byla do obou filmů obsazena Angelina Jolie.\n\nV novém zpracování z roku 2018 ztvárnila roli Lary Croft švédská herečka Alicia Vikander.\n\nPostava Lary se také stala vzorem pro několik fanouškovských filmů.\n\nJejí postava se objevila i ve hrách pro WBox, PS, PSP, Wii, Mac, DS, Game Boy, Java, v komiksech (např. \"Legenda o Medusině masce\"), filmech, knihách atd. Americký sociolog Douglas Copland napsal \"\"Lařinu knihu\"\", ve které se jejím fenoménem více než seriózně zabývá.\n\n"}
{"id": "384346", "url": "https://cs.wikipedia.org/wiki?curid=384346", "title": "Křišťálová lebka (Hvězdná brána)", "text": "Křišťálová lebka (Hvězdná brána)\n\nKřišťálová lebka je 21. epizoda 3. řady sci-fi seriálu Hvězdná brána.\n\nSG-1 se vydají na planetu P7X-377, kde najdou Křišťálovou lebku, úplně stejnou, kterou našel Danielův dědeček Nicholas Ballard v roce 1971 v Belize ve střední Americe. Daniel se podívá lebce do očí, ta začne vytvářet velmi silnou radiaci. Teal'c střelí do pole které obklopilo Daniela, ale teď jej nikdo nevidí. SG-1 se vrátí na Zemi, bez Daniela, ten je v bezvědomí u podstavce s lebkou. Teal'c se později vrací pro lebku a Daniel s ním projde bránou na Zemi, ale ani tam ho nikdo nevidí. Tehdy, v roce 1971, Ballarda prý poslala lebka na jinou planetu, ale nikdo mu nevěří, protože Ballard je v blázinci. Jdou za ním, ale on chce, aby ho vzali tam, kde lebku našli. Večer na základně Daniel zjistí, že ho dědeček celou dobu vidí, ale myslí si, že je to halucinace. SG-1 se i s Ballardem vrací zpět na planetu a berou s sebou lebku. Musí dokončit proces, který Teal'c přerušil, když vystřelil na energetické pole obklopující Jacksona. Vrací lebku zpět na místo a Jackson se jí podívá do očí. Tentokrát zmizí všichni ostatní až na Teal'ca. V dimenzi, kde je zbytek SG-1 s Ballardem, se objeví bytost, která řekne: \"Nepřítel mého nepřítele je můj přítel.\" Jackson si dá dohromady, že Teal'c nemůže být s nimi kvůli svému symbiontovi. Odpoví tedy, že oni jsou také nepřátelé Goa'uldů a žádá, zda by si nemohli vyměnit své znalosti. Bytost pozná Ballarda a chce aby zůstal. Ballard souhlasí a loučí se se všemi. Pak jim bytost řekne, ať se všichni podívají lebce do očí a jsou přeneseni zpět do své dimenze.\n"}
{"id": "384348", "url": "https://cs.wikipedia.org/wiki?curid=384348", "title": "Morcheeba", "text": "Morcheeba\n\nMorcheeba je londýnská hudební skupina, která vznikla v roce 1995. Jádrem kapely jsou bratři Paul a Ross Godfreyovi, naživo vystupují s kapelou, kterou v současné době tvoří opět Skye Edwards (zpěv), Bradley Burgess (basová kytara, zpěv), Andy Nunn (klávesy) a Andy Robertson (bicí).\n\nPočátky skupiny se datují do poloviny 90. let, kdy Paul Godfrey (tehdy působící jako DJ) a multiinstrumentalista Ross Godfrey potkali zpěvačku Skye Edwards. To vedlo k založení Morcheeby. Rozená londýňanka se sametovým hlasem se podepsala na čtyřech deskách včetně nejúspěšnějších \"Who Can You Trust?\" a \"Big Calm\". Z následujícího alba \"Fragments of Freedom\" (1999) pochází pravděpodobně nejznámější singl „Rome Wasn't Built in a Day“. Po odchodu Skye zaujala post zpěvačky Daisy Martey, která s Morcheebou nahrála desku \"The Antidote\". Krátce nato, v lednu 2006, byla z kapely vyhozena. Na další studiovém albu \"Dive Deep\" se proto objevuje velké množství hostujících vokalistů. Skye Edwards vydala v roce 2006 úspěšnou desku \"Mind How You Go\", Daisy Martey je zpěvačkou kapely Noonday Underground.\nJaro 2010 připravilo veliký návrat Skye Edwards a novou desku Blood Like Lemonade.\n\n\n\n"}
{"id": "384349", "url": "https://cs.wikipedia.org/wiki?curid=384349", "title": "Kędzierzyn-Koźle", "text": "Kędzierzyn-Koźle\n\nKędzierzyn-Koźle (česky \"Kandřín-Kozlí;\" německy\":Kandrzin-Cosel\") je město v Polsku, v oblasti Horního Slezska v Opolském vojvodství. Město má přes šedesát tisíc obyvatel, je hlavním městem stejnojmenného okresu.\nMěsto vzniklo v roce 1975 spojením obcí Kędzierzyn, Koźle a Sławięcice. Z nich \"Koźle\" mělo městská práva už v roce 1281 a jeho název pochází pravděpodobně od výrazů pro \"kozu\" či \"kůzle\", o čemž svědčí i městský znak. \"Kędzierzyn\" byl vesnicí od svého založení ve třináctém století až do roku 1951.\n\nMěsto je významným železničním uzlem, jezdí přes něj vlaky obstarávající západní část\nHornoslezského metropolitního svazku. Tratě z Kędzierzyna-Koźle do Polske Cerekwe a Strzelců Opolskich jsou v rámci celkového úpadku železniční dopravy v Polsku v posledních letech nepoužívané. Řeka Odra je splavná od polského přístavu Koźle.\n\nMěsto leží v jihovýchodní části Opolského vojvodství, uprostřed Ratibořské kotliny. Tento geomorfologický celek je nejjižnější výspou Slezské nížiny. Povrch města činí dle dat z 1.1.2011 123,4 km².\n\nCelkově se povrch města vyznačuje nevelkými výškovými rozdíly. Nejníže položené části města se nacházejí na březích řeky Odry a jejího pravobřežního přítoku Kłodnice. Východní břeh řeky Odry náleží k Nisským říčním terasám. Severovýchodní část města zaujímají lesní porosty zdvíhajícího se hřbetu Hor svaté Anny (Góry św. Anny)\n\nSvé místo v hydrologii města mají i uměle zbudované vodní kanály. Kanál kłodnický a Kanál gliwický využily přirozený spád řeky Kłodnice. Třetím vodním kanálem je Kanál kędzierzyńský, který je větví Kanálu gliwického spojující jej s areálem společnosti ZAK s. a. Vodní koridor Dunaj-Odra-Labe, jenž by spojil město s Vídní zůstává prozatím na úrovni plánů.\n\nMěsto je sídlem samosprávy okresu Kędzierzyn-Koźle.\n\nMěsto není tvořeno jedním celkem, jde o odlišné městské částí od sebe oddělenými lukami, lesy a zemědělskými plochami. Město vzniklo r. 1975 sloučením do té doby samosprávných čtyř celků: Kędzierzyna, Koźle, Kłodnice a Sławięcic. Administrativně se dnes město dělí do 16 částí..\n\nDnešní název města pochází ze sloučení jmen dvou dřívějších obcí - Kędzierzyna a Koźle. První písemné zmínky o hrazené obci \"Kosel \"pochází z latinsky psané \"Kroniky polské \"Galla Anonyma z let 1112–1116. Z roku 1283 pochází první zmínka o Kędzierzynu ve latinské formě jako \"Kandersino, \"později r. 1410 jako \"Candirsyn. \"Český název města zní Kandřín-Kozlí.\n\nBěhem nacistického režimu (1933–1945) neslo město název \"Heydebreck O. S. \"podle velitele německého dobrovolnického oddílu Petera von Heydebrecka, který v době Třetího slezského povstání bojoval v Bitvě pod Horou sv. Anny a Kędzierzyn tehdy dobyl.\n\nPrvní historické zmínky o městské částí Koźle (Kozlí) pocházejí z roku 1104. Městských práv nabyla osada až roku 1281. Území dnešního města náleželo ke knížectví kozelsko-bytomskému. Od roku 1283 jako léno českého krále sdílelo osudy Zemí koruny české, až do roku 1741 kdy stalo součástí Pruska. R. 1743 bylo započato se stavbou pevnosti Kozlí, která byla o šedesát let později obležena Napoleonovými vojsky. Značným impulsem k rozvoji celého regionu byla výstavba Kłodnického kanálu v letech 1792–1812. Roku 1845 byl zahájen provoz na železnici na trati Opole-Gliwice. Tento rok lze považovat za začátek rozvoje obce Kędzierzyna, neboť železniční stanice byla umístěna právě zde. Kędzierzyn rostl na úkor Koźle, které bylo omezeno postavením pevnosti. Tento trend již nedokázalo zvrátit ani zrušení statutu pevnosti (1873), ani výstavba říčního přístavu Koźle (1891–1908). Po první světové válce území na základě plebiscitu zůstalo Německu. V letech 1934–1938 byl vybudován Gliwický kanál. Po dobytí města Rudou armádou v roce 1945 přešlo pod vládu Polské lidové republiky. Roku 1951 se Kędzierzyn stal městem. Roku 1975 byla sjednocena čtyři města Koźle, Kędzierzyn, Kłodnice a Sławięcice a další 3 vsi v město Kędzierzyn-Koźle\n\n\n\n\n\nVe městě se nachází 15 základních škol, 8 škol středních a 8 vyšších odborných škol. Již delší dobů ve městě existuje snaha o otevření vysoké školy nebo alespoň pobočky již existující, která by se stala impulsem k rozvoji vysokého školství v Kędzierzynie-Koźlu\n\nSportovní vyžití obyvatel města organizuje a řídí Odbor kultury, sportu a rekreace úřadu města (Wydział Kultury, Sportu i Rekreacji Urzędu Miasta). Spolupracuje s Městským střediskem sportu a rekreace (Miejskim Ośrodkiem Sportu i Rekreacji).\n\nVe městě se nachází 5 sportovních hřišť, 2 kryté sportovní haly, 3 tenisové kurty, 1 krytý a dva nekryté plavecké bazény a zimní kluziště\n\nFotbal prezentuje Sportovní klub Chemik Kędzierzyn-Koźle, obnovený 26.7. 2006\n\nÚspěšným je košíkářský tým ZAKSA Kędzierzyn-Koźle\n\nRovněž v městě působí ženský softballový a mužský baseballový tým Caper Kędzierzyn-Koźle\n\n\n\n"}
{"id": "384350", "url": "https://cs.wikipedia.org/wiki?curid=384350", "title": "Alicia Moliková", "text": "Alicia Moliková\n\nAlicia Moliková (* 27. ledna 1981 Adelaide) je bývalá australská profesionální tenistka. Ve své kariéře na okruhu WTA Tour vyhrála pět turnajů ve dvouhře a sedm ve čtyřhře. V rámci okruhu ITF získala osm titulů ve dvouhře a dva ve čtyřhře. \n\nKariéru poprvé ukončila v září 2008 ve dvaceti sedmi letech pro dlouhotrvající zdravotní problémy. Po vyléčení se na dvorce vrátila v srpnu 2009. Prvním turnajem se stala čtyřhra na Connecticut Open 2009 v New Havenu. Definitivně profesionální dráhu uzavřela v roce 2011, kdy odehrála poslední zápas.\n\nNa žebříčku WTA byla ve dvouhře nejvýše klasifikována v únoru 2005 na 8. místě a ve čtyřhře pak v červnu téhož roku na 6. místě.\n\nGrandslamové trofeje z ženské čtyřhry si odvezla z Australian Open 2005 s Ruskou Světlanou Kuzněcovovou a z French Open 2007, kde triumfovala po boku Italky Mary Santangelové. Ve smíšené grandslamové čtyřhře skončila třikrát jako poražená finalistka.\n\nV australském fedcupovém týmu debutovala v roce 1999 utkáním II. světové skupiny proti Rakousku, v němž vyhrála dvouhru nad Sylvií Plischkeovou a prohrála s Barbarou Schettovou i závěrečnou čtyhru v páru s Rennae Stubbsovou. Rakušanky zvítězily 3:2 na zápasy. V soutěži nastoupila k dvaceti dvěma mezistátním utkáním s bilancí 21–15 ve dvouhře a 6–6 ve čtyřhře. Od Fed Cupu 2013 se stala kapitánkou družstva.\n\nAustrálii reprezentovala na Letních olympijských hrách 2000 v Sydney, LOH 2004 v Athénách a LOH 2008 v Pekingu. V singlové soutěži Athénských her vybojovala bronzovou medaili, když v utkání o olympijský kov jako dvacátá třetí hráčka žebříčku porazila ve dvou setech světovou trojku Anastasii Myskinovou z Ruska. V úvodním kole přehrála obhájkyni stříbra Jelenu Dementěvovou. \n\nV únoru 2011 se vdala za Tima Sullivana. V roce 2012 se do manželství narodil první potomek, syn.\n\n"}
{"id": "384351", "url": "https://cs.wikipedia.org/wiki?curid=384351", "title": "Huáscar", "text": "Huáscar\n\nHuáscar (kečuánsky Waskar Inka) byl v letech 1527–1532 inka – vládce Tahuantinsuyu. Jeho předchůdcem byl inka Huayna Capac, který v roce 1527 spolu se svým nejstarším synem a nominovaným nástupcem Ninanem Cuyochim zemřel na černé neštovice zavlečené do Nového světa Evropany, aniž se však sám osobně s nimi setkal. Jejich smrt vyvolala v incké říši konflikt o nástupnictví, který přerostl v občanskou válku, jež ji silně oslabila právě v době příchodu Evropanů. \n\nZa legitimního nástupce na uprázdněný trůn byl považován Huáscar, syn hlavní manželky Huayny Capaka, sídlící v Cusku. Vůči němu však vystoupil jeho nevlastní bratr Atahualpa, sídlící v Quitu, který se také prohlásil inkou. V zemi vypukly tvrdé boje, které způsobily i to, že když Francisco Pizarro navštívil v roce 1532 po osmi letech podruhé město Tumbez, našel je zcela zničené válkou a epidemií moru. Atahualpovým stoupencům se v roce 1532 podařilo obsadit Cusco a Huáscara zajmout. Nedlouho poté však byl při setkání s Pizarrem zajmut sám Atahualpa, který dal svého zajatce Huáscara popravit, aby nemohl se Španěly začít spolupracovat. Následovala rozsáhlá čistka, která proběhla i mezi Huáscarovými příbuznými.\n"}
{"id": "384354", "url": "https://cs.wikipedia.org/wiki?curid=384354", "title": "Møllehøj", "text": "Møllehøj\n\nMøllehøj je nejvyšší \"přírodní\" bod Dánska, má nadmořskou výšku 170,86 m. Nachází se v pahorkatině Ejerbjerge na území obce Skanderborg, blízko kopce Ejer Bavnehøj. Vrchol Møllehøje je označen kamenným obeliskem.\n\nŽe je to nejvyšší kopec Dánska, bylo prokázáno novými měřeními v únoru 2005. Podle nich Yding Skovhøj dosahuje 170,77 m (po odečtení výšky uměle navršené mohyly z doby bronzové, vrchol mohyly má 172,54 m) a Ejer Bavnehøj 170,35 m. Oba tyto kopce byly původně považovány za vyšší než Møllehøj. Podstatně vyšší hory jsou v dánských autonomních územích - Faerských ostrovech (Slættaratindur 882 m) a v Grónsku (Gunnbjørn 3694 m).\n\n"}
{"id": "384355", "url": "https://cs.wikipedia.org/wiki?curid=384355", "title": "Officio sanctissimo", "text": "Officio sanctissimo\n\nOfficio Sanctissimo (O církvi v Bavorsku) je encyklika vyhlášená papežem Lvem XIII. 22. prosince 1887 určená německým biskupům. \n\nEncyklika vzpomíná historii katolíků v Bavorsku a doufá v jejich odpor k Kulturkampfu. V této souvislosti připomíná spojení rozumu a víry dle sv. Augustina a jeho dílo De Civitate Dei a Summu od Tomáše Akvinského. Svobodné zednáře označuje za tmářskou sektu. Církev by podle papeže měla mít takovou svobodu jednání, jakou vyžaduje péče o spásu lidí.\n"}
{"id": "384359", "url": "https://cs.wikipedia.org/wiki?curid=384359", "title": "Potlesk", "text": "Potlesk\n\nPotlesk, cizím slovem aplaus, je akustické a vizuální vyjádření kladných emocí v podobě uznání, obdivu, úcty či radosti. Vytváří se zpravidla pohybem dvou rukou, které otevřenými dlaněmi dopadají na sebe a při dopadu vytvářejí výrazný zvuk. Tato činnost se nazývá tleskání. Jako určitá forma davové nonverbální komunikace je prostředkem jednoduché indikace relativního průměrného názoru celé skupiny; čím hlasitější a delší hluk, tím silnější a jasnější je to známka souhlasu či chvály.\n\n"}
{"id": "384360", "url": "https://cs.wikipedia.org/wiki?curid=384360", "title": "Elektrická jednotka EN57", "text": "Elektrická jednotka EN57\n\nEN57 je polské řadové označení třívozových elektrických jednotek vyráběných lokomotivkou Pafawag Wrocław. Prakticky shodné jednotky byly dodávány také do Jugoslávie, kde přešly k nástupnických železnicím Slovenske železnice jako řada 311 (všech 11 kusů ve třívozové verzi a 3 kusy ve čtyřvozové verzi již bylo zrušeno) a Hrvatske željeznice jako řada 6011 (ze tří kusů byly v roce 2007 v provozu ještě dvě modernizované třívozové jednotky). U prakticky všech polských regionálních dopravců (např. PKP Przewozy Regionalne, Koleje Mazowieckie, PKP Szybka Kolej Miejska w Trójmieście či Koleje Śląskie a dalších) s výjimkou dopravce Arriva se jedná o klíčový typ souprav.\n\nMezi lety 1963 až 1993 se vyrobilo více než 1400 těchto jednotek. V současné době prochází část polských souprav modernizací na řadu EN57-2 (výměna interiér souprav, modernizace stanoviště strojvedoucího, výměna čel), část jednotek s novým typovým označením 14WE (řada EN61) získává i zcela novou skříň. K modernizaci se využívá několika souprav, ve financování pomáhá Evropská unie.\n"}
{"id": "384361", "url": "https://cs.wikipedia.org/wiki?curid=384361", "title": "Deset důvodů, proč tě nenávidím", "text": "Deset důvodů, proč tě nenávidím\n\nDeset důvodů, proč tě nenávidím (v anglickém originále 10 Things I Hate About You) je americká filmová komedie natočená v roce 1999. Je inspirovaná známou Shakespeareovou hrou \"Zkrocení zlé ženy\". Režie se ujal Gil Junger a scénáře Karen McCullah a Kirsten Smith. Hlavní role hrají Julia Stiles, Heath Ledger, Joseph Gordon-Levitt a Larisa Oleynik. Její děj se odehrává na střední škole v Seattlu. Film měl premiéru ve Spojených státech dne 31. března 1999 a dne 2. září 1999 měl premiéru v České republice.\n\nFilm vydělal 38,1 milionů dolarů v Severní Americe a 15,3 milionů dolarů v ostatních oblastech, celkově tak vydělal 53,4 milionů dolarů po celém světě. Rozpočet filmu činil 30 milionů dolarů. Za první víkend docílil druhé nejvyšší návštěvnosti, kdy vydělal 8,3 milionů dolarů.\n\nNa recenzní stránce Rotten Tomatoes získal z 62 započtených recenzí 61 procent s průměrným ratingem 6,1 bodů z deseti. Na Česko-Slovenské filmové databázi snímek získal 70 procent.\n\nFilm se stal průlomovým pro několik herců, pro Stiles, Ledgera a Gordon-Levitta. Gordon-Levitt, Stiles a Oleynik získali nominaci na cenu Young Star Award v kategorii nejlepší herecký výkon v komedii. Film získal sedm nominací na cenu Teen Choice Awards, a to v kategoriích: objev roku (Stiles), nejlepší filmová komedie, nejvtipnější scéna, nejlepší romantická scéna, nejlepší výbuch vztek, nejlepší zloduch, nejlepší filmový soundtrack. Castingové režisérky Marcia Ross a Donna Morong získaly cenu Casting Society Awards v kategorii nejlepší casting ve filmu. V roce 2000 získala Stiles cenu CFCA Award v kategorii nejslibnější herečka a Filmovou cenu MTV v kategorii Objev roku. Ledger byl nominovaný na cenu MTV v kategorii nejlepší hudební výkon za písničku „Can't Take My Eyes Off You“.\n\nV červnu roku 1999 nakladatelství Scholastic Corporation vydala novelizaci příběhu adaptovaného Davidem Levithanem. Příběh je stejný jako ve filmu, ale každá kapitola je vyprávěna z pohledu jednotlivých postav, buď Biancy, Camerona, Kat, Patricka nebo Michaela.\n\nV říjnu 2008 stanice ABC Family objednala pilotní díl půl hodinovému komediálnímu stejnojmenném seriálu, inspirovaném filmem. Larry Miller je jediným hercem, který si svou roli zopakoval i v seriálu. Seriál měl premiéru dne 7. července 2009 a po odvysílání první dvacetidílné řady byl zrušen.\n"}
{"id": "384366", "url": "https://cs.wikipedia.org/wiki?curid=384366", "title": "Perleťový oblak", "text": "Perleťový oblak\n\nPerleťová oblaka, také známá jako polární stratosférická oblaka (anglickou zkratkou PSC), jsou oblaka v polární stratosféře. Jsou na pohled velmi atraktivní, zároveň se však mohou podílet na vzniku ozónových děr.\n\nStratosféra je ve srovnání s troposférou velmi suchá a pouze výjimečně v ní vzniknou vhodné podmínky pro tvorbu oblak. Perleťová oblaka vznikají v zimním období v polárních oblastech, ve výšce kolem 15 000–30 000 metrů, zhruba ve dvojnásobné výšce, než běžná nejvyšší oblaka, cirrus. Podmínkou pro vznik perleťového oblaku typu I je teplota pod -78 °C, pro typ II teplota pod -88 °C.\n\nNa vznik perleťových oblak má vliv i vítr. Silný vítr proudící přes horský hřeben může vytvářet vlny velmi studeného vzduchu, které se v atmosféře šíří směrem nahoru až do spodních vrstev stratosféry. V horských oblastech tak může lokálně dojít k tvorbě oblak typicky čočkovitého tvaru. V tomto případě se jedná o perleťový oblak typu II, který obsahuje pouze krystaly vody.\n\nJednotlivé typy mají své odlišné chemické složení.\n\nTyp I: voda, kyselina dusičná a/nebo kyselina sírová (existují celkem tři podtypy). Typ II: krystaly vody\n\nPerleťová oblaka bývají nejlépe pozorovatelná při úsvitu a soumraku, přesněji v době, kdy je slunce 1° až 6° pod horizontem. V této chvíli totiž dochází podobnému efektu, jako když světlo prochází hranolem. Dojde k rozptylu světla ze slunečních paprsků a k následné duhové barevné škále a charakteristické perleťové podobě. Pro fotografování se doporučuje použití polarizačního filtru.\n\nPerleťová oblaka mají vliv na vznik ozonových děr. Jejich účinek na úbytek ozonu spočívá v jejich napomáhání chemickým reakcím produkujícím aktivní formu chloru, který urychluje rozklad ozonu Další chemické reakce s negativním dopadem souvisí se schopností perleťových oblak odstraňovat kyselinu dusičnou, výsledkem čehož je další úbytek ozonu. Na úbyku ozónové vrstvy se podílí pouze perleťová oblaka typu I.\n"}
{"id": "384367", "url": "https://cs.wikipedia.org/wiki?curid=384367", "title": "SOG", "text": "SOG\n\nZkratka SOG může znamenat:\n"}
{"id": "384371", "url": "https://cs.wikipedia.org/wiki?curid=384371", "title": "Barbra Streisandová", "text": "Barbra Streisandová\n\nBarbra Joan Streisand (* 24. dubna 1942 Brooklyn New York City) je americká zpěvačka, divadelní a filmová herečka, hudební skladatelka, politická aktivistka, filmová producentka a režisérka a filantrop. Jde o držitelku několika cen Americké akademie filmových umění a věd Oscar za nejlepší ženský herecký výkon a nejlepší původní píseň, několika cen Emmy a Grammy a několika Zlatých glóbů. Bývá považována za jednu z komerčně nejúspěšnějších umělkyň v moderní historii a za jednu z nejprodávanějších zpěvaček sólových alb ve Spojených státech. Celkový prodaný náklad ověřený RIAA činí více než 70 milionů nosičů. Na výsluní popularity se pohybuje padesát let. Její debutní snímek Funny Girl se stal světovou muzikálovou klasikou.\n\nJejí otec byl středoškolský učitel angličtiny a dějepisu. Zemřel rok po jejím narození.\nPo maturitě na Erasmus High School pracovala jako telefonistka, uvaděčka v kině a navštěvovala několik hereckých kurzů najednou. Vítězstvím v pěveckém konkurzu v Greenwich Village si zajistila angažmá v nočních klubech Bon Soir a The Blue Angel.\nV roce 1962 získala na Broadwayi menší roli ošklivé sekretářky Yetty Tessye Marmelstein v satirickém muzikálu Mohu ti to opatřit ve velkém (Harold Romeo a Jarom Weidman).\n\nSvé mimořádné pěvecké dispozice ve spojení s hereckými schopnostmi naplno uplatnila v titulní úloze revuální hvězdy Fanny Brice, o jejíchž osudech a lásce k hazardnímu hráči (S. Chaplin), vypráví životopisný muzikál Funny Girl (Jule Styne) 1964 v něm na Broadwayi (1966 také v Londýně) sklidila triumfální úspěch. V roce 1968 byla Funny Girl i zfilmovaná. Barbra opět získala hlavní roli Fanny, jejího partnera ztvárnil Omar Sharif. Za film získala Oscara (1968) a Donatellova Davida (1969). Během let absolvovala řadu koncertů (zpívala mj. v květnu 1963 před prezidentem J. F. Kennedym v Bílém domě a v roce 1993 na inauguračním koncertu prezidenta Billa Clintona) a nahrála několik desítek gramofonových alb, z nichž mnohé byly natolik komerčně úspěšné, že za ně obdržela zlaté a platinové desky a osmkrát cenu Grammy (poprvé roku 1963 za své první LP The Barbra Streisand Album).\n\nSouběžně s pěveckou kariérou, v níž dosáhla jako všestranná interpretka světové popularity, se věnovala také hereckým aktivitám před filmovou kamerou, kde ztělesňovala nejčastěji výstřední, temperamentní, ztřeštěné, ale šarmantní a dobrosrdečné hrdinky: známá zprostředkovatelka styků a sňatků, vdova Dolly Leviová, o jejíž ruku nakonec požádá její klient – bohatý obchodník (Walter Matthau), ve filmové adaptaci muzikálu Michaela Stewarta a Jerryho Hermana Hello, Dolly! (Gene Kelly). Další role byla Daisy Gambleová, která se svěří do rukou hypnotizéra francouzského původu (Yves Montand), aby se odnaučila kouřit, v muzikálové komedii Za jasného dne uvidíš navždy (Gene Kelly). Modelka Doris, jejíž hlučné chování přivádí k šílenství jejího souseda – spisovatele (George Segal), v komedii Básník a kočička (r. H. Ross). Excentrická slečna poněkud volnějších mravů Judy Maxwellová, kterou svede záměna zavadel dohromady s roztržitým hudebním vědcem (Ryan O'Neal), v crazy komedii Co dál, doktore? (Peter Bogdanovich). Začínající zpěvačka Esther Hoffmanová, z níž učiní hvězdu její objevitel – rockový zpěvák (Kris Kristofferson), v hudebním dramatu Zrodila se hvězda (Frank Pierson). \n\nVážnější polohu si poprvé vyzkoušela v postavě nadšené komunistky Katie Moroskiové, za jejíž ztvárnění v melodramatu Takoví jsme byli (Sydney Pollack) byla oceněna Donatellovým Davidem (1974) a byla nominována na Oscara (1973).\n\nDramaticky nejpůsobivější kreaci předvedla v soudním dramatu podle hry Toma Topora Bláznivá (r. M. Ritt), kde ztělesnila prostitutku Claudii Draperovou, která v sebeobraně zabila svého dotěrného zákazníka a domáhá se řádného soudního procesu.\n\nV roce 1969 spoluzaložila produkční filmovou společnost First Artists Productions a posléze se sama stala producentkou v rámci své vlastní společnosti Barwood Films. V roce 1983 debutovala jako režisérka nostalgickým muzikálem na motivy povídek Isaaca Bashevise Singera \"Yentl\", na němž se podílela i scenáristicky a vytvořila v něm titulní part židovské dívky Yentl, která v touze po vzdělání a naplnění milostných citů poruší dokonce starobylé zákony a náboženské mravy tím, že se vydává za chlapce.\n\nJejí druhý režijní pokus, stejnojmenná filmová adaptace románu Pata Conroye \"Pán přílivu\", kde si zahrála židovskou psychiatričku Susan Lowensteinovou, byl v sedmi kategoriích pouze nominován na Oscara (1991).\n\nTaké se bezúspěšně ucházela o Zlatý glóbus 1996 za hlavní roli zakoplexované univerzitní profesorky Rose Morganové, jejíž manželství na inzerát s kolegou z téže školy (Jeff Bridges) dosáhne plnohodnotného naplnění teprve po překonání vypěstovaných předsudků obou partnerů, ve své romantické milostné komedii Dvě tváře lásky. Barbra Streisandová je laureátkou mnoha prestižních uměleckých cen: 1965 získala cenu Emmy za svou TV show \"My Name Is Barbra\" (Jmenuji se Barbra) a laureátkou ceny Emmy se opět stala 1995 za pořad \"Barbra - The Concert\"; spolu se skladatelem Paulem Williamsem dostala Oscara (1976) za píseň „Evergreen“ z filmu \"Zrodila se hvězda\". V roce 1970 jí byla udělena speciální cena Tony jako divadelní herečce desetiletí. V létě 1982 pobývala v Praze a Českém Krumlově při příležitosti natáčení filmu \"Yentl\".\n\nV letech 1963–1971 byl jejím manželem herec Elliott Gould (vystupovala s ním pouze na divadle); jejich syn Jason Emanuel Gould (* 1966) pokračuje v rodinné herecké tradici (hrál mj. po boku své matky v jejím filmu \"Pán přílivu\"). Od roku 1998 je manželkou herce Jamese Brolina. Dále natáčí desky a filmy.\n\nBarbra Streisand je majitelkou:\n\n\n\n\n\n"}
{"id": "384374", "url": "https://cs.wikipedia.org/wiki?curid=384374", "title": "Oslavice", "text": "Oslavice\n\nOslavice () je obec v okrese Žďár nad Sázavou v Kraji Vysočina. Žije zde obyvatel.\n\nKolem obce prochází železniční trať Křižanov - Studenec a frekventovaná silnice II/360 z Třebíče do Velkého Meziříčí spojující Třebíč s dálnicí D1. Na západ od obce se nachází Balinské údolí, které bylo v roce 1984 vyhlášeno jako tzv. zóna klidu a později jako přírodní park. Obcí protéká potok Oslavička.\n\nPrvní písemná zmínka o obci pochází z roku 1355. První zmínky o obci jsou z roku 1320, kdy se připomíná Budivoj z Oslavice a Ermila, jeho manželka. Podle dochovaných pramenů obec náležela pánům z Moštišť, později Bušku z Mystřibořic, Janovi z Meziříčí a v průběhu staletí zde působila celá řada dalších majitelů. Při reformách v polovině 19. století byla obec přičleněna k Velkému Meziříčí, potom se osamostatnila v roce 1920 a v roce 1990.\n\nNarodil se tu a působil Jan Pospíšil (1845–1925), starosta obce, poslanec Moravského zemského sněmu a na přelomu 19. a 20. století poslanec Říšské rady.\n\nV letech 2006–2010 působil jako starosta Ladislav Vafek, od roku 2010 tuto funkci vykonává Ing. Pavel Janoušek.\n\nV obci funguje kulturní dům, který byl postaven v roce 1962. Působí zde také Spolek Oslavických žen. Na začátku srpna se zde koná pouť na svatou Annu a na konci srpna také dětský den, v příležitosti konce letních prázdnin.\n\nSportovní fanoušci mohou využít tenisové kurty u kulturního domu nebo nové fotbalové hřiště. Pro děti zde funguje dětské hřiště, které bylo postaveno v roce 2009 místním sborem dobrovolných hasičů.\n\nOd roku 1910 zde funguje základní škola od 1. do 5. ročníku a od roku 2013 také mateřská škola. Pro katolíky je zde také kaple Božího Milosrdenství postavena v roce 2006.\n\nDobrá dopravní dostupnost je autobusy, které spojují Velké Meziříčí a Třebíč a Velké Meziříčí a Hodov. Vlaky zajišťují dopravu mezi Velkým Meziříčí a Studencem.\n\n"}
{"id": "384377", "url": "https://cs.wikipedia.org/wiki?curid=384377", "title": "Botanický ústav Akademie věd České republiky", "text": "Botanický ústav Akademie věd České republiky\n\nBotanický ústav AV ČR, v. v. i., je veřejná výzkumná instituce, součást Akademie věd České republiky. Zabývá se vědeckým výzkumem vegetace na úrovni organizmů, populací, společenstev a ekosystémů. Jeho hlavním sídlem je Průhonický zámek v Průhonicích u Prahy. Součástí Botanického ústavu je také zámecký park Průhonice, který je jedním z nejvýznamnějších zámeckých parků v České republice, a odloučená vědecká pracoviště Botanického ústavu v Brně a Třeboni.\n\nPočátky Botanického ústavu ČSAV spadají do roku 1954, kdy byla 1. ledna založena Geobotanická laboratoř ČSAV. Jejím vedoucím byl geobotanik Rudolf Mikyška. Botanický ústav ČSAV pak vznikl sloučením geobotanických laboratoří v Průhonicích a v Brně (založené v 1. dubna 1955), a sice k 1. lednu 1962. Prvním ředitelem ústavu se stal Slavomil Hejný, který ústav řídil až do roku 1990. Od roku 1990 byli řediteli R. Neuhäusl (1990–1991), J. Štěpánek (1991–1995), F. Krahulec (1995–2003), J. Kirschner (2003–2012), M. Vosátka (2012–2017) a J. Wild (od 2017 dosud).\n\nV roce 1968 se součástí ústavu stala Botanická zahrada ČSAV. 1. července 1971 bylo v Třeboni založeno Hydrobotanické oddělení botanického ústavu, z jehož aktivit vzešel návrh na ustanovení Chráněné krajinné oblasti Třeboňsko, která byla v roce 1977 zařazena do mezinárodní sítě biosférických rezervací UNESCO.\n\nV současnosti má Botanický ústav okolo 300 zaměstnanců, z toho je více než 130 vědeckých pracovníků a stážistů. Velká část Botanického ústavu je soustředěna v Průhonicích. Nachází se zde většina vedení, správa parku, hlavní knihovna, velká část laboratoří, experimentální zahrada a větší část vědeckých oddělení. V Třeboni jsou dvě oddělení a laboratoř a v Brně také dvě oddělení. V ústavu pracují dvě výzkumná centra – Výzkumné centrum pro bioindikaci a revitalizaci a Centrum pro výzkum biodiverzity.\n\nBotanický ústav je zapojen do rámcových programů Evropské unie, podílí se na zpracování vegetační mapy Evropy, flóry světa a na průzkumu Antarktidy. Spolupracuje s řadou zahraničních institucí a s předními českými a slovenskými vysokými školami. Ústav má široké vědecké zázemí, které zahrnuje knihovnu, herbáře, experimentální zahradu, specializované laboratoře a dvě terénní stanice.\n"}
{"id": "384382", "url": "https://cs.wikipedia.org/wiki?curid=384382", "title": "Audit", "text": "Audit\n\nAudit (z lat. \"auditus\", slyšení) znamená úřední přezkoumání a zhodnocení dokumentů, zejména účtů, nezávislou osobou. Účelem je zjistit, zda doklady podávají platné a spolehlivé informace o skutečnosti a obvykle také zhodnotit kvalitu vnitřní kontroly firmy. Vzhledem k rozsahu dokumentace se audit obvykle zabývá jen vzorky a jeho výsledek tedy neznamená naprostou jistotu, nýbrž jen rozumnou pravděpodobnost konečného hodnocení. Kromě finančního auditu se v poslední době zavádí i audit dopadů na životní prostředí, technický audit na kvalitu výrobků nebo bezpečnost procesů a podobně. Pro audity platí ve většině zemí státem stanovená pravidla.\n\nOdtud auditor, kvalifikovaný člověk, který dělá profesionální audity. Výsledkem jeho práce je auditorská zpráva.\n\nAudit může být zaměřen na různé druhy oblasti lidské činnosti. V závislosti na tom rozeznáváme různé druhy auditu, z nichž uveďme ty nejznámější:\n\n\nDále je možné audit členit podle toho, kdo ho provádí. V tomto smyslu se rozlišuje vnitřní audit, prováděný zaměstnanci firmy, a vnější audit, prováděný externí firmou.\n\nNejvětší auditorské firmy tvoří tak zvanou „Velkou čtyřku“ (\"Big four\"):\nKaždá z nich v roce 2008 zaměstnávala kolem 140 tisíc lidí po celém světě a dosahovala zisk kolem 24 miliard USD. Všechny poskytují i další poradenské a daňové služby a mají lokální zastoupení v mnoha zemích světa.\nKromě toho je velké množství středních a malých auditorských firem, které se jim snaží konkurovat, a to zejména po skandálu jedné z největších auditorských firem Arthur Andersen, která musela činnost roku 2002 ukončit.\n\n\n\n"}
{"id": "384385", "url": "https://cs.wikipedia.org/wiki?curid=384385", "title": "Tarnowskie Góry", "text": "Tarnowskie Góry\n\nTarnovice nebo Tarnovské Hory ( \"Tarnowskie Góry\", \"Tarnowitz\") je město na jihu Polska, v oblasti Horního Slezska ve vojvodství slezském. Má přes 60 000 obyvatel a je sídlem stejnojmenného okresu. Leží pětadvacet kilometrů severně od Katovic, zhruba 170 kilometrů jihovýchodně od Vratislavi a zhruba 250 kilometrů jihozápadně od Varšavy.\n\nMěsto je významné železniční dopravou (městem prochází tzv. „Uhelná magistrála“, další spojení je s městy Opolí a Zawiercie); je zde největší polské seřaďovací nádraží. Také zde byl 19. ledna 1788 uveden do provozu první parní stroj na území pruského království (v rámci pevninské Evropy se jednalo už o třetí), který poháněl odvodnění rudných závodů.\n\nTarnovice jsou bývalé svobodné horní město založené v 16. století (horní právo 1526). S dobýváním rud stříbra, zinku a olova je spjata značná část historie města a je od něj odvozeno i jeho polské jméno. Zdejší doly patřily v minulosti k největším těžebním oblastem ve střední Evropě. Důmyslný podzemní systém šachet, štol, galerií a jejich odvodňovací systém jsou natolik jedinečné, že nejvýznamnější stavby těžebního komplexu byly v roce 2017 zapsány na seznam světového kulturního dědictví UNESCO. Většina chráněných prvků se rozkládá v podzemí, na povrchu se nachází např. pozůstatky čerpacích stanic z 19. století, které svědčí o více jak třísetleté hornické historii města. Vyčerpaná voda byla následně využívaná pro zásobování zdejšího průmyslu. Zdejší doly jsou součástí Evropské cesty industriálního dědictví.\n\n\n"}
{"id": "384387", "url": "https://cs.wikipedia.org/wiki?curid=384387", "title": "Seznam dílů seriálu Kutil Tim", "text": "Seznam dílů seriálu Kutil Tim\n\nToto je seznam dílů seriálu \"Kutil Tim\". Americká situační komedie \"Kutil Tim\" s Timem Allenem v hlavní roli byla vysílána televizní stanicí ABC v letech 1991–1999. Celkem bylo natočeno 204 dílů, přičemž poslední byl spíše pohledem do zákulisí seriálu, takže obvykle se jako poslední díl série uvádí trojdílné „Velké finále“.\n\n<onlyinclude></onlyinclude>\n\n"}
{"id": "384388", "url": "https://cs.wikipedia.org/wiki?curid=384388", "title": "Aleksandra Wozniaková", "text": "Aleksandra Wozniaková\n\nAleksandra Wozniaková (* 7. září 1987, v Montrealu, Kanada) je současná kanadská profesionální tenistka. Ve své dosavadní kariéře vyhrála 1 turnaj WTA ve dvouhře.\n\nAleksandra Wozniaková se zúčastnila 28 zápasů ve Fed Cupu za tým Kanady s bilancí 25-6 ve dvouhře a 7-1 ve čtyřhře.\n\n\n"}
{"id": "384392", "url": "https://cs.wikipedia.org/wiki?curid=384392", "title": "Weißkeißel", "text": "Weißkeißel\n\nWeißkeißel ( ) je obec v Německu na území Horní Lužice v Sasku. Leží v severní části okresu Zhořelec blízko hranice s Polskem. Jižně od obce je vojenský újezd \"Oberlausitz\" ( ), který je se svými 160 km² čtvrtým největším vojenským územím německé armády. Weißkeißel má obyvatel.\n\nObec Weißkeißel je poprvé zmíněna v listině ze dne 21. září 1452, kterou Václav z Biberštejnu (Wenzel von Bieberstein) udělil městská práva nedalekému Mužakovu (Muskau). Obec byla zcela zničena za třicetileté války v roce 1631 císařským vojskem.\n\n"}
{"id": "384393", "url": "https://cs.wikipedia.org/wiki?curid=384393", "title": "Celebrant", "text": "Celebrant\n\nCelebrant (z lat. \"celebrare\" oslavovat, slavit) je označení pro kněze sloužícího mši. V Římskokatolické církvi je po Druhém vatikánském koncilu možné, aby jednu mši spolu sloužilo (\"koncelebrovalo\") zároveň více kněží (což bylo před tím vyhrazeno jen výjimečným příležitostem) – tito kněží se pak označují jako koncelebranti, přičemž jeden z nich je \"hlavní celebrant\" společné \"koncelebrace\". Na křesťanském Východě byla koncelebrace naproti tomu běžným jevem.\n\n\n"}
{"id": "384402", "url": "https://cs.wikipedia.org/wiki?curid=384402", "title": "Pavel Taussig (filmový historik)", "text": "Pavel Taussig (filmový historik)\n\nPavel Taussig (* 2. července 1949 v Olomouci) je český filmový historik, scenárista, novinář a publicista. Jedná se o významného českého filmového historika, který své práce také, mimo jiné, pravidelně publikuje v různých společenských, televizních, rozhlasových a filmových časopisech. Kromě toho také účinkuje v bonusových materiálech na mnoha DVD s českými filmy, kde podává svůj odborný komentář k příslušnému snímku.\n\nV Československé televizi se také autorsky podílí na přípravě pořadu \"Úsměvy českého filmu\".\n\nJedná se o autora námětu k oscarovému filmu \"Kolja\" z roku 1996.\n\n\n\n"}
{"id": "384406", "url": "https://cs.wikipedia.org/wiki?curid=384406", "title": "Gaspra", "text": "Gaspra\n\nGaspra (cyrilicí Гаспра, ukrajinský přepis \"Haspra\", ruský \"Gaspra\", krymskotatarsky \"Gaspra\") je městečko (oficiálně sídlo městského typu) na Krymu, sporném území považovaném za část Ukrajiny, ale ovládaném od Krymské krize Ruskem. Leží na jeho jižním pobřeží u břehů Černého moře, pod svahy Krymských hor, mezi letovisky Jalta a Koreiz. Administrativně spadá pod Jaltskou městskou radu. S Jaltou a dalšími místy na pobřeží je spojena několika autobusovými a maršrutkovými linkami. Žije zde 11 000 obyvatel (2006).\n\nGaspra je přímořské letovisko s mnoha hotely a penziony. Neslavnější atrakcí pro návštěvníky je tzv. \"Vlaštovčí hnízdo\", zámeček z počátku 20. století, strmící na 40metrovém ostrohu nad mořem, který je dnes jedním ze symbolů celého Krymu. Dochovaly se také starověké řecké a římské památky.\n\nZdejší lázeňství je zaměřeno na léčbu chronického zápalu plic, astmatu a dalších nemocí.\n\nMezi slavné osobnosti, které v Gaspře pobývaly, patří spisovatel Lev Nikolajevič Tolstoj a skladatel Dmitrij Šostakovič. Podle Gaspry je také nazván asteroid 951 Gaspra.\n\n"}
{"id": "384412", "url": "https://cs.wikipedia.org/wiki?curid=384412", "title": "Mše Pavla VI.", "text": "Mše Pavla VI.\n\nMše Pavla VI. nebo též řádná forma římského ritu , či Novus Ordo Missae (zkráceně NOM) je označení pro způsob liturgického slavení v římskokatolické církvi podle misálu papeže Pavla VI., který byl zveřejněn v roce 1969 a vydán roku 1970, tedy po II. vatikánském koncilu. Vydáním nového misálu reagoval Pavel VI. na návrhy koncilu k změnám liturgického slavení. Současná oficiální latinská verze je třetím upraveným vydáním tohoto misálu a byla vydána roku 2002 během pontifikátu Jana Pavla II. Mše podle misálu Pavla VI. je v současné době řádnou formou římského ritu a je nejslavenější mší v římskokatolické církvi. (\"forma ordinaria\"). Mimořádnou formou (\"forma extraordinaria\") je (dle rozhodnutí Benedikta XVI. v dokumentu \"Summorum pontificum\") starší (tzv. gregoriánská, či nesprávně tridentská) mešní liturgická forma, posledně takzvaně typicky vydána v misálu za pontifikátu Jana XXIII. Pro označení misálu vydaného Pavlem VI. se taktéž lze setkat s označením \"Novus Ordo Missae\" (NOM), které vychází z označení, použitého Pavlem VI. v projevu r. 1976, v oficiálních dokumentech se ale nyní nepoužívá. V tradicionalistických kruzích je někdy užíváno i s pejorativním nádechem.\n\nMše začíná příchodem kněze, jáhna a dalších přisluhujících, seřazených v průvodu, k oltáři. Tento průvod je doprovázen vstupním zpěvem věřících (v české praxi obvykle několik slok vhodné písně). Pokud se však nezpívá, přečte kněz po příchodu k oltáři vstupní antifonu, která vyjadřuje základní myšlenku daného liturgického dne. Vstupní antifona se označuje též jako \"Introit\". Po ukončení vstupního zpěvu věřících nebo po přečtení vstupní antifony začne kněz velké znamení kříže, ke kterému se připojí věřící. Kněz věřící přivítá a vyzve je k úkonu kajícnosti sestávajícího z tichého sebezpytování věřících, všeobecného vyznání hříchů a modlitby kněze za odpuštění. Poté shromáždění zpívá či recituje opakovanou prosbu \"Pane smiluj se\" či \"Kyrie eleison\". O nedělích (mimo dobu adventní a postní), slavnostech a svátcích následuje prastarý církevní chvalozpěv \"Sláva na výsostech Bohu\" neboli \"Gloria\", po němž kněz pronese vstupní modlitbu obsahující hlavní prosbu daného liturgického dne.\n\nPoté následují čtení z Písma svatého. Ve všední den je to jen jedno čtení buď ze Starého, nebo Nového zákona, po něm následuje žalm, jenž je odpovědí věřících na vyslechnuté čtení a proto úzce souvisí s tématem tohoto čtení. Žalm by se měl zpívat. Není-li to možné, recituje se. Žalm by měl být responsoriální, tedy věřící by měli zpívat či recitovat jeho antifonu po každé sloce. Responsoriální žalm téměř vytlačil dříve užívanou antifonu \"Graduále\". O nedělích, slavnostech a svátcích Páně se čte druhé čtení, které je vždy z Nového zákona. Nedělní druhá čtení nesouvisí s jinými čteními mše, neboť se čtou na pokračování o jednotlivých nedělích. Vyvrcholením bohoslužby slova je evangelium, jež je uvedeno buď alelujovým veršem (antifonou; v postní době bez „Aleluja“), v české praxi často slokou (mešní) písně. Je-li přítomen jáhen, přečte jej. Není-li, přečte ho kněz (dle hlasových dispozic duchovního lze též evangelium zpívat). Téma evangelia o nedělích a svátcích těsně souvisí s tématem prvního čtení, jež je vlastně jeho předobrazem. Kněz po slovech božích připojuje svůj výklad – krátkou \"homilii\" (kázání). Homilie je povinná o tzv. přikázaných svátcích, kdy mají věřící povinnost se zúčastnit bohoslužeb. V ostatních dnech není homilie povinná, ale doporučuje se.\n\nO nedělích a slavnostech věřící zpívají či recitují vyznání víry \"Věřím v jednoho Boha\" neboli \"Krédo\", v delší formě (tzv. nicejsko-cařihradské). Bohoslužbu slova uzavírá všeobecná modlitba věřících (tzv. přímluvy).\n\nSlavení eucharistie (eucharistická bohoslužba) je tradičně uspořádáno podle novozákonních slov o Ježíšově jednání při jeho poslední večeři: \"vzal\" (tj. chléb, kalich s vínem; příprava darů) – \"vzdal díky\" (eucharistická modlitba) – \"lámal\" (lámání chleba) – \"dával\" (přijímání). \n\nZačíná se tedy přípravou chleba a vína (tzv. darů) za doprovodu vhodné písně, které vybraní věřící zpravidla přinášejí k oltáři. Kněz si po modlitbě obřadně myje ruce (tzv. lavabo) a vyzve věřící k prosbě k Bohu za přijetí předložených darů. Přípravu darů zakončuje modlitba nad dary pronesená knězem.\n\nPo modlitbě nad dary následuje vrchol slavení eucharistie, eucharistická modlitba (anafora). Zahajuje ji \"Preface\" neboli slavnostní zpěv kněze, v němž zaznívá díkůvzdání podle daného liturgického dne. Preface je zakončena zpěvem věřících \"Svatý, svatý, svatý\" neboli \"Sanctus\", jehož druhou část tvoří \"Benedictus\" (Požehnaný, jenž přichází…). Po něm pronáší kněz delší sekvenci modliteb (vzývání Ducha svatého, připomenutí spásných činů Ježíšových, zvláště slov, jež podle evangelií pronesl při své poslední večeři – tzv. slova ustanovení, lidově \"proměňování\"), během níž jsou podle víry církve dary chleba a vína proměněny v Tělo a Krev Kristovu (viz transsubstanciace). Následují obecné prosby za církev a zemřelé, modlitba je zakončena doxologií a slavnostním \"Amen\" věřících. Anafora je vlastní eucharistií (česky \"díkůvzdáním\") nad chlebem a vínem. Pronáší ji z větší části kněz. Až na prefaci se víceméně nemění podle jednotlivých liturgických dob či svátků. Existuje však více eucharistických modliteb (v českém misále čtyři, další vydány dodatečně, mj. pro mše s dětmi), navazujících na různé starší tradice (jednou z nich je starobylý tzv. římský kánon). Zvláštní vsuvky mají mše za zemřelé či mše spojené s uzavřením manželství apod.\n\nPo anafoře se věřící modlí modlitbu Páně (v delší verzi, podle Matoušova evangelia), doplněné modlitbou kněze (embolismus), na niž věřící odpovídají zvoláním \"Neboť tvé je království i moc i sláva na věky\", což je obvyklý závěr modlitby Páně v jiných křesťanských církvích. Následuje prosba o pokoj a pozdravení pokoje, které si věřící dávají vzájemně, většinou stisknutím ruky. Kněz (a jáhen) poté láme chléb k rozdělování věřícím, kteří zatím zpívají chvalozpěv \"Beránku Boží\" neboli \"Agnus Dei\". Poté kněz ukáže jeden kousek proměněného chleba neboli \"hostii\" věřícím. Následuje rozdělování těla a krve Kristovy věřícím neboli \"přijímání\" (častěji pouze těla, tzv. přijímání podjednou), což je vlastně udělování jedné ze sedmi katolických svátostí. Při přijímání se zpívá vhodný zpěv. Pokud se nezpívá, přečte se antifona k přijímání určená pro daný liturgický den. Tato antifona se nazývá též \"Communio\". Po skončení přijímání pronáší kněz modlitbu po přijímání určenou podle liturgického dne, nazývanou též \"Postcommunio\".\n\nO nedělích zpravidla následují různá farní oznámení. Zakončením mše je požehnání kněze věřícím, a to buď prosté, nebo rozvedené modlitbami vztahujícími se k dané příležitosti, a závěrečné propuštění. Při odchodu kněze, jáhna a přisluhujících od oltáře je u nás zvykem zpívat píseň.\n\nNa rozdíl od tridentské mše se při mši Pavla VI. po druhém vatikánském koncilu spontánně uchytila praxe, že kněz mši vysluhuje obrácen čelem k věřícím (\"versus populum\"), ačkoliv koncil tento fakt vůbec nezmiňuje a ani misál z roku 1970 ho nijak neukládá, připouští pouze možnost takového slavení. \nKněz tak může mši Pavla VI. naprosto legitimně sloužit obrácen i stejným směrem s lidem. Je nicméně předepsáno, aby byl oltář oddělen od stěny a bylo možné ho obcházet a slavit mši i \"versus populum\". Proto byly pak v mnohých kostelech zřízeny nové oltáře blíže k lidu, které na rozdíl od oltářů starších tento požadavek splňují.\n\nCelebrování čelem k lidu si našlo své odpůrce, zejména z řad tradicionalistů. Tuto praxi kritizoval ve svých dílech i papež Benedikt XVI., který však přesto postavení čelem k lidu vidí jako udržitelné, pokud je uprostřed oltáře postaven kříž, aby kněz i lid byli symbolicky obráceni směrem ke Kristu. Předchozí praxe postavení kněze a lidu jedním směrem (zpravidla k východu) symbolizovala společné obrácení věřících k Bohu a směřování k přicházejícímu Kristu. Kritici např. tvrdí, že obrácení směrem k lidu formuje obec do sebe uzavřený kruh a ze zorného pole se tak ztrácí Bůh. Postava kněze je tím vyvyšována a zatemňuje tak pohled na Krista.\n\nMše Pavla VI. může být slavena celá v národním jazyce. Za tímto účelem je oficiální latinský misál do národních jazyků překládán. V souvislosti s překlady se vyskytly taktéž některé sporné body, ke kterým se poté vyjadřovaly i kompetentní orgány římské kurie.\n\nVýznamným bodem se stal překlad latinského sousloví „pro multis“ (za mnohé). V mnoha národních misálech (včetně českého) je sousloví přeloženo jako „za všechny“. Výraz kněz pronáší při eucharistické modlitbě, kde opakuje Kristova slova při poslední večeři. V češtině doslova říká: „Vezměte a pijte z něho všichni: toto je kalich mé krve, která se prolévá za vás a za všechny na odpuštění hříchů.“ Např. Tomáš Stritzko, kněz FSSPX, označuje pronášení těchto slov za objektivně lživé a svatokrádežné. \n\nV novozákonních textech, z nichž tato formulace vychází, totiž Mt 26,28 a Mk 14,24, se vyskytuje výhradně formulace „\"za mnohé\"“ (řecky περὶ πολλῶν nebo ὑπὲρ πολλῶν), nikoli „\"za všechny\"“. Výraz „\"za všechny\"“ se v biblických textech v souvislosti s prolitím Kristovy krve výslovně neobjevuje, v 2 Kor 5,15 se nicméně říká, že Kristus „\"zemřel za všechny\"“ (ὑπὲρ πάντων ἀπέθανεν). \n\nKongregace pro nauku víry v roce 1974 vydala prohlášení, v kterém praví, že o platnosti mše, kde jsou slova „pro multis“ přeložena ve významu „za všechny“, nemůže být pochyb. To v roce 2006 znovu potvrdila taktéž Kongregace pro bohoslužbu a svátosti. Na druhé straně však v roce 2001 Svatý stolec vydal instrukci \"Liturgiam authenticam\", v které se praví, že při překladech oficiálního latinského znění do národních jazyků se musí postupovat, jak jen to je možné, co nejpřesnějším způsobem, bez vynechání či přidání významu a bez parafrází a glos. Ve zprávě Kongregace pro bohoslužbu a svátosti z října 2006 se mluví o tom, že překlad „za všechny“ není sice doslovný překlad slov, jak je Ježíš podle evangelií řekl, přesto se však jedná o správnou interpretaci Ježíšovy myšlenky, neboť platí dogma, že Ježíš zemřel za všechny lidi. Jelikož takovéto vysvětlení náleží spíše do oblasti katecheze, vybídla Kongregace jednotlivé biskupské konference, aby slova „pro multis“ překládaly doslovněji. Ke změně jako první (ač i tak se zpožděním) přistoupila maďarská biskupská konference v roce 2009 a nařídila svým kněžím, aby používali slova „za mnohé“.\n\nMše Pavla VI. se stále setkává s řadou kritiků, především z tradicionalistické větve katolíků. Někteří kritici vidí jako chybný misál Pavla VI. sám o sobě, jiní vidí problém pouze v jeho uplatňování v praxi. V druhém případě se někdy mluví o požadavku jakési „reformy reformy“. Do této skupiny spadají i někteří vysoce postavení církevní činitelé, např. sám papež Benedikt XVI. či bývalý sekretář Kongregace pro bohoslužbu a svátosti arcibiskup Malcolm Ranjith. Ten se například vyjádřil i tak, že to, co zástupci FSSPX někdy říkají ohledně liturgie, říkají z dobrých důvodů. Je rovněž odpůrcem přijímání věřících do rukou a velkým zastáncem liturgie podle misálu Jana XXIII. \n\nČastým bodem kritiky je vedle možnosti přijímání do ruky místo rovnou do úst např. možnost mimořádného rozdávání eucharistie laiky (když není k dispozici vysvěcená osoba či řádný akolyta), možnost získat povolení pro ministrování žen apod. Kritizován je taktéž úpadek latiny a gregoriánského chorálu, ačkoliv koncilní dokument \"Sacrosanctum Concilium\" ukládá jejich zachování. Tentýž dokument taktéž požaduje, aby liturgická hudba odpovídala rázu svátosti, na což je kritiky taktéž poukazováno v souvislosti se zavedením moderních, včetně bicích, nástrojů do bohoslužeb.\n\nCo se týče přímé kritiky obsahu misálu, ta se zaměřuje např. na snížení počtu modliteb a formulací, které prezentovaly posvátný charakter mše. Odpůrci taktéž tvrdí, že novější misál vynechává či zlehčuje tradiční katolickou nauku, zatímco starší forma ji prezentovala v její plnosti. Další říkají, že liturgická reforma byla udělána tak, aby mše byla přípustnější pro nekatolíky, čímž se přiblížila např. luterské bohoslužbě. Arcibiskup Annibale Bugnini, který byl jednou z vůdčích postav tvorby nového misálu, byl obviňován z toho, že sám byl svobodným zednářem.\n\n\n"}
{"id": "384413", "url": "https://cs.wikipedia.org/wiki?curid=384413", "title": "Ubi primum", "text": "Ubi primum\n\nUbi primum je papežská encyklika Pia IX. vyhlášená 2. února 1849 všem biskupům katolické církve s žádostí o jejich názory na vyhlášení Dogmatu o neposkvrněném početí Panny Marie. Kromě toho encyklika přisoudila Panně Marii úlohu prostřednice vykoupení. \n\nEncyklika byla odpovědí na mariologická hnutí především ve Francii a Spojených státech, které vedlo k petici tamějších biskupů k papeži s prosbou o vyhlášení Panny Marie za patronku USA. Proto papež Pius IX. svolal již roku 1848 grémium teologických poradců a vydal pro celý episkopát světa encykliku Ubi primum, aby podnítil vyhlášení definice. Z 603 dotazovaných biskupů odpovědělo 546 ve prospěch vyhlášení tohoto dogmatu.\n\nKladné přijetí vedlo papeže k vydání buly Ineffabilis Deus v roce 1854, která zadefinovala Dogma o neposkvrněném početí Panny Marie. Následující papežové Pius X. a Pius XII. rozpracovali tuto mariologii v encyklikách Ad diem illum a Fulgens corona.\n\n\n"}
{"id": "384414", "url": "https://cs.wikipedia.org/wiki?curid=384414", "title": "Nela Boudová", "text": "Nela Boudová\n\nNela Boudová (* 1. prosince 1967 Praha) je česká herečka a dabérka.\n\nJejí biologický otec je Tunisan, původně se jmenovala Neila Najat, až od třetí třídy, kdy se její maminka znovu vdala, se z ní stala Nela Boudová. Od šesté třídy žila s rodiči v NDR. Je vegetariánka, pravidelně cvičí jógu, ráda cestuje. Po absolutoriu hudebně-dramatického oddělení pražské Státní konzervatoře (1988) působila několik let v oblastních divadlech (Karlovy Vary, České Budějovice). Po dvě sezóny hrála v Divadle Za branou II u Otomara Krejči (1990–1993). Souběžně vystupovala v kladenském Středočeském divadle (1992), následně v Divadle Labyrint (1992–1994). V letech 1994–2009 byla členkou souboru pražského Činoherního klubu. Jako herečka ve svobodném povolání i nadále spolupracuje s Činoherním klubem, hostuje na pražských divadelních scénách (Divadlo Palace, Divadlo v Řeznické, Hudební divadlo Karlín), patří k populárním filmovým a televizním umělkyním. Od roku 2014 je členkou správní rady MOST Pro Tibet\n\nJe autorkou dvou knih pro děti \"Eliška a Korálníčci\" (2008) a \"O víle Voněnce\" (2010), působí také v dabingu. Do češtiny mj. dabuje americkou herečku Julii Roberts, propůjčuje hlas i Melanii Griffith a Jodie Foster.\n\nMá dva syny, Andreje a Dalibora, se scenáristou Janem Lekešem. Často bývají označováni jako manželé, sezdáni však nejsou. V pěstounské péči má holčičku Sašenku. \n\n\n"}
{"id": "384418", "url": "https://cs.wikipedia.org/wiki?curid=384418", "title": "Lepek", "text": "Lepek\n\nLepek, jinak také gluten, je všeobecný název pro skupinu složitých glykoproteinů (prolaminů), které se vyskytují ve vetšině rostlin z rodu trávovitých (Poaceae) jako například pšenice, ječmen, žito, oves a mnohé další obilniny. \n\nV případě pšenice se jedná o směs dvou prolaminů, gliadinu a gluteninu. U dalších obilnin se název odvozuje od jejich latinského rodového jména, v případě ječmene (Hordeum spp.) se tyto glutenové prolaminy nazývají hordeiny, žitné (Secale spp.) prolaminy se nazývají secaliny, ovesné (Avena spp.) aveniny atd. Všechny tyto glykoproteiny se nacházejí společně se škrobem v endospermu semen obilnin, především pšenice, žita a ječmene. V případě pšenice představuje dokonce až 80 % z bílkovinového obsahu. Pšeničný alfa-gliadin a pravděpodobně i jiné prolaminy způsobují aktivaci procesu, kdy lidské tělo produkuje látku zvanou zonulin v tenkém strevě. Tato látka uvolňuje vazby mezi epitelialními buňkami tenkého střeva a způsobuje jeho propustnost pro velké bloky nedostatečně strávených bilkovin (peptidy), které když proniknou do krevního systému způsobují přetížení imunitního systému a autoimunitní útočení na vlastní orgány s podobnými peptidy na jejich buněčném povrchu.\n\nJde o důležitou součást tradiční evropské kuchyně, kvalitou a množstvím lepku (obvykle je udáváno, že čím více lepku a méně škrobu, tím lepší mouka) je dána kvalita pšeničné mouky a kvalita těsta z ní vytvořeného. Dobrý lepek dává těstu pružnost a gumovost, která se projeví i na výsledném pečivu. Množství lepku v mouce se udává v procentech, kvalita lepku je udávána pomocí bezrozměrné veličiny \"gluten index\". Měření lepku je dáno odbornou normou ČSN 461011-9 (461011) Amatérsky se nejčastěji lepek v mouce měří testem, kdy se mouka smíchá s vodou, udělá se váleček a tento se natahuje, dokud nepraskne. Váleček z lepší mouky s vyšším obsahem lepku se podaří natáhnout více.\n\nU nevelké části populace se projevuje nesnášenlivost lepku, tzv. celiakie. Lepek je také jedním z potenciálních alergenů. V případě celiakie a mnohdy také u osob alergických na lepek je třeba dodržovat bezlepkovou dietu. Jisté studie naznačují, že může být dobré lepek kojencům neodpírat. Ovšem ukazuje se korelace mezi celiakií a výší příjmu lepku u dětí. Za symptomy obtíží však nemusí být lepek, nýbrž fruktan.\n\n\n"}
{"id": "384419", "url": "https://cs.wikipedia.org/wiki?curid=384419", "title": "Super six 2007", "text": "Super six 2007\n\nSuper six 2007 byl třetí ročník poháru vítězů nejlepších šesti evropských hokejových lig – Super six. Turnaj se konal v Petrohradě.Turnaj se konal v Petrohradě od 11. ledna do 14. ledna.\n\n\nMistři šesti nejlepších hokejových lig v Evropě byli rozlosováni do dvou skupin po třech mužstvech, které se utkaly ve skupině každý s každým. Skupiny byly pojmenovány po legendárních hokejistech Ivanu Hlinkovi a Alexandru Ragulinovi. Vítězové obou skupin se následně utkali o celkové prvenství ve finále.\n\n\n\n\n\n"}
{"id": "384423", "url": "https://cs.wikipedia.org/wiki?curid=384423", "title": "Altenbrunslar", "text": "Altenbrunslar\n\nAltenbrunslar je severní předměstí severohesenského města Felsberg, je jednou ze šestnácti částí, ze kterých se město skládá. Žije zde necelých 350 obyvatel. \n\nPrvní zmínka o Altenbrunslaru pochází z roku 1381. V roce 1532 zde počal kázat první evangelický kazatel. Roku 1581 byly postaveny hrázděné patro a věž kostela.\n\nAž do roku 1821 spadal Altenbrunslar pod úřad ve Felsbergu. Poté byla obec zařazena do rámce okresu Melsungen, přičemž byla ponechána pod správou úřadu ve Felsbergu.\n\n1. ledna 1974 se Altenbrunslar stal oficiálně předměstím Felsbergu.\n\nPrvní vlak projel Altenbrunslarem 3. září 1849.\n"}
{"id": "384428", "url": "https://cs.wikipedia.org/wiki?curid=384428", "title": "Blebbing", "text": "Blebbing\n\nBlebbing je vznik nepravidelných záhybů plazmatické membrány buněk, tzv. blebů, způsobený rozvolněním cytoskeletu (jeho odpojením od membrány). O tomto procesu se nejčastěji mluví v souvislosti s apoptózou, případně také v souvislosti s cytokinezí a pohybem buněk. Na molekulární úrovni je vznik blebů pravděpodobně způsoben ovlivněním činnosti Rho-guanozin trifosfatázy, načež dojde k ovlivnění aktin-myosinového systému buňky.\n\nV další fázi apoptózy obvykle z blebů vznikají apoptotická tělíska.\n\n"}
{"id": "384431", "url": "https://cs.wikipedia.org/wiki?curid=384431", "title": "Super six 2006", "text": "Super six 2006\n\nSuper six 2006 byl druhý ročník poháru vítězů nejlepších šesti evropských hokejových lig – Super six. Turnaj se konal v Petrohradě od 5. ledna do 8. ledna.\n\n\n\nMistři šesti nejlepších hokejových lig v Evropě byli rozlosováni do dvou skupin po třech mužstvoech, které se utkaly ve skupině každý s každým. Skupiny byly pojmenovány po legendárních hokejistech Ivanu Hlinkovi a Alexandru Ragulinovi. Vítězové obou skupin se následně utkali o celkové prvenství ve finále.\n\n\n\n\n\n\n"}
{"id": "384432", "url": "https://cs.wikipedia.org/wiki?curid=384432", "title": "RD-180", "text": "RD-180\n\nRD-180 je dvoukomorový raketový motor na kapalná paliva ruské konstrukce, využívající uzavřeného cyklu. Byl vyvinut ze čtyřkomorového motoru RD-170, používaného na raketách Eněrgija. Je vybaven jednou turbočerpadlovou jednotkou, která obsluhuje obě spalovací komory. Práva na používání motoru zakoupila na počátku 90. let společnost General Dynamics (později je získal Lockheed Martin) pro projekt pokročilé nosné rakety a program Atlas. V současné době je vyráběn společným podnikem firem NPO Energomaš a Pratt & Whitney, nazývaným RD AMROSS.\n\nRD-180 je zmenšenou verzí motoru RD-170, má jen dvě komory a některé součásti byly upraveny pro potřeby raket Atlas III a Atlas V. S motorem RD-170 má totožných až 70% všech součástí a jediná část, která vyžadovala výraznější předělání, byla jednotka turbočerpadel. Vývoj motoru byl relativně rychlý, trval 42 měsíců a stál pouze zlomek ceny oproti běžným nákladům na vývoj nového motoru. Prvně byl použit na raketě Atlas IIA-R (R jako Rusko), kde nahradil hlavní motor RS-56 OSA. Atlas IIA-R byl později přeznačen na Atlas III. RD-180 byl upraven pro použití na prvním stupni CCB (Common Core Booster) rakety Atlas V.\n\nMotor spaluje kapalný kyslík a RP-1 (petrolej). Pro pohon turbočerpadel je využit vysokotlaký uzavřený cyklus bohatý na kyslík, který poskytuje vyšší tah a specifický impuls. Směs spalovaná ve spalovací komoře hnací turbíny turbočerpadel je velmi bohatá na kyslík (celý objem kapalného kyslíku prochází touto komorou), což zvyšuje výkon v poměru hmotnosti hnací jednotky a dává dostatečný tlak pro vstřikování paliva do hlavních spalovacích komor. Palivový systém využívá jednohřídelové uspořádání s jednou spalovací turbínou. Palivové turbočerpadlo je dvoustupňové a turbočerpadlo kapalného kyslíku je jednostupňové. Systém naklánění motoru je řešen pomocí čtyř hydraulických ovládacích prvků. Hydraulický systém využívá jako tlakovou kapalinu palivo RP-1 hnané do systému přímo z palivového turbočerpadla. Motor také disponuje autodiagnostickým systémem a dokáže tak určit svoji předpokládanou životnost. Předletová příprava je plně automatizovaná a zážehový systém je zabezpečen proti nežádoucím únikům nespáleného paliva. Tah může být regulován v rozsahu 40-100%. Tryska a spalovací komora jsou chlazeny regenerativně.\n\n\n"}
{"id": "384434", "url": "https://cs.wikipedia.org/wiki?curid=384434", "title": "Oběd", "text": "Oběd\n\nOběd je obvykle považováno za jedno ze tří hlavních jídel (zbývající snídaně, večeře), který se zpravidla konzumuje jako prostřední v době poledne. Typický oběd je největší z denních jídel, které se skládá ze dvou či tří chodů v závislosti na tradici a času. Tyto chody jsou polévka, hlavní jídlo a dezert, který není pravidelnou složkou.\n\nDoba obědu je různá a závisí na denní aktivitě jedince. V restauracích je k obědu často prodávané hotové menu, které je za sníženou cenu. Složení pokrmů během oběda je silně závislé na regionálních zvycích a liší se místo od místa.\n\nZvláštní postavení ve společnosti má tzv. „nedělní oběd“, který často bývá dobou, kdy se celá rodina schází u stolu, což se stává příležitostí pro všeobecné setkání všech jejich členů. Nedělní oběd má často i zvláštní postavení z toho pohledu, že na jeho přípravu je vynakládáno více času a i sortiment pokrmů bývá pestřejší a složitější.\n\nV Česku je zvykem podávat oběd mezi 11:00–14:00, zato v jiných zemích to může být daleko později. Například v sousedním Polsku se oběd podává mezi 14–16 hodinou. Podobná situace panuje i na jihu Španělska, kde se oběd tradičně podává kolem 15 hodiny. Existuje ale řada výjimek, které jsou determinovány zvláště tím, jak lidem dává čas na oběd jejich zaměstnavatel.\n\nV roce 2019 činila průměrná cena jednoho obědu v restauracích v Česku 127,4 korun (oproti roku 2018 o 6,4 procent více). V průměru stojí nejvíce oběd v Praze (143,2 Kč) a v Brně, z větších měst stál oběd nejméně v Jihlavě (117 Kč).\n"}
{"id": "384437", "url": "https://cs.wikipedia.org/wiki?curid=384437", "title": "Shrek 2", "text": "Shrek 2\n\nShrek 2 je americká počítačově animovaná komedie z roku 2004 navazující na o tři roky starší film Shrek. Snímek byl nominován na Oscara v kategorii Nejlepší celovečerní animovaný film. Postavičky namluvily známé filmové hvězdy, jako Mike Myers, Eddie Murphy, Cameron Diaz, Antonio Banderas, Julie Andrews, John Cleese, Rupert Everett a Jennifer Saunders.\n\nShrek a Fiona se vrátí z líbánek a zjistí, že byli pozvání k Fioniným rodičům na královský bál, aby oslavili svůj sňatek. Shrek se zdráhá, ale Fiona ho přemluví a spolu s Oslíkem se vydají na cestu do království Za sedmero horami. Tam se potkají s Fioninými rodiči králem Haroldem a královnou Lilian. Harold se nemůže smířit s tím, že je Shrek zlobr. Na společné večeři se Harold a Shrek pohádají o tom, jak budou Shrek a Fiona vychovávat svou rodinu. Fiona je znechucena a zamkne se ve svém pokoji. Shrek se bojí, že ztratil svou pravou lásku, poté, co nalezne Fionin starý deník, a dozví se, že byla zamilovaná do prince Krasoně.\n\nHarolda si pak najde Dobrá víla a Krasoň a připomenou mu, že porušil starý slib, že si jednou Fiona vezme Krasoně. Chtějí, aby se Shreka nějak zbavil. Harold tak pozve Shreka a Oslíka na falešný hon, který je má dostat do spárů vraha - Kocoura v botách. Kocour ale nedokáže Shreka zabít, přízná se, že ho Harold najal a na oplátku se přidá ke Shrekovi a Oslíkovi. Společně se vloupají do továrny Dobré víly na lektvary a ukradnou lektvar věčného štěstí. Shrek věří, že lektvar obnoví Fioninu lásku k němu.\n\nShrek i Oslík lektvar vypijí a upadnou do hlubokého spánku. Druhý den ráno se probudí a objeví jeho následky: ze Shreka je najednou pohledný muž a Oslík se promění v bílého hřebce. Aby byla změna trvalá, musí Shrek do půlnoci políbit Fionu. Shrek, Oslík a Kocour se tedy vydají zpět na hrad a zjistí, že lektvar změnil také Fionu a vrátil jí její lidskou podobu. Dobrá víla ale ví o tom, že byl lektvar ukraden, a tak pošle Krasoně, aby si on získal Fioninu lásku. Po rozhovoru s Dobrou vílou se Shrek rozhodne z hradu odejít s tím, že nejlepší věc je nechat ji jít.\n\nAby zajistila, že se Fiona zamiluje do Krasoně, dá Dobrá víla Haroldovi lektvar, který jí má nalít do čaje. Pak už stačí jen, aby se políbili. Rozhovor uslyší Shrek, Oslík a Kocour, ale jsou zatčeni a uvězněni královskou stráží. Zatímco začíná královský bál, mnoho Shrekových přátel přijde, aby ho zachránilo. Upečou velkého perníčka-muže, který prolomí obranu hradu a Shrek tak může zabránit tomu, aby se Krasoň a Fiona políbili. Shrek ale přijde pozdě. Fiona ale Krasoně odstrčí, král řekne, že Fioně nikdy lektvar nedal. Dobrá víla napadne Shreka. V následující mele hůlka Dobré víly zasáhne Harolda a navrátí mu jeho pravou podobu - podobu žabího prince. Harold dříve také vypil lektvar věčného štěstí, aby získal Lilian. Ta mu ale řekne, že ho bude milovat v jakékoli podobě. Hůlka pak zasáhne i samotnou Dobrou vílu, kterou promění v oblak bublinek.\n\nBlíží se půlnoc a Shrek a Fiona se rozhodnou ponechat si zlobří podobu. Oslík se promění nazpět také. Harold dá manželství požehnání a omluví se za své dřívější chování. Začne párty, objeví se titulky. V těch přiletí dračice, která se zamilovala v prvním díle do Oslíka a oznámí, že spolu teď mají několik drako-oslích hybridních dětí.\n"}
{"id": "384438", "url": "https://cs.wikipedia.org/wiki?curid=384438", "title": "Velká cena Francie silničních motocyklů 2008", "text": "Velká cena Francie silničních motocyklů 2008\n\nVelká cena Francie se uskutečnila od 16.-18. května, 2008 na okruhu Bugatti Circuit.\n\nŠampionát začíná nabírat na dramatičnosti poté, co se exmistru světa Valentinu Rossimu podařilo vyhrát závod v Číně a stát se tak čtvrtým vítězem ve čtvrtém závodě letošní sezóny.Prolomil tak smolnou sérii sedmi závodů v nichž ani jednou nevyhrál.Casey Stoner sice dokončil na stupních vítězů,ale ztráta kterou měl v cíli byla příliš veliká a proto nebyl takový důvod ke spokojenosti jak se mohlo zdát.V Le Mans by mělo podle vedení italské továrny dojít ze strany Ducati ke zlepšení.Loňské prvenství z Francie bude obhajovat australan Chris Vermeulen na Suzuki.Japonská továrna však zatím nedokázala navázat na loňské stabilně vyrovnané výkony.\n\nJorge Lorenzo se i přes zranění které si způsobil ve volném tréninku na Velkou cenu Číny postaví na start v Le Mans. Dvojnásobný mistr světa ve třídě 250cc ale potvrdil,že nebude ve Francii ve 100% formě.\n\nJak Rossi tak tým Fiat Yamaha potvrdil zájem na prodloužení dosavadní smlouvy.Loňská sezóna nebyla pro tým Fiat Yamaha a Valentina Rossiho ideální a proto se objevily spekulace o možném přestupu do týmů Ducati nebo Kawasaki.Zatím se ovšem jeví jako nejpravděpodobnější varianta setrvání u Yamahy.\n\nVermeulen předjíždí Haydena a jde na 5. místo.\nLorenzo předjíždí Haydena a jde na 6. místo.\nale vrací se zpátky na 16.místě.\nLorenzo předjíždí Pedrosu a jde na 2. místo.\n\n100.Závod pro Caseyho Stonera\n\n1.Stupně vítězů pro Colina Edwardse\n\nCasey Stoner nebodoval poprvé od Velké ceny Valencie 2006.\n\nmokrý závod\n\nSimoncelli předjíždí Pasiniho,Barberu a Kallia a jde na 3. místo.\nTakahashi předjíždí Pasiniho a jde na 6. místo.\nKallio a Pasini předjíždí Simoncelliho a jdou na 5 a 6. místo.\nSimoncelli předjíždí Pasiniho a jde na 6. místo.\nPešek padá,ale vrací se na 23.místě.\nKallio a Pasini předjíždí Aoyamu a jdou na 4 a 5. místo.\nPasini předjíždí Kallia a jde na 4. místo.\nPešek po technických problémech odstupuje ze závodu.\nSimoncelli předjíždí Poggialiho a jde na 5. místo.\nAbrahám padá a končí.\n\nRabat předjíždí Bradla a jde na 4. místo.\nRabat předjíždí Terola a jde na 4. místo.\nCorsi předjíždí Di Meglia a jde na 6. místo.\nEspargaro předjíždí Corsiho,Rabata a Gadeu a jde na 4. místo.\nRabat předjíždí Gadeu a jde na 5. místo.\nOlive předjíždí Gadeu,Rabata,Espargara,Talmacsiho a Bradla a jde na 2. místo.\nRabat a Di Meglio předjíždí Espargara a jdou na 5 a 6. místo.\nDi Meglio a Corsi předjíždí Rabata a jdou na 5 a 6. místo.\nSmith a Di Meglio předjíždí Espargara a jdou na 2 a 3. místo.\nIannone předjíždí Zanettiho a jde na 5. místo.\nBradl předjíždí Zanettiho a jde na 6. místo.\n\n"}
{"id": "384443", "url": "https://cs.wikipedia.org/wiki?curid=384443", "title": "Nizozemí (region)", "text": "Nizozemí (region)\n\nNizozemí je označení historického nízko položeného území v okolí ústí řek Rýn, Šelda a Máza, zhruba odpovídající území dnešních států Nizozemsko, Belgie, Lucembursko, pro které se vžil nový název Benelux.\n\nVe starověku se na území dnešního Nizozemska usídlily germánské a keltské kmeny, které mezi sebou soupeřily o moc. Přibližně v 10. století došlo k rozdrobení země na jednotlivá knížectví, ve kterých vznikají města s kvetoucím obchodem a řemesly. \n\nV roce 1384 zdědil Flandry burgundský vévoda Filip Smělý. Belgie se tak stala součástí vévodství burgundského. V roce 1477 však Karel Smělý zahynul v bitvě u Nancy, čímž burgundští vévodové vymřeli. Celé Nizozemí (region) zdědili Habsburkové. Po rozdělení habsburské dynastie patřila Belgie nejprve španělským Habsburkům (1553 – 1713), pak rakouským (1713 – 1794).\n\nPod těmito různými vládci, a zvláště mezi 12. a 17. stoletím, se díky své výhodné poloze stávala belgická města významnými centry obchodu, průmyslu a umění. Vlámští malířští mistři (Peter Paul Rubens, Anthonis van Dyck, Pieter Brueghel) byli ve své době nejceněnějšími v celé Evropě.\n\nV průběhu Nizozemské revoluce vznikla v severních oblastech země tzv. Utrechtská unie, která v roce 1581 vyhlásila vznik Spojených provincií nizozemských. V roce 1795 se nizozemských provincií zmocnila francouzská vojska a roce 1795 Belgii anektovala Francie v čele s Napoleonem. Francouzi na území bývalých Spojených provincií nizozemských vyhlásili Batavskou republiku a později Holandské království, které bylo v letech 1810 až 1814 připojeno přímo k Francii. Na Vídeňském kongresu v roce 1815 bylo vyhlášeno Spojené království nizozemské, ke kterému patřila do roku 1830 také Belgie (resp. do 1839, kdy Nizozemí její nezávislost definitivně uznalo) a Lucembursko.\n\nPo povstání vyhlásila 4. října 1830 provizorní belgická vláda nezávislost na Nizozemsku. Byla vytvořena parlamentní monarchie a 21. července 1831 na belgický trůn nastoupil král Leopold I. Belgický z ernestinské linie Wettinů (Sasko–Cobursko–Gothajská). V tento den slaví Belgičané Den nezávislosti. Belgické ústavní zřízení pak bylo po celé 19. století vzorem pro evropské liberály.\n\nPo odtržení Belgie vzniklo Nizozemské království spojené až do roku 1890 personální unií s Lucemburskem. Tato personální unie byla roku 1890 zrušena, protože podle salického zákona nemohla být Lucemburskou vládnoucí velkovévodkyní žena (Vilemína Nizozemská). Na Lucemburský trůn nastoupil Adolf Lucemburský z vedlejší větve rodu Nassavských, Nasavsko-Weilburské.\n\nBěhem první světové války byly Belgie a Lucembursko obsazeny Německem. Během druhé světové války bylo nacistickým Německem obsazeno celé Nizozemí (Belgie+Lucembursko+Nizozemsko).\n\nV roce 1948 byla vytvořena celní unie Benelux, později byla přeměněna na hospodářskou unii. Země jsou malé a mají vysokou hustotu zalidnění, pokládají se za nejvyspělejší v Evropě.\n\nVšechny země jsou v současnosti monarchiemi, členy NATO a EU.\n\n"}
{"id": "384444", "url": "https://cs.wikipedia.org/wiki?curid=384444", "title": "Zimní olympijské hry 1988", "text": "Zimní olympijské hry 1988\n\nXV. Zimní olympijské hry hostilo ve dnech 13. - 28. února roku 1988 město Calgary v Kanadě . Zúčastnilo se celkem 1423 sportovců z 57 zemí světa. Dalšími kandidátskými městy byly švédský Falun a italská Cortina d'Ampezzo.\n\n"}
{"id": "384447", "url": "https://cs.wikipedia.org/wiki?curid=384447", "title": "Večeře", "text": "Večeře\n\nVečeře je poslední velké jídlo dne, které se konzumuje v podvečerních hodinách. Často se jedná o jídlo, během kterého dochází k relaxaci a uvolnění po pracovním dnu. Skládá se většinou z jednoho chodu, který bývá lehčí či méně sytý než oběd. Oproti snídani bývá večeře tepelně upravovaná.\n\nZvláštní obdobou večeře je tzv. „romantická večeře“, která může být pro atmosféru dozdobena svíčkami, vhodnou hudbou a alkoholickým nápojem (vínem, sektem atd.).\n\nPodobný účel mají i společenská setkání, která bývají označovaná jakožto slavnostní večeře, které bývají obvykle pořádány za účelem nějaké oslavy nebo jakožto výraz úcty k někomu či k něčemu.\n\nJako \"poslední večeře Páně\" se v křesťanství označuje Ježíšovo poslední jídlo s učedníky před zatčením a odpovídající ikonografický motiv, známý například z Leonardovy \"Poslední večeře\". \"Večeře Páně\" je pak v některých církvích užívané označení obřadu eucharistie.\n\n"}
{"id": "384449", "url": "https://cs.wikipedia.org/wiki?curid=384449", "title": "Východní Finsko", "text": "Východní Finsko\n\nVýchodní Finsko (finsky \"Itä-Suomen lääni\", švédsky \"Östra Finlands län\") byl jeden z finských krajů. Sousedil s kraji Západní Finsko, Jižní Finsko a Oulu.\n\nKraj existoval mezi roky 1997 a 2010. Vznikl roku 1997 spojením 2 historických provincií\nKarélie a Savo. Samotný znak kraje byl spojením znaků těchto dvou historických provincií. Východní Finsko sestávalo z provincií Jižní Savo, Severní Savo a Severní Karélie.\n"}
{"id": "384450", "url": "https://cs.wikipedia.org/wiki?curid=384450", "title": "Páni z Bílé", "text": "Páni z Bílé\n\nPáni z Bílé byli německý šlechtický rod pocházející z Durynska, který se asi na počátku 16. století přestěhoval do Čech.\n\nJejich prapředek Jetřich († 1543) koupil od Alexandra hraběte s Leisneku řehlovický statek, z nějž posléze odprodal ves Dubici. Se svou manželkou Marjánou z Hřivic měl syny Jáchyma a Jana. Jan držel roku 1566–1570 bělušický statek a žil ještě pravděpodobně roku 1597.\n\nJan Jetřich z Bílé, doložen roku 1612 v Ústí a roku 1616 na Jeníkově, je buď on sám nebo jeho syn. Jáchym z Bílé byl císařským radou a hejtmanem v Jáchymově, jeho manželkou byla Alžběta z Bernštejna († 1586), kterou učinil roku 1567 poručnicí jeho dětí. Přidal ji do rady svého strýce Hendrycha z Bílé na Hegenrodu a svého bratra Jana. Zemřel roku 1569. Jeho synové Hendrych, Bedřich, Adolf, Jáchym a Jiří se roku 1587 rozdělili o otcovský statek, tak že Bedřich, Adolf a Jiří dostali Řehlovice, ostatní dva Rtín a Malhostice. Adolf měl s manželkou Annou ze Zolhauzu dceru Alžbětu (1596) a se svými mladšími bratry brzo zemřel. Hendrych byl odsouzen roku 1623 ke ztrátě svého statku v Sezemicích, který mu byl pak proti zaplacení téhož dílu ponechán.\n\nFridrich z Bílé koupil roku 1592 Dubkovice, roku 1617 statek Uhřice, který roku 1618 prodal a asi v tu dobu měl také Chotomíř. Protože byl horlivým evangelíkem, byl roku 1609 zvolen za defenzora a roku 1618 za jednoho z direktorů. Jednal se slezskými stavy a vévodou o pomoci. Při mnohých příležitostech byl proti rakouským rodům. Od krále Fridricha Falckého byl určen hejtmanem německých lén a purkrabím hradeckého kraje. Z těchto příčin byl odsouzen ke ztrátě hrdla, cti a statků. Dne 21. června 1621 byl sťat v Praze a jeho hlava byla přibita na mosteckou věž. Jeho první manželkou byla Beatrix a druhou Anna ze Zolhauzu. Synovi Bedřichovi a dceři Eufrosině byl za podíl ponechán po matce Beatrici statek Řehlovice. Nechtěli však s ostatními přijmout vnucenou víru, proto statek prodali a roku 1628 se vystěhovali do Říše. \n\nPotomci svobodných pánů z Bílé žili ještě v 19. století v Sasku. Z jejich rodu byl také slavný hvězdář, svobodný pán Vilém z Bílé († 1856).\n\nŠtít v jehož středu je ostrva s třemi vzhůru postavenými suky a po stranách jsou dva klíče o třech zubech. Nad přilbicí je tatáž ostrva mezi dvěma křídly.\n\n"}
{"id": "384451", "url": "https://cs.wikipedia.org/wiki?curid=384451", "title": "Gustav Krukenberg", "text": "Gustav Krukenberg\n\nDr. Gustav Krukenberg (8. března 1888 - 23. října 1980) byl právník a důstojník Waffen-SS v hodnosti SS-Brigadeführer \"und Generalmajor der Waffen-SS\" za druhé světové války.\n\nGustav Krukenberg se narodil 8. března roku 1888 v Bonnu jako syn lékaře a univerzitního profesora. Poté, co odmaturoval, tak nastoupil na univerzitu v Lausanne a později přešel na univerzity ve Freiburgu, Berlíně a Bonnu. Poté, co studoval právo, politickou ekonomii a přírodní vědy, tak obdržel roku 1909 doktorát z práva.\n\nRoku 1907 však vstupuje do armády jako \"Fähnrich\" (Praporčík) a je zařazen k \"6. Wach Feld Artillerie Regiment Nr. 76\" (76. strážní polní dělostřelecký pluk) a již v dubnu roku 1909 je povýšen do hodnosti \"Leutnant\" (poručík). V roce 1912 se žení a se svojí ženou má později dvě dcery.\n\nOd podzimu 1913 až do počátku roku 1914 vyučuje na vojenské škole pro dělostřelectvo v Jüterbogu u dálkových studií. Poté se vrací zpět ke svému domovskému pluku a působí zde jako pobočník velitele a později jako velitel dělostřelecké baterie.\n\nOd listopadu téhož roku je Krukenberg jmenován velitelem roty u výcvikového pěšího pluku a později je převelen ke \"3. Wache Division\" (3. strážní divize), kde se stává zbrojním důstojníkem. Odsud je však převelen počátkem roku 1915 ke \"6. Wache Infanterie Brigade\" (6. strážní pěší brigáda), kde působí opět jako pobočník velitele.\n\nPoté, co je v dubnu 1918 povýšen do hodnosti \"Hauptmann\" (kapitán), tak je rovnéž převelen ke \"Generalkommando Nr. 58\" (58. hlavní velitelství), kde se stává náčelníkem štábu. V listopadu téhož roku je jmenován proviantním důstojníkem velitelství. Během první světové války byl vyznamenán oběma stupni železného kříže a mnoha dalšími vyznamenánimi (viz níže).\n\nVe službách armády zůstává až do Kappova puče v roce 1920, do té doby slouží na mnoha postech v generálním štábu u III. oblastního armádního velení a nakonec působí jako poradce pro komunikaci s tiskem na ministerstvu obrany. Do státní správy vstupuje již v červnu roku 1920 a stává se vedoucím ministerské kanceláře na řišském ministerstvu zahraničních věcí.\n\nKoncem ledna roku 1922 však odchází do soukromého průmyslu a stává se zástupcem Německé federace průmyslu. V roce 1924 odchází do Holandska, kde se stává ředitelem soukromé německé firmy.\n\nNa této pozici vydrží pouze jeden rok a poté pracuje až do roku 1926 pro říšskou organizaci průmyslu. Následně poté působí jako zástupce německého ocelářského průmyslu v Paříži a to až do roku 1931.\n\nDne 1. dubna 1932 vstupuje do NSDAP a působí v kabinetech jak Franze von Papen tak Kurta von Schleicher až do 30. ledna roku 1933, kdy se dostává k moci Adolf Hitler.\n\nS Hitlerovým nástupem k moci se Krukenberg stává státním tajemníkem na říšském ministerstvu propagandy Josepha Goebbelse, kde řídí sekci propagandy v Königsbergu až do roku 1935. Rovněž je i čestným pobočníkem prezidenta německého červeného kříže pro Sasko, Coburg a Gothu a je i členem NSKK (Nacionálně-socialistický motoristický sbor).\n\nPoté, co je Krukenberg zajat Rudou armádou, tak je odsouzen k doživotnímu trestu, ale v roce 1955 je díky úmluvě spolkového kancléře Konrada Adenauera propuštěn spolu s dalšími desetitisíci spolubojovníků. Až do konce svého života je v blízkém kontaktu s dřívějšími členy SS divize Charlemagne a později se stává i prezidentem jejich veteránské skupiny.\n\nDr. Gustav Krukenberg umírá dne 23. října roku 1980 ve čtvrti Bad Godesberg v Bonnu.\n\n\n"}
{"id": "384452", "url": "https://cs.wikipedia.org/wiki?curid=384452", "title": "Tårnvatnet", "text": "Tårnvatnet\n\nTårnvatnet je ledovcové jezero v Norsku. Leží v oblasti Lenvik v územněsprávní jednotce Troms. Rozkládá se na ploše 3,18 km² v nadmořské výšce 108 m n. m. Jezero je oválného tvaru, na délku měří necelých 8 km. Rozloha jeho povodí je asi 34 km².\n"}
{"id": "384454", "url": "https://cs.wikipedia.org/wiki?curid=384454", "title": "Walther Gerlach", "text": "Walther Gerlach\n\nWalther Gerlach (1. srpna 1889 - 10. srpna 1979) byl německý fyzik, který se spolu s Otto Sternem roku 1922 spolupodílel na Stern-Gerlachově pokusu, jenž dokázal prostorové kvantování magnetického momentu atomu.\n\nWalther Gerlach se narodil v místní části Wiesbadenu, Biebrichu, v dnešní spolkové zemi Porýní-Falc. Od roku 1908 studoval na Univerzitě Eberharda Karla v Tübingenu, kde také v roce 1912 získal doktorát. Tématem jeho disertační práce bylo měření radiace. Poté dál pracoval jako asistent svého učitele Friedricha Paschena a v roce 1916, již během své vojenské služby, se na této univerzitě též habilitoval a stal se zde soukromým docentem. V letech 1915 – 1918, během 1. světové války sloužil Gerlach v německé císařské armádě. Na univerzitě v Jeně se pod vedením fyzika Maxe Wiena podílel na výzkumu bezdrátové telegrafie. \n\nV roce 1917 se Gerlach stal soukromým docentem na univerzitě v Göttingenu. V letech 1919 – 1920 byl vedoucím fyzikální laboratoře továrny na syntetické barvy Elberfeld. Roku 1920 se stal lektorem a odborným asistentem na Univerzitě Johanna Wolfganga Goetheho ve Frankfurtu nad Mohanem. Následujícího roku se zde stal mimořádným profesorem. \n\nV listopadu téhož roku (1921) objevil společně s Otto Sternem prostorové kvantování magnetického momentu atomu. \nV roce 1925 se Gerlach stal řádným profesorem na univerzitě v Tübingenu. Na tomto místě nahradil svého učitele Friedricha Paschena. V roce 1929 se stal řádným profesorem na Univerzitě Ludvíka Maxmiliána v Mnichově. Na tomto místě setrval až do května 1945, kdy jej zatkli příslušníci americké a britské armády. \n\nOd května 1945 do ledna 1946 byl Gerlach jako významný německý jaderný fyzik internován v rámci tajných operací Alsos a Epsilon v Belgii a ve Spojeném království. Po návratu do Německa v roce 1946 se stal hostujícím profesorem na univerzitě v Bonnu. Od roku 1948 se stal řádným profesorem experimentální fyziky a vedoucím katedry fyziky na univerzitě v Mnichově. Tuto funkci zastával až do roku 1957. Od roku 1948 do roku 1951 byl též rektorem univerzity. Mimoto zastával ještě řadu dalších významných vědeckých funkcí. \n\nV roce 1957 byl Walther Gerlach signatářem takzvaného Göttingenského manifestu, v němž 18 předních západoněmeckých jaderných fyziků protestovalo proti vyzbrojování Západního Německa atomovými zbraněmi.\n\nWalther Gerlach zemřel v Mnichově v roce 1979.\n"}
{"id": "384457", "url": "https://cs.wikipedia.org/wiki?curid=384457", "title": "Slavnost", "text": "Slavnost\n\nSlavnost je zvláštní nebo mimořádná společenská událost, která bývá zpravidla pořádána na oslavu či vzpomínku na nějakou konkrétní osobu. Slavnosti mohou být také pořádány k připomenutí nějaké významné společenské události (narozeniny, svátek, výročí). Slavnosti se téměř vždy pořádají za účasti většího počtu osob. Mohou mít různou formu. Od lidových veřejných veselic až po události čistě soukromé a pro veřejnost zcela uzavřené. Často bývají spojeny s konzumací jídla a pití a mohou mít ráz recepce, slavnostní hostiny, slavnostní večeře či slavnostního oběda apod. Slavnosti mohou být také spojeny s různými typy společenských obřadů. Může se jednat jak o události veselé (tzv. veselice), tak i o akce smutné – smuteční slavnosti.\n\n\n\n\n"}
{"id": "384461", "url": "https://cs.wikipedia.org/wiki?curid=384461", "title": "Sovětská liga ledního hokeje 1948/1949", "text": "Sovětská liga ledního hokeje 1948/1949\n\nSezóna 1948/1949 byla 3. sezonou Sovětské ligy ledního hokeje. Mistrem se stal tým CDKA Moskva.\n\nDzeržinec Leningrad sestoupil. Ze 2. ligy vzhledem k rozšíření soutěže postoupily týmy Lokomotiv Moskva, Dynamo Sverdlovsk a SKIF Leningrad.\n"}
{"id": "384463", "url": "https://cs.wikipedia.org/wiki?curid=384463", "title": "Centurion", "text": "Centurion\n\nCenturion může znamenat:\n\n"}
{"id": "384464", "url": "https://cs.wikipedia.org/wiki?curid=384464", "title": "Sovětská liga ledního hokeje 1949/1950", "text": "Sovětská liga ledního hokeje 1949/1950\n\nSezóna 1949/1950 byla 4. sezonou Sovětské ligy ledního hokeje. Mistrem se stal tým CDKA Moskva.\n\nTým Lokomotiv Moskva sestoupil. Ze 2. ligy postoupil celek Spartak Minsk.\n"}
{"id": "384465", "url": "https://cs.wikipedia.org/wiki?curid=384465", "title": "Mazda2", "text": "Mazda2\n\nMazda2 (též Mazda 2, v Japonsku se označuje jako Mazda Demio) je osobní automobil ze třídy malých vozů, vyráběný japonskou automobilkou Mazda. Je založen na platformě DY. Název \"Demio\" byl dříve používán pro vozy prodávané mimo Japonsko jako Mazda 121. Vůz Mazda2 si od počátku získal jméno jako praktický automobil nabízející požitek z jízdy a vyhoupl se na sedmé místo v počtu automobilů prodávaných v Japonsku. Druhá generace byla představena roku 2007 a roku 2010 prošla faceliftem. Oproti předchůdci je o 100 kg lehčí a design byl navržen ve stylu Zoom-zoom.\n\nNa konci roku 2008 byla Mazda 2 vzhledem ke svým technickým parametrům a vybavenosti vozidla přeřazena do kategorie středních vozidel.\n\n"}
{"id": "384469", "url": "https://cs.wikipedia.org/wiki?curid=384469", "title": "Július Gábriš", "text": "Július Gábriš\n\nJúlius Gábriš (5. prosince 1913, Tesáre nad Žitavou – 13. listopadu 1987, Trnava) byl slovenský katolický duchovní, titulární biskup dekorianský (od roku 1973) a apoštolský administrátor nejprve trnavské apoštolské administratury (1973-1977) a následně nově vzniklé trnavské arcidiecéze (od roku 1977). Jeho biskupské heslo znělo \"Cum auxilio Divino\" (S Boží pomocí).\n\nByl jediný ze čtyř biskupů vnucených katolické církvi v roce 1973 československými úřady, který splnil daný slib a po vysvěcení opustil řady Sdružení katolických duchovních Pacem in terris a rovněž jediný z nich, kdo se po vydání dekretu \"Quidam episcopi\" (1982) spolu s kardinálem Tomáškem proti sdružení otevřeně postavil a zakázal je.\n\n"}
{"id": "384470", "url": "https://cs.wikipedia.org/wiki?curid=384470", "title": "Sovětská liga ledního hokeje 1950/1951", "text": "Sovětská liga ledního hokeje 1950/1951\n\nSezóna 1950/1951 byla 5. sezonou Sovětské ligy ledního hokeje. Mistrem se stal tým VVS MVO.\n\nV tomto ročníku se žádné postupy a sestupy nekonaly.\n"}
{"id": "384473", "url": "https://cs.wikipedia.org/wiki?curid=384473", "title": "Mina Witkojc", "text": "Mina Witkojc\n\nMina Witkojc (28. května 1893 Burg/Bórkowy – 11. listopadu 1975 Papitz/Popojce) byla lužickosrbská básnířka a publicistka. Svá díla psala v dolnolužické srbštině. Významná národní buditelka, pronásledovaná nacistickým režimem.\n\n\n"}
{"id": "384475", "url": "https://cs.wikipedia.org/wiki?curid=384475", "title": "Sovětská liga ledního hokeje 1951/1952", "text": "Sovětská liga ledního hokeje 1951/1952\n\nSezóna 1951/1952 byla 6. sezonou Sovětské ligy ledního hokeje. Mistrem se stal tým VVS MVO.\n\nNikdo nesestoupil vzhledem k rozšíření soutěže. V této sezóně se také hrála kvalifikace o další ročník nejvyšší soutěže. Postup si z ní vybojovalo 5 nejlepších celků.\n\n"}
{"id": "384480", "url": "https://cs.wikipedia.org/wiki?curid=384480", "title": "Sovětská liga ledního hokeje 1952/1953", "text": "Sovětská liga ledního hokeje 1952/1953\n\nSezóna 1952/1953 byla 7. sezonou Sovětské ligy ledního hokeje. Mistrem se stal tým VVS MVO.\n\nNejvyšší soutěž měla rekordních 17 účastníků. Po této sezoně došlo k rozsáhlé redukci jejich počtu.\n"}
{"id": "384483", "url": "https://cs.wikipedia.org/wiki?curid=384483", "title": "Sovětská liga ledního hokeje 1953/1954", "text": "Sovětská liga ledního hokeje 1953/1954\n\nSezóna 1953/1954 byla 8. sezonou Sovětské ligy ledního hokeje. Mistrem se stal tým Dynamo Moskva.\n\nTým Dynamo Sverdlovsk sestoupil. Ze 2. ligy postoupily celky Dynamo Novosibirsk a Torpedo Gorkij.\n"}
{"id": "384484", "url": "https://cs.wikipedia.org/wiki?curid=384484", "title": "Sovětská liga ledního hokeje 1954/1955", "text": "Sovětská liga ledního hokeje 1954/1955\n\nSezóna 1954/1955 byla 9. sezonou Sovětské ligy ledního hokeje. Mistrem se stal tým CSKA Moskva.\n\nVzhledem k rozšíření počtu účastníků nikdo nesestoupil. Z kvalifikace do ligy postoupily 4 nové týmy.\n"}
{"id": "384489", "url": "https://cs.wikipedia.org/wiki?curid=384489", "title": "Martin Theodor Haase", "text": "Martin Theodor Haase\n\nMartin Theodor Haase (15. července 1847, Lvov – 23. listopadu 1928, Opava) byl evangelický duchovní, poslední superintendent-elekt Moravsko-slezské superintendence rakouské evangelické církve.\n\nByl mladším bratrem superintendenta Theodora Karla Haaseho.\n\nStudoval ve Vídni a v Jeně. K duchovenské službě byl ordinován roku 1871. Působil jako vikář ve sboru v Moravské Ostravě (1872-1875), pak byl farářem v Ternopillji (1875-1890) a od roku 1890 do své smrti byl farářem v Opavě.\n\nV letech 1912-1918 zastával úřad slezského seniora. Dne 7. července 1918 byl zvolen moravskoslezským superintendentem, do konce první světové války však nebyl v úřadu Vrchní církevní radou ve Vídni potvrzen, proto se úřadu fakticky neujal. \n\nPo rozpadu Rakousko-Uherska zastával Martin Haase úřad seniora Slezského církevního kraje Německé evangelické církve v Čechách, na Moravě a ve Slezsku; do roku 1923 vykonával seniorské pravomoci z titulu seniora bývalého slezského seniorátu i vůči šesti slezským sborům, které v roce 1923 utvořily Augšburskou církev evangelickou ve východním Slezsku v Československu.\n\nByl dvakrát ženat – a to s Marií roz. Malou a Isar roz. Malou. \n\n"}
{"id": "384490", "url": "https://cs.wikipedia.org/wiki?curid=384490", "title": "Hodina (rozcestník)", "text": "Hodina (rozcestník)\n\nHodina může být:\n\n\n\n\n\n"}
{"id": "384491", "url": "https://cs.wikipedia.org/wiki?curid=384491", "title": "John Constable", "text": "John Constable\n\nJohn Constable (11. června 1776, East Bergholt – 31. března 1837, Londýn) byl anglický malíř období romantismu. Byl synem mlynáře v  hrabství Suffolk a již od dětství snil o tom, že se stane jedním z nejlepších krajinářů 19. století. Nakonec se malířství opravdu stává jediným smyslem jeho existence.\n\nJohn se narodil jako čtvrté dítě Goldinga a Ann Constableových, novorozeně však bylo velmi slabé a těžce dýchalo, dokonce se vyskytly obavy, že nepřežije. Ty se ale nakonec nepotvrdily a John rychle vyrostl ve zdravé dítě. Ačkoli byl až druhým nejstarším synem, jeho starší bratr byl mentálně zaostalý, proto měl právě John v budoucnu převzít po otci obchod s moukou. V sedmi letech byl poslán na soukromou školu, již po půlroce se však vrátil ztýraný a nešťastný, rodiče ho tedy zapsali jako externistu na škole v East Bergholtu. John nakonec studoval až do svých sedmnácti let a když definitivně opustil školu, již několik let se věnoval malování. Často se procházel podél toku řeky Stour i po okolních vsích a vracel se s deskami plnými skic. O Johnův rozvoj se také velmi zasloužili jeho rodiče, kteří jeho talent horlivě podporovali. Právě díky nim se John v roce 1794 setkal se sirem Georgem Beaumontem - zkušeným znalcem, sběratelem a amatérským malířem. Mezi nimi poté vzniklo hluboké přátelství, Beaumont mladého malíře velmi podporoval v další tvorbě a jeho prostřednictvím se John setkal s díly Thomase Girtina i Clauda Lorraina, kteří nadále jeho tvorbu značně ovlivnili. Cestoval také s otcem do Londýna, kde se setkával s dalšími umělci a dostával od nich cenné rady.\n\nV roce 1799 se John Constable konečně rozhodl pro studium umění v Londýně, kde byl také přijat jako stážista do Royal Academy. Na živobytí mu stále přispívali rodiče. Bydlel v třípokojovém bytě, rušný a barevný život velkoměsta však Constabla nepřitahoval. Neztratil zájem o anglický venkov, který mu poskytoval klid, samotu i předlohu pro svá díla. Rád a často cestoval, v roce 1806 se dostal až na severozápad Anglie (známá jezerní oblast), kde objevil úplně novou krajinu. Jeho technika začala být stále osobitější a začaly přicházet také první zakázky na portréty a části oltářů, ty mu však přinášely jen malý výdělek. Již pravidelně vystavoval v Salónu Královské Akademie (poprvé v roce 1802), jeho tvorba však byla kritiky i veřejností většinou přehlížena.\n\nV roce 1809 se John setkal se svou budoucí manželkou Marií Bicknellovou. Trvalo však 7 dlouhých let než došlo k uzavření manželského svazku, její rodiče byli již od začátku proti vztahu dcery s venkovským malířem a neváhali ji vydědit, když se milenci dál setkávali tajně. John však byl velice vytrvalý a nakonec se v roce 1816 tajně s Marií oženil. Mezitím oba jeho rodiče zemřeli a mlýny převzal Johnův mladší bratr Abram. John z nich dostával každoroční rentu 200 liber.\n\nSe svou ženou se v prosinci roku 1817 odstěhoval do Londýna a tam také přišlo na svět první z jejich sedmi dětí. Další pak následovaly téměř pravidelně rok po sobě, bylo však velice obtížné a vyčerpávající živit takto početnou rodinu. Krajinomalba nebyla v Anglii 19. století příliš uznávaným ani výdělečným povoláním, John i Marie pracovali velmi usilovně, čímž si oba také později zničili zdraví. I přesto se však postupně dostavovaly první významnější úspěchy. V roce 1819 se John Constable stal mimořádným členem Royal Academy of Arts. O dva roky později namaloval své nejslavnější dílo \"„Vůz na seno“\". Vystavoval jej v Londýně, sláva však přišla až v roce 1824, kdy tento obraz obdržel zlatou medaili na Salónu v Paříži. Tamní kritika byla plná uznání, v Anglii se však k jeho tvorbě stále stavěli jen rezervovaně. V roce 1828 zemřela jeho žena Marie na tuberkulózu oslabená posledním těhotenstvím. John byl touto událostí zlomen, což se také projevilo na jeho tvorbě. O rok později byl sice přijat za řádného člena Royal Academy of Arts, vystavoval však ponurý obraz \"„Hrad Hadleigh“\", kterým vyjádřil smutek ze smrti své manželky. Svých sedm dětí svěřil do péče chůvě, ale sám se o ně staral také a velmi svědomitě. V roce 1833 však onemocněl a byl už značně sužován stářím. Aby šetřil síly, maloval pouze méně náročné akvarely. Nakonec malíř v roce 1837 zemřel po záchvatu mrtvice.\n\nJeho obrazy byly za nevelký obnos prodány v aukci, jeho dílo dosáhlo ocenění až o mnoho let později.\n\nInspiraci z jeho díla čerpal anglický fotograf James Booker Blakemore Wellington.\n\n"}
{"id": "384494", "url": "https://cs.wikipedia.org/wiki?curid=384494", "title": "Wings of Tomorrow", "text": "Wings of Tomorrow\n\nWings of Tomorrow je druhé studiové album švédské hard rockové skupiny Europe. Vydáno bylo 24. února 1984 společností Hot Records.\n\n\n"}
{"id": "384496", "url": "https://cs.wikipedia.org/wiki?curid=384496", "title": "Arcanum (encyklika)", "text": "Arcanum (encyklika)\n\nArcanum (O křesťanském manželství) je encyklika papeže Lva XIII. vyhlášená 10. února 1880, jejímž hlavním tématem je manželství. \n\nEncyklika považuje rodinu za základ společnosti, odmítá oslabení manželské instituce polygamií, která narušuje pluralitou partnerů jednotu a soulad manželství, a rozvody, který manželství ničí zcela. Dotýká se i racionalismu a s ním spojeného civilního sňatku, která narušuje svátostnou povahu manželství. Papež považuje církev za toho, který chrání manželství ale nevměšuje se mezi manžele. Na tuto encykliku navazovali další dvě encykliky Casti connubii v roce 1968 a Humanae Vitae v roce 1968.\n\n"}
{"id": "384498", "url": "https://cs.wikipedia.org/wiki?curid=384498", "title": "Super six 2005", "text": "Super six 2005\n\nSuper six 2005 byl první ročník poháru vítězů nejlepších šesti evropských hokejových lig – Super six. Turnaj se konal v Petrohradě od 13. do 16. ledna a zvítězil v něm ruský klub Avangard Omsk.\n\n\n\n\n\n\n\n"}
{"id": "384504", "url": "https://cs.wikipedia.org/wiki?curid=384504", "title": "Alois Ježek", "text": "Alois Ježek\n\nAlois Ježek je český manažer.\n\nByl ředitelem Karlovarského symfonického orchestru v letech 1996 až 2000. Poté se stal ředitelem Mezinárodního pěveckého centra Antonína Dvořáka v Karlových Varech. Tuto obecně prospěšnou společnost vede i nadále. V roce 2005 obdržel z rukou primátora Karlových Varů Cenu města. Od roku 2006 je opět ředitelem Karlovarského symfonického orchestru, současně je i ředitelem Mezinárodní pěvecké soutěže Antonína Dvořáka.\n\nByl zakládající osobností Pěvecké soutěže Antonína Dvořáka. Je přední kulturní osobností Karlových Varů. V roce 1990 se stal ředitelem Městského kulturního střediska. \n\n"}
{"id": "384505", "url": "https://cs.wikipedia.org/wiki?curid=384505", "title": "Kuchlov", "text": "Kuchlov\n\nKuchlov je téměř zaniklá zřícenina hradu, která se nachází v údolí Malé Hané mezi Ruprechtovem a Rychtářovem v okrese Vyškov. Není jasné, jak se tento hrad jmenoval, název Kuchlov je odvozen od jména lesní trati, uváděné v 16. století. Od roku 1970 je chráněn jako kulturní památka ČR.\n\nDle archeologických nálezů vznikl hrad v druhé polovině 13. století. Jeho funkce či rozloha panství, jehož mohl být centrem, je však nejasná. Snad nejpravděpodobnější hypotézou je možnost, že hrad byl centrem malého panství, k němuž náležel Ruprechtov a později zaniklé středověké osady Hamlíkov a Vilémov, které se v prvních výčtech majetku okolních panství neuvádějí. Hrad zanikl ve druhé polovině 14. století.\n\n"}
{"id": "384507", "url": "https://cs.wikipedia.org/wiki?curid=384507", "title": "Shrek (rozcestník)", "text": "Shrek (rozcestník)\n\nShrek může znamenat:\n\n\n"}
{"id": "384508", "url": "https://cs.wikipedia.org/wiki?curid=384508", "title": "Stagnov", "text": "Stagnov\n\nStagnov (též Stangov, Hrádek či Nový hrad) byl hrad v katastrálním území Rychtářova ve Vyškově na ostrohu nad potokem Rakovcem. Od roku 1970 je chráněn jako kulturní památka.\n\nHrad pravděpodobně založil některý z příslušníků rodu Stangeů, jejichž předci byly leníky olomouckého biskupa Bruna ze Schauenburku, ve 13. století. Toto datování podporují také archeologické nálezy. Pravděpodobně krátce poté jej spolu s Dědicemi získali Šternberkové. Roku 1379 se uvádí na \"Novém Hradě-Stagnově u Dědic\" purkrabí biskupa Albrechta Aleše ze Šternberka Boček z Divic. Další písemná zmínka o Stagnovu je z roku 1381, kdy ho vlastnil Albrechtův synovec Petr ze Šternberka. V roce 1397 hrad přešel do majetku Petra z Kravař a Plumlova, od roku 1411 ho vlastnil jeho syn Jindřich z Kravař a Plumlova. Po roce 1420 byl majitelem hradu Petr z Kravař a Strážnice. Roku 1466 hrad po svém otci Jiřím z Kravař a Strážnice zdědila jeho dcera Kunka (Kunhuta), která se provdala za Václava z Boskovic. Za Boskoviců se již hrad v písemných pramenech neuvádí.\n\nStav, zjištěný archeologickým průzkumem, a také zmínka obce Hrádek v podhradí k roku 1480 ukazuje, že hrad byl zničen pravděpodobně za česko-uherských válek v druhé polovině 15. století. V roce 1525 se uvádí jako pustý. Už roku 1511 je jako pustá uváděna obec Hrádek a v roce 1537 je zmiňován Rychtářov s pustým hradem.\n\nZachovaly se pouze malé pozůstatky zdiva a terénní stopy.\n\nHradní areál chránil ze severu a západu svah, na východě a jihovýchodě místo stěží převyšovalo sedlo, kde se nacházela ves Hrádek. Z jižní části chránila hrad trojice příkopů s plošinkami, snad zbytky fortifikací. Druhý příkop, spolu s valem, pokračoval na jihovýchod a třetí přecházel v příhrádek, jímž vedla přístupová cesta obcházející jádro hradu. Na severu došlo k jeho rozšíření do podoby předhradí, kde pravděpodobně stávaly dvě kamenné budovy. Do vlastního jádra se vstupovalo hranolovou budovou s portálem pro pěší na západě. Jádro mělo půdorys víceúhelníku a k obvodové plášťové zdi přisedala vnitřní zástavba, jejíž bližší podoba není známa. Pod hradem se nalézají reliéfní pozůstatky městečka Hrádek.\n\n"}
{"id": "384509", "url": "https://cs.wikipedia.org/wiki?curid=384509", "title": "Shrek!", "text": "Shrek!\n\nShrek! je obrázková kniha z roku \"1990\" napsaná a ilustrovaná Williamem Steigem. Kniha pojednává o mladém zlobrovi, který nalezne zlobřici svých snů poté, co se vydá do světa. Jméno \"Shrek\" pochází z výrazu \"schreck/shreck\" z němčiny a jidiš, který znamená \"strach, teror\". Kniha posloužila jako námět k filmové sérii \"Shrek\".\n\nKniha sleduje život Shreka, zlobra, který je vyhozen z domu, aby našel svůj vlastní život. Když se bezcílně potuluje, čarodějka mu předpoví, že najde pravou lásku poté, co vykoná dlouhou cestu. Na konci si vezme zlobří princeznu, škaredější, než je on sám.\n"}
{"id": "384512", "url": "https://cs.wikipedia.org/wiki?curid=384512", "title": "Sovětská liga ledního hokeje 1955/1956", "text": "Sovětská liga ledního hokeje 1955/1956\n\nSezóna 1955/1956 byla 10. sezonou Sovětské ligy ledního hokeje. Mistrem se stal tým CSKA Moskva.\n\nVzhledem k rozšíření soutěže na 16 celků nikdo nesestoupil. Ze 2. ligy postoupil celek Burevestnik Čeljabinsk.\n"}
{"id": "384513", "url": "https://cs.wikipedia.org/wiki?curid=384513", "title": "The North Face", "text": "The North Face\n\nThe North Face, Inc. je americká společnost specializující se na výrobu outdoorového oblečení, obuvi a vybavení. Firma vyrábí jak oblečení a vybavení, které je využíváno jak v extrémních podmínkách jako je vysokohorská turistika či cestování pouští, tak oblečení a vybavení pro běžné podmínky pro horolezce, lyžaře, snowboardisty, turisty, atlety a každodenní použití.\n\nOblečení značky The North Face je známé pro jeho využití při horolezeckých expedicí na Mount Everest, jakož i při jiných outdoorových aktivitách.\n\nV zimě 2004 vznikla internetová stránka \"The North Face Guru\", která byla založena fanoušky této značky, a která upozorňuje na padělatele a prodejce padělaných výrobků této značky.\n\nThe North Face začal jako maloobchodní prodejna horolezeckého vybavení v San Francisku, založená v roce 1966 Douglasem Tompkinsem a jeho potomkem Susie Tompkinsovou. Jméno společnosti bylo vybráno z toho důvodu, že severní svahy hor () na severní polokouli, jsou všeobecně pokládány za nejobtížnější pro výstup.\n\nNa nějaký čas obchod nabízel pouze vysoce selektivní zboží zaměřené na horolezce a turisty. Do osmdesátých let bylo přidáno lyžařské oblečení, následovalo kempinkové vybavení.\n\nThe North Face je nyní dceřinou společností VF Corporation. Má centrálu v Alameda, Kalifornie, se sídlem se svým firemní sourozencem, JanSport. V roce 2007 byl JanSport největším světovým výrobcem batohů; kombinované, oba vyráběly téměř polovinu všech malých batohů prodávaných ve Spojených státech.\n\nLogo bylo vyrobené designérem Kalifornie Davidem Alcornem v roce 1971, evokuje žulový masiv Half Dome v národním parku Yosemite, který je nejvyšší stěnou na světě. North Face udržuje silné vztahy s venkovním společenstvím prostřednictvím sponzorujících sportovců, včetně Lizzy Hawker, vítěze turné Ultra Trail du Mont Blanc v roce 2005, 2008 a 2010.\n\nKromě prodeje prostřednictvím obchodních domů a prodejců outdoorového oblečení společnost The North Face provozuje více než 75 prodejních míst ve Spojených státech, 6 prodejních míst v Kanadě, 19 prodejních míst ve Spojeném království a mnoho dalších na celém světě. \n\n"}
{"id": "384516", "url": "https://cs.wikipedia.org/wiki?curid=384516", "title": "Maxim Afinogenov", "text": "Maxim Afinogenov\n\nMaxim Sergejevič Afinogenov (rus.: \"Максим Сергеевич Афиногенов\", ang. \"Maxim Afinogenov\", * 4. září 1979, v Moskvě, Sovětský svaz) je ruský hokejový útočník. K roku 2013 hráč klubu KHL Viťaz Podolsk. V Rusku také hrál za klub Dynamo Moskva a to až do sezóny 1999, kdy se prosadil v NHL. V roce 2008 získal americké státní občanství. Od roku 2010 hraje v KHL.\n\nDne 16. července 2011 se na střeše moskevského hotelu Ritz oženil s dlouholetou přítelkyní, bývalou profesionální tenistkou, Jelenou Dementěvovou.\n\nReprezentoval Rusko na Mistrovství světa juniorů v roce 1998, kde Rusko získalo stříbrnou medaili a na MS juniorů v roce 1999. V témže roce odehrál za Rusko 6 zápasů na Mistrovství světa 1999. Za Rusko hrál i na Mistrovstvích světa v letech 2000, 2002 (stříbrná medaile), 2004, 2005 (bronzová medaile), 2008 (zlatá medaile), 2010 (stříbrná medaile) a 2011. Reprezentoval Rusko i na Zimních olympijských hrách 2002 v Salt Lake City, 2006 v Turíně a v roce 2010 ve Vancouveru.\n\n"}
{"id": "384517", "url": "https://cs.wikipedia.org/wiki?curid=384517", "title": "Sovětská liga ledního hokeje 1956/1957", "text": "Sovětská liga ledního hokeje 1956/1957\n\nSezóna 1956/1957 byla 11. sezonou Sovětské ligy ledního hokeje. Mistrem se stal tým Křídla Sovětů Moskva.\n\nTým Burevestnik Moskva sestoupil. Ze 2. ligy postoupil celek SKVO Kalinin.\n"}
{"id": "384521", "url": "https://cs.wikipedia.org/wiki?curid=384521", "title": "Prachař", "text": "Prachař\n\nČeské příjmení Prachař nosí více různých osobností:\n\n\n"}
{"id": "384525", "url": "https://cs.wikipedia.org/wiki?curid=384525", "title": "Rejoice", "text": "Rejoice\n\nREJOICE s.r.o. se sídlem v Batelově je česká firma specializující se na výrobu outdoorového oblečení, která vznikla roku 1998 původně z malé dílny, kde se šily kalhoty se záplatami. Její výroba se postupně rozšířila i na jiné produkty, jako jsou trička, mikiny, sukně, různé doplňky atp. Oblečení značky Rejoice lze využívat jak při horolezectví, tak při běžném použití na výletech a ve volném čase. Symbolem firmy je kopretina.\n\n"}
{"id": "384527", "url": "https://cs.wikipedia.org/wiki?curid=384527", "title": "Sovětská liga ledního hokeje 1957/1958", "text": "Sovětská liga ledního hokeje 1957/1958\n\nSezóna 1957/1958 byla 12. sezonou Sovětské ligy ledního hokeje. Mistrem se stal tým CSKA Moskva.\n\nPo sezoně došlo ke snížení počtu účastníků.\n\n"}
{"id": "384530", "url": "https://cs.wikipedia.org/wiki?curid=384530", "title": "Shrek (filmová série)", "text": "Shrek (filmová série)\n\nShrek je filmová série studia DreamWorks založená na knize Williama Steiga \"Shrek!\". První film \"Shrek\" měl premiéru v roce 2001. Série zahrnuje čtyři filmy, tři krátké filmy a videohry.\n\n\nSérie pojednává o zeleném zlobrovi jménem Shrek. V prvním díle pozná svou životní lásku princeznu Fionu, ve druhém díle se vydají na návštěvu Fioniných rodičů, ve třetím se jim narodí potomci. Vánoční speciál \"Shrekoleda\" navazuje na třetí díl a zobrazuje jejich vánoční zážitky.\n"}
{"id": "384532", "url": "https://cs.wikipedia.org/wiki?curid=384532", "title": "Casti connubii", "text": "Casti connubii\n\nCasti connubii (O křesťanském manželství) je encyklika vyhlášená papežem Piem XI. 31. prosince 1930, která odsuzuje eugeniku a zdůrazňuje význam svátosti manželství jako zdroj milosti a odmítající umělou kontrolu početí a potvrzující zákaz umělých potratů. Obhajuje autoritu církve na poli morálky ve vztahu ke státu. Casti Connubii je především významná pro setrvání v jasné a nekompromisní pozici katolické církve proti antikoncepci ve srovnání s většinou protestantských denominací. Tento názor později podpořily a rozvinuly další encykliky: \"Humanae vitae\" Pavla VI. a \"Evangelium vitae\" Jana Pavla II.\nPapež odsuzuje tehdy časté tzv. eugenické zákony, které zakazovaly manželství a početí \"dostatečně nezdravým\" jedincům nebo dokonce umožňovaly umělý potrat. Státní nebo veřejná moc nemá podle encykliky mít žádné přímé moci nad \"údy svých poddaných\", a proto nikdy ani z důvodů eugenických ani z jakýchkoli jiných příčin nesmějí přímo ublížit tělu a sahat na jeho neporušenost s odvoláním na názor Tomáše Akvinského.\n\nPrvotní církevní učení považovalo úplnou sexuální abstinenci jako nejsvětější stav člověka a manželství bylo povoleno jen pro ty, jejichž pevnost nebyla dostatečná. Tato encyklika naopak s odkazem na sv. Augustina potvrzuje svátostnou povahu manželství a vznešenost tohoto stavu také s odkazem na sv. Pavla. Encyklika odsuzuje cizoložství, tehdejší návrhy manželství \"na čas\", manželství \"na zkoušku\" nebo manželství kamarádské a především rozvody a podporuje pozici ženy v domácnosti a v rodině proti cílům ve prospěch samostatné kariéry tehdejšího feministického hnutí.\n\nEncyklika konstatuje, že hlavním účelem sexuality je plodnost a dobro manželů. Proto má být manželské setkání otevřené i vůči přijetí dítěte, tzn. nemají se klást žádné nepřirozené překážky. Nicméně intimní život manželů je soukromou záležitostí. Církev nevydává žádné instrukce, jak jej realizovat. Přirozenou překážkou se rozumí menopauza a neplodnost. Encyklika opakuje církevní negativní stanovisko k umělým potratům. \n\n\n"}
{"id": "384533", "url": "https://cs.wikipedia.org/wiki?curid=384533", "title": "Sovětská liga ledního hokeje 1958/1959", "text": "Sovětská liga ledního hokeje 1958/1959\n\nSezóna 1958/1959 byla 13. sezonou Sovětské ligy ledního hokeje. Mistrem se stal tým CSKA Moskva.\n\nVzhledem k rozšíření soutěže nikdo nesestoupil.\n\n"}
{"id": "384534", "url": "https://cs.wikipedia.org/wiki?curid=384534", "title": "Demuth", "text": "Demuth\n\nPříjmení Demuth má více osob:\n\n\nNěmecký význam slova je „pokora“ (ve starém pravopise).\n"}
{"id": "384535", "url": "https://cs.wikipedia.org/wiki?curid=384535", "title": "Alojz Tkáč", "text": "Alojz Tkáč\n\nMons. Alojz Tkáč (* 2. března 1934 Ohradzany, okres Humenné) je slovenský katolický duchovní, v letech 1990–1995 biskup a v letech 1995–2010 arcibiskup košický a metropolita východoslovenský.\n\nPo maturitě v Humenném studoval na Filozofické fakultě Univerzity Komenského v Bratislavě a po dvou letech pokračoval ve studiu na Římskokatolické Cyrilometodějské bohoslovecké fakultě v Bratislavě. Kněžské svěcení přijal 25. června 1961. Po svém vysvěcení krátce působil jako kaplan v Zborově a od roku 1964 do roku 1975 jako archivář na biskupském úřadu v Košicích.\n\nV roce 1975 mu byl odebrán státní souhlas k vykonávání kněžského povolání, hlavní příčinou byl jeho projev na sjezdu Sdružení katolických duchovních Pacem in terris v roce 1974, v němž ostře kritizoval jak samo sdružení, tak státní církevní politiku.\n\nPoté až do roku 1983 pracoval jako řidič tramvaje v košické MHD a jako dělník. V roce 1983 se mohl vrátit do pastorace. Působil jako správce farnosti Červenica do 14. února 1990, kdy byl jmenován košickým biskupem. Biskupské svěcení přijal dne 17. března 1990 v Košicích. Dne 31. března 1995 byla košická diecéze povýšena na arcidiecézi a Alojz Tkáč se stal prvním košickým arcibiskupem a východoslovenským metropolitou. Pálium mu odevzdal papež Jan Pavel II. dne 2. června 1995.\n\nRoku 2003 se stal velkým kancléřem Katolické univerzity v Ružomberku, od roku 2006 je členem vědeckého kolegia jejího Historického ústavu. Dne 4. června 2010 přijal papež jeho rezignaci a novým košickým arcibiskupem jmenoval Bernarda Bobera.\n"}
{"id": "384546", "url": "https://cs.wikipedia.org/wiki?curid=384546", "title": "Sovětská liga ledního hokeje 1959/1960", "text": "Sovětská liga ledního hokeje 1959/1960\n\nSezóna 1959/1960 byla 14. sezonou Sovětské ligy ledního hokeje. Mistrem se stal tým CSKA Moskva.\n\n\n\n\n\n"}
{"id": "384550", "url": "https://cs.wikipedia.org/wiki?curid=384550", "title": "Jaromír Nechanský", "text": "Jaromír Nechanský\n\nJaromír Nechanský (4. prosince 1916, Praha – 16. června 1950, Praha) byl československý voják, příslušník výsadku Platinium-Pewter, dvojitý agent OBZ a CIA, a příslušník odboje proti komunistickému režimu, za účast na němž byl odsouzen k trestu smrti.\n\nNarodil se 4. prosince 1916 v Praze. Otec Vojtěch byl poštovním úředníkem, matka Františka, rozená Tůmová byla v domácnosti. Měl jednoho bratra. Absolvoval obecnou školu a poté reálné gymnázium v Praze, kde v roce 1935 složil maturitu. Na jaře roku 1935 se podrobil dobrovolnému odvodu a 16. července nastoupil základní vojenskou službu v Terezíně u jezdeckého pluku 1. Byl vyslán do jezdeckého učiliště v Pardubicích, odkud se vrátil 28. února 1936 v hodnosti desátníka aspiranta. 3. srpna, již v hodnosti četaře nastoupil na Vojenskou akademii v Hranicích na Moravě. Akademii ukončil v hodnosti poručíka jezdectva 29. srpna 1937. Poté vykonával službu u 2. dragounského pluku v Olomouci, odtud odešel v červnu 1938 k pluku útočné vozby 1 v Milovicích. 15. září 1938 se stal velitelem čety obrněných automobilů pluku útočné vozby 4 v Kolíně. Zde prodělal i mobilizaci. Po zrušení kolínské posádky se vrátil zpět do Milovic, kde sloužil jako velitel čety náhradního praporu obrněných aut. Po německé okupaci Čech a Moravy byl 1. dubna 1939 v rámci likvidace československé branné moci z armády propuštěn. Nastoupil jako úředník u exportní firmy v Praze. 28. prosince 1939 opustil protektorát.\n\nPřes Slovensko, Maďarsko, Jugoslávii, Turecko a Sýrii se dostal do Francie, kde vstoupil do československého zahraničního vojska ke Smíšenému přezvědnému oddílu. Bojů o Francii se jeho jednotka nezúčastnila a 7. července 1940 byl evakuován do Anglie.\n\nV Anglii byl zařazen ke kulometné rotě u 1. smíšené brigády jako nezařazený důstojník. Jeho žádost k zařazení do letectva bylo z důvodu krátkozrakosti odmítnuta a podobně i pokus o nastoupení k jednotkám Svobodných Francouzů, vzhledem k tomu, že byl jedním z mála důstojníků brigády se zkušenostmi s obrněnou technikou. Proto se dobrovolně přihlásil do výcviku pro plnění zvláštních úkolů. Od 20. května do 29. srpna 1942 absolvoval základní výcvik, dále parakurz, kurz průmyslové sabotáže a kurz individuální konspirační činnosti. Poté, co byl 28. října 1942 povýšen na nadporučíka jezdectva prošel výcvikem pro civilní zaměstnání. Byl jmenován nejprve velitelem skupiny Platinum, poté velitelem skupiny Pewter. Poté byl znovu odeslán k dalšímu výcviku. V období od 7. července 1943 do 11. dubna 1944 absolvoval konspirační cvičení, dokončovací sabotážní kurz, kurz práce s naváděcím zařízením Eureka a dokončovací kurz. S ostatními příslušníky své skupiny prodělal spojovací cvičení a dále potom individuální přípravu a kurzy střelby a zdokonalovací konspirace. 17. dubna 1944 mu velení skupiny bylo odebráno a byl přidělen k MNO. 2. května se přesunul na vyčkávací stanici v Itálii. Zde došlo ke sloučení obou výsadkových skupin do skupiny pod názvem Platinum-Pewter, jejímž velením byl pověřen. Zde také došlo k jeho povýšení do hodnosti kapitána.\n\nDne 17. února 1945 byl společně s ostatními vysazen poblíž Nasavrk, vybaven protektorátními doklady na krycí jméno Jan Nerad. V čele skupiny navázal kontakt s Radou tří, jakož i se skupinou Tungsten kapitána Pernického a kapitánem Steinerem-Veselým. Působil pak na Českomoravské vrchovině. Podílel se na přijetí výsadku Bauxite a v oblasti Velké Bíteše zajistil několik shozů vojenské výzbroje a výstroje, v celkovém objemu asi čtrnácti tun. 23. dubna 1945 se společně s radistou četařem Klemešem přesunul do Prahy, kde začal spolupracovat s Českou národní radou (ČNR). Zde se stal předsedou její vojenské komise a z titulu této své funkce spolupracoval během Pražského povstání s velitelstvím „Bartoš“ generála Kutlvašra, které řídilo operace povstaleckých jednotek. Již 28. dubna 1945 navázala radiostanice skupiny „Anna“ spojení s Londýnem, které se podařilo udržet až do konce Pražského povstání, a později i s Košicemi a Plzní. U Prahy zajistil prostory pro výsadky vojáků a zbraní, které však nepřišly. V této situaci se účastnil jednání s představiteli německé armády a podílel se na uzavření úmluvy o provedení jejich kapitulace a odchodu do zajetí vojsky západních Spojenců. Z pověření ČNR působil jako styčný důstojník u americké 3. armády. Zde také navázal styky s americkými zpravodajskými důstojníky.\n\nOd 9. května 1945 byl pověřen organizováním likvidační skupiny při MNO. V témže měsíci byl povýšen na štábního kapitána jezdectva. V tomto období se ale objevil požadavek sovětské diplomacie na jeho penzionování. Sovětská strana ho vinila z toho, že přijetím kapitulace německých jednotek umožnil společně s dalšími členy ČNR odchod půl milionu německých vojáků do amerického zajetí (a tím údajně umožnil posílení nepřítele, za nějž již byly Spojené státy Sovětským svazem pokládány) a z přijetí pomoci od ROA. Za to byl společně s dalšími představiteli ČNR prohlášen za nepřítele SSSR, ale jeho penzionování se neuskutečnilo. Od srpna 1945 sloužil nejprve ve velitelské rotě 1. tankové brigády a poté u 22. tankové brigády jako náčelník štábu. V dubnu 1946 přešel do Kladna k 5. pěšímu pluku, v tomto roce také vstoupil do sociální demokracie. Od 1. října 1947 začal studovat na Vysoké škole válečné, kde po jejím absolvování od 1. července 1948 začal působit jako učitel strategie a taktiky vyšších jednotek. Mezitím byl 16. října 1947 povýšen na majora pěchoty a 30. března 1948 se oženil s Olgou Laušmanovou, dcerou ministra Bohumila Laušmana. Manželství zůstalo bezdětné.\n\nOd roku 1945 udržoval spojení s americkými a britskými zpravodajskými důstojníky, ale zároveň byl přímo napojen na náčelníka vojenské kontrarozvědky\nOBZ Bedřicha Reicina. Tomu podával hlášení o činnosti amerických a britských občanů z prostředí diplomacie a vojenských kruhů v Praze a jím byl jako agent řízen (o čemž nižší složky OBZ nebyly informovány). Zároveň ale měla být tato hlášení podle některých tvrzení připravována právě americkými zpravodajci v rámci zpravodajské hry. Důvodem pro spolupráci s OBZ měl být Nechanského pocit nedoceněnosti jeho zásluh o osvobození Československa ze strany oficiálních míst a také obava z vyhazovu z armády. V té době byl přesvědčen, že je jako potenciálně nebezpečný prozápadně orientovaný důstojník vojenskou kontrarozvědkou sledován a odposloucháván. Po převratu v únoru 1948 obdržel od Američanů návrh na zpravodajskou spolupráci a krátce na to převzal od americké rozvědky vysílačku, pomocí které měl udržovat kontakt se zahraničím. Společně s Veleslavem Wahlem, velitelem Zpravodajské brigády z dob nacistické okupace se pokusil vytvořit zpravodajskou skupinu Holub-Slavík (H-S). CIA informoval o své spolupráci s OBZ, přičemž jí sdělil, že informace předávané vojenské kontrarozvědce jsou dezinformační podvrhy. CIA v roce 1949 odpověděla, že s další spoluprací souhlasí, ale požadovala, aby Nechanský ukončil své styky s OBZ.\n\nV srpnu 1949 StB zatkla jednoho z příslušníků skupiny H-S. 30. srpna byl Nechanský odeslán na dovolenou a 4. září 1949 byl zatčen a obviněn z velezrady, vyzvědačství a spolčení proti republice, za což byl 14. června 1950 odsouzen k trestu smrti, ztrátě hodnosti a vyznamenání. Odvolání bylo vrchním soudem v Brně zamítnuto. Popraven byl v pankrácké věznici 16. června 1950 spolu se studentem právnické a přírodovědecké fakulty Veleslavem Wahlem v ranních hodinách.\n\nDne 23. ledna 1991 byl soudně rehabilitován, přičemž mu byla vrácena hodnost majora. Následně byl povýšen do hodnosti plukovníka in memoriam. Jeho jméno se nachází na pamětní desce na budově Generálního štábu Armády České republiky.\n\n\n\n\n\n"}
{"id": "384551", "url": "https://cs.wikipedia.org/wiki?curid=384551", "title": "USS Indianapolis (CA-35)", "text": "USS Indianapolis (CA-35)\n\nUSS Indianapolis byl těžký křižník amerického námořnictva třídy Portland. Sesterskou lodí \"Indianapolisu\" byl křižník Portland.\n\nVýzbroj lodi se skládala z obvyklých devíti 203mm kanónů ve třech věžích, doplněných osmi 127mm kanóny a osmi 12,7mm kulomety. Za války byly odstraněny málo účinné kulomety a protiletadlová výzbroj byla výrazně posílena. V roce 1945 ji tvořilo dvacet čtyři 40mm a čtrnáct 20mm kanónů. Pohonný systém odpovídal třídě Northampton.\n\n\"Indianapolis\" operoval po celou druhou světovou válku v oblasti Pacifiku. Známým se stal tím, že v červenci 1945 přivezl na ostrov Tinian atomovou pumu Little Boy, která byla posléze svržena na Hirošimu. Na cestě zpět ho zasáhla dvě torpéda z japonské ponorky I-58. Loď se potopila během 12 minut a spolu s ní asi 300 mužů. Vzhledem k utajení mise nebyl \"Indianapolis\" nikde postrádán a zbytek posádky byl až po čtyřech dnech náhodou objeven průzkumným letounem Lockheed PV-1. Ten přivolal hydroplán PBY Catalina, který vzal na palubu 56 trosečníků. Taktéž připlula plavidla, která vylovila zbytek přeživších námořníků. Během čtyř dnů po potopení lodi zahynulo několik stovek námořníků, kteří zemřeli na následky vyčerpání, dehydratace, otravy slanou vodou a při útocích žraloků. Z přibližně 900 trosečníků bylo zachráněno pouhých 317 (v okamžiku útoku bylo na palubě 1196 osob). Kapitán \"Indianapolis\" McVay byl později souzen za ztrátu lodi, jelikož oproti rozkazu s lodí plul přímo a nekřižoval. Během procesu však velitel I-58, kapitán Hašimoto, vypověděl, že křižování by jeho útoku nijak nezabránilo. V roce 2000 byl \"McVay\" Kongresem Spojených států amerických zbaven odpovědnosti za potopení lodi.\n\n\"Indianapolis\" byl poslední americkou velkou válečnou lodí, která byla za války potopena a také lodí, při jejímž potopení zemřelo nejvíce členů posádky.\n\nDne 19. srpna 2017 byl ve Filipínském moři v hloubce 5500 m objeven vrak lodi. Vrak našel Paul Allen, který pro jeho hledání založil projekt \"USS Indianapolis Project\".\n\nNárodní památník USS Indianapolis byl slavnostně otevřen 2. srpna 1995. Nachází se na Canal Walk v Indianapolis. Pomník z vápence a žuly zobrazuje těžký křižník, pod ním jsou uvedena jména členů posádky.\n\n\n\n"}
{"id": "384556", "url": "https://cs.wikipedia.org/wiki?curid=384556", "title": "Noční svítící oblak", "text": "Noční svítící oblak\n\nNoční svítící oblak, známý také jako polární mezosférický oblak nebo noctilucent (zkratky NLC, NSO), je úkaz v horní části atmosféry viditelný při soumraku či rozbřesku. Je tvořen krystalky zmrzlé vody. Jméno oblaku pochází z latinského \"nox\" (gen. \"noctis\") = „noc“ a \"lucere\" = „svítit“. Většinou jej lze pozorovat v letních měsících v zeměpisné šířce mezi 50 ° a 70 ° severně či jižně od rovníku.\n\nJde o nejvýše vyskytující se oblak v zemské atmosféře, který nesouvisí s výskytem běžné oblačnosti. Noční svítící oblaka se vyskytují v mezosféře ve výšce 80–85 kilometrů. Za normálních podmínek je příliš slabý a tedy nepozorovatelný. Je možno jej spatřit pouze, když je ozářen slunečním svitem zpoza horizontu, zatímco spodní vrstvy atmosféry jsou v zemském stínu. Právě proto lze sledovat tato oblaka jen v určitých zeměpisných šířkách a v určitou roční dobu. \n\nNoční svítící oblaka se skládají z malých ledových krystalků o průměru cca 0,2 μm, která vznikají desublimací vodní páry na jádrech ze sopečného či meteoritického prachu o průměru asi 0,05 μm. K této krystalizaci dochází za specifických podmínek v nejchladnější části atmosféry – mezopauze. Teploty zde běžně dosahují −80 až −90 °C.\n\nNoční svítící oblaka se vyskytují podstatně výše než perleťová oblaka (ta se nacházejí ve výšce do 30 km).\n\nTento druh oblaku není stále dokonale prozkoumán. Jde o nedávný meteorologický objev. Nejstarší zmínky o jeho pozorování pocházejí z roku 1885, první pozorovaný výskyt zřejmě souvisel s výbuchem sopky Krakatoa v roce 1883. Úkaz se často opakoval po výbuších jiných sopek, popř. po dopadech meteoritů. (Např. v letech 1908 a 1947.) Logicky se výskyt oblak začal spojovat se sopečným a meteoritickým prachem. Později bylo zjištěno, že oblaka jsou tvořena ledovými krystaly. Vzhledem k významnému nárůstu pozorování během 20. a 21. století se uvažuje o souvislosti výskytu nočních svítících oblak s globální změnou klimatu. Uvažuje se i o souvislosti se sluneční aktivitou.\n\nNoční svítící oblaka jsou pro svůj zvláštní vzhled s oblibou pozorována a fotografována. Oblaka nejvíce připomínají řídkou cirrovitou oblačnost. Nacházejí se těsně nad obzorem, nejvýše 15 °–20 °, mohou být však velmi široké. Od cirrů je odlišuje výrazný stříbřitý nádech (oblaka září) a velice jemná struktura. Oblaka mohou mít různé barvy – od hnědé, červené a zlatavé, pokud jsou těsně nad obzorem; přes modrobílou až po šedomodrá oblaka, která se nacházejí nejvýše. Někdy mohou mít až purpurovou barvu.\n\nOblaka se podle tvaru dělí na základní 4 skupiny:\n\nMezi prvními (a to i celosvětově), kdo oblaka sledoval, byl český geofyzik Václav Láska – 10. června 1885. Nejstarší dochované fotografie pozorování úkazu na území Česka pocházejí z 2.–3. července 1956 z Plzně. Od té doby byla oblaka mnohokrát pozorována a vyfotografována. Vzhledem k poloze na jižním okraji pásu, kde se dá úkaz pozorovat, jsou oblaka v Česku sledována většinou jen 10× za rok – vždy od začátku června do konce července. Pro ideální pozorování je důležitá lokalita s nerušeným výhledem na severozápadní či severovýchodní horizont – jasné nebe bez světelného znečištění. Úkaz bývá nejviditelnější cca 1–2 hodiny po západu nebo před východem Slunce.\n\n\n"}
{"id": "384557", "url": "https://cs.wikipedia.org/wiki?curid=384557", "title": "Sovětská liga ledního hokeje 1960/1961", "text": "Sovětská liga ledního hokeje 1960/1961\n\nSezóna 1960/1961 byla 15. sezonou Sovětské ligy ledního hokeje. Mistrem se stal tým CSKA Moskva.\n"}
{"id": "384565", "url": "https://cs.wikipedia.org/wiki?curid=384565", "title": "Simon Aspelin", "text": "Simon Aspelin\n\nSimon Aspelin (* 11. květen 1974 v Saltsjöbadenu, Švédsko) je bývalý švédský profesionální tenista. Během své kariéry vyhrál doposud 12 turnajů ATP World Tour ve čtyřhře.\n\nSimon Aspelin se zúčastnil 9 zápasů v Davis Cupu za tým Švédska s bilancí 0-1 ve dvouhře a 3-6 ve čtyřhře.\n\n\n"}
{"id": "384566", "url": "https://cs.wikipedia.org/wiki?curid=384566", "title": "Hadrián V.", "text": "Hadrián V.\n\nHadrián V. (asi 1205 – 18. srpna 1276), rodným jménem Ottobuono de' Fieschi, byl papežem římskokatolické církve od 11. července 1276 až do své smrti o měsíc později.\n\nOttobuono patřil k vysoce postavené rodině Fieschiů z Ligurie.\n\nVe své první klerikální pozici se ocitl v roce 1243, kdy se stal papežským kaplanem. V prosinci 1251 byl svým strýcem, papežem Inocencem IV. (1243–54), jmenován kardinálem San Andriana. Navíc byl ještě arcijáhnem Parmy a Remeše. Datum, kdy jím v Parmě byl, není známo, avšak ví se, že arcijáhnem Remeše byl v roce 1250. V letech 1259–1276 byl taktéž arciknězem patriarchální baziliky Panny Marie Sněžné v Římě\n\nV roce 1265 byl papežem Klementem IV. (1265–68) poslán do Anglie, aby dělal prostředníka mezi Jindřichem III. (1216–72) a jeho barony. Zůstal tam po několik let (od října 1265 do července 1268) jako papežský legát. Jeho diplomatická pozice byla taková, že jeho jméno je dodnes na nejstarším existujicím kusu anglického psaného práva, tzv. Statute of Marlborough z roku 1267. V dubnu 1268 vydal sbírku předpisů, které tvořily základ círevního práva v Anglii až do reformace v 16. století.\n\nPod vlivem Karla I. z Anjou byl 12. července 1276 zvolen papežem, aby nahradil zemřelého Inocence V. Hadrián však již 18. srpna téhož roku ve Viterbu umírá, aniž by byl vysvěcen na kněze a biskupa. Ve Viterbu je pohřben v kostele sv. Františka. Technicky vzato Hadrián V. nikdy nebyl vysvěcen na biskupa, a nemohl se tedy tak skutečně stát biskupem města Řím – tedy papežem; tradičně je však mezi papeže započítáván.\n\nBěhem svého pontifikátu přesto stihl dokončit několik menších věcí. Anuloval bulu papeže Řehoře X. (1271–1276) ohledně konkláve, ale zemřel dříve, než stihl uzákonit jiné regule.\n\nDante v Božské komedii potkává Hadriánovu duši v očistci, v místě, které je vyhrazeno lakomcům, kde Hadrián odčiňuje svůj hřích světských ambicí.\n\n"}
{"id": "384568", "url": "https://cs.wikipedia.org/wiki?curid=384568", "title": "Piekary Śląskie", "text": "Piekary Śląskie\n\nPiekary Śląskie (výslovnost ), Slezské Pěkary, do roku 1933 nazývané Piekary Wielke (Velké Pěkary) (německy:\"Deutsch Piekar\") jsou město na jihu Polska, na území Horního Slezska ve Slezském vojvodství. Město je členem Hornoslezského metropolitního svazku. Podle posledního sčítání z roku 2014 má město 54 783 obyvatel.\n\nKromě zemědělství a obchodu zde má dlouholetou tradici hornictví. V šestnáctém století byla objevena ložiska zinku a olova.\nDíky těžbě začal od 17. století rozkvět města. V 19. století začala také hlubinná těžba černého uhlí.\n\nPrvní kostel zde byl postaven již ve čtrnáctém století, kdy zde také vznikla samostatná farnost. Město zůstalo i v době reformace katolické. Již od sedmnáctého století je významným poutním místem a bývá považováno za duchovní centrum Horního Slezska.\n\n\n"}
{"id": "384571", "url": "https://cs.wikipedia.org/wiki?curid=384571", "title": "Sovětská liga ledního hokeje 1961/1962", "text": "Sovětská liga ledního hokeje 1961/1962\n\nSezóna 1961/1962 byla 16. sezonou Sovětské ligy ledního hokeje. Mistrem se stal tým Spartak Moskva.\n\nTým LIIŽT Leningrad sestoupil. Ze 2. ligy postoupil celek SK Urickogo Kazaň.\n"}
{"id": "384572", "url": "https://cs.wikipedia.org/wiki?curid=384572", "title": "Northern Kings", "text": "Northern Kings\n\nNorthern Kings je finská symphonic metalová skupina, tvořená ze čtyř zpěváků, kteří jsou již známí ze svých stávajících kapel: Jarkko Ahola z Teräsbetoni, Marco Hietala z Nightwish a Tarot, Tony Kakko ze Sonata Arctica a Juha-Pekka Leppäluoto z Charon. Jejich první singl, \"We Don't Need Another Hero\", je předělávka písně od Terry Britten a Graham Lyle, kterou zpívá Tina Turner v roce 1985 pro film \"Mad Max Beyond Thunderdome\". V rozhovoru s Ragnarok Radio bylo odhaleno, že nahrávání druhého alba začalo počátkem srpna 2008.\n\n\n\n"}
{"id": "384573", "url": "https://cs.wikipedia.org/wiki?curid=384573", "title": "Specifická míra absorpce", "text": "Specifická míra absorpce\n\nMěrný absorbovaný výkon (SAR, Specific Absorption Rate) je fyzikální veličina nejčastěji používaná k popisu absorpce výkonu živou tkání exponovanou elektromagnetickému poli. Je však možné se s ní setkat i v souvislosti s jinými druhy absorbovaného výkonu, kterými může být např. ultrazvuk. Explicitně je SAR je definován jako výkon absorbovaný v tkáni o jednotkové hmotnosti a má jednotku (W/kg).\n\nSAR pro elektromagnetické pole se vypočítá podle vztahu: \n\nkde \n\nVe frekvenčním intervalu od 100 kHz do 10 GHz je SAR využíván k hodnocení expozice osob elektromagnetickému poli (typicky z mobilního telefonu, radiolokátoru, radiového vysílání nebo skeneru magnetické rezonance), tedy k hodnocení ohřevu tkáně jakožto jediného vědecky prokázaného zdravotního vlivu slabých elektromagnetických polí v tomto frekvenčním intervalu . \n\nHodnota SAR silně závisí na pozici v exponovaném objektu, na rozměrech objektu, na vzdálenosti od zdroje záření a také na samotných rozměrech zdroje záření a jeho výkonu. Pro účely hodnocení expozice je SAR průměrován přes celé tělo (celotělový SAR) nebo krychlový objem o hmotnosti 1g či 10g (lokální SAR). V případě lokálního SAR je pak expozice hodnocena podle nejvyšší dosažené hodnoty v celém zkoumaném objemu. SAR je dále průměrován přes časový interval o délce 6 minut (zohlednění termoregulace těla).\n\nV České republice je expozice osob elektromagnetickému poli ve frekvenčním intervalu od 100 kHz do 10 GHz omezena (nařízení vlády č. 1/2008 Sb.) hodnotou SAR rovnou 0.08 W/kg (celotělový) a 2 W/kg (lokální, 10g). Uvedené limity (nazývané nejvyšší přípustné hodnoty) převzala Česká republika stejně jako většina zemí Evropy (prakticky totožné limity zavedly i USA (1.6 W/kg)) od mezinárodní nezávislé expertní organizace ICNIRP (International Commission on Non-Ionizing Radiation Protection).\n\nElektrosmog\n"}
{"id": "384575", "url": "https://cs.wikipedia.org/wiki?curid=384575", "title": "Vojtěch Stříteský", "text": "Vojtěch Stříteský\n\nVojtěch Stříteský (* 30. září 1961 v Litomyšli) je český manažer a dramaturg.\n\nAbsolvoval Konzervatoř Pardubice (obor operní zpěv), od roku 1983 do současnosti působí u Národního festivalu Smetanova Litomyšl, od roku 1992 jako jeho umělecký ředitel a dramaturg. V letech 2008–2010 byl též ředitelem Komorní filharmonie Pardubice. \n\n15. června 2018 měla v rámci 60. ročníku festivalu pod taktovkou Tomáše Netopila a v podání České filharmonie, Pražského filharmonického sboru, Královéhradeckého dětského sboru Jitro, herce Jana Šťastného a barytonisty Adama Plachetky světovou premiéru kantáta Český poutník, jejíž vznik k 100. výročí Republiky inicioval a k níž napsal libreto. Autory čtyř vět jsou hudební skladatelé Jan Kučera, Jan Ryant Dřízal, Jiří Gemrot a Sylvie Bodorová.\n\nVojtěch Stříteský vedl v Litomyšli v 80. letech velmi oblíbený Filmový klub, který založil s Ing. Zdeňkem Gerčákem. V listopadu 1989 byl spoluzakladatelem litomyšlského Občanského fóra. V letech 1998 - 2018 byl pět volebních období v řadě volen členem zastupitelstva Litomyšle, vždy jako lídr Sdružení nezávislých kandidátů Fórum občanů Litomyšle. V letech 2002–2014 působil jako radní, v letech 2010–2014 byl místostarostou Litomyšle. \n\nV předvečer Dne české státnosti, 27. září 2013, mu byla udělena Stříbrná pamětní medaile Senátu \"za zásluhy o rozvoj hudebního života\".\n\n"}
{"id": "384577", "url": "https://cs.wikipedia.org/wiki?curid=384577", "title": "Aleš Háma", "text": "Aleš Háma\n\nAleš Háma (* 6. května 1973 Karlovy Vary) je český herec, zpěvák, kytarista, moderátor, bavič, tanečník a komik.\n\nV roce 1988 nastoupil na Pražskou konzervatoř, kde studoval mimo jiné s Jakubem Wehrenbergem, Adélou Gondíkovou, Terezou Pergnerovou nebo Kateřinou Hrachovcovou. Ještě při studiu nastoupil v roce 1993 do angažmá kladenského divadla. Po absolutoriu na konzervatoři (1994) pracoval téměř dva roky v USA v kalifornském Palo Alto (San Francisco). Po návratu zpět do vlasti stál v roce 1996 u vzniku hudební skupiny Hamleti, která v nezměněné sestavě hraje dodnes. Téhož roku nastoupil spolu s Jakubem Wehrenbergem do rádia Frekvence 1, kde společně vysílali 7 let pořady Peřiňák, Hodiny zpěvu a tance, Nedělní filmovka, Knedlo zelo vepř aneb Každá rána dobrá a jiné.\n\nV roce 2000 ztvárnil postavu Doodyho ve svém prvním muzikálu Pomáda, poté se objevil například v představeních Rebelové, Tři mušketýři, Jak se lítá vzhůru a dalších.\n\nJako moderátor pracuje prakticky pro všechny české televizní stanice, dále moderuje v češtině a angličtině celou řadu významných českých společenských akcí.\n\nAleš Háma je ženatý a má dva syny.\n\n\n\n\n\n\n\n"}
{"id": "384578", "url": "https://cs.wikipedia.org/wiki?curid=384578", "title": "Vix pervenit", "text": "Vix pervenit\n\nVix Pervenit (O lichvě a dalších nepoctivých ziscích) byla encyklika vyhlášená papežem Benediktem XIV. 1. listopadu 1745 adresovaná italským biskupům odsuzující přijímání úroků z půjčky a označujíc to za lichvu. \n\nPro celou katolickou církev bez územního omezení byla encyklika znovuvydána 29. července 1836 papežem Řehořem XVI.. Encyklika zopakovala učení církve s poukazem na závěry Nicejského koncilu z roku 325 o nepřípustnusti úročení a Třetí lateránský koncil ohledně neposkytování svátostí lichvářům včetně zádušní mše. Postupem času se otázka vybírání úroků dostávala na okraj zájmu teologů ve prospěch obchodních věd. V polovině 19. století papež Pius VIII. souhlasil se zněním Napoleonského občanského zákoníku v různých zemích Evropy, který placení úroků umožňoval.\n"}
{"id": "384579", "url": "https://cs.wikipedia.org/wiki?curid=384579", "title": "Texaská slezština", "text": "Texaská slezština\n\nTexaská slezština (slezsky: \"teksasko gwara\") je nářečí, které používají Slezané v Texasu. Jedná se o část opolského dialektu, která se oddělila po slezské emigraci do texaské obce Panna Maria v roce 1852.. Nářečí obsahuje slova, která ve standardní slezštině neexistují .\n"}
{"id": "384581", "url": "https://cs.wikipedia.org/wiki?curid=384581", "title": "Ivan Adamovič", "text": "Ivan Adamovič\n\nIvan Adamovič (* 27. listopadu 1967 Praha) je český publicista, novinář, spisovatel a překladatel, zejména science fiction literatury (SF).\n\nVystudoval obor Vědecké informace a knihovnictví na Filozofické fakultě Karlovy univerzity v Praze. V 90. letech 20. století bylo jeho působení spojeno především se žánrem science fiction. Byl jedním ze zakladatelů sci-fi měsíčníku Ikarie, v němž působil od jeho vzniku v roce 1990 do roku 2007 jako redaktor zahraniční prózy a publicistiky. V roce 1997 přešel v Ikarii na externí úvazek a postupně působil zároveň s prací v Ikarii v těchto médiích: alternativní časopis Živel (zakladatel a šéfredaktor), měsíčník Quo (redaktor), internetový deník inZine.cz (šéfredaktor), Hospodářské noviny (vedoucí kulturní rubriky), Pražský deník (vedoucí kulturní rubriky), příloha Pátek Lidových novin (redaktor), finanční měsíčník Finmag (šéfredaktor), měsíčník Reader´s Digest (redaktor) a čtrnáctideník TV Max (šéfredaktor). Nyní pracuje v Deníku N. \n\nPřispíval do řady českých i zahraničních časopisů. Pro nakladatelství Najáda v Praze vedl edici Manta. Je držitelem celkem dvanácti Cen Akademie Science fiction, fantasy a hororu (SFFH), z toho čtyřikrát jako nejlepší SF redaktor, třikrát za nejlepší teoretický text roku, v roce 2005 tuto cenu získal za dlouholetou práci pro žánr science-fiction. Pro různá média píše kritiky literatury, filmu a výtvarného umění, v posledních letech zejména pro Lidové noviny, Hospodářské noviny, deník E15, server Aktuálně.cz a měsíčník Bel Mondo. Byl hostem v řadě televizních diskusních pořadů (Katovna, Síto, Čtenářský deník aj.). Na Fakultě sociálních věd UK vyučoval vlastní volitelný předmět Úvod do populární kultury. Byl spolukurátorem výstavy Planeta Eden: Svět zítřka v socialistickém Československu, která se uskutečnila v roce 2010 v Domě umění města Brna a v pražské galerii DOX (společně s Tomášem Pospiszylem). Je rozvedený, se současnou partnerkou má syny Medarda a Leoše a dceru Rosu. Od září 2012 vede blog.tatoblog.cz věnovaný výchově dětí z pohledu otce.\n\nNa počátku 80. let se stal členem řady sci-fi klubů, nejdříve SFK Spectra, ADA, pak vedl SFK RUR a stal se členem Klubu Julese Vernea. Zúčastňoval se desítek akcí a setkání (conů) nejen v Česku, byl např. pravidelným účastníkem Parconů od roku 1985, také ve světě (Worldcon, Eurocon). Stal se členem World SF Association of Professionals.\n\n\nJe autorem desítek povídek, uveřejněných v fanzinech, časopisech a antologiích\n\n\n\n"}
{"id": "384585", "url": "https://cs.wikipedia.org/wiki?curid=384585", "title": "Diapozitiv", "text": "Diapozitiv\n\nDiapozitiv, diapozitivní film nebo inverzní film je pozitivní (barevný nebo černobílý) obraz na průhledné nebo průsvitné podložce vzniklý fotografickou cestou.\n\nFyzikální základy teorie diapozitivního filmu položil James Clerk Maxwell v Londýně 17. května 1861. Promítl na plátno současně tři černobílé snímky barevné řádové stuhy přes červený, zelený a modrý filtr, které byly předtím exponovány přes filtry stejných barev. Prokázal tak princip aditivního míchání barev. Ve skutečnosti však byla použitá exponovaná fotocitlivá emulze necitlivá na červenou barvu. Místo červené byla na snímku přes červený filtr exponována okem neviditelná ultrafialová část spektra. Prakticky však byla tato technika kvůli své komplikovanosti nepoužitelná. \nV praxi se však rozšířil až s vynálezem autochromu patentovaný roku 1903 bratry Lumièrovými a komerčně vyráběný v letech 1907 až 1935.\n\nNávrh a složení většiny barevných diapozitivních filmů jsou však založeny na principu subtraktivního skládání barev, ve kterém jsou kombinovány tři základní barvy (žlutá, purpurová a azurová) s barvami k nim doplňkovými, aby složily celé barevné spektrum viditelného světla. Takovéto filmy se skládají ze tří stříbro-halogenidových emulzí v jediné vrstvě. Svrchní emulze je citlivá pouze na modrou. Pod ní je žlutý filtr, který blokuje modrou ale propouští zelenou a červenou barvu do druhé emulze, která absorbuje barvu zelenou, nikoli však červenou. Tu zaznamená spodní vrstva emulze.\n\nKdyž je barevný film ve fotoaparátu vystaven světlu, na každé z těchto tří emulzí se vytvoří latentní monochromatický obraz. Během zpracování vytvoří chemická reakce vývojky vlastní obrazy v kovovém stříbře, stejně jako při černobílém zpracování. Vývojka zreaguje s barvotvornými složkami vtěsnanými v každé z emulzí a vytvoří azurovou, purpurovou a žlutou složku obrazu. Poté je film ve speciální bělicí lázni bělen, tj. odstraní se kovové stříbro, zanechaje pouze negativní obraz v základních barvách. V barevném inverzním filmu jsou neexponované krystaly halogenidu stříbra, které nebyly během úvodní fáze vyvolávání přetvořeny v kovové stříbro, přeměněny v druhé fázi vyvolání na pozitivní barvivové obrazy a uvolněné kovové stříbro. Poté, co je vyvíjení ukončeno, je film vybělen a jeho obraz ustálen v ustalovači.\n\nFotokopie barevných diapozitivů mohou být vyrobeny přímo, použitím procesu Cibachrome nebo Type R, jako je R-3 firmy Kodak nebo Type 34 od Fuji. Další možnost, jak mohou být barevné diapozitivy vyrobeny, je nejdříve vyrobit meziproduktový negativ (internegativ), který pak může být kopírován buď kontaktně nebo projekcí. Třetí barevný proces, zvaný přesun barvotvorných složek (dye-transfer), je značně komplexnější a většinou se používá jen pro profesionální práci. Je to metoda černobílých výtažků.\n\n\n Historie profesionálních diapozitivů v Česku a na Slovensku\n"}
{"id": "384586", "url": "https://cs.wikipedia.org/wiki?curid=384586", "title": "Juno I", "text": "Juno I\n\nRaketa Juno I byla první americkou nosnou raketou schopnou dopravit náklad na stabilní oběžnou dráhu. Je známá jako raketa, která dopravila první americký satelit – Explorer 1 na oběžnou dráhu. Navázal na již existující raketu Jupiter-C.\n\nNa vývoji rakety pracoval tým Werhnera von Brauna v rámci projektu Orbiter mezi lety 1954–1955. Po zrušení projektu v roce 1955 pokračoval vývoj rakety dále podle von Braunova konceptu. Zkoušky rakety Jupiter-C provedené v letech 1956–1957 byly úspěšné. Přesto komise ministerstva obrany USA rozhodla, že první americká družice poletí v rámci programu Vanguard se stejnojmennou raketou. Program Vanguard se však nevyvedl, Sověti vypustili první družici Země Sputnik 1 již 4. října 1957. Tři upravené a nepoužité rakety Jupiter zůstaly ve skladu.\n\nJiž zmíněná komise v reakci na Sputnik 1 proto koncem října 1957 využila nabídky Wernhera Von Brauna, který spočíval ve využití uskladněných raket upravené pro kosmické lety. Tato koncepce byla ve své době unikátní. Využil a upravil existující úspěšnou raketu Jupiter-C, která byla přejmenována na civilní název Juno. První let se konal 31. ledna 1958 a skončil úspěšným vypuštěním prvního amerického satelitu. Celkem se uskutečnilo 6 startů, přičemž pouze tři dopadly úspěšně. Jméno bylo odvozeno od Rakety Jupiter (Jupiter a Juno byli hlavní bohové starověkého Říma) a mělo symbolizovat, že se nejedná o vojenský projekt.\n\nRaketa měla čtyři stupně. První stupeň byla upravená a prodloužená verze balistické rakety Redstone nazývaná Jupiter-C, jednalo se o přímé pokračování vývojové řady německých raket V-2 (V2). Motor prvního stupně byl A-7, spalující kapalný kyslík a hydyn (60% asymetrický dimethylhydrazin a 40% diethylentriamin). Motor A-7 konstrukčně vycházel z motoru A-6 a byl dalším vývojovým stupněm motoru rakety V2. Na jeho vývoji pracovalo od počátku 50. let mnoho původních členů von Braunova týmu z Peenemuende. Motor dosahoval tahu 416 kN a měl specifický impuls 265 sekund.\n\nDalší stupně byly tvořeny skupinou spojených raket odvozených z rakety krátkého dosahu MGM-29 Sergeant. Druhý stupeň používal 11 těchto raket, třetí měl tři rakety a čtvrtý stupeň tvořila jediná raketa. Raketa postrádala naváděcí systém v horních stupních, což znemožňovalo dosažení přesné orbity. Původní raketa krátkého dosahu MGM-29 Sergeant byla výrazně zmenšena a její tah byl snížen na 6,6 kN. Motor na tuhé pohonné látky dosahoval specifického impulsu 220 sekund a doba zážehu se pohybovala kolem 6,5 sekundy. V době kdy byla raketa upravena pro potřeby vesmírných letů, nebyla ještě ani v aktivní službě, k tomu došlo až roku 1962. Později byla raketa Sergeant dále upravena pod názvem Castor se využíval na raketách Scout, Thor, Delta, Atlas a Athena.\n\n\n\n"}
{"id": "384589", "url": "https://cs.wikipedia.org/wiki?curid=384589", "title": "The Madcap Laughs", "text": "The Madcap Laughs\n\nThe Madcap Laughs je první sólové album britského zpěváka a kytaristy Syda Barretta, který je známý především jako zakládající člen skupiny Pink Floyd. Album vyšlo na začátku roku 1970 (viz 1970 v hudbě).\n\nPo odchodu z Pink Floyd na jaře roku 1968 se Barrett pod dohledem producenta Petera Jennnera zavřel do studia, kde za jeden měsíc nahrál první verze některých skladeb, které byly zařazeny na album, jež bylo později vydáno pod názvem \"The Madcap Laughs\". Práce na albu ale byly kvůli Barrettovým psychickým potížím na téměř rok zastaveny. Projekt v dubnu 1969 převzal producent Malcolm Jones, Barrett znovu začal pracovat na novém materiálu, zatímco Jones upravoval nahrávky z předchozího roku. Jako bubeníka pozval Jerry Shirleyho z kapely Humble Pie. V červenci 1969 převzali produkci David Gilmour a Roger Waters, Barrettovi kamarádi a spoluhráči z Pink Floyd, kteří jeho první sólové album pomohli dokončit.\n\nAlbum \"The Madcap Laughs\" bylo vydáno na CD v roce 1990 a v roce 1993 v rámci boxsetu \"Crazy Diamond\" (tato verze obsahuje šest bonusových skladeb).\n\n\n"}
{"id": "384590", "url": "https://cs.wikipedia.org/wiki?curid=384590", "title": "Sovětská liga ledního hokeje 1962/1963", "text": "Sovětská liga ledního hokeje 1962/1963\n\nSezóna 1962/1963 byla 17. sezonou Sovětské ligy ledního hokeje. Mistrem se stal tým CSKA Moskva.\n\nPo sezoně došlo ke snížení počtu účastníků.\n"}
{"id": "384593", "url": "https://cs.wikipedia.org/wiki?curid=384593", "title": "Sovětská liga ledního hokeje 1963/1964", "text": "Sovětská liga ledního hokeje 1963/1964\n\nSezóna 1963/1964 byla 18. sezonou Sovětské ligy ledního hokeje. Mistrem se stal tým CSKA Moskva.\n\nTým Krystall Elektrostal sestoupil. Ze 2. ligy postoupil celek Metallurg Novokuzněck.\n"}
{"id": "384594", "url": "https://cs.wikipedia.org/wiki?curid=384594", "title": "Leopold Kronecker", "text": "Leopold Kronecker\n\nLeopold Kronecker (7. prosince 1823 v Legnici, Prusko – 29. prosince 1891 v Berlíně) byl německý matematik a logik, který se snažil založit aritmetiku a analýzu na celých číslech. \n\nLeopold se narodil v zámožné a vzdělané židovské rodině, jeho mladší bratr Hugo (1839–1914) byl významný fyziolog. Získal vynikající vzdělání od domácích učitelů a na gymnáziu byl jeho učitelem Ernst Eduard Kummer, který v něm probudil zájem o matematiku. Roku 1841 začal studovat filosofii na univerzitě v Berlíně, zajímal se hlavně o Descarta, Leibnize, Kanta, Hegela a Spinozu. Studoval také astronomii, chemii, meteorologii a zejména matematiku, kde k jeho učitelům patřili Dirichlet a Jakob Steiner. Po kratších pobytech na univerzitách v Bonnu a ve Vratislavi se roku 1844 vrátil do Berlína, kde 1845 promoval latinskou prací o „Komplexních jednotkách“. Pak se deset let s velkým úspěchem věnoval obchodu a zajistil si tak finanční nezávislost, také díky bohatému strýci a sňatku s jeho dcerou. \n\nZnovu začal s matematikou v roce 1853, kdy rozšířil Galoisovu teorii algebraických rovnic. Kronecker publikoval množství prací na nejrůznější témata jako teorie čísel, eliptické funkce apod. Díky těmto pracím byl roku 1860 přijat za člena berlínské Akademie. To mu dalo právo přednášet na univerzitě, kde vyučoval teorii čísel, teorii rovnic, teorii determinantů a integrálů. Nepřitahoval příliš mnoho studentů, jen málo z nich bylo schopno sledovat jeho myšlenky a dokonale jim porozumět. Mezi nimi byl například Georg Cantor a Edmund Husserl. Kronecker odmítl nabídku profesury na univerzitě v Göttingen, protože jej přitahoval Berlín, kde získal místo profesora v roce 1883 po svém někdejším učiteli Kummerovi a kde také roku 1891 zemřel.\n\nSpolu s Weierstrassem, Helmholtzem a dalšími vydával Kronecker vlivný \"Journal für Mathematik\". \n\nJako zastánce finitismu a předchůdce matematického konstruktivismu uznával Kronecker jen ty matematické předměty, které lze podle výslovného předpisu zkonstruovat, a byl přesvědčen o tom, že matematiku lze vybudovat jen na základě přirozených čísel. Při jedné přednášce roku 1886 řekl později slavnou větu: \n\nStavěl se proti iracionálním číslům, limitám, Bolzano-Weierstrassově větě, čímž se dostával do sporů s mnoha jinými matematiky. Ostře napadl zejména svého někdejšího žáka Georga Cantora a jeho teorii množin, protože se domníval, že pro konkrétní analýzu nic nepřináší. Dokonce snad bránil publikaci Cantorových příspěvků v \"Jahrbuch für Mathematik\". \n\nI přes tyto dnes překonané přístupy patří Kroneckerovi uznání za mnohé nové myšlenky, které byly dále rozvíjeny např. Poincarém. Kroneckerovo jméno nesou např. Kroneckerovo delta, Kroneckerovo lemma, Kroneckerův součin apod.\n\n\n"}
{"id": "384595", "url": "https://cs.wikipedia.org/wiki?curid=384595", "title": "Zorge", "text": "Zorge\n\nZorge je menší řeka, levostranný přítok řeky Helme, protékající územím spolkových zemí Dolní Sasko a Durynsko. Délka toku činí 40 km. Plocha povodí měří 357 km².\n\nŘeka pramení v jižní části pohoří Harz v Dolním Sasku. Teče převážně jihovýchodním směrem. Protéká obcí Zorge, dále městy Ellrich a Nordhausen. Ústí zleva do Helme severovýchodně od Heringenu.\n\nPrůměrný průtok u ústí činí 4,2 m³/s.\n\nHlásný profil:\n"}
{"id": "384596", "url": "https://cs.wikipedia.org/wiki?curid=384596", "title": "Sovětská liga ledního hokeje 1964/1965", "text": "Sovětská liga ledního hokeje 1964/1965\n\nSezóna 1964/1965 byla 19. sezonou Sovětské ligy ledního hokeje. Mistrem se stal tým CSKA Moskva.\n\nTýmy Metallurg Novokuzněck a Traktor Čeljabinsk sestoupily. Ze 2. ligy postoupily celky Dynamo Kyjev a Sibir Novosibirsk.\n"}
{"id": "384598", "url": "https://cs.wikipedia.org/wiki?curid=384598", "title": "Vojtěch Spurný", "text": "Vojtěch Spurný\n\nVojtěch Spurný (* 1964) je český hudebník.\n\nStudoval na Pražskou konzervatoř (obory flétna a klavír), Hudební fakultu AMU v Praze (operní režie, dirigování, cembalo) a na Vysoké škole v Utrechtu (cembalo a provozovací praxe staré hudby). Dále se vzdělával u významných interpretů: Helmut Rilling, Johann Sonnleitner a Kenneth Gilbert.\n\nV letech 1999 až 2004 byl stálým dirigentem Státní opery Praha. V sezóně 2002–2003 zde zastával funkci uměleckého šéfa a dnes je stálým hostujícím dirigentem. Od roku 1999 trvale spolupracuje s Českou komorní filharmonií a od roku 2003 je jejím hlavním dirigentem. Je stálým hostujícím dirigentem Jihočeské komorní filharmonie. Od sezóny 2015/2016 působí jako šéfdirigent ve Filharmonii Bohuslava Martinů ve Zlíně.\n\nVěnuje se i koncertní činnosti - jako hráč na historické klávesové nástroje (klavichord, cembalo) i čtvrttónový klavír. Působí jako umělecký vedoucí souboru barokních nástrojů Musica Salutaris. Pravidelně spolupracuje s Dagmar Peckovou. Od roku 1991 každoročně vyučuje na mistrovských kursech Ticino Musica ve Švýcarsku.\n\n"}
{"id": "384599", "url": "https://cs.wikipedia.org/wiki?curid=384599", "title": "Shaft", "text": "Shaft\n\nShaft je v golfové terminologii ocelová nebo karbonová (grafitová) tyč mezi hlavou a gripem (držadlem) golfové hole.\n\nVětšinou má v průměru asi 12 mm a jeho délka se pohybuje od 89 do 115 cm. Grafitový shaft je většinou používán ženami, dětmi a seniory pro svou váhu a větší pružnost, díky které lze s grafitovým shaftem odpálit míček na větší vzdálenost. Ocelový shaft je pro hráče s rychlejším švihem, kteří využijí jeho tuhost pro přesnější rány.\n\nHlavním problémem \"grafitů\" je pokud s ním dostatečnou rychlostí praštíte o zem, rozstříští se.\n"}
{"id": "384600", "url": "https://cs.wikipedia.org/wiki?curid=384600", "title": "Sovětská liga ledního hokeje 1965/1966", "text": "Sovětská liga ledního hokeje 1965/1966\n\nSezóna 1965/1966 byla 20. sezonou Sovětské ligy ledního hokeje. Mistrem se stal tým CSKA Moskva.\n\nVzhledem k rozšíření soutěže na 12 týmů nikdo nesestoupil. Ze 2. ligy postoupily celky Torpedo Minsk a Metallurg Novokuzněck.\n"}
{"id": "384601", "url": "https://cs.wikipedia.org/wiki?curid=384601", "title": "STEREO (sondy)", "text": "STEREO (sondy)\n\nSTEREO ( ) je dvojice kosmických observatoří sloužících k výzkumu Slunce. Mise je součástí programu NASA Solar Terrestrial Probes program (STP). Sondy jsou umístěny na oběžné dráze kolem Slunce a cílem jejich dvouleté činnosti ve vesmíru je studovat sluneční jevy, zejména výrony koronální hmoty (CME) a pochopit mechanizmus jejich vzniku.\n\nSondy odstartovaly 26. října 2006 s nosnou raketou Delta 7925. Zpočátku se družice pohybovaly po značně výstřední eliptické dráze kolem Země a jejich apogeum sahalo až po oběžnou dráhu Měsíce. Po navedení na výchozí dráhu se dvojice sond oddělila od třetího stupně rakety a vzápětí i od sebe navzájem. Pokračovaly v postupném vzdalování se od Země, přičemž probíhaly zkoušky, kalibrace a zapínání přístrojů. Řídící středisko observatoří se nachází v areálu Applied Physics Laboratory (APL).\n\nDružice obíhají Slunce po velmi podobné oběžné dráze jako Země, avšak jedna přibližně 45° před ní a druhá 45° za ní. Družice letící „před“ Zemí je označena jako STEREO-A (z ang. \"ahead\", \"vpředu\"), družice „za“ Zemí jako STEREO-B (z angl. \"behind\", \"za\"). Tato dvojice sond představuje další misi NASA zaměřenou na průzkum Slunce. Předcházely jim projekty TRACE, SOHO, Ulysses a Genesis. Celkový rozpočet mise představuje asi 550 milionů USD.\n\nZákladní těleso obou sond má tvar kvádru o rozměrech 1,14×1,22×2,03 metru. Každá nese pár dvoudílných solárních panelů o rozpětí 6,5 metru, které jim dodávají na začátku životnosti 637 W energie. Systémy sond řídí počítač s kapacitou 8 Gbit pro záznam naměřených údajů.\n\nKe komunikaci používá každá z nich jednu směrovou parabolickou anténu a čtyři nesměrové antény. Orientaci sledují sledovače Slunce, hvězd a inerciální plošina a zabezpečují ji silové setrvačníky. Každá sonda je vybavena také 12 hydrazinovými raketovými motorky na korekce dráhy.\n\n"}
{"id": "384602", "url": "https://cs.wikipedia.org/wiki?curid=384602", "title": "Barrett (album)", "text": "Barrett (album)\n\nBarrett je druhé sólové album britského kytaristy a zpěváka Syda Barretta, který je známý jako zakladatel skupiny Pink Floyd a také její první frontman. Album vyšlo na podzim roku 1970 (viz 1970 v hudbě).\n\nS prací na svém druhém, a také posledním albu, začal Barrett na konci února 1970, nedlouho po vydání své první desky s názvem \"The Madcap Laughs\". Spolupracoval s Davidem Gilmourem a Rickem Wrightem, blízkými přáteli a také spoluhráči z Pink Floyd. Gilmour s Wrightem na albu nejen hráli jako studioví hudebníci, ale také jej produkovali. Nahrávání alba trvalo kratší dobu, než tomu bylo u \"The Madcap Laughs\", neboť oba producenti výrazně pomohli Barrettovi se strukturou desky a nahrávání učinili více efektivnějším, čímž vzniklo o mnoho méně nevydaného materiálu.\n\nBěhem nahrávání alba \"Barrett\" vystoupil 6. června 1970 Syd Barrett s Gilmourem a Jerry Shirleym na svém jediném sólovém koncertě, který se konal v rámci \"Music and Fashion Festival\" a který trval přibližně 15 minut.\n\nPo vydání svého druhého alba se Syd Barrett stáhl do ústraní a kromě krátké epizody se skupinou Stars v roce 1972 a pokusným nahráváním v roce 1974 se definitivně vytratil z veřejného života.\n\nAlbum \"Barrett\" vyšlo na CD v roce 1990. V roce 1993 bylo součástí boxsetu \"Crazy Diamond\", tato verze obsahuje navíc sedm bonusových skladeb.\n\n\n"}
{"id": "384603", "url": "https://cs.wikipedia.org/wiki?curid=384603", "title": "Mirari vos", "text": "Mirari vos\n\nMirari Vos (O liberalismu a náboženské lhostejnosti) je první papežská encyklika Řehoře XVI. vyhlášená 15. srpna 1832, která odsoudila svobodné zednářství. Dále papež označil náboženský pluralismus, resp lhostejnost. Encyklika břitkou formou vede tažení proti liberalismu v souvislosti s výhradami filosofů k instituci celibátu, odmítá svobodu tisku vzhledem k možnému vydávání \"bezcenných knih a pamfletů\". Dále si papež dělá obavy o přílišné propojení kléru a státu, na druhou stranu si nepřeje odluku státu od církve a preferuje konkordát.\n\n"}
{"id": "384606", "url": "https://cs.wikipedia.org/wiki?curid=384606", "title": "Irena Troupová", "text": "Irena Troupová\n\nIrena Troupová nebo Irena Troupova-Wilke (* v Českých Budějovicích) je česká sopranistka žijící v Německu, která se specializuje na starou hudbu.\n\nStudovala hudební vědu na Karlově univerzitě a věnuje se především staré hudbě. Spolupracovala se souborem Musica Antiqua Praha a vystupuje v koncertních řadách Státní opery v Berlíně, Berlínského symfonického orchestru a dalších. Pravidelně vystupuje především s Jaroslavem Tůmou, Gabrielou Demeterovou, Bohuslavem Matouškem, koncertuje také se soubory a orchestry staré hudby (Musica Florea, Johann-Rosenmüller-Ensemble, Schütz-Akademie, Capella Sagittariana, Barocco sempre giovane, Dresdener Barockorchester). Pedagogicky působí na Akademii staré hudby při Masarykově univerzitě v Brně a na kurzech ve Valticích.\n\n"}
{"id": "384609", "url": "https://cs.wikipedia.org/wiki?curid=384609", "title": "Sovětská liga ledního hokeje 1966/1967", "text": "Sovětská liga ledního hokeje 1966/1967\n\nSezóna 1966/1967 byla 21. sezonou Sovětské ligy ledního hokeje. Mistrem se stal tým Spartak Moskva.\n\nTým Metallurg Novokuzněck se v baráži udržel, zatímco Torpedo Minsk sestoupil. Ze 2. ligy postoupil celek Avtomobilist Sverdlovsk.\n"}
{"id": "384613", "url": "https://cs.wikipedia.org/wiki?curid=384613", "title": "Phil Lanzon", "text": "Phil Lanzon\n\nPhil Lanzon, rodným jménem Philip James Lanzon (* 23. března, 1950) je hráč na klávesy v britské progressive rockové skupině Uriah Heep, kde působí od roku 1986.\nHrál též s Grand Prix, Grant & Forsyth, Johnem Lawtonem (bývalý člen Uriah Heep), Mickem Ronsonem, Chrisem Speddingem, Sweet a Tarracco.\n\nV osmi letech se Lanzon začal učit hrát na piano. V roce 1966 hrál se svou první skupinou The Loose Ends, která hrála předělávky soulových skladeb. S touto skupinou procestoval Evropu. Poté od roku 1968 do roku 1969 hrál se skupinou The Cats Pyjamas. Nahrál s nimi několik singlů. Jedním z nich byla píseň \"Baby I Love You\" od The Ronettes. Lanzon se oženil, založil rodinu a začal studovat na hudební škole Guildhall school of Music and Drama. V roce 1977 se připojil ke skupině Romance s Neil Carterem, který později hrál s UFO a Gary Moorem.\n\nLanzon se objevil na dvou singlech Steve Glena \"That's Alright by Me\"/\"Just the Way We Are\"/\"Down Among the Dead Men\"/'I'm Alright Jack\". V březnu 1985 se připojil ke skupině Operator. Jeho spoluhráči byli: Robin McAuley (zpěv), Chris Glen (baskytara), Mick O'Donoghue (kytara) a Phil Taylor (bicí; ex - Motorhead). V listopadu 1985 hrál klávesy na \"Naughty Ol' Santas Christmas Classics\" Phil Taylora.\n\nV červenci 1985 hrál Lanzon na klávesy a bicí na albu \"Big Bang\" německé skupiny Tarraco, kteří nahrávali své album v Hamburku i v Londýně. Lanzon napsal jednu píeň a na další se podílel. V srpnu 1985 Lanzon od skupiny Tarraco odešel. V září 1985 se připojil ke skupině The Sweet a jezdil s nimi po turné v Austrálii a Asii. Sweet nahráli jejich živé album \"Live at the Marquee\". Byl spoluautorem tří titulů na tomto albu, Jump the fence, Shot me down in flames, Over my head. V červenci 1986 Lanzon skupinu Sweet opustil.\n\nLanzon se pak připojil k Uriah Heep, kde nahradil Johna Sinclaira a odjel s nimi na US turné, zpěvákem byl tehdy Steff Fontaine. V únoru 1987 požádal Andy Scott Lanzona, aby hrál na debutovém singlu pub-rockové skupiny Paddy Goes to Holyhead. Lanzon byl v tu chvíli bez závazků a tak odjel do studia London Bridge Studio a nahrál singl a video k \"The Green Green Grass of Home\"/\"(Telling Me) All Those Lies\". V prosinci 1987 se Lanzon znovu vrátil do studia, aby nahrál maxi CD s cover songem \"Delilah\". Album Uriah Heep \"Live in Moscow\" bylo nahráno a vydáno v roce 1988.\nV roce 1991 bylo vydáno album Different World, negativně hodnocené hudebními kritiky.V roce 1994 bylo vydáno maxi-CD se čtyřmi různými verzemi (techno/dance) slavné písně Gypsy.\n\nV roce 1995 bylo vydáno dlouhodobě očekávané album Sea of Light. Na osmi z dvanácti písní měl Lanzon podíl jako skladatel, \"Mistress of all time\" je výhradně jeho vlastní dílo. V září 1998 vyšlo \"Sonic Origami\", poslední album Uriah Heep, které bylo vydáno u Eagle Records. Během skandinávského turné v únoru 1999 začal Lanzon psát krátké povídky.\n\nLanzon žije v hrabství East Kent se svou partnerkou Patinou. Ze společného manželství mají tři děti, devět vnoučat a jedno pravnouče.\n\ns umělci a skupinami:\n"}
{"id": "384614", "url": "https://cs.wikipedia.org/wiki?curid=384614", "title": "Sovětská liga ledního hokeje 1967/1968", "text": "Sovětská liga ledního hokeje 1967/1968\n\nSezóna 1967/1968 byla 22. sezonou Sovětské ligy ledního hokeje. Mistrem se stal tým CSKA Moskva.\n\nTým Avtomobilist Sverdlovsk se v baráži udržel, zatímco Metallurg Novokuzněck sestoupil. Ze 2. ligy postoupil celek Traktor Čeljabinsk.\n"}
{"id": "384616", "url": "https://cs.wikipedia.org/wiki?curid=384616", "title": "Milan Šlechta", "text": "Milan Šlechta\n\nMilan Šlechta (18. října 1923 Praha – 24. dubna 1998) byl český varhaník a pedagog. \n\nStudoval Pražskou konzervatoř a později nově založenou Hudební akademii múzických umění jako jeden z posledních žáků prof. Bedřicha Antonína Wiedermanna. \n\nOd roku 1964 byl (společně s Jiřím Reinbergerem) pedagogem varhan na Hudební fakultě AMU, kde vychoval mnoho varhaníků: Jaroslav Tůma, Irena Chřibková, Kamila Klugarová, Václav Uhlíř, Josef Kšica, Tomáš Thon a další.\n\nNapsal i pedagogické práce „Dějiny varhan a varhanní hudby“ a „Metodika varhanní hry“.\n\n"}
{"id": "384618", "url": "https://cs.wikipedia.org/wiki?curid=384618", "title": "Šlechta (rozcestník)", "text": "Šlechta (rozcestník)\n\nŠlechta může být:\n\n\n"}
{"id": "384619", "url": "https://cs.wikipedia.org/wiki?curid=384619", "title": "Cévní mozková příhoda", "text": "Cévní mozková příhoda\n\nCévní mozková příhoda (CMP, též ictus, iktus, mozková mrtvice nebo mozkový infarkt) je náhle se rozvíjející postižení určitého okrsku mozkové tkáně vzniklé poruchou jejího prokrvení. K této poruše může dojít buď na podkladě uzávěru mozkové tepny (tzv. ischemická CMP), nebo na podkladě krvácení z mozkové cévy (tzv. hemoragická CMP). Cévní mozková příhoda je akutní stav, vyžaduje neodkladnou lékařskou pomoc. Včasné rozpoznání a okamžitý transport do specializovaného centra je nutný pro zachránění pohyblivosti a řeči pacienta. Během jedné minuty odumírají miliony buněk. Doprava, diagnostika a léčba proto na sebe musí navazovat v minutách. Pokud se jedná o krevní sraženinu a její rozpouštění začne do 60 minut po vzniku příznaků, pacient má 70% naději na úplné uzdravení.\n\nHlavní rizikový faktor pro vznik mrtvice je vysoký krevní tlak. Dalším rizikem je kouření, zvýšená hladina cholesterolu, cukrovka a fibrilace síní. Na rozdíl od rozšířeného názoru, mírná konzumace alkoholu nepomáhá předcházení CMP.\n\nPostižení mozku, výskyt neurologických obtíží a nakonec i léčba a prognóza jsou ovlivněny příčinou vzniku CMP, rozlišují se dvě základní formy:\n\nIschemická cévní mozková příhoda (ICMP) je nejčastější typ. Vzniká na podkladě trombózy nebo embolie. Trombóza vzniká na podkladě aterosklerózy mozkových tepen. Embolie vzniká většinou utržením trombu vzniklého v jiném místě cévního řečiště (často při fibrilaci síní) a jeho zanesením do mozkových tepen. ICMP se projevuje nejčastěji postižením hybnosti různých částí těla. Při včasné léčbě (do 3–6 hodin) je možnost úplné úpravy těchto neurologických potíží.\n\nU ICMP se rozlišuje několik typů podle skupin symptomů.\n\nHemoragická cévní mozková příhoda (HCMP) je způsobena prasknutím (rupturou) cévy v dané oblasti. HCMP je způsobena většinou vysokým krevním tlakem. Následky bývají většinou závažnější, příznaky se rozvíjejí rychleji a stupeň postižení je větší. Společně s projevy CMP se totiž v lebeční dutině zvyšuje významně obsah tekutin daný výronem krve, který zvyšuje nitrolební tlak. Tento zvýšený tlak se podílí na rychlém rozvoji příznaků i jejich tíži. Při rozsáhlém krvácení může dojít velmi rychle k mozkovému otoku, útlaku centra pro dýchání a srdeční činnost a tím ke smrti postiženého.\n\nPři krvácení z některé porušené cévy v mozkových obalech dochází též k rozvoji neurologických příznaků, které jsou komplikovány působením krevních produktů, shlukujících se v krevní sraženinu (hematom). Krevní sraženina reaguje nadále s mozkomíšními tekutinami. Tato reakce představuje pro pacienta sekundární nebezpečí, protože se příznaky potvrzující tuto komplikaci objeví až v určitém odstupu (do 10 dní). Neurologické postižení se tak prohlubuje a původně zlepšující se stav pacienta se zhoršuje. Objevuje se tzv. opožděné ischemické postižení mozku.\n\nAkutně se projeví:\n\nU krvácení z cév probíhajících v mozkových obalech se typicky objevuje náhlá silná bolest hlavy s příznaky podráždění mozkových plen (bolest se zvyšuje při pokusu zdvihnout hlavu nad podložku). Při rozsáhlém poškození může u všech typů CMP dojít k rychlému vzniku bezvědomí pacienta.\n\n\nNeurologické vyšetření není pro jednotlivé typy CMP specifické. Je nutná neodkladná hospitalizace v nemocnici s iktovou jednotkou. Nemocnice by měla mít odpovídající technické a personální vybavení pro akutní léčbu těchto stavů. Transport má být zajištěn rychlou záchrannou službou, která zajistí avizo příjmovému oddělení a sledování životních funkcí během přepravy. V nutných případech se při poruchách dýchání použije kyslíková podpora.\n\nV nemocnici je zásadní odlišit, zda neurologické projevy vznikly jako důsledek krvácení nebo jako následek ucpání některé mozkové cévy. V obou případech je léčba zcela odlišná. Po provedení neurologického zhodnocení stavu a odebrání krve má být provedena počítačová tomografie (CT) nebo magnetická rezonance (MRI). \nDalší vyšetřovací metody jsou používány ke zjištění možností léčby, dalších příčin vzniku CMP a jejích následků. Jedná se zejména o elektrokardiogram, biochemické vyšetření, hemokoagulační vyšetření apod.\n\nMenší mozkové příhody bývají u žen mírně méně pozitivně diagnostikovány než u mužů.\n\nCévní mozková příhoda je léčena podle typu a rozsahu. Ischemická CMP může být léčena pouze léky (trombolytiky), které sraženinu v případě úspěšné léčby „rozpustí“. HCMP se většinou léčí chirurgicky, tj. operací. Oba typy vyžadují hospitalizaci od několika týdnů až po několik měsíců.\n\nIschemická CMP poškozuje mozek jen za ucpanou cévou. Uvolněním cévy lze některé buňky ještě zachránit. U CMP vzniklé z nedokrevnosti je léčba zcela závislá na době, která proběhla od jejího vzniku. Proto je nutná včasná a přesná diagnostika pomocí zobrazovacích metod.\n\nCílem léčby je urychlit obnovu krevního oběhu v postižené části mozku a podpořit a ochránit tkáně přiléhající k postižené oblasti tak, aby zachovaly svou funkci přes snížené prokrvení.\n\nU CMP vzniklé po krvácení je nutné identifikovat zdroj krvácení, poté následuje léčba farmakologická vedoucí k úpravě nitrolebního tlaku a prevenci komplikací. Neurochirurgická léčba je používána u krvácení do oblasti mozečku a u krvácení do povrchových oblastí mozku, při zhoršování místního neurologického nálezu.\n\nPři krvácení z cév vedoucích obaly mozku je nejdůležitější po zjištění zdroje krvácení jeho zastavení technikami, které využívají angiografické intervence. Jedná se o časnou operaci krvácejícího zdroje. Obvykle následuje odložený neurochirurgický zákrok, který definitivně odstraní možný vznik dalšího krvácení (mozkové aneurysma).\n\nNárůst výskytu mozkového infarktu se zvyšuje v populaci o 1–1,5 % ročně. Příčinou je zvyšování počtu lidí s vyšším věkem, ale i častější výskyt mozkového infarktu u lidí v produktivním věku.\n\n\n\n"}
{"id": "384620", "url": "https://cs.wikipedia.org/wiki?curid=384620", "title": "Josef Popelka", "text": "Josef Popelka\n\nJosef Popelka (* 24. prosince 1954) je český varhaník.\n\nAbsolvoval Konzervatoř P. J. Vejvanovského v Kroměříži a Hudební fakultu AMU v Praze (Jiří Reinberger, Jan Hora, Milan Šlechta). Získal ceny na mnoha soutěžích, především 2. cenu a titul laureáta z Mezinárodní interpretační soutěže Pražského jara v roce 1979. Pro Panton natočil Bachovu Hudební obětinu - tento snímek byl oceněn \"Zlatým štítem Pantonu\" a pro firmu Bonton pak realizoval nahrávku Umění fugy. Nyní je pedagogem Pražské konzervatoře a Hudební fakulty AMU v Praze.\n\n"}
{"id": "384622", "url": "https://cs.wikipedia.org/wiki?curid=384622", "title": "Kyselina permravenčí", "text": "Kyselina permravenčí\n\nKyselina permravenčí (též kyselina peroxymravenčí, formylhydroperoxid nebo PFA; systematický název je \"kyselina peroxymethanová\") je chemická sloučenina se vzorcem H-CO-O-OH, nejjednodušší a nejsilnější peroxykyselina. Je to bezbarvá kapalina, dráždivá, se silnými oxidačními účinky.\n\nPoužívá se jako oxidační činidlo a dezinficiens v oblasti potravinářství a medicíny. Je účinným biocidem proti bakteriím (včetně mykobakterií), virům, mikroskopickým houbám a bakteriálním sporám. Jejím degradačním produktem je kyselina mravenčí. Kyselina permravenčí je nestabilní, je třeba ji tedy připravovat těsně před použitím a nakládat s ní opatrně, protože může dojít k rychlému rozkladu s uvolněním velkého množství energie.\n\nKyselina permravenčí se vyrábí katalyzovanou reakcí kyseliny mravenčí a peroxidu vodíku nebo reakcí kyseliny mravenčí, peroxidu vodíku a kyseliny peroctové. Typický vodný roztok kyseliny permravenčí obsahuje také kyselinu mravenčí a peroxid vodíku.\n\nKyselina permravenčí se ukazuje být slibným prostředkem pro dezinfekci odpadních vod. Při koncentraci 2 - 4 mg/l dochází během 45 minut ke snížení počtu koliformních mikroorganismů o 2 až 3 log (100krát až 1 000krát). Je však třeba ještě prozkoumat toxicitu a tvorbu vedlejších produktů při takovém použití.\n"}
{"id": "384625", "url": "https://cs.wikipedia.org/wiki?curid=384625", "title": "Jean-Robert Argand", "text": "Jean-Robert Argand\n\nJean-Robert Argand (18. července 1768, Ženeva - 13. srpna 1822, Paříž) byl francouzský knihkupec a amatérský matematik.\n\nByl synem zlatníka Jacqua Arganda a Eve Carnacové. Mezi lety 1791 až 1794 se účastnil revoluce v ženevské republice v různých vedoucích funkcích. Poté se přestěhoval do Sèvres a později do Paříže. \n\nArgand roku 1806 zveřejnil geometrickou interpretaci komplexních čísel (Argandův diagramm), u kterého je \"i\" jako otočení o 90°. Tento geometrický popis je znám pod Gaußovým jménem. Před Gaußem to samé, kromě Arganda, popsal ještě Caspar Wessel. \n\n"}
{"id": "384626", "url": "https://cs.wikipedia.org/wiki?curid=384626", "title": "Mosonmagyaróvár", "text": "Mosonmagyaróvár\n\nMosonmagyaróvár (, ) je město v západním Maďarsku v župě Győr-Moson-Sopron. Nachází se nedaleko rakouských a slovenských hranic. Město je také správním centrem stejnojmenného okresu. Mosonmagyaróvár má kolem 32 tisíc obyvatel na rozloze 85,35 km.\n\nMěsto vzniklo spojením města \"Magyaróvár\" (v doslovném překladu \"Maďarský starý hrad\") a města \"Moson\" v roce 1939.\n\nV roce 1271 se zde 21.května odehrála Bitva u Rábu, v níž vojsko českého krále Přemysla Otakara II. porazilo vojsko uherského krále Štěpána V.\n\nMěstem v Malé dunajské kotlině protéká řeka Litava, která se zde vlévá do pravého ramene (Mošoňský Dunaj) veletoku Dunaje.\n\nJihozápadně od města je vlaková zastávka na trase z Győru do Rakouska. Železnice zde vede souběžně s dálnici M1, spojující Budapešť s Vídní, včetně nedalekého napojení na dálnici M15 (součást E65) na slovenskou Bratislavu a dále Brno (již jako slovenská D2 a česká D2). Silnice č. 1 prochází centrem města, vedou odtud i další silnice první a druhé třídy č. 86 a 150. Jsou zde také cyklostezky, řeky plní spíše rekreační funkci.\n\nPoblíž centra města se nachází lázeňský komplex s termálními lázněmi, plovárnou, hotely a kempem. Je zde také barokní zámek patřící rodu Rákócziů a Hansági muzeum. Západně od města je třicetsedm větrných turbín na výrobu elektřiny.\n\n\n"}
{"id": "384629", "url": "https://cs.wikipedia.org/wiki?curid=384629", "title": "Peroxidová kyselina", "text": "Peroxidová kyselina\n\nPeroxidová kyselina (obvykle označovaná jednoslovně peroxykyselina, peroxokyselina nebo perkyselina) je kyselina, u níž je skupina -OH nahrazena skupinou -OOH. Tyto kyseliny se tvoří především prvky ze čtrnácté, patnácté a šestnácté skupiny periodické tabulky, ovšem triely a určité přechodné kovy mohou též tvořit peroxidové kyseliny. Nejširší škálu peroxidových kyselin tvoří síra a fosfor, včetně některých kondenzovaných forem, jako je kyselina perdifosforečná (HPO) a kyselina perdisiřičitá (HSO).\n\nProtože obecně patří mezi velmi silná oxidační činidla, většina peroxidových kyselin se připravuje elektrolytickou oxidací běžných kyslíkatých kyselin. Typicky se k dosažení dobré výtěžnosti musí použít vysoká proudová hustota - nejvýznamnějším příkladem je elektrolýza kyseliny sírové. Peroxidové kyseliny obecně nejsou příliš stabilní v roztocích a rozkládají se na běžnou kyselinu a kyslík, ovšem výrazně stabilnější bezvodé formy lze vytvořit reakcí peroxidu vodíku s kyselinou chlorsírovou nebo chlorid-oxidem fosforečným.\n\nVšechny peroxidové kyseliny jsou velmi silnými oxidačními činidly. Některé patří mezi peroxykarboxylové kyseliny, například kyselina \"meta\"-chlorperbenzoová (mCPBA), používané jako reagencia v Baeyer-Villigerově oxidaci a v oxidaci dvojných vazeb uhlík-uhlík v alkenech, kdy vznikají epoxidy (oxirany). Peruhličitan sodný (NaCO) se široce používá jako domácí bělidlo textilií, zatímco perdisiřičitany sodný, draselný a amonný (NaSO, KSO a (NH)SO) jsou běžně používanými oxidačními činidly v laboratořích.\n\n"}
{"id": "384633", "url": "https://cs.wikipedia.org/wiki?curid=384633", "title": "Laurethsulfát sodný", "text": "Laurethsulfát sodný\n\nLaurethsulfát sodný (též laurylethersulfát sodný, SLES) je tenzid používaný v mnoha výrobcích pro osobní hygienu (mýdlech, šamponech, zubních pastách apod.). Je to levné a velmi účinné pěnidlo. Vyrábí se neutralizací kyselin laurylpoly(oxethyl)sírových, připravených z β-(ω-lauryloxy-poly(oxyethan-1,2-diyl))ethanolů a olea nebo kyseliny chlorosulfonové působením hydroxidu nebo uhličitanu sodného.\nChemický vzorec je CH(CH)CH(OCHCH)OSONa. Někdy se v názvu uvádí číslo reprezentující \"n\", například laureth-2-sulfát. Komerční produkt je heterogenní, jak v délce alkylového řetězce (modus počtu atomů uhlíku je 12), tak v počtu ethoxylových skupin, kde n je průměr. U komerčních výrobků je obvykle n=3. SLES lze odvozovat ethoxylací dodekanolu používaného k výrobě dodecylsulfátu sodného (SDS).\n\nBěžně používanými alternativami ve spotřebitelských výrobcích jsou laurylsulfát sodný (též známý jako dodecylsulfát sodný nebo SLS) a Laurylsulfát amonný (ALS).\n\nUkázalo se, že laurethsulfát sodný zvyšuje výskyt aft u lidí, kteří jimi pravidelně trpí. U těchto lidí se doporučuje vyhýbat se použití zubních past obsahujících laurethsulfát sodný.\n\nCTFA a American Cancer Society tvrdí, že častý názor, že SLES je karcinogenní, je jen pověst, potvrdily to toxikologické výzkumy prováděné OSHA, NTP, a IARC.\n\nU SLES a SLS, a potažmo výrobků s jejich obsahem, bylo zjištěno, že obsahují 1,4-dioxan v množstvích od ppt do ppm, a bylo doporučeno tyto úrovně sledovat.\n\nEPA považuje 1,4-dioxan za pravděpodobný karcinogen, s tím, že denní konzumace jednoho gramu 1,4-dioxanu po celý život by zvýšila riziko nádoru okolo 1/3 000. Takový příjem by odpovídal požívání litrů \"kontaminovaného\" SLES denně, což by mělo následky na zdraví už od SLES jako takového, který se ovšem nepoužívá pro výrobky určené k požívání. FDA doporučuje výrobcům 1,4-dioxan odstraňovat, byť to federální zákon nenařizuje.\n"}
{"id": "384637", "url": "https://cs.wikipedia.org/wiki?curid=384637", "title": "Ja'el Na'im", "text": "Ja'el Na'im\n\nJa'el Na'im (hebrejsky: יעל נעים, * 6. února 1978, Paříž, Francie) je izraelsko-francouzská zpěvačka a textařka. Ve Spojených státech se stala známou v roce 2008 poté, co společnost Apple použila její píseň \"New Soul\" v reklamní kampani pro notebook MacBook Air. Úspěch této písně z ní udělal první izraelskou zpěvačku, která se dostala do žebříčku deseti nejúspěšnějších písní. V prestižním americkém žebříčku Billboard Hot 100 dosáhla sedmého místa.\n\nJa'el Na'im se narodila 6. února 1978 v Paříži francouzským a tuniským sefardským židovským rodičům. Když jí byly čtyři roky, její rodina se přestěhovala do Ramat ha-Šaron v Izraeli, kde strávila zbytek svého dětství. V izraelské armádě sloužila jako sólistka orchestru Izraelského vojenského letectva. Svou pěveckou kariéru začala rolí v muzikálu \"Les Dix Commandements\" („Desatero přikázání“) a její první sólové album \"In a Man's Womb\" (natočené v Los Angeles spolu s Kamilem Rustamem) vyšlo v roce 2001. Ve filmu Harrisonovy květy (\"Harrison's Flowers\") nazpívala píseň \"You Disappear\" od Bruna Coulaise. Ve svých počátcích byla známa jednoduše jako Ja'el. Nazpívala rovněž duet s izraelskou zpěvačkou Din Din Aviv s názvem \"Mašmaujot\".\n\nNa'im se spojila s bubeníkem Davidem Donatienem a za dva roky nahráli celkem třináct písní, které se objevily na jejím druhém albu, které nese název \"Ja'el Na'im\", vydaném 22. října 2007 vydavatelstvím Tôt ou tard. Písničky jsou ve francouzštině, angličtině a hebrejštině. Album si získalo uznání kritiků a v žebříčku hodnocení francouzských alb se umístilo na jedenáctém místě již týden po svém vydání. Její styl je popisován jako částečně folkový a jazzový s tajemnými a evokujícimi slovy a jemným a úmyslně nakřáplým hlasem.\n\nV lednu 2008 se její píseň \"New Soul\" objevila v reklamě na laptop MacBook Air od společnosti Apple. Píseň pro tuto kampaň vybral sám ředitel společnosti Steve Jobs. Díky internetovým nákupům ve Spojených státech píseň debutovala v žebříčku Billboard Hot 100 v týdnu 16. února 2008 na 9. místě, což bylo poprvé co se její píseň dostala do nejlepší desítky a díky čemuž se stala první Izraelkou, která se kdy dostala do nejlepší desítky písní ve Spojených státech. Následující víkend se píseň New Soul dostala ještě o dvě příčky výš na sedmé místo. Tato píseň byla také soundtrackem k filmu House Bunny.\n\n\n\n"}
{"id": "384639", "url": "https://cs.wikipedia.org/wiki?curid=384639", "title": "Château Lafite-Rothschild", "text": "Château Lafite-Rothschild\n\nChâteau Lafite-Rothschild je jednou ze čtyř médockých vinařských usedlostí, jimž byla při legendární Bordeauxské klasifikaci vín v roce 1855 přiznána kategorie \"premier cru\". Usedlost, jež se nachází v obci Pauillac, patří do majetku francouzské bankéřské rodiny Rothschildů. Jméno Lafite pochází z gaskoňského výrazu pro malý vršek .\nUsedlost patří k nejrozsáhlejším v celém Médoku. Stohektarový vinohrad Lafite, který zabírá štěrkový pahrbek obrácený k ústí Girondy, je nejvýše položenou z pauillackých vinic a těší se vynikajícím podmínkám slunečního osvitu. \nZdejší vína patří mezi nejdražší na světě. 1. prosince 1985 byla láhev Château Lafite ročník 1787 prodána v londýnské aukční síni Christie's za neuvěřitelných 156 450 dolarů, což znamená, že by sklenka vína z této láhve stála 26 075 dolarů! \nHistorii usedlosti lze vystopovat až do roku 1234, kdy ji vlastnil opat kláštera ve Vertheuil Gombaud de Lafite. V 17. století se usedlost dostala do vlastnictví rodiny Ségurových, jíž mimo jiné patřily také usedlosti Latour, Mouton a Calon-Ségur. Markýz Nicolas Alexandre de Ségur, přezdívaný kníže vín, byl v 18. století průkopníkem zakládání vinic v oblasti Médoku a významně se zasloužil o bordeauxské vinařství. \nObdobí jakobínského teroru, jenž zavládl po Velké francouzské revoluci, znamenalo konec vlastnictví rodiny Ségurových. V roce 1794 byl majitel usedlosti, předseda parlamentu území Guyenne, sťat gilotinou, načež se majetek ocitl ve vlastnictví státu. Vinice byly roku 1797 prodány skupině holandských obchodníků. V první polovině 19. století vlastnila vinařství holandská rodina Vanlerbergheů. \nV roce 1868 koupil usedlost v dražbě za 4,5 milionu franků baron James Rothschild. Krátce poté však zemřel a vinařství zdědili jeho synové. To bylo období rozkvětu poznamenané rekordními cenami za sérii výjimečných ročníků. Na konci 19. století však francouzské vinice zasáhla dvojitá pohroma v podobě plísně a mšičky révokaza. Ani 1. světová válka snahám zdejších vinařů příliš nepřála. Skutečnou pohromu pro vinařství však znamenala 2. světová válka . Usedlost byla jako židovský majetek zabavena a byla sem dosazena národní správa. Rothschildovi získali v roce 1945 svůj majetek zpět v příšerném stavu. Úkolu jeho obnovy se ujal baron Elie de Rothschild. Podařilo se mu postavit vinice i vinařství opět na nohy, takže zdejší víno znovu dosáhlo svých tradičních kvalit a získalo zpět svůj podíl na trhu. \nV roce 1974 převzal vedení usedlosti Elieho synovec Eric de Rothschild. S ním přichází další období rozkvětu vinařství. Baron Eric se nebál modernizace provozů, jež s sebou v roce 1988 přinesla stavbu nového vinného sklepa, „rotundy“, který dnes patří k největším architektonickým zajímavostem v oblasti Bordeaux a který znamenal jeden z prvních velkých kroků v modernizaci celého vinařství.\n\nZdejší vinohrad pověstný svým vynikajícím \"terroirem\" patří svou rozlohou téměř 1 km² k největším v Médoku a vinařství každoročně vyprodukuje asi 35 000 kartonů vína (1 karton = 12 láhví), z čehož bývá podle ročníku mezi 15 000 až 25 000 kartony zdejšího pověstného \"premier cru\", jež tvoří zhruba 70 % Cabernetu Sauvignon, 20 % Merlotu a 10 % Cabernetu franc. Kromě již zmiňovaného \"premier cru\" Château Lafite Rothschild, jež nese jméno usedlosti, se zde pod značkou \"Carruades de Lafite\" vyrábí i druhé víno, k jehož produkci slouží převážná část úrody ze zdejších vinic.\n\nVíno Château Lafite Rothschild vyniká lahodnou jemností a velkolepou vyrovnaností, jimž dodává Merlot na poddajnosti a kulatosti. Přítomnost Cabernetu franc a zejména jeho hlavní složky Cabernetu sauvignon činí z tohoto vína mistrovské dílo elegance a pozoruhodné dlouhověkosti. Aby se toto vzácné víno nevypařovalo z láhví, jež jsou s posvátnou úctou uchovávány ve vinotékách, doporučuje se vyměňovat každých dvacet let zátku. Tento úkon, jenž vyžaduje značné zkušenosti, smí provádět pouze správce vinných sklepů. Na Château Lafite-Rothschild jich každoročně přezátkuje na pět tisíc a za těmi, jež jsou uskladněny u obchodníků či sběratelů po celém světě, osobně dojíždí.\n\n\n\n"}
{"id": "384641", "url": "https://cs.wikipedia.org/wiki?curid=384641", "title": "Štefan Onderko", "text": "Štefan Onderko\n\nŠtefan Onderko (22. ledna 1916, Humenné – 6. července 2006, Košice) byl slovenský katolický duchovní, bývalý košický generální a kapitulní vikář a z titulu těchto funkcí v letech 1962-1990 ordinář košické diecéze.\n\nŠtefan Onderko byl za komunistického režimu jednou z čelních postav kolaborantského Sdružení Pacem in terris (dále SKD-PIT), u jehož zrodu stál jako předseda přípravného výboru. Později byl jeho členem a funkcionářem a jako košický ordinář sdružení silně podporoval a to dokonce i po vydání dekretu \"Quidam episcopi\", který kněžím členství v takovýchto sdruženích zakazoval.\n\nŠtefan Onderko si společně s několika dalšími představiteli SKD-PIT nechal udělit čestný doktorát teologie na bratislavské bohoslovecké fakultě. Proti tomu protestoval u československých úřadů velký kancléř fakulty, biskup Július Gábriš, který se též obrátil se stížností v této věci na Svatý stolec. Ten prohlásil tyto čestné doktoráty za neplatné.\n\n"}
{"id": "384642", "url": "https://cs.wikipedia.org/wiki?curid=384642", "title": "Velký kancléř", "text": "Velký kancléř\n\nVelký kancléř fakulty nebo vysoké školy je ordinář dozorující činnost na určité katolické teologické fakulty nebo katolické univerzity. Jeho úkolem je také garantovat její spolupráci s místní církví, jakož i zajišťovat komunikaci s Kongregací pro katolickou výchovu. Z titulu svého úřadu má také určité pravomoci, například právo vetovat volbu děkana, respektive rektora.\n\n\n"}
{"id": "384646", "url": "https://cs.wikipedia.org/wiki?curid=384646", "title": "Gregory Chamitoff", "text": "Gregory Chamitoff\n\nGregory Errol Chamitoff (* 6. srpna 1962 v Montrealu, Quebec, Kanada) je americký astronaut kanadské národnosti, který sloužil v roce 2008 na Mezinárodní vesmírné stanici ISS. Byl 479. člověkem ve vesmíru, strávil v něm 183 dní.\n\nStředoškolské vzdělání získal v San José (Kalifornie) na Blackford High School. V Kalifornii pokračoval ve studiích elektrotechniky na California Polytechnic State University, kterou ukončil v roce 1984. Potom následovalo roční studium letectví na California Institute of Technology a v roce 1985 začal studovat na Massachusettském technologickém institutu. Zde v roce 1992 získal doktorát v oboru astronautiky.\n\nZískal zaměstnání u letecké kontroly United Space Alliance v Houstonu, odkud v roce 1998 přešel do výcvikového střediska astronautů NASA v Houstonu. Po dvouleté přípravě byl zařazen do jednotky astronautů.\n\nJe ženatý, jeho paní je Chantal rozená Caviness.\n\nByl členem sedmičlenné posádky raketoplánu Discovery na misi STS-124 (katalogizována v COSPAR pod číslem 2008-027A), která z Floridy odstartovala 31. května 2008. Členy posádky mimo něj byli Mark Kelly, Kenneth Ham, Karen Wybergová, Ronald Garan, Michael Fossum a Japonec Akihiko Hoshide. Na stanici ISS se stal členem Expedice 17, kde vystřídal Garreta Reismana a zůstal zde pět měsíců. Discovery s ostatními přistál na Zemi 14. června 2008.\n\nV Expedici 17 sloužil společně s Sergejem Volkovem a Olegem Kononěnkem, kteří byli na stanici již před jeho příletem a odletěli z ní v říjnu 2008 v Sojuzu TM-18. Byli zde vystřídáni jinou posádkou a zůstávající Chamitoff se tak stal členem Expedice 18.\n\nZpátky za Zemi přistál s ostatními v raketoplánu STS-126 v Kalifornii na Edwards Air Force Base 29. listopadu 2008 večer místního času, za sebou měl 183 dní strávených na orbitě Země. Expedice 18 pokračovala v práci na Mezinárodní kosmické stanici po jeho odletu s jinou posádkou.\n\n\nGregory sehrál z paluby stanice dvě médii sledované šachové partie s řídícími středisky NASA, kterým pomáhali studenti. Šachy si sám předem upravil.\n\n"}
{"id": "384647", "url": "https://cs.wikipedia.org/wiki?curid=384647", "title": "Pivec", "text": "Pivec\n\nČeské příjmení Pivec nosí více osobností:\n\n"}
{"id": "384651", "url": "https://cs.wikipedia.org/wiki?curid=384651", "title": "David Lee Roth", "text": "David Lee Roth\n\nDavid Lee Roth (* 10. října 1954) je americký rockový zpěvák, skladatel a herec, který se proslavil účinkováním ve skupině Van Halen jako zpěvák a textař. Zároveň je úspěšný sólový umělec, který vydal několik platinových a zlatých desek. V roce 2007, během severoamerické tour se k Van Halen opět přidal.\n\n\n\n"}
{"id": "384652", "url": "https://cs.wikipedia.org/wiki?curid=384652", "title": "Planty (Kalisz)", "text": "Planty (Kalisz)\n\nPlanty jsou městský park v polské Kaliszi. Obklopuje střed města ze severozápadní strany. Park je dlouhý asi 700 m a široký 30 až 60 m. Kaliszské planty byly založeny na ploše, která vznikla ve 40. letech 20. století po zasypání kanálu Babinka. Tento kanál byl německými okupanty zasypán sutí z domů bývalé židovské čtvrti a knihami z polských a židovských knihoven. Na památku této události byl v parku v roce 1979 odhalen památník postavený podle projektu Władysława Kościelniaka – pomník knihy. \n\nPlanty byly zakládány také v dalších polských městech:\n\n"}
{"id": "384654", "url": "https://cs.wikipedia.org/wiki?curid=384654", "title": "Volkov (příjmení)", "text": "Volkov (příjmení)\n\nPříjmení Volkov nebo Volkovová nosí více osobností:\n\n"}
{"id": "384657", "url": "https://cs.wikipedia.org/wiki?curid=384657", "title": "Nike", "text": "Nike\n\nNike, je americká nadnárodní korporace, která se zabývá návrhem, vývojem, výrobou a celosvětovým marketingem a prodejem obuvi, oděvů, vybavení, doplňků a služeb. Společnost má sídlo poblíž Beavertonu v Oregonu v metropolitní oblasti Portland. Je to největší světový dodavatel atletické obuvi a oděvů a významný výrobce sportovního vybavení s příjmy přesahujícími 24,1 miliard USD ve fiskálním roce 2012. Od roku 2012 zaměstnávala po celém světě více než 44 000 lidí. \n\nV roce 2014 byla samotná značka oceněna na 19 miliard USD, což z ní učinilo nejcennější značku mezi sportovními podniky. V roce 2017, značka Nike je oceněna 29.6 miliardou $. Značka Nike se umístila na 89. místě v seznamu 2018 Fortune 500 největších amerických společností podle celkových příjmů. Společnost byla založena 25. ledna 1964 jako Blue Ribbon Sports Bill Bowermanem a Philem Knightem a oficiálně se stala společností Nike, Inc. 30. května 1971. Společnost získala jméno od řecké bohyně vítězství Nike. Značka Nike uvádí na trh své výrobky pod vlastní značkou, stejně jako Nike Golf, Nike Pro, Nike +, Air Jordan, Nike Blazers, Air Force1, Nike Dunk, Air Max, Foamposite, Nike Skateboarding, Nike CR7 a dceřiné společnosti včetně Značky Jordan, Hurley International a Converse. Nike také vlastnil Bauer hokej (později přejmenovaný Nike Bauer) od 1995 k 2008, a předtím vlastnil Cole Haan a Umbro. Kromě výroby sportovního oblečení a vybavení společnost provozuje také maloobchodní prodejny pod jménem Niketown. Nike sponzoruje mnoho špičkových sportovců a sportovních týmů po celém světě, s vysoce uznávanými ochrannými známkami „Just Do It“ a logem Swoosh (fajfka).\n\nNike, původně známý jako Blue Ribbon Sports (BRS), byl založen atletickým sportovcem University of Oregon Phil Knight a jeho trenérem Billem Bowermanem 25. ledna 1964.\n\nPhil svým trenérem Billem Bowermanem se mezitím snaží atletické boty upravit tak, aby ještě lépe vyhovovaly potřebám každého běžce. Testovali různé materiály, chtěli vyvinout lehčí běžeckou botu, která by dala běžci potřebnou lehkost a ještě zrychlila běžcův krok. V roce 1970 dokonce při svých experimentech použili z vlastní kuchyně vaflovač, do něhož vylily gumovou směs užívanou na podešve obuvi. Tímto experimentem dali vzniknout úplně novému vzhledu běžecké obuvi.\n\nNásledně se Phil Knight rozhodne ukončit spolupráci s japonskou společností vyrábějící atletickou obuv a zvolí cestu výroby vlastní řady obuvi. Společně se snaží vymyslet nové jméno, pod kterým by vlastní řadu obuvi prodávali. Se zajímavým nápadem přišel Jeff Johnson. Noc před tím viděl ve svém snu bohyni vítězství Niké, jméno bohyně ho upoutalo natolik, že se jím nechal inspirovat a navrhl jej jako jméno nové společnosti. Název Nike představoval přesně to, co hledali - úderný, výstižný a dobře zapamatovatelný název. A tak v roce 1971 vzniklo nové jméno společnosti, název Nike byl zachován až dodnes. V té době ještě netušili, jak je jméno bohyně vítězství výstižné.\n\nV roce 1960, vytvořil jeho trenér první pár bot Nike pro Otise Davise. „Ze začátku mi boty vůbec neseděly byly moc úzké“ říkal Otis Davise.\n\nPro reprezentaci svých produktů potřebovali i logo, proto se s návrhem nového loga rozhodli oslovit studentku Carolyn Davidson, která vytvořila známou „fajfku“ zvanou Swoosh, fajfka má znázorňovat pohyb, rychlost a dynamiku. Přestože se Philovi navržené logo nelíbilo z důvodu časové tísně nakonec potištění krabic s obuví, které již byly připravené k prodeji, logem Swoosh schválil. Phil ohodnotil práci studentky Carolyn na pouhých 35 dolarů.\n\nSwoosh (fajfka) byl poprvé použit Nike 18. června 1971 a byl zaregistrován u Úřadu pro patenty a ochranné známky USA 22. ledna 1974. \n\nNa vrchol dostali světoznámou značku Nike především šampioni a jedničky ve svém sportovním odvětví. Jsou to především osobnosti, které získaly důvěru ve sportovní vybavení Nike a kterým boty nebo oblečení Nike pomohly dosáhnout lepších výsledků a lepšího pocitu při tréninku. Společnost Nike jim za to vzdává poctu a děkuje. Mezi známe světové sportovce, kteří značku Nike proslavili a někteří ji dodnes reprezentují jsou např.: Steve Prefontaine, Lance Armstrong, Michael Jordan, Andre Agassi, John McEnroe, Pete Sampras, Michael Johnson, Tiger Woods, Ronaldo, Cristiano Ronaldo a další. Za Českou republiku můžeme hovořit o špičkových sportovcích jakými jsou Tomáš Kraus, Barbora Špotáková, Tomáš Rosický, Milan Baroš a jiní.\n\nLogo firmy (\"swoosh\") vzniklo v roce 1971 a bylo navrženo Carolyn Davidson, studentkou grafiky na portlandské univerzitě. Studentka byla placena od pracovní hodiny částkou 2 dolary za hodinu práce. Koncová cena loga a výplata pro Carolyn za logo, které je dnes celosvětovým symbolem firmy, byla 35 amerických dolarů. V současnosti (2009) je cena značky Nike 12 mld. dolarů. Logo představuje křídlo řeckých bohů. Název značky je totiž odvozen od jména řecké okřídlené bohyně vítězství Níké. Poprvé se logo objevilo na scéně roku 1971.\n\nV roce 1998 politický aktivista Mark Kasky obvinil Nike, že lže svým zákazníkům, když v dopise v novinách \"San Francisco Examiner\" ujišťovala všechny, že dělníci této korporace po světě se mohou těšit ze základních pracovních práv (jako minimální mzda, zdravotní a bezpečnostní směrnice a rovné možnosti zaměstnání). Kasky věděl, že v tomto případě to nebyla pravda – audit v roce 1996 odhalil, že například dělníci ve Vietnamu byli rutinně vystaveni chemikáliím způsobujícím rakovinu, které ve Spojených státech byly nezákonné. Další studie, kterou sama Nike zaplatila, nalezla „důkazy fyzického a slovního zneužívání a sexuálního obtěžování v devíti jejích továrnách v Indonésii.“ Po zjištění, že on a další tisíce zákazníků Nike byli obelháni a kupovali od ní zboží na základě lživých předpokladů, dostal Kasky korporaci Nike k soudu. A v roce 2002 Kasky svůj případ vyhrál a vrchní kalifornský soud řekl, že Nike vskutku porušila zákony (jako je nekalá soutěž a lživá reklama). Nike se ale odvolala, vzala případ k Nejvyššímu soudu a ten v roce 2003 souhlasil se slyšením. Nike tvrdila, že coby korporátní osoba měla nárok na svobodu projevu, která (v tomto případě) znamenala i svobodu lhát. Opírala se o precedens \"Southern Pacific Railroad versus kraj Santa Clara\" z roku 1886, ve kterém jistý John Chandler Bancroft Davis přisoudil korporacím status osoby. Kaskyho právník ale vystoupil s detailním rozborem tohoto případu a argumentoval, že Nejvyšší soud tehdy nevyřkl, že by korporace byly osoby, a výše zmíněný precedens je mylně chápán. Předsedající soudce Nejvyššího soudu, William Ranquist vyslechl tuto argumentaci a soudní spor rozpustil, protože ke slyšení tohoto případu vůbec nemělo dojít. Rozhodnutí soudu nižší instance nabylo právní moci, Nike prohrála tento případ a vyrovnala se s Kaskym, souhlasíc, že daruje sedmimístné sumy na pomoc pracovníkům v textilu na celém světě.\n\n"}
{"id": "384658", "url": "https://cs.wikipedia.org/wiki?curid=384658", "title": "Svorkovnice", "text": "Svorkovnice\n\nSvorkovnice slouží k rozebíratelnému propojení více vodičů. Může být také součástí elektrického zařízení a sloužit pro připojení přívodních vodičů. Vždy jde o dlouhodobé připojení, které provádí kvalifikovaný odborník. O způsobech připojení, které může spojovat a rozpojovat kdokoli pojednávají články: Konektor (elektrotechnika), Zásuvka (elektrotechnika), Patice. Svorkovnici můžeme popsat také jako více mechanicky spojených, ale elektricky izolovaných svorek.\n\n\n\n\nKříž Michal; Montáž a připojování elektrických přístrojů; IN-EL 1999; ISBN 80-86230-12-0\n"}
{"id": "384660", "url": "https://cs.wikipedia.org/wiki?curid=384660", "title": "Adidas", "text": "Adidas\n\nAdidas je německý koncern, sídlící v bavorském městě Herzogenaurach. Je to přední světová firma vyrábějící sportovní oblečení, obuv a sportovní potřeby.\n\nSymbolem firmy Adidas jsou tři černé proužky, které se umísťují většinou v případě oblečení přes celou délku rukávů a v případě bot na jejich vnější boční stranu. V roce 1972 převzala firma nové logo, tzv. „Trefoil“, které připomíná trojlístek se třemi pruhy. Název firmy je odvozen od jejího zakladatele Adolfa (zkráceně „Adi“) Dasslera. Ze zkratek Adi Dassler vzniklo slovo Adidas.\n\nBratři Adolf a Rudolf Dasslerové založili v roce 1924 firmu na výrobu sportovní obuvi \"Gebrüder Dassler Schuhfabrik\", která získala velký podíl na německém trhu i v zahraničí. V roce 1948 se bratři rozešli a každý si založil svoji vlastní firmu. Rudolf založil opět firmu vyrábějící sportovní obuv a pojmenoval ji zprvu podle prvních dvou písmen ze svého jména \"Ruda\" (RUdolf DAssler). Později však firmu přejmenoval na Puma Schuhfabrik Rudolf Dassler. Obdobně postupoval i Adolf (Adi). Firma \"Adidas\" je v současnosti jednou z největších společností v Evropě v oboru výroby obuvi a jiných oděvních součástí pro sportovní aktivity.\n\n"}
{"id": "384661", "url": "https://cs.wikipedia.org/wiki?curid=384661", "title": "Sovětská liga ledního hokeje 1968/1969", "text": "Sovětská liga ledního hokeje 1968/1969\n\nSezóna 1968/1969 byla 23. sezonou Sovětské ligy ledního hokeje. Mistrem se stal tým Spartak Moskva.\n\nNikdo nesestoupil. Šestice nepostupujících do finálové skupiny se účastnila prolínací soutěže, ale tam se všichni udrželi.\n"}
{"id": "384664", "url": "https://cs.wikipedia.org/wiki?curid=384664", "title": "Nemesis (Hvězdná brána)", "text": "Nemesis (Hvězdná brána)\n\nNemesis je 22. epizoda 3. řady sci-fi seriálu Hvězdná brána.\n\nThorova loď je infikována replikátory a míří na Zemi. Thor přenese na loď plukovníka Jacka O'Neilla a řekne mu, že replikátoři chtějí napadnou Zemi. Thor je nemocný a bojí se zapnout léčebné lůžko, protože by mohlo být napadnuté replikátory. O'Neill pošle na Zemi zprávu, že chce hodně výbušniny, aby mohl zničit loď. S trhavinou přenese i Teal'ca a majora Carterovou. Poté zjistí, že loď má vnitřní tlumící štíty a výbuch by lodi vůbec neuškodil. Výbušninu tedy umístí zvenku na motory regulující sestup na Zemi. Poté si přenesou Hvězdnou bránu ze Země. Generál Hammond dá odplombovat druhou bránu. Teal'c ručně zadá adresu. Při sestupu lodi do atmosféry vybouchnou bomby a SG-1 se s Thorem přenesou na planetu P3X-234. Výbuch ale jeden replikátor přežil.\n"}
{"id": "384665", "url": "https://cs.wikipedia.org/wiki?curid=384665", "title": "Sovětská liga ledního hokeje 1969/1970", "text": "Sovětská liga ledního hokeje 1969/1970\n\nSezóna 1969/1970 byla 24. sezonou Sovětské ligy ledního hokeje. Mistrem se stal tým CSKA Moskva.\n\nVzhledem ke snížení počtu účastníků sestoupily týmy Lokomotiv Moskva, Avtomobilist Sverdlovsk a Dynamo Kyjev. Celek Sibir Novosibirsk se v baráži proti vítězi 2. ligy (Torpedo Minsk) po výhrách 8:4 a 5:4 udržel.\n"}
{"id": "384667", "url": "https://cs.wikipedia.org/wiki?curid=384667", "title": "Sovětská liga ledního hokeje 1970/1971", "text": "Sovětská liga ledního hokeje 1970/1971\n\nSezóna 1970/1971 byla 25. sezonou Sovětské ligy ledního hokeje. Mistrem se stal tým CSKA Moskva.\n\nTým Sibir Novosibirsk sestoupil. Ze 2. ligy postoupil celek Lokomotiv Moskva.\n"}
{"id": "384668", "url": "https://cs.wikipedia.org/wiki?curid=384668", "title": "Tác (Maďarsko)", "text": "Tác (Maďarsko)\n\nTác je obec v maďarské župě Fejér v okrese Székesfehérvár. Leží asi 9 km jižně od Székesfehérváru a asi 70 km jihozápadně od Budapešti a žije zde 1 676 obyvatel. Na místě dnešní obce se rozkládalo římské město Gorsium.\n"}
{"id": "384671", "url": "https://cs.wikipedia.org/wiki?curid=384671", "title": "Malá vítězství", "text": "Malá vítězství\n\nMalá vítězství je 1. epizodou 4. řady sci-fi seriálu Hvězdná brána.\n\nReplikátor, který přežil v předchozím díle, napadne ruskou ponorku, zabije celou posádku a začne se reprodukovat. Thor přijde Hvězdnou bránou na Zemi, potřebuje pomoci. Sam jde s ním na jeho domovskou planetu. Na jejich planetu míří tři lodě kontrolované replikátory. Asgardi mají novou bitevní loď O'Neill, která má trup ze slitiny naquahdahu, trinia a uhlíku. Majora Carterovou napadne nalákat replikátory na tuto loď a poté ji odpálit. Plán vyjde loď je zničena. Plukovník Jack O'Neill a Teal'c jdou na ponorku s replikátory, chtějí zničit toho jednoho původního, protože jen ten je z kvalitní slitiny. Replikátoři jsou z toho, co „jedí“. Zničí ho, ale ven se nedostanou, dají rozkaz k odpálení raket na ponorku. Na poslední chvíli se na oběžné dráze Země objeví Thor s majorem Carterovou a přenesou plukovníka O'Neilla a Teal'ca na loď.\n"}
{"id": "384673", "url": "https://cs.wikipedia.org/wiki?curid=384673", "title": "Sovětská liga ledního hokeje 1971/1972", "text": "Sovětská liga ledního hokeje 1971/1972\n\nSezóna 1971/1972 byla 26. sezonou Sovětské ligy ledního hokeje. Mistrem se stal tým CSKA Moskva.\n\nTým Lokomotiv Moskva sestoupil. Ze 2. ligy postoupil celek Avtomobilist Sverdlovsk.\n"}
{"id": "384675", "url": "https://cs.wikipedia.org/wiki?curid=384675", "title": "Bobby Fuller Four", "text": "Bobby Fuller Four\n\nThe Bobby Fuller Four byla americká rocková skupina.\n\nZaložena byla roku 1960 Robertem (Bobby) Fullerem v texaském El Pasu. Zpočátku hrála podobnou hudbu jako skupina Buddy Hollys a získala dobrý ohlas.\n\nUprostřed šedesátých let poté vydala svoji první píseň \"Let Her Dance\", která jim však ještě nepřinesla úspěch. Ten přišel teprve z druhou deskou \"I Fought the Law\". Krátce nato debutovala Bobb Fuller Four ve filmu \"Bikini Party in a Haunted House\". Dne 18. června 1966 byl Bobby Fuller nalezen udušený ve svém autě. Zřejmě spáchal sebevraždu.\n\n\n"}
{"id": "384677", "url": "https://cs.wikipedia.org/wiki?curid=384677", "title": "Sovětská liga ledního hokeje 1972/1973", "text": "Sovětská liga ledního hokeje 1972/1973\n\nSezóna 1972/1973 byla 27. sezonou Sovětské ligy ledního hokeje. Mistrem se stal tým CSKA Moskva.\n\nTým Avtomobilist Sverdlovsk sestoupil. Ze 2. ligy postoupil celek Dynamo Riga.\n"}
{"id": "384679", "url": "https://cs.wikipedia.org/wiki?curid=384679", "title": "Rákosník velký", "text": "Rákosník velký\n\nRákosník velký (\"Acrocephalus arundinaceus\") je středně velkým druhem pěvce z čeledi rákosníkovitých (Acrocephalidae).\n\nPolytypický druh se 2 poddruhy:\n\n\nNejvětší druh rákosníka v Evropě, téměř velikosti drozda; dorůstá délky 17–20 cm, v rozpětí křídel měří 24–26 cm a váží 28–38 g. Je nenápadně zbarvený, převážně tmavě hnědý se světlejší, žlutavě bílou spodinou, bílým hrdlem a světlým nadočním proužkem. Obě pohlaví jsou zbarvena stejně. Podobá se rákosníku obecnému (\"A. scirpaceus\"), je však viditelně větší, má výraznější nadoční proužek a delší silnější zobák.\n\nVaruje drsným „krrr“; zpěv, kterým se samci ozývají při prolézání rákosin nebo z větví stromů, tvoří výrazné skřehotavé „karra karra kit kit“ (viz ).\n\nAreál rozšíření rákosníka velkého sahá od severozápadní Afriky, Portugalska a Španělska po severovýchodní Čínu, jižní Sachalin a severní Japonsko. Je tažný se zimovišti v subsaharské Africe. Z Česka odlétá během srpna a září a přilétá v dubnu až květnu.\n\nV 50. letech 20. století došlo u mnohých evropských populací k výraznému poklesu stavů, který se stal ještě masivnějším v 70. letech. K velmi citelným populačním ztrátám došlo např. v Nizozemsku, Belgii, Německu, na Slovensku, ale i v České republice. Zatímco např. jen v Nizozemsku ještě v roce 1950 hnízdilo více než 10 000 párů, o 40 let později, v roce 1990, již méně než 300. Jako hlavní příčiny bývají uváděny odvodňování mokřadů a eutrofizace vod. Je také citlivý na rušení na hnízdištích a v některých oblastech navíc ohrožován lovem. V roce 2004 byla evropská populace druhu odhadována na 1,5–2,9 milionů párů.\n\nV Česku hnízdí po 600 m n. m. v počtu 1,5–3 tisíc párů. Je zde zvláště chráněn jako silně ohrožený druh.\n\nHnízdí v hustých, vysokých, z vody rostoucích rákosinách větší rozlohy.\n\nObratně šplhá po rákosí, kde také pátrá po potravě. Živí se hlavně hmyzem, ale i jinými malými živočichy, včetně pavouků, měkkýšů nebo obojživelníků; na podzim požírá také bobule.\n\nPohlavně dospívá ve druhém kalendářním roce. Hnízdí 1× až 2× ročně od května do září. Páry bývají monogamní, u samců se však objevuje také bigamie či trigamie, což znamená, že mohou zahnízdit hned se 2 nebo 3 samicemi. Hluboké miskovité hnízdo spletené ze stébel trav vplétá samotná samice do hustého rákosí nad vodou. V jedné snůšce je 4–5 zelenavě bílých, tmavě skvrnitých vajec o velikosti 22,5 x 16,1 mm. Inkubační doba trvá 13–15 dnů, na vejcích sedí pouze samice. Mláďata hnízdo opouští po 12–14 dnech. U monogamních párů je krmí oba rodiče, polygynní samci však pomáhají s krmením mláďat pouze první samici, zatímco ostatní samice krmí svá mláďata samy. Je častým hostitelem kukačky obecné (\"Cuculus canorus\"). Ve volné přírodě se dožívá průměrně 2,4 let.\n\n\n"}
{"id": "384681", "url": "https://cs.wikipedia.org/wiki?curid=384681", "title": "Sovětská liga ledního hokeje 1973/1974", "text": "Sovětská liga ledního hokeje 1973/1974\n\nSezóna 1973/1974 byla 28. sezonou Sovětské ligy ledního hokeje. Mistrem se stal tým Křídla Sovětů Moskva.\n\nVzhledem k rozšíření ligy na 10 týmů hrál poslední SKA Leningrad baráž proti druhému celku 2. ligy (Avtomobilist Sverdlovsk). Po výhrách 7:4 a 9:2 se udržel. Vítěz 2. ligy - Krystall Saratov postoupil přímo.\n"}
{"id": "384685", "url": "https://cs.wikipedia.org/wiki?curid=384685", "title": "Sovětská liga ledního hokeje 1974/1975", "text": "Sovětská liga ledního hokeje 1974/1975\n\nSezóna 1974/1975 byla 29. sezonou Sovětské ligy ledního hokeje. Mistrem se stal tým CSKA Moskva.\n\nTým Krystall Saratov sestoupil. Ze 2. ligy postoupil celek Sibir Novosibirsk. Tým SKA Leningrad v baráži proti druhému celku 2. ligy - Avtomobilist Sverdlovsk zvítězil 2:0 a 6:2 a udržel se.\n"}
{"id": "384687", "url": "https://cs.wikipedia.org/wiki?curid=384687", "title": "Cikánka", "text": "Cikánka\n\nCíkánka může být:\n\n"}
{"id": "384688", "url": "https://cs.wikipedia.org/wiki?curid=384688", "title": "Rdest vláskovitý", "text": "Rdest vláskovitý\n\nRdest vláskovitý (\"Potamogeton trichoides\") je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s jednoletou lodyhou, bez oddenku, přezimuje pomocí turionů. Patří mezi tzv. úzkolisté rdesty. Lodyha je až 90 cm dlouhá, polooblá. Listy jsou jednoduché, jen ponořené, přisedlé, střídavé, čepele jsou velmi úzké, úzce čárkovité až štětinovité, 3,1-5,2 cm dlouhé a 0,3-1 mm široké, na vrcholu zašpičatělé. Listy jsou 3 žilné, ale postranní žilky jsou tenké a zvláště v horní části listů málo patrné, zato prostřední žilka je silnější, dole zabírá i 1/3 a 2/3 šířky čepele. Palisty jsou vyvinuty, na odvrácené od listu nejsou srostlé a objímají lodyhu, jsou asi 0,7-1,8 cm (v prudící vodě až 2,7 cm) dlouhé, Jedná se o jednodomou rostlinu s oboupohlavnými květy. Květy jsou v květenstvích, ve klasech na cca 2-5 cm dlouhé stopce, klasy jsou krátké a chudé, obsahují jen 2-3 přesleny květů později obsahují jen několik málo (nejčastěji 2-3) plody. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené jen z 1 (vzácněji až 3) plodolistů. Semeník je svrchní. Plodem je nažka, na vrcholu s krátkým zobánkem.\n\nRdest vláskovitý roste roztroušeně v Evropě, nejvíce střední, málo zasahuje do severní Afriky a západní Asie.\n\nV ČR roste roztroušeně až vzácně od nížin do podhůří ve středních, východních a jižních Čechách, Na Moravě v Pomoraví a dolním Podyjí, jinde je velmi vzácný nebo chybí. Jedná se o silně odrožený druh flóry ČR, kategorie C2.\n\n \n"}
{"id": "384689", "url": "https://cs.wikipedia.org/wiki?curid=384689", "title": "Sovětská liga ledního hokeje 1975/1976", "text": "Sovětská liga ledního hokeje 1975/1976\n\nSezóna 1975/1976 byla 30. sezonou Sovětské ligy ledního hokeje. Mistrem se stal tým Spartak Moskva.\n\nTým Sibir Novosibirsk sestoupil. Ze 2. ligy postoupil celek Krystall Saratov. Tým SKA Leningrad se v baráži proti 2. celku 2. ligy (Dizelist Penza) po výhrách 6:3 a 8:2 udržel.\n"}
{"id": "384690", "url": "https://cs.wikipedia.org/wiki?curid=384690", "title": "Sovětská liga ledního hokeje 1976/1977", "text": "Sovětská liga ledního hokeje 1976/1977\n\nSezóna 1976/1977 byla 31. sezonou Sovětské ligy ledního hokeje. Mistrem se stal tým CSKA Moskva.\n\nTým Krystall Saratov sestoupil. Ze 2. ligy postoupil celek Avtomobilist Sverdlovsk.\n"}
{"id": "384692", "url": "https://cs.wikipedia.org/wiki?curid=384692", "title": "Dvořákova Olomouc", "text": "Dvořákova Olomouc\n\nMezinárodní hudební festival Dvořákova Olomouc se každoročně koná v květnu v Olomouci.\n\nTento festival klasické hudby vznikl transformací festivalu Olomoucké hudební jaro, který pořádá Moravská filharmonie Olomouc již od roku 1958. \n\nAntonín Dvořák, který v letech 1888-1898 v Olomouci často působil a spolupracoval s hudebně pěveckým spolkem Žerotín. Pořadatel proto navazuje na tradice Žerotína a v dramaturgii festivalu se tak vyskytuje mnoho skladeb českých autorů. \n\n"}
{"id": "384694", "url": "https://cs.wikipedia.org/wiki?curid=384694", "title": "Sovětská liga ledního hokeje 1977/1978", "text": "Sovětská liga ledního hokeje 1977/1978\n\nSezóna 1977/1978 byla 32. sezonou Sovětské ligy ledního hokeje. Mistrem se stal tým CSKA Moskva.\n\nVzhledem k rozšíření soutěže na 12 týmů ze 2. ligy postoupily celky Salavat Julajev Ufa a Sokol Kyjev. Poslední SKA Leningrad hrál baráž proti třetímu celku 2. ligy - Sibir Novosibirsk, zvítězil celkově 12:5 a udržel se tak.\n"}
{"id": "384698", "url": "https://cs.wikipedia.org/wiki?curid=384698", "title": "Sovětská liga ledního hokeje 1978/1979", "text": "Sovětská liga ledního hokeje 1978/1979\n\nSezóna 1978/1979 byla 33. sezonou Sovětské ligy ledního hokeje. Mistrem se stal tým CSKA Moskva.\n\nTým Salavat Julajev Ufa sestoupil. Ze 2. ligy postoupil celek Ižstal Iževsk. Týmy Avtomobilist Sverdlovsk a SKA Leningrad se v baráži udržely.\n"}
{"id": "384700", "url": "https://cs.wikipedia.org/wiki?curid=384700", "title": "Dvořákova Praha", "text": "Dvořákova Praha\n\nDvořákova Praha je mezinárodní hudební festival, který se v Praze koná počátkem září, kdy si připomínáme výročí narození Antonína Dvořáka (8. září 1841). První ročník se uskutečnil v roce 2008. Hlavním cílem festivalu je péče o hudební odkaz nejhranějšího českého skladatele Antonína Dvořáka. Jeho geniální hudba je i po více než sto letech stále stejně krásná a srozumitelná a k divákům nejlépe promlouvá prostřednictvím špičkových interpretů, které festival do Prahy již tradičně zve. Spolu s uváděním oblíbených a známějších Dvořákových skladeb je cílem festivalu představovat i díla pozapomenutá či zřídka hraná, zejména z počátečního období jeho tvorby.\n\nFestival je členěný do několika programových řad. Stěžejní řadou je Dvořák Collection, která uvádí díla Antonína Dvořáka. Oblíbenou řadou, jakýmsi festivalem uvnitř festivalu, je Komorní řada, jejíž program vytváří kurátor. Ten je také sám jedním z interpretů. Rezidenčním orchestrem festivalu je již tradičně Česká filharmonie, jejíž historicky první koncert v roce 1896 dirigoval právě Antonín Dvořák. Další programové řady jsou Debutový den, kde dává festival prostor umělcům nastupující generace, Světové orchestry nebo Recitál.\n\nFestival přiláká každý rok více než 15 tisíc diváků.\n\nNa prvním ročníku tohoto festivalu klasické hudby vystoupili například sólisté Jiří Bárta, Ivan Moravec, Martin Kasík, Pavel Šporcl a Janine Jansenová. \n\nDruhý ročník festivalu v roce 2009 přivítal přes 13 500 posluchačů, do Prahy přišel Boris Berezovskij, Olga Trifonová, Tokyo String Quartet nebo ORF Radio-Symphonieorchester Wien. Festival nabídnul studentům do 26 let výhodné vstupné v rámci členství \"Klubu mladých\". \n\nV předvečer festivalu byla v rezidenci primátora poprvé předána Cena Antonína Dvořáka houslistu Josefu Sukovi.\n\nV roce 2010 přivítala Praha City of Birmingham Symphony Orchestra pod taktovkou svého hudebního ředitele Andrise Nelsonse, (sólista Paul Lewis, Dmitrije Chvorostovkého, Maria João Pires, houslistku Nicolu Benedetti či klavíristy Piotra Anderszewského a Cédrica Tiberghiena. Festival navštívilo na 15 000 posluchačů.\n\nCena Antonína Dvořáka byla v předvečer festivalu udělena klavíristu Ivanu Moravcovi. \n\nV roce 2011 festival společně s dalšími institucemi oslavoval výročí 170 let narození Antonína Dvořáka. 22 koncertů zhlédlo na 19 000 návštěvníků, koncerty v Dvořákově a Sukově síni Rudolfina doplnil koncert v katedrále svatého Víta. Na festivale vystoupili mimo jiné Filarmonica della Scalla (Daniel Harding), Bamberger Symphoniker (Jonathan Nott), Joseph Calleja, WDR Symphony Orchestra Cologne (dirigent Jukka-Pekka Saraste, trubka Hakan Hårdenberger), Royal Liverpool Philharmonic (dirigent Vasilij Petrenko) či Rotterdam Philharmonic Orchestra s Yannickem Nézet-Séguinem (violoncello Truls Mørk). Festival poprvé nabídnul samostatný koncert pro děti a koncertní sérii mladých hvězdných umělců Debut (recitál Benjamin Grosvenor, Josef Špaček aj.)\n\nCena Antonína Dvořáka byla v předvečer zahájení festivalu předána dirigentu Jiřímu Koutovi.\n\nJubilejní pátý ročník festivalu zakončila Dvořákova Symfonie č. 8 G dur op. 88. Vrcholné autorovo dílo představil Dvořákově síni Rudolfina rezidenční orchestr festivalu – Česká filharmonie. Ta letos na festivale vystoupila celkem pětkrát, postupně s dirigenty Jamesem Gaffiganem, Junem Märklem a s Petrem Altrichterem. Festival navštívilo na 15 000 návštěvníků. Během patnácti festivalových dní se uskutečnilo celkem 20 koncertů. Mezi nejnavštěvovanější se řadili koncerty speciální koncertní série České filharmonie s díly A. Dvořáka, J. Brahmse a P. I. Čajkovského, koncert Staatskapelle Dresden se Zubinem Mehtou, vystoupení mládežnického orchestru Youth Orchestra of Caracas, ale také např. dětský koncert.\n\nFestival v podvečerních hodinách představil v rámci koncertní série Debut čtyři mladé mezinárodně uznávané sólisty do 30 let. Díla Antonína Dvořáka nabídnul festival publiku celkem desetkrát, čtyřikrát poté zazněla jeho díla jako přídavky.\n\nCena Antonína Dvořáka byla udělena v rámci donátorského večera pro MHF Dvořákova Praha 31. 3 2012 ve Španělském sále Pražského hradu. Vítězkou ceny se stala sopranistka Ludmila Dvořáková.\n\nFestival navštívilo na 11 000 návštěvníků. V doprovodném programu festival nabídl tři debuty, v rámci Rodinného dne dva koncerty pro dětské publikum i jeden open air. Dále dvě divadelní představení, výrobu vlastní knihy o Antonínu Dvořákovi a čtyři setkaní po potlesku s festivalovými umělci.\n\nV roce 2013 vystoupili například Alisa Weilerstein, Jevgenij Igorjevič Kissin, Ivan Karizna, Julian Rachlin nebo Denis Kožuchin.\n\nCenu Antonína Dvořáka převzal tanečník a choreograf Jiří Kylián.\n\nFestival pořádá Akademie klasické hudby, zapsaný ústav, věnující se propagaci českého hudebního umění. Vznik festivalu inicioval podnikatel a filantrop Karel Komárek. Jeho investiční skupina KKCG vystupovala v pozici generálního partnera až do roku 2017. Od ročníku 2018 je festival podporován prostřednictvím rodinné nadace Karel Komárek Family Foundation.\n\nUměleckým vedením festivalu je od ročníku 2019 pověřen klavírista a manažer Jan Simon. V letech 2013 - 2018 festival a jeho program formoval Marek Vrabec. V této pozici vystřídal spoluzakladatele a intendanta festivalu Vladimíra Darjanina, který je bývalým ředitelem České filharmonie a generálním manažerem výstavy \"„Deset století architektury“\". \n\nKlub mladých příznivců klasické hudby při festivalu Dvořákova Praha sdružuje mladé posluchače klasické hudby do 26 let. Jeho cílem je vzdělávat a podporovat studenty v této oblasti.\n\nKoncertní sérii Debut, která představuje pražskému publiku mladé talentované a mezinárodně ceněné umělce do 30 let, festival poprvé uvedl v roce 2011. Na čtyřech koncertech měli možnost mladí posluchači i ostatní návštěvníci festivalu vyslechnout moderované recitály klavíristy Benjamina Grosvenora, mezzosopranistky Daniely Baňasové, houslisty Josefa Špačka a klarinetisty Dmitrije Rasul-Karejeva. Je určena především pro \"Klub mladých\". Pokračuje dalšími recitály (Leonard Elschenbroich) v Koncertním sále Pražské konzervatoře v Praze.\n\n"}
{"id": "384702", "url": "https://cs.wikipedia.org/wiki?curid=384702", "title": "Sovětská liga ledního hokeje 1979/1980", "text": "Sovětská liga ledního hokeje 1979/1980\n\nSezóna 1979/1980 byla 34. sezonou Sovětské ligy ledního hokeje. Mistrem se stal tým CSKA Moskva.\n\nTým Avtomobilist Sverdlovsk sestoupil. Ze 2. ligy postoupil celek Dynamo Minsk. SKA Leningrad se v baráži udržel. Ižstal Iževsk v baráži neuspěl a na jeho úkor postoupil Salavat Julajev Ufa.\n"}
{"id": "384704", "url": "https://cs.wikipedia.org/wiki?curid=384704", "title": "Struny podzimu", "text": "Struny podzimu\n\nStruny podzimu jsou hudební festival, jehož první ročník se uskutečnil v roce 1996. Koná se v měsících září až listopad v Praze. Svým programem oslovuje široký okruh publika a vytváří tak prostor pro setkávání tradičních milovníků klasické hudby, jazzofilů i fanoušků world music. Uměleckým ředitelem festivalu je Marek Vrabec.\n\nFestival Struny podzimu se v pražském kulturním dění objevuje od roku 1996. Postupně se z původně malé programové řady v rámci kulturních akcí Pražského hradu vyvinul v projekt, který je charakteristický dramaturgickou otevřeností a propojením (zdánlivě) nesourodých hudebních světů. V roce 2004 opustil festival Struny podzimu po osmi letech Pražský hrad a jeho novými spolupořadateli se staly Národní divadlo, Národní muzeum (České muzeum hudby), Nadace Dagmar a Václava Havlových Vize 97 a další.\n\nV roce 2008 měla premiéru nová řada Spotlight, která je platformou pro mladé umělce do 25 let.\n\nVýčet umělců, které festival v České republice představil vůbec poprvé právě festival Struny podzimu, je ojedinělý: Brad Mehldau, Bobby McFerrin, Cecil Taylor, Gregory Porter, Cassandra Wilsonová, Gil Shaham, Daniel Hope, Ghostpoet, Young Fathers, Chris Thile, Jason Moran a mnozí další. Struny podzimu rovněž iniciují nové projekty a produkce jako byla opera Don Juan in Prague v koprodukci s newyorskou Brooklyn Academy of Music, scénické provedení Schubertovy \"Zimní cesty\" v barrandovských ateliérech nebo koncertní provedení hudby Zdeňka Lišky k \"Markétě Lazarové\". Festival v Praze systematicky představuje nejvýznamnější skladatelské osobnosti dneška jako je Michael Nyman, Gavin Bryars, Steve Reich, David Lang, Julia Wolfe nebo Terry Riley. Struny podzimu iniciují umělecká setkání, která se mohou ukázat jako zásadní. Za všechny to platí o setkání Gregoryho Portera s českým hammondkářem Ondřejem Pivcem, které odstartovalo jejich spolupráci oceněnou později cenou Grammy.\n\nFestival Struny podzimu každoročně prokopává cestu k rozšiřování hudebních obzorů. Každý festivalový koncert je událostí svého druhu a žánru. Struny podzimu uvádějí hudbu, kterou jinde neuslyšíte.\n\n"}
{"id": "384706", "url": "https://cs.wikipedia.org/wiki?curid=384706", "title": "Létající talíř (UFO)", "text": "Létající talíř (UFO)\n\nLétající talíř je obvyklé pojmenování UFO diskovitého nebo talířovitého tvaru (dva talíře přiklopené na sobě). Zároveň je to nejčastěji pozorovaný a nejznámější druh UFO. Létající talíře jsou svědky popisované jako stříbrné nebo kovové na povrchu, s blikajícími světly po obvodu a vykazující vysokou manévrovatelnost.\n\nJako první s tímto pojmenováním přišel obchodník a soukromý pilot Kenneth Arnold, když 24. června 1947 spatřil u hory Mount Rainier devět neznámých objektů a přirovnal jejich pohyb k \"talířům skákajícím nad vodou\". Ačkoliv sám Arnold sám nikdy pojem \"létající talíř\" nepoužil, ke konci 50. let se začal hromadně používat v médiích (do té doby se zároveň používalo i \"létající disk\"). Zajímavostí je, že Arnoldovy UFO ve skutečnosti nevypadaly jako talíře, ale měly křídlovitý tvar podobný srpku Měsíce s výčnělkem na zadní části.\n\n\nV 50. letech 20. století vzniklo převážně v USA mnoho filmů s tematikou létajících talířů ve spojení s mimozemšťanskou invazí na Zemi:\n"}
{"id": "384707", "url": "https://cs.wikipedia.org/wiki?curid=384707", "title": "Stars (britská hudební skupina)", "text": "Stars (britská hudební skupina)\n\nStars byla britská superskupina, která působila pouze krátkou dobu v roce 1972. Jejími členy byli kytarista Syd Barrett, baskytarista Jack Monck a bubeník Twink.\n\nSkupinu Stars založil Barrett po dvou letech od vydání svého posledního sólového alba, během kterých se stáhl z veřejného života. Stars odehráli tři koncerty v Cambridgi se skladbami raných Pink Floyd a odlišnými verzemi písní z Barrettova alba \"The Madcap Laughs\". Vystoupení se ale podobala Barrettovým koncertům s Pink Floyd, kdy kytarista stál často nehnutě v transu na pódiu.\n\nStars se rozpadli poté, co Twink zastavil Barretta na ulici a ukázal mu nepříznivé recenze jejich koncertů.\n"}
{"id": "384708", "url": "https://cs.wikipedia.org/wiki?curid=384708", "title": "Hydrogenperoxosíran draselný", "text": "Hydrogenperoxosíran draselný\n\nHydrogenperoxosíran draselný (dříve též hydrogenpersíran draselný) se sumárním vzorcem KHSO je chemická sloučenina široce používaná jako oxidační činidlo. Jde o draselnou hydrogensůl kyseliny peroxosírové.\n\nDraselnou sůl dodávají dva výrobci: Evonik (dříve Degussa) pod značkou Caroat a DuPont pod značkou Oxone; tyto značky jsou nyní součástí standardního chemického slovníku. Hydrogenperoxosíran draselný je součástí trojité soli se vzorcem 2KHSO·KHSO·KSO. Standardní elektrodový potenciál této sloučeniny je -1,44 V s poloreakcí dávající hydrogensíran.\n\nIlustrativní ohledně síly organické oxidace této soli je přeměna akridinu na odpovídající akridin-N-oxid.\n\nOxiduje též thioethery na sulfony se dvěma ekvivalenty.\nS jedním ekvivalentem je reakce převádějící sulfid na sulfoxid mnohem rychlejší než ta převádějící sulfoxid na sulfon, takže lze reakci pohodlně zastavit v této fázi, je-li to potřeba.\n\n"}
{"id": "384711", "url": "https://cs.wikipedia.org/wiki?curid=384711", "title": "Pražský podzim", "text": "Pražský podzim\n\nMezinárodní hudební festival Pražský podzim se každoročně konal v zářijovém období (dennodenně, zpravidla v termínu 12. září - 1. října v Rudolfinu) v Praze v letech 1991 až 2008.\n\nSoukromý Mezinárodní hudební festival Pražský podzim založil a vedl PhDr. Pavel Špiroch, CSc. (* 27. června 1949 - 18. dubna 2012). Pavel Špiroch vystudoval sociologii na FF UK v Praze (předtím studium na FJFI ČVUT). Od roku 1973 působil jako redaktor kulturního zpravodajství Československé televize, od roku 1985 v diplomatických službách v Paříži (zde uspořádal např. Janáčkův festival). V letech 1990 až 1994 byl ředitelem Paláce kultury.\n\nFestival se během několika ročníků rozrostl v třítýdenní událost, významným způsobem začal zasahovat do kulturního dění a brzy se stal rovnocenným partnerem zavedených českých festivalů. \n\nČtvrtým ročníkem počínaje se pořadatelé zaměřili výhradně na orchestrální koncerty - festival se tak vyprofiloval ve velmi soudržnou událost - do té doby ojedinělou přehlídku zahraničních symfonických a komorních těles u nás a do Prahy přivedl řadu významných dirigentů a sólistů. Festival mimo jiné intenzivně spolupracoval s rozhlasovými orchestry celé Evropy (zejména s orchestry britské stanice BBC) a ruskými orchestry. \n\nDramaturgicky byl orientován převážně na díla skladatelů 19. a 20. století. Už od prvního ročníku se upevnila tradice završovat festival Dvořákovým Koncertem pro violoncello a orchestr h-moll. Pořadatelé se snažili přispět k šíření české hudby do zahraničí také prosazováním návrhu, aby vystupující umělci věnovali jeden z večerů hudbě českých skladatelů. \nVýznamným počinem bylo dramaturgicky ojedinělé připomenutí 100. výročí narození Dmitrije Šostakoviče během 16. ročníku festivalu, kdy byla kromě několika monumentálních symfonií záslužně uvedena i zřídka uváděná skladatelova díla (oratorium Píseň o lesích, suita na verše Michelangella Buonarottiho, hudba k filmům Střeček, Hamlet, Maxim, Pět dní - pět nocí, suita z baletu Šroub, suita z operety Moskevské Čeremušky) a při této příležitosti mimo jiné Český rozhlas odvysílal v přímém přenosu rozhovor ředitele Pavla Špirocha s Irinou Antonovnou Šostakovičovou.\nS ohledem na upoutání pozornosti širšího okruhu posluchačů začaly být do nabídky střídmě zařazovány i speciální projekty, mnohdy mimo žánr klasické hudby, které si získaly značný ohlas. Byly jimi např. uvedení klasické čínské opery \"Píseň o věčném žalu\", velkoplošná projekce němého filmu Charlieho Chaplina \"Světla velkoměsta\" s živou hudbou, vystoupení folklórních souborů (Státní akademický orchestr lidových nástrojů N. P. Osipova, mexická skupina Mariachi s doprovodem symfonického orchestru, hudební a taneční soubor Rajkó z Budapešti atd.), koncerty kytaristy Paco Peñi, hudba k hollywoodským filmům v úpravách Johna Wilsona atd. \n\nČeský rozhlas každoročně vytvářel z festivalových koncertů vlastní cyklus přímých přenosů a záznamů, které v rámci programové výměny Evropské vysílací unie zprostředkovával v průměru 25 zemím po celém světě. \nFestival se většinou konal pod záštitou významných institucí, v posledním pětiletí pod patronací prezidenta České republiky Václava Klause a stal se respektovanou společenskou událostí (např. koncert Dánského národní symfonický orchestr s dirigentem Thomasem Dausgaardem se konal za přítomnosti dánské korunní princezny Mary Elizabeth Donaldson).\n\nPoslední dva ročníky festivalu doprovodily dvě mediálně hojně prezentované aféry, které firmě způsobily komplikace. V roce 2007, po sporu s vedením, nečekaně zrušila koncert klavíristka Hélène Grimaudová se Staatskapelle Dresden (poprvé vystoupila na festivalu v roce 1999, rovněž s tímto orchestrem, kdy byla pokutována za porušení smluvních podmínek v podobě náhlé změny programu), o rok později dirigent Libor Pešek, kterého však nahradil Oliver Dohnányi. \nTéhož roku festival opustil klíčový sponzor - farmaceutická firma Zentiva, místo kterého se organizátorům nepodařilo najít v době celosvětové finanční krize adekvátní náhradu. Vzhledem k nedostatku finančních prostředků se ředitel festivalu v lednu roku 2009 rozhodl pozastavit činnost. Ještě téhož roku společnost Radioservis, a.s. uspořádala v uvolněném období skromnější nultý ročník nového festivalu Rozhlasový podzim, který byl založen se záměrem pokusit se na přerušenou úspěšnou tradici Pražského podzimu navázat.\n\nNěkteré z vystupujících orchestrů:\nOrchestra Filarmonica della Scala,\nIsrael Philharmonic Orchestra,\nBBC Philharmonic,\nBBC Scottish Symphony Orchestra,\nBBC National Orchestra of Wales,\nBournemouth Symphony Orchestra,\nRoyal Liverpool Philharmonic,\nMoskevská filharmonie,\nPetrohradský symfonický orchestr,\nOrchestr Mariinského divadla,\nRuská filharmonie,\nČajkovského symfonický orchestr z Moskvy,\nMoskevský komorní orchestr,\nBudapešťský symfonický orchestr Maďarského rozhlasu,\nBudapest Festival Orchestra,\nBerlínští symfonikové,\nKonzerthausorchester Berlin,\nRundfunk-Sinfonieorchester Berlin,\nBeethoven Orchester Bonn,\nRozhlasový symfonický orchestr z Frankfurtu nad Mohanem (hr-Sinfonieorchester),\nMDR Sinfonieorchester Leipzig,\nBamberger Symphoniker,\nRadio-Symphonieorchester Wien,\nRotterdamská filharmonie,\nFilharmonický orchestr Lucemburska,\nOrchestre national d'Île-de-France,\nOrchestre Phiharmonique de Strasbourg,\nBasilejský komorní orchestr,\nSymfonický orchestr z Monte Carla,\nOrquesta Nacional de España,\nOrquesta de Valencia\nEnglish, Scottish Chamber, \nLondon Brass Virtuosi, \nCity of London Sinfonia, \nMozarteum Salzburg, \nSinfonia Varsovia, \nEnsemble orchestral de Paris\natd.\n\nNěkteří z vystupujících dirigentů a sólistů:\nMarin Alsop,\nSemjon Byčkov,\nJames DePreist,\nIván Fischer,\nValerij Gergijev,\nMarek Janowski,\nZubin Mehta,\nRiccardo Muti,\nGianandrea Noseda,\nJonathan Nott,\nKrzysztof Penderecki,\nIlan Volkov,\nMaxim Fedotov,\nVadim Gluzman,\nLeonidas Kavakos,\nShlomo Mintz,\nVadim Repin,\nIsaac Stern,\nSteven Isserlis,\nBoris Pergamenschikov,\nHeinrich Schiff,\nYefim Bronfman,\nBarry Douglas,\nHélène Grimaudová,\nWayne Marshall,\nArcadi Volodos,\nGábor Boldoczki,\nGalina Gorčakova\natd.\n\nposledních 5 ročníků festivalu, články a kritiky, výběr:\n\n"}
{"id": "384714", "url": "https://cs.wikipedia.org/wiki?curid=384714", "title": "Rudolf Krupička", "text": "Rudolf Krupička\n\nRudolf Krupička (4. prosince 1879, Starkoč u Čáslavi – 20. října 1951, Kutná Hora) byl český dekadentní básník a dramatik z okruhu časopisu Moderní revue.\n\nNarodil se ve Starkoči. Jeho rodiče měli sušárnu čekanky nedaleko Starkoče v Bučicích. Rodina záhy přesídlila do Kutné Hory, kde vlastnili octárnu. Rudolf Krupička vystudoval nižší reálku v Kutné Hoře (1891–1895) a obchodní akademii v Praze (maturoval v roce 1898). Po maturitě nastoupil do podniku svých rodičů. V letech 1910–1914 jezdil jako obchodní zástupce firmy do Berlína. Léta 1915–1916 strávil v armádě. Potom pracoval jako úředník v rodinné octárně až do jejího znárodnění.\n\nV Krupičkově rodině se rovněž amatérsky muzicírovalo. Krupička s přáteli (Krupička, Volek, Chmelík, Sula) pořádali v letech 1900–1914 přednášky, ochotnická představení a koncerty v okolí Kutné Hory, v Polabí a Posázaví.\n\n\n\n\n\n\nPrameny k tomuto článku laskavě poskytla knihovna Českého muzea stříbra v Kutné Hoře \n\n\n"}
{"id": "384715", "url": "https://cs.wikipedia.org/wiki?curid=384715", "title": "Helmovy mlýny", "text": "Helmovy mlýny\n\nZaniklé Helmovy mlýny se nacházely v Praze na Vltavě, v místech dnešní Klimentské ulice na Novém Městě. \n\nBudovy mlýnů byly připomínány již roku 1398. Vedle Nových a Lodeckých tvořily Helmovské mlýny jednu ze skupin vodních mlýnů na dolním Novém městě. Nacházely se proti Korunnímu ostrovu, nad ramenem řeky oddělujícího Jerusalemský ostrov. Nazývaly se podle Helmova mlýna s renesančním štítem z počátku 17. století, který stál na novoměstském pobřeží. Sousední (Stárkův) mlýn v roce 1901 vyhořel a byl i s dalším (Korunním) mlýnem zbořen v letech 1915–1916, renesanční Helmův mlýn byl odstraněn až 1928. Poté byla celá oblast kompletně přestavěna v souvislosti s regulací Vltavy (30. léta 20. století). \n\nV současné době se na tomto místě nachází budova ministerstva zemědělství a za ním Helmova ulice. Ovšem existenci slavných mlýnů připomíná především dosud funkční Helmovský jez, který tehdy nadržoval mlýnům vodu. Po zrušení mlýnů a po drobné úpravě dnes obdobně slouží zdymadlu Štvanice.\n"}
{"id": "384716", "url": "https://cs.wikipedia.org/wiki?curid=384716", "title": "Bradáč", "text": "Bradáč\n\nBradáč může být:\n\n\n"}
{"id": "384718", "url": "https://cs.wikipedia.org/wiki?curid=384718", "title": "Vláda Baracka Obamy", "text": "Vláda Baracka Obamy\n\nVláda Baracka Obamy byla vládou USA od 20. ledna 2009 v 18:05 hodin SEČ ,do 20. ledna 2017, kdy Barack Obama složil prezidentský slib a stal se tak 44. prezidentem USA. Poté podepsal jmenovací dekrety nových členů vlády, kteří se ten den nebo v následujících dnech ujali svých úřadů. K výkonu funkcí ve vládě Spojených států amerických je vyžadován souhlas Senátu USA.\n\nPolitický systém USA dává výkonnou moc do rukou prezidenta, který je hlavou exekutivy, a jednotliví ministři plní funkci spíše poradenskou.\n\n"}
{"id": "384719", "url": "https://cs.wikipedia.org/wiki?curid=384719", "title": "Dynastická rasa", "text": "Dynastická rasa\n\nDynastická rasa je označení užívané v egyptologii pro lid s vyspělou kulturou, který podle některých názorů přišel do Egypta na konci pravěku v Předdynastické době (snad někdy kolem roku 3400 př. n. l.), ovládl místní primitivnější obyvatelstvo a jako „civilizovaná aristokracie či panská rasa“ způsobil údajně náhlý kulturní vzestup Archaické doby. Východiskem této teorie, mezi jejíž nejvýznamnější zastánce patřili např. britští egyptologové William Flinders Petrie a Walter Bryan Emery, byly analogie mezi staroegyptskou kulturou před nástupem 1. dynastie a jinými soudobými kulturami (např. v Mezopotámii) a to, že kulturní změny, které se v těchto podobnostech ukazují, se zdály být pozoruhodně náhlé a bez opory v dosavadním domácím egyptském kulturním vývoji. S poukazem na nové archeologické objevy dokládající neolitizaci a svébytný vývoj severovýchodní Afriky v závěru pravěku, který vyvrcholil vznikem staroegyptského státu, je dnes ovšem teorie dynastické rasy naprostou většinou badatelů pokládána za překonanou. \n\n"}
{"id": "384722", "url": "https://cs.wikipedia.org/wiki?curid=384722", "title": "Obuvnictví", "text": "Obuvnictví\n\nObuvnictví zvané též ševcovství je obor zabývající se výrobou obuvi. S ohledem na nejčastěji používané materiály je považován za odvětví kožedělného a textilního průmyslu. Osoba obuv vyrábějící se nazývá obuvník čili švec. Povolání ševce patří mezi tradiční řemesla.\n\nTradičním materiálem na výrobu bot v evropské kultuře byla kůže, proto byl výkon ševcovského řemesla často spojen obecněji se zpracováním kůže, například se sedlářstvím. Mezi speciální ševcovské potřeby patří ševcovské kopyto, šídlo, verpánek i speciální nitě dratev.\nV obuvnictví je používána řada dalších materiálů, zejména guma, plast, juta, dřevo (dříve například dřeváky, dnes například podrážka u „korkových“ sandálů). Ruční výroba bot byla do značné míra nahrazena výrobou strojní, na čemž se během začátku 20. století podílel i český obuvník Tomáš Baťa, který z tehdejšího Československa udělal obuvnickou velmoc.\n\nPatronem ševců je svatý Kryšpín. Postavy ševců se proto hojně vyskytují v lidových pohádkách.\n\n"}
{"id": "384724", "url": "https://cs.wikipedia.org/wiki?curid=384724", "title": "Prokletí Salemu", "text": "Prokletí Salemu\n\nProkletí Salemu (angl. orig. Salem's Lot) je román od amerického spisovatele Stephena Kinga z roku 1975, česky poprvé vydaný v roce 1994.\n\nSpisovatel Ben Mears se vrací do Nové Anglie do Jerusalem´s Lotu, kde po smrti otce strávil u tety Cindy čtyři roky. Tady se seznámí s mladou malířkou Susan Nortonovou. Chce zde zůstat, aby napsal další knihu. Vzpomíná na svůj dětský zážitek, když jako devítiletý chlapec jakou zkoušku odvahy vstoupil do domu Marstenových, kde sebevraždu spáchal manželský pár Marstenových. On viděl oběšeného Hubieho Marstena, tento sen ho děsí i v dospělosti. Chtěl si zchátralý dům pronajmout, ale už to udělal někdo jiný. V domě se svítí, ale ne elektřinou.\n\nNa brátu hřbitova byl pověšen pes místního hrobníka. Při cestě lesem se ztratil mladší bratr Dannyho Glicka Ralphie, Danny zkolaboval a na prudkou anémii zemřel. Ben se seznámí s místním učitelem angličtiny Mattem Burkem. Po Dannyho pohřbu šel Mike Ryerson zaházet hrob, byl zhypnotizován, vyhrabal Dannyho, stali se z nich upíři. Mike to o sobě neví, požádá Matta o pomoc, myslí, že je nemocný. V noci zemře. Matt pochopí, že Mike je upír. Zavolá Bena, aby mu přinesl kříž.\n\nNový nájemník Marstenova domu R. T. Straker otevřel obchod se starožitnostmi, je velmi milý, jeho spolupracovník Barlow je údajně na cestách.\n\nBývalý přítel Susan zbije Bena do bezvědomí. Susan je u Matta, k němuž se vrátí Mike, Matt ho odežene křížem a poté dostane infarkt. Dostane se do nemocnice. Mattův lékař Jimmy Cody jejich příběhu uvěří a začne jim pomáhat. Každou noc upíři přibývají. Susan jde prozkoumat Marstenův dům, spojí se se zvláštním chlapcem Markem Petriem. Susan objeví Barlowa - hlavní upír, ten ji promění. Straker sváže Marka, ten se osvobodí a Strakera zabije. Mark se spojí s Benem, Jimmym, Mattem a katolickým knězem Callahanem (pije, pochybuje o víře). Ben osvobodí Susan, když ji probodne srdce dřevěným kůlem.\n\nCallahan s Markem se vrátí k Petrieovým, ti nevěří, přijde Barlow, zabije Petriovi, Mark uteče, Callahan nesplní slib a neodhodí kříž, aby se mohli utkat s Barlowem rovnocenně. Nevěří své víře a je přeměněn na upíra. Ráno odjíždí do New Yorku. Mark s Jimmym najdou místo odpočinku Barlowa, ale Jimmy spadne do nachystané pasti a zemře. Ben s Markem vrazí kůl do Barlowova srdce, ten se promění v prach, oba utečou před chodícími nemrtvými z Jerusalem´s Lotu.\n\nPo letech, kdy upíři řádí po okolí liduprázdného městečka, se Ben s Markem vrací z Mexika, aby podle Benových vzpomínek na velký požár z roku 1951 zapálili oheň (nedopalkem z cigarety) a tak město očistili.\n"}
{"id": "384725", "url": "https://cs.wikipedia.org/wiki?curid=384725", "title": "Krupička", "text": "Krupička\n\nKrupička může být:\n\n"}
{"id": "384729", "url": "https://cs.wikipedia.org/wiki?curid=384729", "title": "Jindřich Mošna", "text": "Jindřich Mošna\n\nJindřich Mošna (1. srpna 1837, Praha-Karlín – 6. května 1911, Praha) byl český divadelní herec, ve své době jeden z nejlépe hodnocených českých herců.\n\nVyučil se v Praze mosaznictví, v roce 1855 se na zkušené ve Vídni seznámil s divadlem. Hrál menší úlohy ve vídeňském divadle, a když se v roce 1859 vrátil do Prahy, hrál s úspěchem v několika ochotnických rolích. Poté se postupně připojil k několika skupinám kočovných divadelníků, kde se proslavil jako skvělý komik. V roce 1864 vstoupil do hereckého souboru Prozatímního divadla, a od začátku se stal jedním z nejpopulárnějších herců své doby. V roce 1883 přešel do nově postaveného Národního divadla, kde setrval až do chvíle, kdy onemocněl rakovinou jazyka, a další divadelní vystupování mu bylo znemožněno.\n\nBěhem své kariéry vytvořil řadu vysoce ceněných rolí, především komických, k čemuž byl předurčen i svým vzhledem a drobnou postavou. Mezi jeho slavné role patří Jupiter v Offenbachově operetě \"Orfeus v podsvětí\", Hadrián z Římsů ve stejnojmenné Klicperově hře, Lízal v \"Maryše\" bratří Mrštíků či Kalafuna v Tylově \"Strakonickém dudákovi\".\n\nTragické postavy hrál spíše v pozdějším věku, přešel k nim od postav groteskních, a stal se skvělým realistickým hercem. První z nich byl Harpagon v Molièrově hře \"Lakomec\", kterého Mošna ztvárnil v roce 1885, skvěle také představil Shylocka v Shakespearově \"Kupci benátském\", Polonia v \"Hamletovi\".\n\nJeho lidský i umělecký osud na historickém pozadí vývoje českého divadla, od smrti J. K. Tyla až po otevření Národního divadla, popsal spisovatel František Rachlík v kratším prozaickém vyprávění \"Jediná láska\" (1954), poté v obsáhlé biografické románové kronice \"Komedie plná lásky\" (v několika vydáních, první 1954, v roce 1959 německy).\n\n\n"}
{"id": "384730", "url": "https://cs.wikipedia.org/wiki?curid=384730", "title": "Janet Napolitanová", "text": "Janet Napolitanová\n\nJanet Napolitano (* 29. listopad 1957, New York City, New York, USA) je americká právnička a politička. \n\nOd roku 2009 do roku 2013 byla ministryní vnitřní bezpečnosti Spojených států amerických, do 21. ledna 2009 zastávala úřad guvernérky státu Arizona. Byla teprve třetí ženou, jež této funkce dosáhla. Poprvé byla zvolena v roce 2002 a podruhé v roce 2006. Tím se stala první ženou vůbec, které se podařilo znovuzvolení do funkce v historii státu Arizona. V roce 2005 ji časopis Time zařadil do žebříčku pěti nejlepších guvernérů v USA.\n\nBarack Obama ji jmenoval ministryní vnitřní bezpečnosti ve své vládě. Již od počátku bylo její jmenování kritizováno některými republikány, kteří tvrdili, že nemá pro výkon takové funkce dosti zkušeností. Poté, co selhání amerických bezpečnostních služeb umožnilo jen šťastnou náhodou neúspěšný pokus o atentát na let Northwest Airlines 253, se ke kritice přidali i někteří demokraté a Napolitano čelí silnému tlaku, aby odstoupila.\n\nOd roku 2013 je prezidentkou Kalifornské univerzity.\n\n"}
{"id": "384731", "url": "https://cs.wikipedia.org/wiki?curid=384731", "title": "Omítka", "text": "Omítka\n\nOmítka je vrchní krycí vrstva, kterou se pokrývají zdi a stěny, především cihlové. Omítka vytváří rovný, hladký povrch svislých stěn a stropů. Zakrývá nerovnosti zdiva i případné do zdi vestavěné instalace (elektroinstalace, vodovodní nebo odpadní potrubí).\n\nPovrch omítky se dále zušlechťuje nátěrem, malbou, nebo obkladem. Stěny z tvrdých cihel, bez omítky, se označují jako režné zdivo. Podle užití nazýváme omítky vnitřní v interiérech budov, nebo venkovní, součást fasády. Někdy se jako fasáda označuje přímo venkovní omítka. Běžné omítky se zhotovují z malty. Malta se může připravit přímo na staveništi smícháním vody s vápnem, pískem, případně cementem. Dnes už je běžnější příprava malty smícháním průmyslově vyráběných omítkových směsí s vodou. Průmyslově vyráběné směsi mohou obsahovat mimo písku a vápna další složky, které dodávají omítce speciální vlastnosti. Jsou to především sanační omítky na vlhké zdivo nebo omítky tepelně izolační.\n\nJde většinou o několikavrstvý systém. Přímo na zdivo se nanáší cementový postřik. Pokud je součástí stěny například betonový překlad nebo jiné konstrukce, na nichž omítka nedrží, zakrývá se kovovým pletivem a cementový postřik přijde až na pletivo. Speciálním typem tohoto pletiva je pletivo keramické, v podstatě je doplněno nalisovanými kousky cihlářské hlíny, která je následně vypálena. Dosáhne se tím zvýšené přilnavosti omítky. Cementový postřik se nanáší záměrně nerovnoměrně, ve stříkancích (lidový název je „špric“). Jeho úkolem je zdrsnit povrch. Na takto připravený povrch se nanáší vrstva jádrové omítky. Jádrová omítka může mít tloušťku i několika centimetrů a slouží především pro dokonalé vyrovnání povrchu. Vrchní vrstvou vnitřních omítek je štuk. Velmi jemná štuková malta vyhladí povrch a slouží jako podklad pro nátěry, malbu nebo tapety. Pokud má být stěna obložena keramickými obkladačkami, štukování není třeba. Prostory, které nejsou pohledově příliš exponované jako sklepy, se upravují jednovrstvou omítkou. V podstatě jde o samotnou jádrovou omítku bez dalších vrstev.\nPro omítku stropu se připraví lešení v takové výšce, že když na něm zedník stojí a postaví si na hlavu zaťatou pěst, dotkne se stropu. Při této ideální výšce lešení se zedník nejméně namáhá. Laik si namíchá maltu hustší, v domnění, že mu bude méně padat. Ve skutečnosti je však třeba právě malta řidší. V praxi je všeobecně známo, že strop se lépe omítá s klasickou maltou, namíchanou z písku, vápna a cementu přímo na stavbě. Kupovaná pytlovaná omítka je vlivem přísad jakoby „napěněná“, lehčí. Větší váha klasické omítky je výhodou, na strop dopadá s větší razancí, lépe se spojí („přilne, připleskne se“).\n\nJde většinou o vnitřní omítky které se skládají z směsi, jílu, písku, organické hmoty a vody. Nanášejí se na zdivo podobnými technikami jako ostatní omítky. Jen je potřeba z důvodů vazby jílových vloček, která je na rozdíl od ostatních omítek na fyzikální bázi, jednotlivé vrstvy silněji přitlačit (utáhnout) a nechat dostatečně proschnout. Další a důležitý rozdíl je v základní vrstvě (špric) ta nesmí být cementová, používá se na ni jílovitá hodně rozrezená malta s vysokým podílem jílu. Na štukovou neboli finální vrstvu se v dešni době používají omítky z barevných jílů a písků. Tato vrstva je hlazena do různých struktur a zůstává již bez dalších nátěrů.\n\nTa musí odolávat změnám teplot a povětrnostním vlivům. Zatímco jádrová omítka je shodná s omítkou pro interiérové použití, štuková vrstva obsahuje vysoký podíl cementu a hrubší zrnitost použitého písku. Mimo tyto minerální omítky existují především pro finální úpravu zateplovacích systémů omítky dodávané v pastovité formě, kde pojivem jsou akryláty nebo silikony.\n\nExistují další typy omítek, pro speciální účely. Barytová omítka obsahuje baryt a používá se na pracovištích s ionizujícím zářením, které pomáhá odstínit (například v RTG pracovištích). Protipožární omítky mají za účel chránit kovové nebo betonové konstrukce proti požáru. Málo vodí teplo a vzdorují vysokým teplotám. Obsahují příměs slíd. Sanační omítky mají porézní strukturu a jsou zčásti hydrofobní. Používají se na vlhké zdi, kdy porézní struktura způsobí lepší odpařování a hydrofobnost zabraňuje vzlínání. Jejich účinnost je ale jen dočasná, protože póry se časem vyplní minerálními usazeninami. Akustické omítky mají rovněž porézní strukturu a díky ní dokážou tlumit hluk. Tepelně-izolační omítky zase obsahují příměs materiálů málo vodících teplo (polystyren, perlit) a mají díky tomu izolační vlastnosti (projeví se v praxi až při dostatečné tloušťce a omítka je málo pevná). Štukatérské omítky jsou vyrobeny z materiálů, které dokáží snadno držet svůj tvar a tak je z nich možno vytvářet ozdobné prvky. Magnetická omítka je typ omítky s kovovými částečkami (kovové písky) spojené vhodným pojivem, kdy celá zeď potom slouží jako velká magnetická tabule.\n\n\n"}
{"id": "384732", "url": "https://cs.wikipedia.org/wiki?curid=384732", "title": "Parcon", "text": "Parcon\n\nParcon je název pravidelných srazů (conů) česko-slovenských příznivců sci-fi, fantasy a hororu z oblasti literatury, filmu a her.\n\nVe světě, zejména USA má pořádání srazů fandů, resp. fanů tradici mnoha desítek let. První Worldcon byl zorganizován na půdě Spojených států v roce 1939.\n\nV Československu byl první con byl zorganizován v Pardubicích (proto PAR – CON) roku 1982. Organizačně jej připravil tamní sci-fi klub Salamandr pod záštitou Pardubického kulturního střediska a s pomocí rodícího se Československého fandomu, přičemž hlavním organizátorem byl student, vysokoškolák Pavel Poláček. První roky byl Parcon pořádán v Pardubicích, po odchodu P. Poláčka z Pardubic po ukončení studií se stal Parcon putovní akcí pořádanou Československým fandomem a jeho SF kluby. Postupně v Československu i jeho nástupnických státech (Česko a Slovensko) vznikaly další cony, protože rostl jak počet různě zaměřených klubů tak celý žánr (např. se rozšířily hry a soutěže fantasy). Srazů se zúčastňují četní významní spisovatelé, zástupci knižních nakladatelství, klubů ze zahraničí, herci a média. Počty účastníků dosahují stovky, rekordu bylo dosaženo v roce 2003 počtem 1300 lidí.\n\n\n\n\n"}
{"id": "384733", "url": "https://cs.wikipedia.org/wiki?curid=384733", "title": "Bratři Mrštíkové", "text": "Bratři Mrštíkové\n\nBratři Mrštíkové – bratři Alois (1861–1925) a Vilém (1863–1912) Mrštíkové – byli čeští spisovatelé, kteří některá svá díla, zaměřená především na realistický, až naturalistický popis života na moravském venkově, napsali společně. Jejich nejvýznamnějším společným dílem je divadelní hra \"Maryša\", vrcholné dílo českého realistického dramatu, k dalším patří povídková sbírka \"Bavlnkova žena\" a částečně i rozsáhlý román \"Rok na vsi\".\n\nO jejich životě a díle pojednávají samostatné stránky Alois Mrštík a Vilém Mrštík.\n\nV letech 1954–1996 mělo Městské divadlo Brno v názvu \"Divadlo bratří Mrštíků\".\n\n\n"}
{"id": "384736", "url": "https://cs.wikipedia.org/wiki?curid=384736", "title": "Monterrey Open", "text": "Monterrey Open\n\nMonterrey Open, oficiálním názvem Abierto GNP Seguros, je profesionální tenisový turnaj žen, hraný v mexickém městě Monterrey. Založen byl v roce 2009. Dějištěm se v roce 2014 stal areál Estadio GNP Seguros – Clubu Sonoma, s otevřenými dvorci s tvrdým povrchem DecoTurf. Prvních pět ročníků proběhlo v Sierra Madre Tennis Clubu. Na okruhu WTA Tour se turnaj řadí do kategorie WTA International.\n\nMonterrey Open se stal po Mexican Open hraném v Acapulku druhou ženskou událostí WTA probíhající na mexické půdě. Do soutěže dvouhry nastupuje třicet dva hráček a čtyřhry se účastní šestnáct párů. Celková dotace turnaje činí 250 000 dolarů. V letech 2011–2013 byla generálním sponzorem turnaje společnost Whirlpool.\n\nNejvíce singlových titulů vybojovala ruská hráčka Anastasija Pavljučenkovová, která vyhrála čtyřikrát. Ve čtyřhře si dvě trofeje odvezl český pár Iveta Benešová a Barbora Záhlavová-Strýcová.\n\n"}
{"id": "384737", "url": "https://cs.wikipedia.org/wiki?curid=384737", "title": "Vanguard (raketa)", "text": "Vanguard (raketa)\n\nRaketu Vanguard [vangár] (česky předvoj) vyvíjelo v letech 1955–1959 americké námořnictvo, aby dopravila první americký satelit na oběžnou dráhu. Program provázely závažné problémy a selhání. Ze 13 letů byly úspěšné pouze tři a nakonec byla až třetí raketou na světě, která dopravila satelit na orbitu.\n\nRoku 1955 ohlásily Spojené státy americké úmysl umístit na oběžnou dráhu vědecký satelit. Mělo se tak stát v rámci Mezinárodního geofyzikálního roku v letech 1957–1958. Jako dopravní systém byly zvažovány projekty armády, námořnictva a letectva. Letectvo vyvíjelo SM-65 Atlas, armáda nabízela přepracovanou verzi balistické rakety Redstone (Juno I) a námořnictvo mělo program Vanguard. SM-65 Atlas a Redstone byly programy nejvyšší priority a nemohly být zpomaleny druhotným výzkumem vesmírných letů. Program Vanguard byl výhodný i politicky, protože za jeho vývojem stála Námořní výzkumná laboratoř námořnictva spojených států, jež byla označována za vědeckou, nikoli vojenskou instituci. Zastřešení programu vědeckou institucí mělo pozitivní vliv na vztahy se zeměmi, nad nimiž měl satelit prolétat.\n\n9. září 1955 padlo rozhodnutí komise ministerstva obrany USA opustit projekt Orbiter (armádní Redstone) a plně se věnovat programu Vanguard. Dohledem nad programem byla pověřena Kancelář námořního výzkumu (Office of Naval Research). Cíle projektu byly stanoveny:\n\n\nKontrakt na výrobu a vývoj byl udělen společnosti Martin (dnes součást Lockheed Corporation). Od 11. dubna do 23. října 1957 probíhaly suborbitální testy nákladního modulu, sledovacího systému a prvního stupně odvozeného od rakety Viking. První pokus o orbitální let se konal 6. prosince 1957 a skončil explozí 2 sekundy po startu. Úspěšný byl až třetí pokus 17. března 1958, tou dobou už ale kroužil kolem Země satelit Explorer 1, vypuštěný raketou Juno I. Další pokusy byly opět neúspěšné a program byl zrušen po posledním startu 18. září 1959.\n\nProgram byl relativně neúspěšný, ale jeden výraznější úspěch přece jen přinesl. Druhý stupeň nazvaný Able, byl využíván v pozdějších projektech Thor-Able a Atlas-Able. Stupeň Able prošel za uplynulých 50 let řadou změn a pod názvem Delta K se využívá dodnes jako třetí stupeň rakety Delta II a počítá se s ním pro její zamýšlenou náhradu Deltu IV – Small.\n\nVanguard byla třístupňová raketa s nosností kolem 10 kg, celková délka byla 23 metrů, průměr činil 1,14 metru a celková hmotnost byla asi 10 tun. Raketa nebyla vybavena křidélky a ovládání směru letu bylo řešeno kloubovým závěsem motorů prvního a druhého stupně.\n\nPrvní stupeň „Vanguard“ byl odvozen od rakety Viking a byl vybaven motorem X-405, spalujícím LOX/RP-1. Tah prvního stupně byl 134,8 kN, specifický impuls 270 sekund a doba zážehu 145 sekund. Stupeň Vanguard byl použit pouze 13 krát a jen v rámci programu Vanguard, přičemž selhal jen jednou (v porovnání k ostatním částem rakety úspěch).\n\nDruhý stupeň „Able“ byl vybaven jedním motorem AJ10-37 na kapalné pohonné látky. Dosahoval tahu 34,7 kN, specifického impulsu 270 sekund a doba zážehu byla 115 sekund. Byla v něm umístěna i inerciální naváděcí soustava a telemetrická jednotka. Ze 13 letů v rámci projektu Vanguard čtyřikrát způsobil fatální selhání, později byl zdokonalen a pod názvem Delta K se používá dodnes.\n\nTřetí stupeň, Vanguard 3, byl vybaven jedním motorem na tuhé pohonné látky a dosahoval tahu 11,6 kN, specifického pulsu 230 sekund a doba zážehu byla 31 sekund. Selhal celkem dvakrát ze 13 startů. Třetí stupeň nebyl vybaven vlastním naváděcím systémem a byl tak závislý na stupni Able, stabilizace letu probíhala rotací kolem podélné osy. Po skončení programu již nebyl nikdy použit.\n\n\n\n"}
{"id": "384740", "url": "https://cs.wikipedia.org/wiki?curid=384740", "title": "Duba", "text": "Duba\n\nČeské příjmení Duba nosí více různých osobností:\n\nNázev Duba má i několik chorvatských vesnic v Dubrovnicko-neretvanské župě:\n\n"}
{"id": "384742", "url": "https://cs.wikipedia.org/wiki?curid=384742", "title": "Ministr vnitřní bezpečnosti Spojených států amerických", "text": "Ministr vnitřní bezpečnosti Spojených států amerických\n\nMinistr vnitřní bezpečnosti je hlavou ministerstva vnitřní bezpečnosti Spojených států amerických.\n\nMinisterstvo vnitřní bezpečnosti bylo vytvořeno zatím jako poslední ministerstvo ve federální vládě a tím se tak jeho ministr stal posledním v linii nástupnictví na úřad prezidenta Spojených států amerických.\n\n"}
{"id": "384747", "url": "https://cs.wikipedia.org/wiki?curid=384747", "title": "Beethoven (film)", "text": "Beethoven (film)\n\nBeethoven je americká rodinná komedie z roku 1992, první ze série šesti filmů.\n\nNa začátku filmu dva muži ukradnou několik psů, včetně štěněte bernardýna, z obchodu se zvířaty. Bernardýn jim ale uteče a přes noc se dostane do domu Newtonových. Táta George nechce ve svém domě psa, ale jeho manželka Alice a děti Ryce, Ted a Emily ho přemluví, aby pes mohl zůstat. Když mu vymýšlejí jméno, nejmladší dcera Emily začne hrát na klavír Beethovenovu pátou symfonii a pes při ní začne štěkat. Díky tomu dostane jméno Beethoven.\n\nZe začátku George vidí pouze problémy, které jim pes způsobuje: poškrabává dveře, shazuje nábytek, jí cizí jídlo, opouští dům. Zbytek rodiny si Beethovena ale oblíbí. Beethoven pomáhá dětem v jejich problémech; např. zažene kluky, kteří šikanují Teda, přiláká k Ryce chlapce, který se jí líbí, zachrání Emily, když se topí.\n\nRodina vezme Beethovena na preventivní vyšetření k místnímu veterináři Varnickovi. Ten je zapojen v ilegálních testech na zvířatech. K jednomu testu zrovna potřebuje velkého psa. Proto řekne Georgeovi, že bernardýni jsou nebezpeční, pak předstírá, že na něj Beethoven zaútočil. George tak i přesto, že Emily tvrdí, že veterinář napadl Beethovena, odveze psa k veterináři, aby ho utratil. Večer si ale rodina vše rozmyslí.\n\nVydají se k veterináři, kde zjistí, že jeho zranění byla jen předstíraná. Chtějí, aby jim Beethovena vrátil, ale on tvrdí, že již byl utracen. Rodina se rozhodne Varnicka sledovat. Zatímco Alice telefonuje na policii, George vnikne skleněným stropem do skladiště, kde Varnick s komplici schovává psy. Mezitím Ted vjede s rodinným autem do skladiště, Varnick je zraněn, později zatčen a odsouzen, stejně jako jeho komplicové. Newtonovi osvobodí všechny uvězněné psy.\n\nFilm končí, jak George a Alice přejí všem osvobozeným psům dobrou noc.\n\n"}
{"id": "384752", "url": "https://cs.wikipedia.org/wiki?curid=384752", "title": "ATI HyperZ", "text": "ATI HyperZ\n\n\"ATI\" HyperZ je technologie pro zvýšení výkonu GPU, díky lepšímu využití propustnosti paměťového subsystému, odstranění zbytečných operací s daty a optimalizace renderovacího procesu. Tvoří ji 3 základní části: Z Compression, Fast Z Clear a Hierarchical Z-Buffer. Spolupracuje i s T&L engine – Charisma Engine.\n\nDovoluje zlepšení kvality obrazu bez propadu výkonu. Využití se našlo třeba při použití AA nebo AF, kde roste náročnost na přenesená data.\n\nVyvinula ji firma ATI pro své grafické čipy Radeon, následně ji zlepšila pod odkoupení firma AMD.\n\nTechnologie byla poprvé použita u Radeonů 7500 (jinak pojmenovány Radeon DDR, jádro R100). Díky tomu udržely výkon s GeForce. V Radeonech 8500–9250 (jádro R200) byl realizován HyperZ II. Následoval HyperZ III v Radeonech 9700 (jádro R300). Vylepšený HyperZ III+ byl použit v Radeonech 9800 (jádro R300). Následoval HyperZ HD, který byl použit na Radeonech X8xx.\n\nPoužívají se tři techniky pro zvýšení výkonu. Všechny nejsou viditelné z vrstvy programu, díky čemu nedochází k výkonnostnímu propadu.\n\nZ-Buffer používá algoritmus bezeztrátového kompresního formátu k získání větší propustnosti, čímž se přenese více dat. Komprese a dekomprese se provádí v reálném čase. Využívá se třeba v \"Z-Buffer\". Použití u Radeon 8500 zvýšilo efektivitu o 20 % oproti Radeonu 7000 (jádro R100). Poměr komprese u Radeon X1050 je až 48:1.\n\nVelikost vyrovnávací paměti je 8x8 pixelů. Komprese má 2 možnosti: 1) ½ původní velikosti a nazývá se špatná komprese (\"poorly compressed\") a za 2) ¼ původní velikosti a nazývá se dobrá komprese (\"well compressed\"). Základní algoritmus je DDPCM (Diferenciálně diferenciální pulzní kódová modulace = \"Differential differential pulse code modulation\").\n\nSlouží k efektivnějšímu využití \"Z-bufferu\", díky vyčistění celých bloků paměti grafické karty po každém snímku, k použití pro další snímek. Tato technologie podle ATi dokáže zrychlit v dané operaci kartu až 64x než bez použití technologie, konvenčním zápisem nul. Nemaže barvy z bufferu. Blok v paměti může být komprimovaný, nekomprimovaný a nebo prázdný.\n\nČištění se provádí jako zápis a tak je proto potřeba max. přenosovou rychlost sběrnice, kvůli tomu vznikla potřeba této technologie.\n\nVelikost Z-buferu při rozlišení 1600x1200 je zhruba 8 MB.\n\nPomocí této technologie se odstraňují pixely nebo plochy, které nebudou viditelné na obrazovce. Například HyperZ \"I\" uměl v taktu odstranit 8 nepotřebných pixelů, HyperZ II uměl odstranit v jednom taktu už 64 nepotřebných pixelů. V \"frame bufferu\" dochází k přepisu vzdálenějších pixelů blížšimi, tento proces se jmenuje \"overdraw\". Parametr hloubka složitosti (\"depth complexity\") určuje množství výskytu \"overdraw\". Nejběžnější hodnoty jsou 2 nebo 3, při velikosti 3 je 3x více renderovaných pixelů než viditelných. To logicky snižuje výkon renderovacích procesu.\n\nLog. obvody \"Hierarchical Z-Buffer\" zkoumají scénu ještě před samotným renderováním a části scény, které nebudou viditelné, tak odstraní z renderování a díky tomu dojde k zvýšení výkonu.\n\nZvýšení výkonu se zajistí taky když aplikace bude optimalizovaná pro kreslení grafiky od popředů do pozadí, za použití tohoto principu by z toho těžily i grafické čipy bez Hierarchical Z-Buffer.\n\n\n\"Z-buffer\" se používá k ukládání barvy, geometrických údajů, údajů o poloze objektu a hloubce 3D scény, díky tomu se používá pro výpočet viditelných a neviditelných částí scény a následnému použití při \"Hierarchical Z-Buffer\". Ukládání se nazývá \"Z-Buffering\".\n\n\nTeoretické zvýšení propustnosti s nastavením hloubky složitosti = 3.\n\n\n% pixelů, které neprošly Z testy / % pixelů které neprošly Z testy včetně použití Hierarchical Z-Buffer\n\n\n\n"}
{"id": "384754", "url": "https://cs.wikipedia.org/wiki?curid=384754", "title": "Josef Gabryś", "text": "Josef Gabryś\n\nJosef (též Józef či Joseph) Gabryś (6. února 1888, Drahomyšl – 27. října 1963, Eichelberg) byl slezský evangelický duchovní a žurnalista.\n\nPůsobil jako vikář v Moravské Ostravě. V letech 1912-1945 byl farářem evangelického sboru ve Skočově. Během jeho služby ve sboru byly vystavěny kaple v Dubovci, Semoradu a Prstci a kostel ve Věščútě a v kostele ve Skočově byly roku 1929 instalovány nové varhany. Gabryś mil milovníkem sborového zpěvu.\n\nByl redaktorem slezského autonomistického časopisu \"Nowy czas\". Kvůli jeho vydávání byl pronásledován polskými úřady i církevními nadřízenými. Časopis byl roku 1927 zakázán.\n\nPo druhé světové válce odešel do Německé spolkové republiky, kde působil postupně ve třech sborech (Westgartsthausen, Hundersingen, Lichtel).\n\nByl ženat s Luisou roz. Koglerovou. Je pohřben v Schwäbisch-Hall.\n\n"}
{"id": "384755", "url": "https://cs.wikipedia.org/wiki?curid=384755", "title": "Eric Holder", "text": "Eric Holder\n\nEric Himpton Holder, Jr. (* 21. ledna 1951) je americký politik, který zastával post ministra spravedlnosti ve vládě prezidenta Baracka Obamy, mezi 2009-2015. Byl to vůbec první Afroameričan v této pozici.\n\nV minulosti působil jako soudce Nejvyššího soudu pro Washington, D.C., federální žalobce a náměstek ministra spravedlnosti. Při prezidentských volbách v roce 2008 působil jako právní poradce demokratického kandidáta Baracka Obamy. Byl rovněž jedním ze tří členů komise, která vybrala tehdejšího senátora Joe Bidena, jako kandidáta na viceprezidenta.\n\nHolder se narodil v Bronxu. Kořeny jeho rodičů sahají až na Barbados. Jeho otec se narodil na Barbadosu a do Spojených států přijel, když mu bylo 11. Později se živil jako realitní agent. Jeho matka zase pocházela z New Jersey, zatímco její rodiče pocházeli rovněž z Barbadosu. Na škole byl vybrán do programu pro intelektuálně nadané studenty. Na Columbia University hrál basketbal a získal bakalářský titul z americké historie. Titul J.D. získal na Columbia Law School. Studoval i na George Washington University.\n\nPo ukončení studia nastoupil na ministerstvo spravedlnosti. V této době se například podílel na stíhání kongresmana Johna Jenretta, který byl obviněn z braní úplatků v tzv. kauze Abscam. Tehdejší prezident Ronald Reagan pak Holdera nominoval jako soudce do Nejvyššího soudu pro Washington D.C.. Tento post opustil v roce 1993, kdy mu Bill Clinton nabídl místo federálního žalobce pro Washington D.C.\n\nV letech 1997 až 2001 působil jako náměstek ministryně spravedlnosti Janet Renové.\n\nOd roku 2001 pak působil v soukromé právnické firmě Covington & Burling. Mezi jeho klienty patřili i například Merck & Co. nebo National Football League, kterou zastupoval při vyšetřování Michaela Vicka.\n\nJeho nominace na post ministra spravedlnosti byla oznámena 1. prosince 2008 a Holder byl schválen v Senátu poměrem 75:21. Přísahu složil 2. února 2009.\n\nV roce 2000, z titulu funkce náměstka ministra spravedlnosti v administrativě Billa Clintona, doporučil k udělení mezi jinými také žádost o milost pro Marca Riche, podnikatele s komoditami belgického původu a daňového podvodníka velkého rozsahu odsouzeného v USA k součtovému trestu několika stovek let (a od roku 1982 proto žijícího ve Švýcarsku). Učinil tak na žádost Richova advokáta Jacka Quinna a podpisu prezidenta dosáhl zatajením Richovy žádosti před svým nadřízeným. Jedná se zřejmě o nejkontroverznější milost v dějinách USA.\n\nHolder je ženatý a má tři děti.\n\n"}
{"id": "384756", "url": "https://cs.wikipedia.org/wiki?curid=384756", "title": "Teruzuki (1941)", "text": "Teruzuki (1941)\n\nTeruzuki (: ) byl druhý torpédoborec třídy \"Akizuki\" japonského císařského námořnictva z druhé světové války. Celou svoji krátkou kariéru po dokončení v srpnu 1942 strávil v jihozápadním Pacifiku, kde se zúčastnil bitvy u ostrovů Santa Cruz, první a poslední noci bojů během námořní bitvy u Guadalcanalu a byl potopen americkými torpédovými čluny PT, když doprovázel „krysí transport“ na Guadalcanal v noci na 12. prosince 1942.\n\n\"Teruzuki\" patřil k první sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel. Nakonec ale bylo rozhodnuto instalovat jeden čtyřhlavňový torpédomet typu 92 model 4 s celkovou zásobou osmi 610mm torpéd typu 93.\n\nHlavní hlavňovou výzbroj \"Teruzuki\" – a hlavní identifikační znak třídy \"Akizuki\" – představovalo osm rychlopalných víceúčelových 100mm děl typu 98 s délkou hlavně 65 ráží ve čtyřech dvouhlavňových věžích. K jejich zaměřování sloužily dva 4,5 metrové stereoskopické dálkoměry.\n\nFotografie \"Teruzuki\" se pravděpodobně nedochovala. Proto lze jeho podobu po dokončení pouze odhadnout na základě vzhledu sesterského \"Akizuki\". To se týká zejména počtu a rozmístění protiletadlových děl ráže 25 mm. \"Teruzuki\" nesl – obdobně jako \"Akizuki\" – dvě 25mm dvojčata na vyvýšené platformě před torpédometem. Mezi nimi se na platformě nacházel 2,5 metrový dálkoměr pro 25mm kanóny. Dalšího rozšíření protiletadlové výzbroje, ani instalace radaru, se již \"Teruzuki\" pravděpodobně nedočkal.\n\nVzhledem ke svému brzkému konci v prosinci 1942 se \"Teruzuki\" instalace radaru nedočkal a stal se tak jedinou jednotkou třídy \"Akizuki\", která nikdy žádný radar nenesla.\n\nStavba „torpédoborce číslo 105“ byla schválena na základě plánu z roku 1939. Kýl byl položen v loděnici Micubiši v Nagasaki. Nová jednotka byla spuštěna na vodu 21. listopadu 1941 a pokřtěna na \"Teruzuki\".\n\nPrvním a jediným kapitánem se stal 31. srpna 1942 Cuneo Orita, který již od 20. července dohlížel na dokončovací práce v Nagasaki. \"Teruzuki\" 7. září odplul do Jokosuky, kde během následujících 30 dní proběhly poslední dokončovací práce. Dne 7. října byl \"Teruzuki\" zařazen do 61. \"kučikutai\" (駆逐隊 ~ divize torpédoborců) 10. \"suirai sentai\" (水雷戦隊 ~ torpédová eskadra) kontradmirála Kimury 3. \"kantai\" (第三艦隊 ~ loďstvo).\n\n10. října vyplul \"Teruzuki\" z Jokosuky a zamířil na Truk. Dne 14. října se severně od Šalomounových ostrovů připojil k 1. \"kókú sentai\" (航空戦隊 ~ divize letadlových lodí) viceadmirála Naguma. Jako doprovod letadlových lodí se zúčastnil bitvy u Santa Cruz. Ráno 26. října na něj zaútočil SBD-3 Dauntless S-6 z USS \"Hornet\", který byl součástí vlny, která napadla a poškodila \"Šókaku\". Puma ale torpédoborec minula.\n\nCestou na Truk byl hodinu po půlnoci na 27. října (Dull uvádí 0:55, Lundstrom 1:00) lehce poškozen blízkým dopadem 500lb (226,8 kg) pumy na levoboku. Útočníkem byl poručík (\"Lt.\") Melvin K. Atwell se svojí PBY-5A Catalinou 91-P-3 od VP-91. Incident si vyžádal sedm mrtvých.\n\nNa Truk doplul 29. října a následně byl opraven opravárenskou lodí \"Akaši\".\n\nDne 9. listopadu vyplul \"Teruzuki\" z Truku spolu se sedmi dalšími torpédoborci 10. \"suirai sentai\" a lehkým křižníkem \"Nagara\" (vlajková loď kontradmirála Kimury). Brzy ráno 12. listopadu se tato flotila setkala se svazem viceadmirála Abea (bitevní lodě \"Hiei\" a \"Kirišima\" a tři torpédoborce) u ostrova Shortland. Tyto síly měly napadnout Hendersonovo letiště v noci na 13. listopadu a vyřadit jej z provozu, aby bylo možno dopravit na Guadalcanal posily. To nakonec vedlo k první námořní bitvě u Guadalcanalu.\n\nKdyž bitva začala (těsně před půlnocí 12. listopadu), plul \"Teruzuki\" za torpédoborcem \"Amacukaze\" na levém křídle Abeho formace a byl tak svědkem útoků amerických torpédoborců na \"Hiei\". Podle kapitána Hary (velitel \"Amacukaze\") to byl právě \"Teruzuki\", kdo rozstřílel USS \"Cushing\", který chvíli předtím napadl \"Hiei\". Americké prameny připisují potopení \"Cushing\" předchozí přestřelce se třemi neidentifikovanými torpédoborci..\n\nZa \"Cushingem\" plující USS \"Laffey\" byl potopen spojeným úsilím \"Teruzuki\" a \"Hiei\": Po zásahu 356mm granátem z bitevní lodě a torpédem z \"Teruzuki\", které mu v 0:02 utrhlo záď, \"Laffey\" explodoval a potopil se. O něco později se \"Teruzuki\" střetl s USS \"Sterett\". Americký torpédoborec byl několikrát zasažen 100mm granáty, které mu vyřadily obě zadní 127mm děla a zničily řízení palby. Po tomto překvapivém útoku \"Sterett\" ustoupil. Poté \"Teruzuki\" spolu s \"Jukikaze\" a \"Nagara\" narazil na USS \"Monssen\", který byl po asi 39 zásazích svojí posádkou opuštěn v 0:20 a později se potopil.\n\nPoté, co Abe vydal rozkaz k ústupu, zamířil v 0:20 \"Teruzuki\" spolu s \"Jukikaze\" na sever podél východního pobřeží ostrova Savo. Ačkoliv se \"Teruzuki\" zapojil do několika přestřelek s americkými plavidly, vyšel z této bitvy bez vážnějších poškození.\n\nDopoledne následujícího dne pak \"Teruzuki\" spolu s dalšími torpédoborci chránil poškozenou \"Hiei\" severně od ostrova Savo před americkými nálety. Nakonec ale Abe rozhodl ochromenou bitevní loď opustit a potopit.\n\nPo ústupu z první námořní bitvy u Guadalcanalu se \"Teruzuki\" přidal spolu se zbytkem Abeho sil k předsunutému svazu viceadmirála Kondóa. \"Teruzuki\" byl spolu s \"Asagumo\" přidělen k doprovodu těžkých jednotek (\"Atago\", \"Takao\" a \"Kirišima\"), zatímco zbytek Kimurovy 10. \"suirai sentai\" utvořil předvoj. Před půlnocí na 15. listopadu plul – podle Hubáčka – \"Teruzuki\" před těžkými jednotkami, zatímco podle O'Hary plul \"Teruzuki\" jako poslední loď ve formaci a teprve v 0:54, když Kondó změnil kurz na jihovýchod, se \"Teruzuki\" a \"Asagumo\" dostaly do čela formace.. O minutu později hlídky na \"Atago\" zpozorovaly bitevní loď USS \"South Dakota\". V nastalém boji byla \"Kirišima\" těžce poškozena a když byl vydán rozkaz k jejímu opuštění, převzaly \"Teruzuki\", \"Asagumo\" a \"Samidare\" celkem 1128 přeživších. V 5:30 zahájily torpédoborce ústup k severu.\n\nDne 18. listopadu připlul \"Teruzuki\" na Truk, kde se stal vlajkovou lodí kontradmirála Kimury. Byl jí až do 1. prosince, kdy na Truk připlul lehký křižník \"Agano\", který se stal novou vlajkovou lodí 10. \"suirai sentai\".\n\nDne 3. prosince najel \"Teruzuki\" u Truku na útes a byl lehce poškozen.\n\nDne 5. prosince vyplul \"Teruzuki\" z Truku a o dva dny později dorazil na Shortland. Tam se stal vlajkovou lodí 2. \"suirai sentai\" kontradmirála Tanaky.\n\nDne 11. prosince vyplul \"Teruzuki\", aby poskytl krytí dalšímu „krysímu transportu“ s 1200 sudy zásob pro Guadalcanal. Kolem půlnoci na 12. prosince se konvoj střetl s americkými torpédovými čluny mezi mysem Tassafaronga a mysem Esperance na Guadalcanalu. V 1:00 zasáhla nečekaně dvě torpéda torpédoborec na levoboku (West tvrdí, že šlo pouze o jedno torpédo a druhá exploze byla způsobena požárem, který zasáhl zadní skladiště střeliva). Zásah je připisován buďto torpédovým člunům \"PT-37\" a \"PT-40\" nebo člunu \"PT-45\".\n\nKontradmirál Tanaka při explozi upadl do bezvědomí. Na \"Teruzuki\" vypukly požáry a v jejich záři se torpédový člun \"PT-44\" stal snadným terčem pro další japonský torpédoborec. K \"Teruzuki\" přirazil torpédoborec \"Naganami\", aby převzal posádku a kontradmirála. Ačkoliv posádka bojovala s ohněm několik hodin, ve 3:15 byl vydán rozkaz k opuštění lodi. Část přeživších zachránily \"Naganami\" (Tanaka + 56) a \"Araši\" (140), zatímco 156 jich na člunech doplulo do Kamimbo na Guadalcanalu. Ve 4:40 požáry přivedly k výbuchu hlubinné nálože na zádi a torpédoborec klesl na dno Průlivu se železným dnem.\n\nDne 15. ledna 1943 byl \"Teruzuki\" vyškrtnut ze seznamu lodí japonského císařského námořnictva.\n\n"}
{"id": "384758", "url": "https://cs.wikipedia.org/wiki?curid=384758", "title": "Barcelona Ladies Open", "text": "Barcelona Ladies Open\n\nBarcelona Ladies Open byl profesionální tenisový turnaj žen, hraný ve španělské Barceloně. Vznikl v sedmdesátých letech 20. století, kdy byl známý jako \"Spanish Championships\". Později v osmdesátých a devadesátých letech nesl název \"International Championships of Spain\".\n\nV roce 1996 byl poprvé nahrazen jiným turnajem. V Barceloně se znovu objevil v sezóně 2007 pod jménem \"Barcelona KIA\". V období 2009–2012 se konal jako \"Barcelona Ladies Open\". V sezóně 2013 byl turnaj nahrazen novou norimberskou událostí konanou pod jménem Nürnberger Versicherungscup.\n\nHrál se na otevřených antukových dvorcích a celková dotace turnaje v sezóně 2012 činila 220 000 dolarů. V rámci okruhu WTA Tour se v letech 2009–2012 řadil do kategorie WTA International Tournaments.\n\nDo soutěže dvouhry nastupovalo třicet dva hráček a čtyřhry se účastnilo šestnáct párů. Nejvíce singlových titulů získala bývalá světová jednička Arantxa Sánchezová Vicariová ze Španělska, když turnaj vyhrála pětkrát. V letech 1989–1995 se probojovala šestkrát do finále. Pouze v roce 1992 ji dokázala porazit tehdy jugoslávská tenistka Monika Selešová.\n\n"}
{"id": "384759", "url": "https://cs.wikipedia.org/wiki?curid=384759", "title": "Fluorid uranový", "text": "Fluorid uranový\n\nFluorid uranový (UF), označovaný v jaderném průmyslu jako \"hex\", je sloučenina používaná v procesu obohacování uranu, ve kterém se vyrábí palivo pro jaderné reaktory a jaderné zbraně. Za standardní teploty a tlaku vytváří bílé krystalky, je vysoce toxický, snadno reaguje s vodou a způsobuje korozi většině kovů. Slabě reaguje s hliníkem, přičemž vytváří slabou vrstvu AlF, která odolává dalším reakcím.\n\nRozemletá uranová ruda – UO – je rozpustná v kyselině dusičné. Tím vytváří uranylový nitrát UO(NO). Čistý uranylový nitrát se získává extrakcí. Přidáním amoniaku vzniká (NH)UO. Ten redukcí za pomoci vodíku poskytuje UO, který je dále přeměněn přidáním kyseliny fluorovodíkové (HF) na fluorid uraničitý UF. Oxidací s fluorem konečně vzniká UF.\n\nHexafluorid uranu se užívá v obou metodách obohacování uranu – v plynné difúzi a v odstředivce plynu, protože má trojný bod na 64 °C (147 °F, 337 K) a jemně vyšším tlaku než je atmosferický.\n\nPlynná difúze potřebuje asi 60krát více energie než proces v plynné odstředivce, přesto jsou to asi 4 % energie, která může být vyrobena výsledným obohaceným uranem.\n\nTato sloučenina se používá v pokročilé znovuzpracovací metodě vyvinuté v České republice. V tomto procesu je oxid jaderného paliva ošetřen plynným fluorem za vzniku směsice fluoridů. Směsice je poté destilována aby se oddělily jednotlivé druhy materiálu.\n"}
{"id": "384760", "url": "https://cs.wikipedia.org/wiki?curid=384760", "title": "Ken Salazar", "text": "Ken Salazar\n\nKenneth Lee Salazar (* 2. březen 1955) je americký politik. Od 3. ledna 2005 působí jako senátor za stát Colorado. V letech 1999 až 2005 zastával funkci generálního prokurátora státu Colorado.\n\nDne 17. prosince 2008 oznámil Barack Obama, že Salazara jmenuje ministrem vnitra ve své vládě. Tento post zastával od 20. ledna 2009 do 12. dubna 2013, kdy jej nahradila Sally Jewell.\n\n"}
{"id": "384761", "url": "https://cs.wikipedia.org/wiki?curid=384761", "title": "Lacoste", "text": "Lacoste\n\nLacoste je francouzská oděvní společnost, založená v roce 1933 známým francouzským tenistou René Lacostem, který byl znám pod přezdívkou Krokodýl nebo Aligátor a odtud pochází známý znak firmy – zelený krokodýl. Původní název společnosti byl La Chemise LACOSTE S.A. Licence k vůním Lacoste jsou v držení mezinárodního koncernu Procter & Gamble. Vedení firmy sídlí v Paříži, ale výrobní pobočka je ve městě Troyes.\n\nFirmu založil v roce 1933 známý francouzský tenista René Lacoste společně s André Gillierem. Po ukončení své sportovní kariéry se rozhodl zkusit štěstí v módě. K výtvarné značce proslulé firmy mu posloužila jeho přezdívka Aligátor, jež mu přisoudili američtí novináři. Vznikla poté, co mu jeho kapitán na Davis Cupu přislíbil koupit za vyhraný důležitý zápas krokodýlí kufr, který se Renému tak líbil.\n\nOd roku 1963 firmu spravoval jeho syn Bernard Lacoste, který později předal žezlo ve firmě mladšímu bratrovi Michaelovi.\n\nSpolečnost se zpočátku orientovala na výrobu tenisového a sportovního oblečení. V současnosti jsou jejími výrobky především oblečení, obuv, parfémy, kožené předměty, hodinky a série tenisových a sportovních triček.\n\n"}
{"id": "384766", "url": "https://cs.wikipedia.org/wiki?curid=384766", "title": "Tom Vilsack", "text": "Tom Vilsack\n\nThomas James Vilsack (* 12. prosinec 1950) je americký politik. V letech 1999 až 2007 působil jako guvernér státu Iowa. V prezidentských volbách v roce 2008 původně kandidoval sám, ale pak podpořil Hillary Clintonovou a později přijal i nabídku na vysoké místo v řízení její kampaně.\n\nBarack Obama oznámil, že Vilsacka nominuje na post ministra zemědělství ve své vládě.\n\n"}
{"id": "384767", "url": "https://cs.wikipedia.org/wiki?curid=384767", "title": "Bill Richardson", "text": "Bill Richardson\n\nWilliam Blaine \"Bill\" Richardson III (* 15. listopadu 1947) je americký politik a bývalý guvernér Nového Mexika. V letech 1998–2001 působil jako ministr energetiky ve vládě prezidenta Billa Clintona. V jeho druhé administrativě pracoval v období 1997–1998 jako velvyslanec USA při OSN a mezi roky 1983-1997 byl také členem Sněmovny reprezentantů USA za 3. okrsek Nového Mexika.\n\n3. prosince 2008 zvolený prezident Barack Obama oznámil, že jej nominuje na pozici ministra obchodu do své vlády. 4. ledna 2009 však Richardson sdělil, že na nominaci rezignuje. Důvodem bylo vyšetřování jeho pochybných podnikatelských aktivit v Novém Mexiku.\n\n"}
{"id": "384770", "url": "https://cs.wikipedia.org/wiki?curid=384770", "title": "Beethoven 2", "text": "Beethoven 2\n\nBeethoven 2 (\"Beethoven's 2nd\") je americká rodinná komedie, navazující na film \"Beethoven\" z roku 1993. Druhý díl byl natočen díky velkému úspěchu prvního dílu.\n\nJedna z písní filmu \"The Day I Fall in Love\" Dolly Parton a Jamese Ingrama byla nominovaná na Oscara, Zlatý glóbus a Grammy v kategorii Nejlepší filmová píseň.\n\nBeethoven si na začátku filmu nalezne svou vyvolenou, bernardýnku Missy, se kterou se potuluje po městě. Missiny vlastníci se rozvádějí a Missy se stává obětí rozvodových tahanic mezi svým opravdovým pánem Brillem a jeho manželkou Reginou. Ta psy nemá ráda, Missy si ponechává jen, aby od Brilla získala peníze.\n\nPo deseti týdnech se Beethovenovi a Missy narodí čtyři štěňata. Ta jsou objevena Tedem a Emily. Regina je chce nechat utopit. To Ted a Emily uslyší a štěňata si odvedou domů. Regina, která se mezitím rozhodla, že je prodá, je rozčílená, když zjistí, že jsou pryč.\n\nRyce, Ted a Emily se sami starají o všechna štěňata, krmí je i v noci. Toho si postupně všimne jejich máma Alice, během jedné rodinné večeře uslyší zvuky štěňat i George. Ten se zpočátku nechce štěňat ujmout, ale po nátlaku dětí souhlasí s jejich přítomností. Děti dají štěňatům jména: Dolly, Chubby, Mo a Čajkovskij (ten je pojmenovaný po vzoru svého otce po hudebním skladateli).\n\nRodina se vydá na chatu v horách, kam s sebou vezmou i štěňata. Ryce tam zklame hoch, do kterého je zamilovaná, ale hned pozná dalšího. Na místní slavnosti se objeví i Regina se svým přítelem Floydem. Všimnou si dětí se štěňaty a vezmou si je s tím, že na ně mají právo majitelé matky. Mezitím ale Beethoven osvobodí Missy z auta a utečou spolu do hor. Regina a Floyd použijí štěňata k tomu, aby je našla. Za nimi se vydají i Newtonovi, aby získali štěňata i Beethovena zpět. Po malém souboji v horách spadnou Regina s Floydem do řeky a Newtonovi osvobodí Beethovena, Missy i jejich děti. Missy se vrátí ke svému pánovi Brillovi, štěňata zůstanou u Newtonů.\n\n"}
{"id": "384775", "url": "https://cs.wikipedia.org/wiki?curid=384775", "title": "Jozef Feranec", "text": "Jozef Feranec\n\nJozef Feranec (14. března 1910 – 3. května 2003) byl slovenský katolický duchovní, v letech 1973–1990 14. biskup banskobystrický.\n\nBiskup Feranec byl jeden z biskupů vnucených katolické církvi komunistickým režimem v roce 1973. Společně s biskupem Vranou se nejvíce kompromitoval spoluprací se Sdružením Pacem in terris (SKD-PIT), které podporoval i po vydání dekretu \"Quidam episcopi\", který kněžím členství v takovýchto sdruženích zakazoval. V obhajobě Sdružení setrval dokonce i po sametové revoluci, tento postoj si podržel až do své smrti.\n\nJozef Feranec si společně s několika dalšími představiteli SKD-PIT nechal udělit čestný doktorát teologie na bratislavské bohoslovecké fakultě. Proti tomu protestoval u československých úřadů velký kancléř fakulty, biskup Július Gábriš, který se též obrátil se stížností v této věci na Svatý stolec. Ten prohlásil Ferancův doktorát za neplatný.\n\nDne 14. února 1990 biskup Feranec rezignoval na svůj úřad.\n\n"}
{"id": "384776", "url": "https://cs.wikipedia.org/wiki?curid=384776", "title": "Hilda Solisová", "text": "Hilda Solisová\n\nHilda L. Solisová, rodným jménem \"Hilda Lucia Solis\" (* 20. října 1957 Los Angeles) je americká politička, v letech 2009–2013 ministryně práce Obamova kabinetu a v období 2001–2009 kongresmanka Sněmovny reprezentantů za stát Kalifornie.\n\nV roce 2000 se jí po dlouhé době podařilo získat nominaci proti dlouholetému kongresmanovi Matthew G. Martínezovi. V Kongresu se věnovala zejména oblastem práce, sociálních věcí a životního prostředí.\n\nV prosinci 2008 oznámil Barack Obama, že Solisovou nominuje na post ministryně práce ve své vládě.\n\n"}
{"id": "384777", "url": "https://cs.wikipedia.org/wiki?curid=384777", "title": "Josef Tichatschek", "text": "Josef Tichatschek\n\nJoseph Aloys Tichatscheck (11. července 1807 Teplice nad Metují - 18. ledna 1886 Drážďany), též Josef Anton Ticháček, Tichatschke, Tichaschek byl operní pěvec českého původu. Hlasovým oborem tenor je považován za vůbec prvního heldentenora nejen dramatickým projevem ale též hrdinným vzezřením. Zpíval světové premiéry Wagnerových oper \"Rienzi\" a \"Tannhäuser\" (1842, 1845). Mimo bohatou pěveckou kariéru je znám jako celoživotní přítel Richarda Wagnera a propagátor skladatelova díla. \n\nNarodil se roku 1807 v Teplicích nad Metují do rodiny místního tkalce. V mládí vystudoval klášterní gymnázium v nedalekém Broumově. Poté se přesunul do Vídně, kde měl v roce 1827 zahájit studium medicíny. Do něj však nenastoupil, jelikož dal přednost své pěvecké profilaci. Jeho učitelem zpěvu byl italský tenorista Giuseppe Ciccimarra, mj. též pedagog Sophie Löwe. V roce 1834 získal angažmá jako sólista ve Štýrském Hradci. Po zdařilém hostování získal v roce 1837 trvalé místo v drážďanské opeře. Zde na pódiu spolupracoval zejména se sopranistkou Wilhelmine Schröder-Devrient a od roku 1842 se zdejším kapelníkem, kterým byl Richard Wagner. Ocenění u publika i u kritiky se dočkaly zejména Tichatscheckovy role v operách \"Rienzi, poslední z tribunů\", \"Tannhäuser a souboj bardů na Wartburgu\" a \"Lohengrin\". Tichatscheck hostoval na scénách v řadě evropských metropolí (např. Stockholm, Moskva, Wroclaw a Londýn). V roce 1837, kdy mířil ke svému stálému angažmá do Drážďan, udělal odbočku také do Prahy, kde vystoupil v Belliniho opeře. Jeho repertoár byl nesmírně pestrý. Byl schopen zpívat jak dramatické, tak charakterní role (Rossini, Auber, Bellini, Mozart, Beethoven, Meyerbeer etc.). Kariéru pěvce ukončil v roce 1870 a zbytek života strávil nedaleko Drážďan, kde roku 1886 zemřel. Je pochován na zdejším Starém katolickém hřbitově spolu s manželkou Pauline.\n\nDům v Horních Teplicích, v místní části města Teplice nad Metují, ve kterém se Tichatscheck narodil, již nestojí. V roce 1999 mu byl v centru města odhalen pomník. Po určité období se v červenci u pomníku a v místním kostele konala vzpomínková akce, jež nesla název Tichatscheckova hudební slavnost. V listopadu roku 2019 vyšla první pramenná monografie o tomto pěvci, jejímž autorem je český muzikolog Martin Kajzar.\n\n"}
{"id": "384778", "url": "https://cs.wikipedia.org/wiki?curid=384778", "title": "Beethoven (rozcestník)", "text": "Beethoven (rozcestník)\n\nBeethoven může být:\n\n\n\n"}
{"id": "384779", "url": "https://cs.wikipedia.org/wiki?curid=384779", "title": "The Peel Session (album, Syd Barrett)", "text": "The Peel Session (album, Syd Barrett)\n\nThe Peel Session je první živé album britského zpěváka a kytaristy Syda Barretta, známého jakožto frontmana raného období skupiny Pink Floyd. EP deska vyšla na jaře roku 1988 (viz 1988 v hudbě).\n\nEP \"The Peel Session\" bylo nahráno 24. února 1970 pro rozhlasový pořad BBC \"Top Gear\", který moderoval John Peel. \"Top Gear\" s Barrettem bylo vysíláno 14. března téhož roku. Jednalo se o jedno z mála živých vystoupení Syda Barretta po odchodu z Pink Floyd v roce 1968. Na EP, které vyšlo až na konci 80. let, jej dále doprovázejí David Gilmour a Jerry Shirley, kteří s ním spolupracovali i na ostatních sólových albech.\n\nNa EP se nachází pět skladeb, tři z alba \"Barrett\", jedna z desky \"The Madcap Laughs\" a „Two of a Kind“, která byla poprvé vydána až na \"The Peel Session\". Právě píseň „Two of a Kind“ jako jedinou z EP pravděpodobně nenapsal Barrett, ale klávesista Rick Wright, přičemž Barrett ji přijal za svoji kompozici.\n\nV roce 2004 vyšlo album \"The Radio One Sessions\", které obsahuje kromě všech skladeb z \"The Peel Session\" další tři písně.\n\n\n"}
{"id": "384780", "url": "https://cs.wikipedia.org/wiki?curid=384780", "title": "Tom Daschle", "text": "Tom Daschle\n\nThomas Andrew Daschle (* 9. prosinec 1947) je americký politik. V letech 1987– 2005 byl senátorem za stát Jižní Dakota. Od roku 1979 do 1987 pak byl členem Sněmovny reprezentantů.\n\nBarack Obama jej nominoval jako ministra zdravotnictví ve své vládě. Nominace se však 3. února 2009 vzdal pro nezaplacení daně ve výši 140 000 USD, kterou dlužil státu několik let.\n\n"}
{"id": "384783", "url": "https://cs.wikipedia.org/wiki?curid=384783", "title": "Shaun Donovan", "text": "Shaun Donovan\n\nShaun Donovan (* 24. leden 1966) je americký politik. V prezidentských volbách v roce 2008 pomáhal v kampani Baracku Obamovi.\n\nDne 13. prosince 2008 Barack Obama oznámil, že Donovana jmenuje ministrem bytové výstavby a rozvoje měst.\n"}
{"id": "384784", "url": "https://cs.wikipedia.org/wiki?curid=384784", "title": "Oxoniový ion", "text": "Oxoniový ion\n\nOxoniový ion je pojem z chemie používaný ve dvou významech. Jednak se takto označuje ion HO, viz hydronium. Druhý význam tohoto slova se používá pro označení kationtu s trojvazným kyslíkem. Ten vzniká tak, že kyslík, který má dvě běžné kovalentní vazby vytvoří třetí vazbu s určitým kationtem mechanizmem koordinačně-kovalentní vazby. Je vidět, že pojem „oxoniový ion“ používaný v prvním zde uvedeném smyslu je speciálním případem významu druhého. Pro odlišení je možné tento první význam označovat jako \"hydroxonium\" případně \"hydroxoniový ion\" nebo již zmíněným \"hydronium\".\n"}
{"id": "384785", "url": "https://cs.wikipedia.org/wiki?curid=384785", "title": "Ray LaHood", "text": "Ray LaHood\n\nRaymond H. \"Ray\" LaHood (* 6. prosinec 1945) je americký republikánský politik, od 22. ledna 2009 do 2. července 2013 ministr dopravy USA ve vládě Baracka Obamy. Od roku 1995 byl členem Sněmovny reprezentantů za 18. okrsek státu Illinois. \n\n"}
{"id": "384787", "url": "https://cs.wikipedia.org/wiki?curid=384787", "title": "The Radio One Sessions (album, Syd Barrett)", "text": "The Radio One Sessions (album, Syd Barrett)\n\nThe Radio One Sessions je druhé živé album britského zpěváka a kytaristy Syda Barretta, zakládajícího člena skupiny Pink Floyd. EP bylo vydáno v roce 2004 (viz 2004 v hudbě).\n\n\"The Radio One Sessions\" vychází z EP \"The Peel Session\", které vyšlo v roce 1988. Obě desky obsahují pět skladeb, které Syd Barrett s Davidem Gilmourem a Jerry Shirleym nahráli pro rozhlasový pořad BBC \"Top Gear\" 24. února 1970 (tento díl byl vysílán 14. března téhož roku). Na \"The Radio One Sessions\" se dále nachází ještě tři písně nahrané v horší kvalitě, které Barrett a spol. zahráli pro show Boba Harrise v roce 1971.\n\nSkladbu „Two of a Kind“ jako jedinou z EP pravděpodobně nenapsal Barrett, ale klávesista Rick Wright, přičemž Barrett ji přijal za svoji kompozici.\n\n\n"}
{"id": "384788", "url": "https://cs.wikipedia.org/wiki?curid=384788", "title": "Yvetot", "text": "Yvetot\n\nYvetot je francouzská obec a město v departementu Seine-Maritime.\n\nJeho dominantou je kruhový kostel svatého Petra s barevnými skleněnými okny o rozloze 1 046 m. Byl postaven Maxem Ingrandem v roce 1956 na místě staršího kostela zničeného během druhé světové války, kdy bylo prakticky celé město zničeno německými okupanty. Po válce bylo město obnoveno do své původní klasické podoby.\n\nV mládí zde po krátkou dobu studoval francouzský spisovatel Guy de Maupassant.\n\"Počet obyvatel\"\n\n\n\n"}
{"id": "384789", "url": "https://cs.wikipedia.org/wiki?curid=384789", "title": "Eric Shinseki", "text": "Eric Shinseki\n\nEric Ken Shinseki (* 28. listopad 1942) je bývalý americký čtyřhvězdičkový generál. Veterán z války ve Vietnamu si získal pozornost médií hlavně svým sporem s ministrem obrany Donaldem Rumsfeldem o počtu vojáků, jenž měli být nasazeni v Iráku.\n\nOd roku 2009 je ministr pro záležitosti veteránů v kabinetu Baracka Obamy.\n\n"}
{"id": "384790", "url": "https://cs.wikipedia.org/wiki?curid=384790", "title": "Seznam ptakoještěrů", "text": "Seznam ptakoještěrů\n\nSeznam ptakoještěrů je kompletním přehledem všech dosud popsaných rodů těchto létajících plazů, vzdáleně příbuzných dinosaurům. Obsahuje také dnes již neplatné názvy (nomina nuda, nomina dubia, mladší synonyma atd). \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "384794", "url": "https://cs.wikipedia.org/wiki?curid=384794", "title": "Arne Duncan", "text": "Arne Duncan\n\nArne Duncan (* 6. listopad 1964) je od začátku roku 2009 americkým ministrem školství.\nVzdělání získal na Harvard University a před svým nástupem na ministerstvo školství byl výkonným ředitelem Chicago Public Schools. Spolu se svojí manželkou Karen, která je Australanka, mají dvě děti a žijí ve čtvrti Hyde Park ve Chicagu.\n\n"}
{"id": "384798", "url": "https://cs.wikipedia.org/wiki?curid=384798", "title": "Hatzegopteryx", "text": "Hatzegopteryx\n\nHatzegopteryx (\"křídlo z Haţeg\") byl rod obřího ptakoještěra z čeledi Azhdarchidae, který žil na úplném konci křídového období (asi před 66 miliony let) na území dnešního Rumunska (ostrov Haţeg). Jedná se patrně o jednoho z největších létajících živočichů všech dob.\n\nObjevené fosilie naznačují, že tento obří pterosaurus dosahoval v rozpětí křídel až kolem 11 metrů. Tím se řadí mezi největší známé létající tvory všech dob (vedle jiných gigantických ptakoještěrů, jako byl severoamerický \"Quetzalcoatlus\" nebo asijský rod \"Arambourgiania\"). Maximální hmotnost těchto ptakoještěrů nesměla přesáhnout zhruba 250 kilogramů, jinak už by se nejspíš nedokázali vznést ze země.\n\nJen lebka tohoto živočicha měřila podle srovnávacích propočtů až 3 metry na délku a byla na poměry pterosaurů značně masivní. Proto se vědci domnívají, že tento létající plaz měl lebku odlehčenou buď svou unikátní stavbou nebo nějakým dosud neznámým fyziologickým mechanismem. Typový druh \"H. thambema\" (druhové jméno znamená doslova \"obluda\") byl popsán francouzským paleontologem Erikem Buffetautem a jeho vědeckými kolegy v roce 2002.\n\nDruh \"Albadraco tharmisensis\", popsaný z Transylvánie koncem roku 2019, může představovat odrostlé mládě tohoto obřího ptakoještěra.\n\nPodle vědecké studie Darenna Naishe a Marka Wittona z roku 2017 mohl být \"Hatzegopteryx\" specializovanou robustní formou azdarchida, představující pozemního oportunistického predátora, schopného ulovit i kořist střední velikosti (například ornitopody rodu \"Zalmoxes\" nebo \"Telmatosaurus\").\n\nV březnu roku 2018 byl německými a rumunskými paleontology oznámen objev gigantického krčního obratle jakéhosi obřího azdarchidního ptakoještěra, žijícího na území dnešního Rumunska v době končící křídy. Mělo by jít o jednoho z největších známých ptakoještěrů vůbec (o čemž svědčí udávaná hmotnost 500 kilogramů a rozpětí křídel přes 12 metrů) a může se jednat právě o exemplář druhu \"H. thambema\" (ačkoliv samotní objevitelé fosilie zastávají názor, že jde o zcela nový druh, představující dokonce nelétavou formu azdarchida). Zatím však nebyla vydána oficiální popisná studie k tomuto nálezu. V Německu byla vystavena replika kostry tohoto obřího ptakoještěra, ta je však založena spíše na reprodukci částí koster jiných velkých azdarchidů. Tomuto druhu může patřit také část obří mandibuly (spodní čelisti), objevené v Rumunsku v lokalitě Vălioara. Jde o největší známou čelistní kost ptakoještěra na světě, exponát nese kat. ozn. \"LPB (FGGUB) R.2347\".\n\n\n"}
{"id": "384801", "url": "https://cs.wikipedia.org/wiki?curid=384801", "title": "Bariéry na Temži", "text": "Bariéry na Temži\n\nBariéry na Temži jsou systémem ochrany Londýna a jeho aglomerace před povodněmi ze Severního moře proti proudu řeky Temže při vysokém přílivu nebo bouřích. O vybudování této ochrany se začalo přemýšlet po velkých záplavách v roce 1953. Zkonstruovány byly v letech 1974–1984. Od té doby byly vícekrát využity, naposledy 5. prosince 2013. Jde o druhý největší protipovodňový systém na světě po bariérách Oosterscheldekering v Nizozemsku.\n\n\n"}
{"id": "384802", "url": "https://cs.wikipedia.org/wiki?curid=384802", "title": "Octopus (skladba)", "text": "Octopus (skladba)\n\n„Octopus“ je jediný singl britského kytaristy a zpěváka Syda Barretta, který je známý především jako zakládající člen Pink Floyd a jejich vůdčí osobnost v polovině 60. let 20. století. Singl vyšel na podzim roku 1969 (viz 1969 v hudbě).\n\nPíseň „Octopus“ pochází z Barrettova prvního alba \"The Madcap Laughs\". Její raná verze se rovněž nachází na kompilaci \"Opel\" pod původním názvem „Clowns and Jugglers“.\n\nNa B-straně singlu se nachází skladba „Golden Hair“ (rovněž z \"The Madcap Laughs\"), což je Barrettem zhudebněná báseň „Lean Out of the Window“ od irského spisovatele Jamese Joyce.\n\n\n"}
{"id": "384804", "url": "https://cs.wikipedia.org/wiki?curid=384804", "title": "Seine-Maritime", "text": "Seine-Maritime\n\nSeine-Maritime je francouzský departement ležící v regionu Normandie. Před rokem 1955 se nazýval Seine-Inférieure. Nachází se na severu Francie na pobřeží Lamanšského průlivu, do něhož ústí řeka Seina.\n\n\n\n"}
{"id": "384805", "url": "https://cs.wikipedia.org/wiki?curid=384805", "title": "Chevrolet Corvette", "text": "Chevrolet Corvette\n\nChevrolet Corvette je sportovní auto vyráběné americkou firmou General Motors (GM) od roku 1953. Je pojmenované po rychlé lodi korveta (anglicky corvette).\n\nZatím je osm generací (od C1 do C8) a v každé generaci ještě několik verzí s různými vlastnostmi.\n\nZatímco v USA je prodáváno pod značkou Chevrolet, v Evropě a Japonsku se prodává pod svojí vlastní značkou \"Corvette\". Vyrábí se jako coupé i jako kabriolet.\n\nŠestá generace Corvetty byla použita jako pace car (neboli safety car) pro závod Daytona 500 v roce 2006. Vůz byl v žluto-červeno-modré barevné kombinaci. Výkon byl upraven na 371 kW, což je 505 koní. \n\nOsmá generace je speciální změnou umístění motoru. Z přední části automobilu se přesunul za řidiče.\n\n\n"}
{"id": "384806", "url": "https://cs.wikipedia.org/wiki?curid=384806", "title": "Myrha", "text": "Myrha\n\nMyrha je modrozelená pryskyřice, sušená míza stromu myrhovníku (\"Commiphora\"). Pochází ze Somálska a východní části Etiopie. Jako myrha bývá označována i směs míz různých druhů stromů rodu \"Commiphora\" a \"Balsamodendron\", zejména \"Commiphora erythraea\" (někdy nazývaná východní indická myrha), \"Commiphora opobalsamum\" a \"Balsamodendron kua\". Výraz myrha je odvozen z hebrejského „murr“ nebo „maror“, tzn. „hořký“.\n\nZe stromu myrhovníku pravého (\"Commiphora myrrha\") pěstovaného v Somálsku a Etiopii se získává nejkvalitnější myrha s názvem „herabol“, z myrhovníku (\"Commiphora kafar\") (=\"Commiphora erythraea\") pěstovaného na Arabském poloostrově myrha „bisabol“.\n\nMyrha je složkou kadidla. Byla velmi ceněna ve starověku a její hodnota byla často větší než její váha ve zlatě. Ve starém Římě byla ceněna na pětinásobek ceny kadidla, které se později stalo známějším. Myrha byla pálena při starověkých římských pohřbech, aby zastřela zápach vznikající při pálení mrtvých. Říkalo se, že římský císař Nero spálil při pohřbu manželky Poppaey množství myrhy odpovídající roční spotřebě.\n\nKvalita pryskyřice se posuzuje podle jasnosti, tmavosti a lepivosti na čerstvém zlomu. Vůně surové pryskyřice je ostrá, příjemná, poněkud hořká a může být zhruba popsána jako „typicky pryskyřičná”. Kouř vznikající pálením je těžký, hořký, mírně fenolické vůně a může být zabarven nepatrnou vanilkovou sladkostí. Na rozdíl od většiny pryskyřic myrha při hoření expanduje a „kvete“, namísto aby tála.\n\nMyrha byla používána jako balzámovací mast. V kadidle byla užívána do 15. století jako symbol pokání při pohřbech a kremacích.\n\nMyrha je přidávána do některých mastí a léčivých přípravků, užívá se jako přísada v parfémech, zubních pastách, pleťových vodách a jiných moderních kosmetických přípravcích. V lidovém léčitelství se používá při zánětech dutiny ústní.\n\nMyrrha byla v řecké mytologii dcerou kyperského krále Kinyra a jeho manželky Kenchréidy.\n\nMyrha je zmíněna v bibli v evangeliu podle Matouše jako jeden ze tří darů, které přinesli mudrci (tři králové) narozenému Ježíšovi, což vypovídá o tom, jak cenná v té době byla.\n\nMyrha je zmiňována v „Písni o svatých třech králích“:\n\n\n"}
{"id": "384807", "url": "https://cs.wikipedia.org/wiki?curid=384807", "title": "Étretat", "text": "Étretat\n\nÉtretat je francouzská obec v departementu Seine-Maritime. Leží na pobřeží Lamanšského průlivu v oblastí zvané Pays de Caux.\n\nObec je turisticky vyhledávaným cílem díky svým bílým útesům, zejména přirozeně vzniklým skalním obloukům nesoucím názvy \"Porte d'Aval\", \"Porte d'Amont\" a \"Manneporte\". Tyto oblouky se staly inspirací pro díla mnohých malířů (Eugène Boudin, Gustave Courbet, Claude Monet).\n\nNarodil se zde francouzský filosof a historik Élie Halévy (1870-1937). Většinu svého dětství zde strávil spisovatel Guy de Maupassant (1850-1893).\n\nSousední obce: Bénouville, Le Tilleul, La Poterie-Cap-d'Antifer a Bordeux-Saint-Clair.\n\n\"Počet obyvatel\"\n\n"}
{"id": "384811", "url": "https://cs.wikipedia.org/wiki?curid=384811", "title": "Protoplanetární disk", "text": "Protoplanetární disk\n\nProtoplanetární disk je zploštělý oblak prachu a plynu ve vesmíru, který rotuje kolem vznikající hvězdy anebo kolem právě zformované hvězdy. V disku se v průběhu miliónů let postupně začínají shlukovat a vzájemně srážet drobné částice,\ncož vede ke vzniku menších těles působících na sebe stále silnější gravitací – tzv. planetesimál. Z nich se pak vzájemnými srážkami formují protoplanety a později vlastní planety.\n\nZ protoplanetárního disku vznikla pravděpodobně i sluneční soustava před více jak 4,6 miliardami let.\n\n"}
{"id": "384812", "url": "https://cs.wikipedia.org/wiki?curid=384812", "title": "Bohumil Hanč", "text": "Bohumil Hanč\n\nBohumil Hanč (19. listopadu 1886 na Benecku – 24. března 1913 Labská bouda v Krkonoších) byl český sportovec, lyžař, běžec na lyžích. Tragicky zahynul během mezinárodního závodu v běhu na lyžích na 50 kilometrů na hřebenech Krkonoš společně se svým přítelem Václavem Vrbatou o Velikonocích roku 1913, když se náhle extrémně zhoršilo počasí.\nDne 24. února 1907 získal svůj první titul z mistrovství zemí Koruny české v běhu na lyžích na 50 km. Šlo o teprve o druhý ročník mistrovského závodu. Druhý byl tehdy Emerich Rath a třetí Josef Mejvald. Od té chvíle mohl užívat titul Mistr lyžař. Hanč získal mistrovský titul i v následujících letech 1908 a 1909. Potom musel na vojnu – sloužil jako četař v Sarajevu, v císařské armádě. Spolu s ním sloužil i krajan Václav Vrbata, se kterým se znal už ze Sokola a během vojenské služby se stali blízkými přáteli. Po vojně se oženil a se ženou Slávkou čekal syna Bohumila.\n\nDne 24. března 1913 se konal 8. ročník padesátikilometrového mistrovského závodu v běhu na lyžích. Hanč v této sezóně dosáhl několika vítězství, a přestože manželce (tou dobou těhotné) slíbil skončit se závoděním, chtěl se ještě naposledy zúčastnit mistrovského závodu a z jejich nového domova v Hrabačově (nyní část Jilemnice) doslova utekl. Na závod pozval i Vrbatu, aby viděl jeho vítězství na královské trati.\n\nZávod odstartoval v 7:10 od Labské boudy směrem k Martinovce. Teplota dosahovala mimořádně vysokých 8 °C, a proto všech 6 závodníků vyjelo na trať jen v košilích, bez čepic a rukavic. Hanč se krátce po startu ujal vedení. V 7:55 začalo pršet, u Sněžných jam šel do vedení Karel Jarolímek a u Vosecké boudy Oswald Bartel. U Violíku, před odbočkou k prameni Labe, se do čela vrátil Hanč a od té doby ho už nikdo nepředstihl. V 9:00 se výrazně ochladilo a déšť se změnil ve sněžení. Rath a Jarolímek vzdali kvůli odřeninám na nohou. Trasa pokračovala k Harrachovým kamenům, doleva na Zlaté návrší a odtud zpátky k Labské boudě, kde končilo první kolo.\n\nV 10:20 došlo k dalšímu zvratu počasí, přišla vichřice a hustý mokrý sníh. U Vysokého Kola vzdal dosud třetí Bartel a o něco později i druhý Josef Feistauer a poslední Josef Scheiner. Hanč zůstal na trati sám, ale neměl o tom ani tušení. U Nové Slezské boudy mu traťový komisař Kamil V. Muttich, akademický malíř a mj. autor němých značek Krkonoš, podal citrón a rukavice. U Violíku, v 11:52, už další traťový komisař Vladimír Záboj Vaina (pozdější první předseda Horské služby v Krkonoších) věděl, že za Hančem už hodinu nikdo další neprojel, a snažil se proto Mistra zastavit voláním a máváním. Ten ale v silné vichřici nerozuměl Vainovu volání a jeho mávání si zřejmě vysvětlil jako upozornění na směr trati. Na Vainu jenom mávl a pokračoval dál, směrem na Zlaté návrší. Tam, zcela zmožený mrazem, potkal v mlze svého přítele Vrbatu, který mu oddaně navlékl svůj kabát a čepici. Hanč pokračoval k Labské boudě a Vrbata začal sjíždět k Mísečkám, ale po chvíli se kvůli obavám o Hanče vrátil na hřeben a snažil se ho najít a pomoci mu.\n\nVe 13:15 se Rath, Jarolímek a rozhodčí Fischer vydali z Labské boudy hledat Hanče. Každý vyjel jiným směrem. Ve 13:45 našel Rath Hanče v mlze pod Zlatým návrším, ležícího, naprosto vysíleného, ale stále živého. Podařilo se mu ho odtáhnout asi půl kilometru směrem k Labské boudě, ale na další cestu už neměl sílu. Posadil ho proto k tyči, vrátil se pro své lyže a vyrazil pro pomoc do Labské boudy. Hanče pak na saních dopravili do Labské boudy, ale následné oživovací pokusy už byly marné a podchlazený a vyčerpaný Hanč zemřel na selhání srdce.\n\nVrbata mezitím objevil Hančovy ve sněhu zapíchnuté lyže a snažil se přítele v okolí najít, ale marně. Byl nalezen o něco později na návrší mezi Harrachovými kameny a Zlatým návrším, které se dnes na jeho počest nazývá Vrbatovo návrší.\n\nTragickou událost dnes připomínají dva pomníky:\n\n\n"}
{"id": "384813", "url": "https://cs.wikipedia.org/wiki?curid=384813", "title": "HSBC Tower", "text": "HSBC Tower\n\nHSBC Tower známý také jako 8 Canada Square je mrakodrap v obvodu Tower Hamlets na jihovýchodě Londýna. \nKomplex Canary Wharf, kde se HSBC Tower nachází, je jedním z prvních projektů modernizace bývalých londýnských doků v oblasti zvané (Docklands). \nCentrála společnosti HSBC Group byla postavena v letech 1999 – 2002. Má 48 pater, z toho 44 nadzemních a 4 podzemní, a se svými 210 metry je třetí nejvyšší budovou Velké Británie. Vyšší je pouze The Shard a Canary Wharf Tower.\n\nMrakodrap navrhl britský architekt Norman Foster a jeho nejvýznačnějším rysem je pravidelný tvar. Budova má zaoblené rohy a na její fasádě se střídají bílé keramické pruhy s čirým sklem. Tím dochází ke zvýraznění jednotlivých pater. Spodní část budovy tvoří průhledná 28 metrů vysoká hala. V 39 patrech nad ní jsou kanceláře, ve zbývajících třech veřejné prostory, kavárny a obchody. V patrech pod úrovní ulice se nachází stanice metra a třípodlažní parkoviště. \nNa stavbu bylo použito asi 180 000 tun betonu, 14 000 tun oceli a asi 45 000 m skleněných tabulí.\n\n\nJižně vedle budovy stojí mrakodrap Citygroup Center (zvaný též \"25 Kanada Square\"), který je stejně vysoký. Jihozápadně se tyčí druhá nejvyšší budova Canary Wharf Tower (zvaná též \"One Canada Square\"). Na východ mrakodrap One Churchill Place a jiné výškové, nebo klasické budovy.\n\n"}
{"id": "384814", "url": "https://cs.wikipedia.org/wiki?curid=384814", "title": "Sovětská liga ledního hokeje 1980/1981", "text": "Sovětská liga ledního hokeje 1980/1981\n\nSezóna 1980/1981 byla 35. sezonou Sovětské ligy ledního hokeje. Mistrem se stal tým CSKA Moskva.\n\nVyřazené týmy po první fázi hrály o udržení. Sestoupily týmy Salavat Julajev Ufa a Dynamo Minsk. Ze 2. ligy postoupily celky Ižstal Iževsk a Krystall Saratov.\n"}
{"id": "384815", "url": "https://cs.wikipedia.org/wiki?curid=384815", "title": "Dračí bouře", "text": "Dračí bouře\n\nDračí bouře je atmosférický útvar v atmosféře Saturnu, který se nachází na jižní polokouli planety. Oblast je silným zdrojem radiových impulzů, které byly po dlouhou dobu velkou neznámou pro vědce. Později byla záhada vysvětlena, že oblast bouře byla generátorem elektřiny.\n\nBouře se v oblasti pravidelně objevuje a mizí a nejsilnější je v noční době.\n"}
{"id": "384817", "url": "https://cs.wikipedia.org/wiki?curid=384817", "title": "Olivia Olson", "text": "Olivia Olson\n\nOlivia Olson (* 21. května 1992, Los Angeles, Kalifornie, USA) je americká zpěvačka a herečka. Českým divákům bude patrně nejvíce známá svým singlem \"All i want for christmas is you\", který zpívá v britském filmu \"Láska nebeská\" z roku 2003, kde hrála nejkrásnější holku ve škole, do které je v tomto filmu zamilovaný Sam (Thomas Sangster).\n\n"}
{"id": "384821", "url": "https://cs.wikipedia.org/wiki?curid=384821", "title": "Sovětská liga ledního hokeje 1981/1982", "text": "Sovětská liga ledního hokeje 1981/1982\n\nSezóna 1981/1982 byla 36. sezonou Sovětské ligy ledního hokeje. Mistrem se stal tým CSKA Moskva.\n\nTým Krystall Saratov sestoupil. Ze 2. ligy postoupil celek Salavat Julajev Ufa.\n\nCelky na 9. - 12. místě hrály prolínací soutěž spolu se čtyřmi nejlepšími týmy 2. ligy. Prolínací soutěž byla rozdělena na dvě skupiny - první skupinu utvořily týmy z první ligy a druhou skupinu týmy ze druhé ligy. Celky se utkaly jak v rámci svých skupin, tak i s týmy protější skupiny. Nejhorší z \"prvoligové skupiny\" sestoupil, nejlepší z \"druholigové skupiny\" postoupil.\n"}
{"id": "384822", "url": "https://cs.wikipedia.org/wiki?curid=384822", "title": "Rdest maličký", "text": "Rdest maličký\n\nRdest maličký (\"Potamogeton pusillus\") je druh jednoděložných rostlin z čeledi rdestovité (\"Potamogetonaceae\").\n\nDruh \"Potamogeton pusillus\" s. l. je taxonomicky problematickou skupinou. V Evropě jsou v současnosti většinou rozlišovány 2 druhy z okruhu a to rdest maličký (\"Potamogeton pusillus\" s. str.) a rdest Berchtoldův (\"Potamogeton berchtoldii\"). Tyto druhy jsou si velice podobné a jediným spolehlivým znakem je charakter palistů. Rdest maličký má palisty (nutno sledovat na mladých v horní části lodyhy) vzájemně srostlé na straně přivrácené i odvrácené od listu, zatímco rdest Berchtoldův je má na straně odvrácené od listu volné. Tento znak se dá spolehlivě hodnotit jen pomocí mikroskopu. Z determinačních důvodů (či praktických důvodů) proto někteří botanici tyto 2 druhy nerozlišují a píší potom Potamogeton pusillus s.l. V Severní Americe jsou rozlišovány 3 poddruhy: \"Potamogeton pusillus\" subsp. \"gemmiparus\", \"Potamogeton pusillus\" subsp. \"pusillus\" a \"Potamogeton pusillus\" subsp. \"tenuissimus\".\n\nJedná se vodní rostlinu s jednoletou lodyhou, bez oddenku, přezimuje pomocí turionů. Patří mezi tzv. úzkolisté rdesty. Lodyha je až 130 cm dlouhá, polooblá. Listy jsou jednoduché, jen ponořené, přisedlé, střídavé, čepele jsou velmi úzké, úzce čárkovité, nejčastěji 2,3-6,3 (v proudící vodě až 8) cm dlouhé a 0,6-2 mm široké. Listy jsou většinou 3-žilné, ale postranní žilky jsou patrné, prostřední žilka není na rozdíl od rdestu vláskovitého tak silná a i dole zabírá jen cca 1/5 šířky čepele. Palisty jsou vyvinuty, mladé palisty jsou i na odvrácené od listu srostlé a objímají lodyhu (na rozdíl od velmi podobného rdestu Berchtoldova, starší palisty však i u tohoto druhu pukají, jsou asi 0,5-1,8 cm (v prudící vodě až 3,2 cm) dlouhé, Jedná se o jednodomou rostlinu s oboupohlavnými květy. Květy jsou v květenstvích, ve klasech na cca 1-4 cm dlouhé stopce, klasy jsou skoro kulovité až válcovité, obsahují jen 2-3 přesleny květů. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené nejčastěji ze 4 plodolistů. Semeník je svrchní. Plodem je nažka, na vrcholu s krátkým zobánkem.\n\nRdest maličký (v širším pojetí) roste ve velké části Evropy, Asie, Afriky, v Severní Americe a v Mexiku.\n\nV ČR k hojnějším druhům rdestů, roste na většině území od nížin až do podhůří. Díky taxonomickým problémům se však některé nálezy mohou vztahovat i k rdestu Berchtoldovu. Roste hlavně v rybnících a různých zatopených jámách.\n\n \n"}
{"id": "384826", "url": "https://cs.wikipedia.org/wiki?curid=384826", "title": "Valérie Kaprisky", "text": "Valérie Kaprisky\n\nValérie Kaprisky (* 19. srpna 1962 Neuilly-sur-Seine, Paříž, Francie) je francouzská filmová herečka, modelka a manekýnka.\n\nPo matce je polské národnosti. U filmu začínala jakožto herečka v erotických filmech. Jedná se o jeden z francouzských sex-symbolů 80. let 20. století.\n\n"}
{"id": "384833", "url": "https://cs.wikipedia.org/wiki?curid=384833", "title": "Cena Ludvík", "text": "Cena Ludvík\n\nCena Ludvík vznikla jako anketa fanoušků (fanů) určená pro oceňování autorů, překladatelů a editorů literatury SF, fantasy a hororu. Od roku 1987 byli Cenou Ludvík odměňováni i aktivní členové Československého fandomu.\n\nPříznivci z různých měst, kde v období let 1982–1983 vznikaly četné kluby SF, zorganizovali anketu přes svou organizaci Československý fandom a pojmenovali ji Ludvík, čímž uctili památku spisovatele SF Ludvíka Součka. Byla určena jako ocenění uplynulého roku a předávána slavnostně na nejbližším Parconu. Cena měla v době vzniku tři kategorie\nOd roku 1996 anketu nahradila Akademie Science Fiction, Fantasy a Hororu a Cena Ludvík je udělována převážně za práci ve prospěch Čs. fandomu. \n\n\n\n"}
{"id": "384846", "url": "https://cs.wikipedia.org/wiki?curid=384846", "title": "Bernie Shaw", "text": "Bernie Shaw\n\nBernie Shaw (15. června 1956 Victoria, Britská Kolumbie, Kanada) je sólový zpěvák britské skupiny Uriah Heep. Ve skupině působí od roku 1986.\nZačátkem 70. snil Bernie Shaw že se stane rockovým kytaristou. Koupil si Gibson model SG Special a začal cvičit. Když v roce 1974 lokální skupina Cold Sweat hledala druhého kytaristu, přihlásil se do konkurzu, ale baskytarista Bill Kempster mu doporučil, aby odložil kytaru a koupil si mikrofon od jejich bývalého zpěváka a přišel příští týden. Shaw jeho radu uposlechl a poté co předvedl u konkurzu, skupina ho přijala jako nového zpěváka. Cold Sweat více než 3 roky koncertovali napříč provinciemi Britská Kolumbie, Alberta, Saskatchewan a Manitoba. V roce 1977 ho kontaktovala skupina Legend, která ztratila sólového zpěváka Danny Jeanse. Slyšeli Shawa zpívat s Cold Sweat a věděli, že by splňoval jejich požadavky. Shaw s nimi zůstal 9 měsíců, než skupina skončila pro nedostatek živých vystoupení. Shaw se vrátil do Victorie, aby hledal příští působiště. Po několika týdnech zvažování se rozhodl přestěhovat do Anglie a zkusit štěstí v Londýně.\n\n"}
{"id": "384861", "url": "https://cs.wikipedia.org/wiki?curid=384861", "title": "Bryan Talbot", "text": "Bryan Talbot\n\nBryan Talbot (* 24. února 1952 ve Spojeném království) je považován za zakladatele formátu román v obrazech a za kmotra moderního britského undergroundového komiksu.\n\nJeho první kresby se objevily v časopisu British Tolkien Society (Britské tolkienovské společnosti) Mallorn v roce 1969. Tehdy spolupracoval se spolužákem Bonkem na týdenním stripu pro vysokoškolské noviny. Po absolutoriu pracoval dál pro undergroundová vydavatelství a pro Alchemy Press vytvořil komiks \"Brainstorm\". První tři čísla tvořila trilogie \"Chester P. Hackenbush\". Hackenbushe se pak chopil Alan Moore a poameričtil ho, čímž vznikl Chester Williams v sérii Swamp Thing nakladatelství DC, kde se objevuje dodnes.\n\nV roce 1978 Talbot začal tvořit epickou ságu \"Dobrodružství Luthera Arkwrighta\". Ta v sobě spojuje science fiction, historii, špionáž a nadpřirozeno. Je vyprávěna experimentální vypravěčskou technikou, vyhýbá se zvukovým efektům, pohybovým stopám a bublinám s myšlenkami hrdinů. K jeho vlivu se hlásí Alan Moore, Garth Ennis, Grant Morrison, Steve Bissette, Neil Gaiman, Michael Zulli a Rick Veitch. Luther Ark­wrighht se stal prvním románem v obrazech určeným dospělým čtenářům. Dílo vznikalo deset let a jeho definitivní podoba vznikla až v roce 2005 po digitální rekonstrukci v České republice. V knize \"Art Of Bryan Talbot\" (vydavatelství NBM, New York 2007) je české vydání označeno jako absolutně nejlepší.\n\nJeho dalším románem v obrazech je \"Pohádka o zlobivé kryse\", která získala Eisner Award, cenu Comic Creators’ Guild, dvě Comic Art Award, dvě americké Comic Buyers’ Guide Don Thomson Award a Internet Comic Award za nejlepší román v obrazech. Ve Španělsku získala cenu Haxtur, ve Švédsku Unghunden a v Kanadě.\nBdlys Dcouverte a objevila se na každoročním seznamu doporučeného čtiva New York Times. Byla nominován i na British Library Award, The National Cartoonists’ Society of America’s Rueben Award a Harvey Award. Používá ji řada škol, univerzit a center pro zneužívané děti v Británii i Americe.\n\nVe svém třetím románu v obrazech \"Srdce Impéria\" se Talbot opět vrátil k postavě Luthera Arkwrighta. Román vyšel v roce 2001 a získal cenu Eagle Award a byl nominován na dvě Eisner Award. V České republice vyšel v roce 2006.\n\nV roce 1983 začal Bryan Talbot pracovat pro 2000AD. Ve spolupráci se spisovatelem Patem Millsem vydal tři knihy ze série \"Nemesis the Warlock\". Série získala Eagle Award za nejlepší román v obrazech a postava \"Torquemady\" dostala cenu za „nejoblíbenějšího padoucha“ tři roky po sobě.\n\nČtyři roky Talbot pracoval pro americkou společnost DC Comics na titulech jako \"Hellblazer\" (s Jamiem Delanem), \"Sandman\" (s Neilem Gaimanem), \"Batman\" a dvousetstránkové sérii \"The Nazz\" (s Tomem Veitchem). \"The Sandman Special č. 1\" byl nominován na Harvey Award. Jeho dvoudílný příběh o Batmanovi pro \"Legends of the Dark Knight\" byl nominován na dvě Eisner Awards.\nJeho zatím posledním vydaným samostatným dílem je kniha \"Alice in Sunderland\", ve které na pozadí příběhu o Alence ukazuje historii a současnost kraje Sunderland.\n\nMěl samostatné výstavy komiksových děl v Lancashire, Toskánsku, Londýně a New Yorku a je častým hostem mezinárodních komiksových festivalů. Jeho komiksy vyšly v Itálii, Španělsku, Německu, Brazílii, Francii, Dánsku, Finsku a v České republice.\n\nV Adult Comics Rogera Sabina (Routledge 1993) je označen za jednoho ze zakladatelů formátu román v obrazech.\n"}
{"id": "384862", "url": "https://cs.wikipedia.org/wiki?curid=384862", "title": "Pohádka o zlobivé kryse", "text": "Pohádka o zlobivé kryse\n\nPohádka o zlobivé kryse je komiks vytvořený výtvarníkem Bryan Talbotem.\n\nSledován je osud dívky Heleny na cestě do nového života v překrásném kraji Lake District. Helena utekla z domova, protože ji vlastní otec zneužíval, a její příběh se tak podobá životním osudům slavné autorky pohádek Beatrix Potterové.\n\nPohádka o zlobivé kryse získala Eisner Award, cenu Comic Creators’ Guild, dvě Comic Art Award, dvě americké Comic Buyers’ Guide Don Thomson Award a Internet Comic Award za nejlepší román v obrazech. Ve Španělsku získala cenu Haxtur, ve Švédsku Unghunden a v Kanadě B3d3lys D3couverte a objevila se na každoročním seznamu doporučeného čtiva New York Times. Byla nominována i na British Library Award, The National Cartoonists’ Society of America’s Rueben Award a Harvey Award.\n\n"}
{"id": "384869", "url": "https://cs.wikipedia.org/wiki?curid=384869", "title": "Červený bedrník", "text": "Červený bedrník\n\nČervený bedrník ( ) je světově proslulý fiktivní hrdina románů a povídek baronky Orczy. Svou přezdívku převzal od malého červeného kvítku, který používá jako svůj znak (drchnička rolní), v angličtině \"Scarlet Pimpernel\").\n\nČervený bedrník, v normálním životě sir Percy Blakeney, žije na jedné straně život znuděného, zhýčkaného a užvaněného šlechtice, a na straně druhé pod pseudonymem bojuje proti Francouzské revoluci a zachraňuje nevinné lidi zpod gilotiny.\n\nTento hrdina vystupuje v celé řadě románů a povídek baronky Orczy, na jejichž základě vznikly desítky televizních, filmových a divadelních adaptací. Zajímavostí je, že v roce 1999 byla část dobrodružného historického dramatického filmu \"Červený bedrník\" (\"The Scarlet Pimpernel\", Velká Británie 1999) natáčena také v jihomoravském Slavkově u Brna v prostředí zámku a zámeckého parku.\n\nV odkazu na tuto postavu získal slavný odpůrce nacismu Hugh O'Flaherty svoji přezdívku \"Vatikánský bedrník\".\n\nČeský překlad posměšné anglické písničky z příběhů Červeného bedrníka (jejím autorem je sám Bedrník, který ji také jako sir Blakeney sám představuje anglické smetánce):\n\n„\"On není zde a není tam,toť pro Francouze hlavolam.Snese se z nebe či v peklo vnik?Ten zatrolený Bedrník!\"“\n"}
{"id": "384871", "url": "https://cs.wikipedia.org/wiki?curid=384871", "title": "Michal Dlouhý (herec)", "text": "Michal Dlouhý (herec)\n\nMichal Dlouhý (* 29. září 1968 Praha) je český herec, bratr herce Vladimíra Dlouhého.\n\nJako dětský herec se objevil i v Kachyňových filmech – například v poetickém snímku z pražského Žižkova \"Lásky mezi kapkami deště\" (1979).\n\nPo absolutoriu pražské konzervatoře v roce 1989 byl až do roku 2001 bez stálého divadelního angažmá, od roku 2001 osm let působil v souboru pražského Činoherního klubu, krátce pak ve smíchovském Švandově divadle. Po celou dobu své profesní kariéry hostuje na jevištích pražských scén (Národní divadlo, Divadlo Na Zábradlí, Městská divadla pražská, Divadlo Kalich), několik let účinkoval také v rámci Letních shakespearovských slavností na Pražském hradě (1998 Macbeth, 2000 Zkrocení zlé ženy, 2006 Othello).\n\nPatří k úspěšným i oblíbeným filmovým, televizním a výrazným dabingovým hercům, nadaboval například Brada Pitta, Keana Reevse nebo Bena Afflecka.\n\nV roce 2007 se objevil v druhé sérii taneční soutěže \"StarDance ...když hvězdy tančí\", kde vytvořil taneční pár známý jako „Myšáci“ s drobnou tanečnicí Michaelou Gatěkovou. V průběhu hvězdné soutěže se stal také poprvé otcem. Jeho ženě Zuzaně se narodila prvorozená dcera Anička. V roce 2010, den po úmrtí bratra Vladimíra Dlouhého, se narodila druhá dcera Karolínka.\n\n\n\n\n\n\n"}
{"id": "384874", "url": "https://cs.wikipedia.org/wiki?curid=384874", "title": "Mikio Jahara", "text": "Mikio Jahara\n\nMikio Jahara (矢原 美紀夫, Jahara Mikio, * 4. dubna 1947) je legendární a kontroverzní japonský expert karate stylu Šótókan (松濤館) a vedoucí instruktor Světové federace karate Karatenomiči - KWF. V aréně je známý především pro předvádění katy Unsú ((雲手)) a mimo žíněnky je známý především pro poražení 34 členů Jakuzy při jedné jediné potyčce (potyčka), kde dokázal zvrátit průběh boje ve své vítězství.\n\nPoté co graduoval na univerzitě Kokušikan (国士舘大学) se stal Kenšúsei (研修生), neboli mladým instruktorem, v JKA - Japonské asociaci karate a mezi lety 1974-1984 vyhrál mnoho soutěží.\n\nPotkal Jódži Jamamoto, obdivovatele jeho stylu boje \"jedna rána - jeden mrtvý\", a v roce 2000 založili Světovou federaci Karatenomiči - KWF, aby mohli dále rozvíjet jeho filozofii karate. KWF je tradiční školou - odnož Šótókanu - která klade důraz především na technickou preciznost. Cílem karate je především být schopný zastavit, zranit nebo zabít útočníka použitím rukou a nohou. Mikio Jahara věnoval svůj život získání takové úrovně a síly techniky, aby byl schopný, pokud je to nutné, zničit oponenta jedinou ranou. Ve svých padesáti devíti letech vykonal zkoušku na 8. dan.\n\n\n"}
{"id": "384876", "url": "https://cs.wikipedia.org/wiki?curid=384876", "title": "Sovětská liga ledního hokeje 1982/1983", "text": "Sovětská liga ledního hokeje 1982/1983\n\nSezóna 1982/1983 byla 37. sezonou Sovětské ligy ledního hokeje. Mistrem se stal tým CSKA Moskva.\n\nTým Salavat Julajev Ufa sestoupil. Ze 2. ligy postoupil celek Sibir Novosibirsk.\n\nFinálová skupina se nehrála, o titulu CSKA Moskva již bylo rozhodnuto.\n\nCelky na 9. - 12. místě hrály prolínací soutěž spolu se čtyřmi nejlepšími týmy 2. ligy. Prolínací soutěž byla rozdělena na dvě skupiny - první skupinu utvořily týmy z první ligy a druhou skupinu týmy ze druhé ligy. Celky se utkaly jak v rámci svých skupin, tak i s týmy protější skupiny. Nejhorší z \"prvoligové skupiny\" sestoupil, nejlepší z \"druholigové skupiny\" postoupil.\n"}
{"id": "384880", "url": "https://cs.wikipedia.org/wiki?curid=384880", "title": "Sovětská liga ledního hokeje 1983/1984", "text": "Sovětská liga ledního hokeje 1983/1984\n\nSezóna 1983/1984 byla 38. sezonou Sovětské ligy ledního hokeje. Mistrem se stal tým CSKA Moskva.\n\nTým Sibir Novosibirsk sestoupil. Ze 2. ligy postoupil celek Avtomobilist Sverdlovsk.\n"}
{"id": "384881", "url": "https://cs.wikipedia.org/wiki?curid=384881", "title": "Noah", "text": "Noah\n\nNoah může znamenat:\n\n"}
{"id": "384882", "url": "https://cs.wikipedia.org/wiki?curid=384882", "title": "Kneiff", "text": "Kneiff\n\nKneiff je vrch, který je s nadmořskou výškou 560 m nejvyšším bodem Lucemburska. Leží v katastru obce Troisvierges ( ) na severu Lucemburska poblíž belgických hranic, v Ardenách (v Lucembursku zvaných Ösling). Je součástí chráněné oblasti Naturpark Our. Je o jeden metr vyšší než Burgplatz (559 m, ), který často bývá nesprávně uváděn jako nejvyšší vrch Lucemburska.\n\n"}
{"id": "384891", "url": "https://cs.wikipedia.org/wiki?curid=384891", "title": "Sovětská liga ledního hokeje 1984/1985", "text": "Sovětská liga ledního hokeje 1984/1985\n\nSezóna 1984/1985 byla 39. sezonou Sovětské ligy ledního hokeje. Mistrem se stal tým CSKA Moskva.\n\nTým Avtomobilist Sverdlovsk sestoupil. Ze 2. ligy postoupil celek Salavat Julajev Ufa.\n\nCelky na 9. - 12. místě hrály prolínací soutěž spolu se čtyřmi nejlepšími týmy 2. ligy. Prolínací soutěž byla rozdělena na dvě skupiny - první skupinu utvořily týmy z první ligy a druhou skupinu týmy ze druhé ligy. Celky se utkaly jak v rámci svých skupin, tak i s týmy protější skupiny. Nejhorší z \"prvoligové skupiny\" sestoupil, nejlepší z \"druholigové skupiny\" postoupil.\n"}
{"id": "384892", "url": "https://cs.wikipedia.org/wiki?curid=384892", "title": "Archeologické rozhledy", "text": "Archeologické rozhledy\n\nArcheologické rozhledy jsou odborné periodikum se zaměřením na archeologii.\n\nČasopis vychází od roku 1949, vydavatelem byla Československá akademie věd v Nakladatelství ČSAV (později Academia), od roku 1991 Archeologický ústav ČSAV/AV ČR Praha. Založen byl jako fórum pro široké spektrum archeologické problematiky k prezentaci nových archeologických nálezů, teoretické studie, drobné zprávy z terénu, recenze, personálie aj.\n\nČasopis, v současné době recenzovaný, je zaměřen na starší dějiny člověka (pravěk a raný středověk) a jeho hmotné kultury, vývoj životního prostředí i současné trendy archeologické disciplíny především v rámci střední Evropy. Jeho obsahem jsou (zásadně původní) studie, příspěvky a polemiky, recenze odborné literatury domácí i zahraniční. \n\n\n\n"}
{"id": "384893", "url": "https://cs.wikipedia.org/wiki?curid=384893", "title": "Busted", "text": "Busted\n\nBusted (2004) je debutová deska Sámera Issy, kterou natočil po skončení prvního ročníku Česko hledá Superstar. Tato deska se stala jednou z nejprodávanějších alb roku 2004 a odnesl si díky albu také dvě platinové desky za velikou prodejnost, která činila více než 50 000 kusů.\n\nNa tomto albu spolupracoval Sámera Issa se známými textaři a producenty, na albu se podíleli Gábina Osvaldová, Ondřej Brzobohatý, Ondřej Soukup, Radoslav „Gipsy“ Banga, Daniel Hádl, a americký producent Jorge Corante, známý spoluprací s Janet Jackson.\n\nK albu byly natočeny také dva klipy k pilotnímu singlu „Busted“ a jeden k písni „Shake It“. Tento klip se zapsal do historie jako jeden z nejdražších klipů z České republiky a Slovenska. \n\nDeska \"Busted\" se také umístila v prestižním udílení cen Anděl jako druhá nejprodávanější deska za deskou Daniela Landy. Tato deska se zapsala do historie jako první opravdový posun k pravému západnímu R'n'B.\n\nJeho deska byla přijata velmi dobře.\n\n\n"}
{"id": "384895", "url": "https://cs.wikipedia.org/wiki?curid=384895", "title": "Sovětská liga ledního hokeje 1985/1986", "text": "Sovětská liga ledního hokeje 1985/1986\n\nSezóna 1985/1986 byla 40. sezonou Sovětské ligy ledního hokeje. Mistrem se stal tým CSKA Moskva.\n\nNejhorší dva celky první fáze čekala prolínací soutěž proti šestici nejlepších týmů 2. ligy. Salavat Julajev Ufa se zachránila. Ižstal Iževsk se neudržel a na jeho úkor postoupil Avtomobilist Sverdlovsk.\n"}
{"id": "384902", "url": "https://cs.wikipedia.org/wiki?curid=384902", "title": "Break The Silence", "text": "Break The Silence\n\nBreak The Silence druhá a zatím poslední deska zpěváka Sámera Issy, ve které více přiblížil oblíbenému stylu R'n'B, tentokrát však nekombinoval s popem, ale s hip hopem. Na této desce spolupracoval výhradně s českými producenty Ondřejem Brzobohatým, DJ Wichem, DJ Neo. Na desce se nachází také duet 'Hot and Wet' s českou zpěvačkou Victorií.\n\nAlba se prodalo více než 8 000 kusů a bylo oceněno zlatou deskou. \n\nK desce byl natočen jeden klip, a to k pilotnímu singlu \"\"Až zastavíme čas\"\", který byl také později natočen do ruského jazyka. Deska vyšla u vydavatelské společnosti Sony/Bmg.\n\n\nRecenze desky:\n"}
