{"id": "378957", "url": "https://cs.wikipedia.org/wiki?curid=378957", "title": "Státní znak Indie", "text": "Státní znak Indie\n\nStátní znak Indie zobrazuje sloupovou hlavici se lvy, která původně zakončovala jeden z ašókových sloupů v Sárnáthu vztyčený králem Ašókou. Sloup s hlavicí se lvy zde byl vztyčen na památku Buddhy Gautamy, který zde měl vůbec poprvé vyložit dharmu. Hlavice zobrazuje čtyři asijské lvy, které podpírá abakus s vlysem s reliéfy slona, koně, býka, lva a ašókačakrou. Celé sousoší bylo vytesáno z jednoho kamenného bloku.\n\nIndický státní znak však nezobrazuje všechny čtyři lvy – jeden je obrácen zády a skryt za ostatními. Vlys na hlavici pak zobrazuje koně na levé straně, býka na pravé a ašókačakrou uprostřed. Pod celým zobrazením sloupové hlavice je nápis v dévanágarí: सत्यमेव जयते (v sanskrtu: \"satjaméva džajaté\", „jedině pravda vítězí“).\n\nZnak byl Indickou republikou přijat 26. ledna 1950, tedy v den, kdy se Indie stala republikou.\n\nIndický znak se objevuje na indické měně (Indická rupie) nebo pasech.\n\n\n"}
{"id": "378958", "url": "https://cs.wikipedia.org/wiki?curid=378958", "title": "B61", "text": "B61\n\nJaderná puma B61 je jadernou verzí svého konvenčního protějšku BLU-113.\nJedná se o termonukleární zbraň, která byla vytvořena v Národní laboratoři Los Alamos pod názvem TX-61 v roce 1963. Od roku 1968 je označována současným názvem B61. Puma má široce nastavitelnou sílu od 0,3 do 340 kilotun a její aerodynamický kryt umožňuje, aby byla přepravována v podvěsu nadzvukovými letouny (nebo v pumovnicích Stealth bombardérů, jako je B2 Spirit).\n\nJe dlouhá 3,58 m a na šířku má 33 cm. Hmotnost základní verze je 320 kg ale může se lišit dle nastavení.\n\nPuma B61 byla vytvořena ve vícero verzích, přičemž její poslední verze B61 Mod 11 je zařazena do kategorie jako \"hluboko do země pronikající puma\", která je schopná zničit i ty nejhlubší a nejodolnější podzemní bunkry, které není možno likvidovat konvenční hlavicí. Tato verze váží 540 kg.\n\nServer globalsecurity.org uvádí že v současnosti mají Spojené státy cca 400 bomb tohoto typu, z nichž polovina, 200 kusů, je rozmístěna v Evropě u spojenců z NATO.\n\n"}
{"id": "378961", "url": "https://cs.wikipedia.org/wiki?curid=378961", "title": "Poloostrov Ošima", "text": "Poloostrov Ošima\n\nPoloostrov Ošima (japonsky \"渡島 半島 Ošima-hantó\") je poloostrov v nejjižnější části nejsevernějšího japonského ostrova Hokkaidó. Jeho území je rozděleno mezi dvě podprefektury – Ošima a Hijama. Na svém jižním konci se rozděluje do dvou dalších poloostrovů – do jihozápadně mířícího poloostrova Macumae (松前半島) a jihovýchodně mířícího poloostrova Kameda (亀田半島).\n\nV období Muromači se na poloostrově Ošima začali usazovat první japonští osadníci na ostrově Hokkaidó. \n"}
{"id": "378963", "url": "https://cs.wikipedia.org/wiki?curid=378963", "title": "Stealth", "text": "Stealth\n\nStealth neboli v češtině daleko méně užívaný výraz \"obtížná zjistitelnost\" znamená co možná nejvíce omezit možnost zjištění, identifikace a zaměření cíle detekce (letadla, lodě nebo pozemního vozidla) pomocí různých detekčních systémů – zejména radaru a prostředků využívajících infračervené záření. Již v minulosti byly využívány různé druhy nátěrů techniky pro oklamání zraku nepřítele. Ty se využívají i dnes, ale hlavní důraz se klade na zamezení detekce radarem či infračervenými a jinými prostředky.\n\nPro zjišťování polohy letadla (obecně cíle) vysílá radar elektromagnetické záření, jehož část, odražená od letounu, se vrací zpět do přijímače (obvykle spojeného s vysílačem), který pak díky tomu určuje polohu cíle. Přesněji řečeno určuje směr k cíli. Pro určení polohy cíle je nutné vyhodnocovat jeho vzdálenost od radaru nebo použít více radarů současně.\n\nVědci se proto zaměřili na tři oblasti výzkumu: odraz radarových paprsků, jejich rušení a pohlcování, aby mohli snížit odrazivou plochu radarového záření (RCS – \"Radar Cross Section\").\n\nViz též heslo radar.\n\nZákladem je pokusit se odrazit radarové paprsky tak, aby se nevrátily zpátky do zdroje. Toho lze dosáhnout různými tvary letadla. Zdrojem RCS jsou například rotující lopatky proudových motorů; z tohoto důvodu má stroj s technologií stealth ukryty motory uvnitř trupu. Dalším zdrojem mohou být náběžné hrany křídel, různé výstupky a prohlubeniny. Z toho důvodu je výzbroj umístěná v pumovnicích uvnitř trupu.\n\nK tomuto účelu se využívají speciální materiály, které mají menší odrazivost než materiály klasické – například místo kovů jsou použity uhlíkové kompozity. Daleko efektivnější je ale využití speciálních materiálů (RAM – \"Radar Absorbent Materials\"), schopných pohltit radarové záření, přeměnit ho na tepelnou energii a snížit tak odrazivost letounu. Ty jsou ale velice drahé a navíc jejich účinnost se výrazně liší v různých kmitočtech.\n\nDalší metoda, jak snížit zpozorovatelnost letounu, je využití vysílače (rušičky), která vysílá stejný signál, jenž se odráží od letounu, ale s opačnou fází – tím se obě fáze vyruší a k radaru se zpátky nevrátí nic.\n\n"}
{"id": "378972", "url": "https://cs.wikipedia.org/wiki?curid=378972", "title": "Botel Neptun", "text": "Botel Neptun\n\nBotel Neptun byl pražský botel (plovoucí hotel), který stál od roku 1992 na vltavském rameni v Libni, v prostoru Libeňského přístavu.\n\nBotel měl 67 lůžek ve 28 dvoulůžkových a třílůžkových kajutách tříhvězdičkové kategorie. V roce 2004 sloužil jako výstavní prostory pro výstavu Designblok ´04 (6. ročník) a Fashion Session.\n\nV současné době (2008) již na původním místě není. Designový ateliér Jan Jiránek zveřejnil v roce 2007 na svém webu studii renovace botelu.\n\n"}
{"id": "378974", "url": "https://cs.wikipedia.org/wiki?curid=378974", "title": "Avast Antivirus", "text": "Avast Antivirus\n\nAvast Antivirus je antimalware program, který od roku 1988 vyvíjí Avast Software s.r.o. sídlící v Praze, České republice. Je dostupný ve 45 jazycích. \n\nOd svého vydání se verze Avast Free Antivirus stala jedním z nejpopulárnějších plnohodnotných freewarových antivirových řešení pro uživatele Microsoft Windows, verze Avast Free a Premium mobile Security chrání také telefony nebo tablety postavené na systému Android. Od června 2015 má Avast přes 230 miliónů aktivních uživatelů z více než 186 zemí, a je tak jedním z nejrozšířenějších antivirových programů na světě. Současná verze Avast Free Antivirus 2015 je antivir a anti-malware zdarma. Existuje také placená verze Avast Pro Antivirus, Avast Internet Security, Avast Premier a pro firmy určené verze Avast Endpoint Protection a Avast Endpoint Protection Plus. Mimo hlavních platforem ochrany uživatelů na operačním systému Windows a Android nabízí Avast Software také celou řadu dalších bezpečnostních produktů, které jsou popsané na internetových stránkách výrobce. Avast je zdarma pro koncové uživatele a nově i pro malé a střední podniky a je jedním z nejpovedenějších softwarových řešení, jež vzniklo v ČR.\n\n\n\n\nAntivirus se za normálních okolností aktualizuje zdarma prvních 12 měsíců používání - za předpokladu, že je počítač připojen k internetu. Za každých dalších 12 měsíců se musí uživatel znovu zaregistrovat (v programu, nikoliv už mailem)\n\nNyní je program ve verzi 19.8.2393 a je dostupný pro celou řadu platforem Windows (od verze 2000 a novější), Linuxu a Mac. Od verze 5.1 lze do programu nainstalovat zvukové mluvené balíčky. V češtině jsou k dispozici tematické Hantec a Hantec Mazec, které namluvil Tomáš Matonoha v brněnském nářečí.\n\n\nI když se jedná o freeware verzi, Avast 2015 - Free aktualizuje pravidelně své virové databáze (někdy i několikrát za den), a tato funkce je standardně nastavená na automatický režim. Denně program stahuje více než 250 drobných vedlejších aktualizací virové databáze, které pomáhají chránit vaše data i před novými virovými hrozbami.\n\n\n"}
{"id": "378977", "url": "https://cs.wikipedia.org/wiki?curid=378977", "title": "Microsoft Windows", "text": "Microsoft Windows\n\nWindows je v informatice označení pro několik různých operačních systémů od firmy Microsoft. Všechny mají grafické uživatelské rozhraní, avšak liší se použitým jádrem systému, úrovní podpory multitaskingu (současného běhu více úloh najednou) i používanými knihovnami a účelem použití.\n\nPrvní verze Windows 1.0 byla na trh uvedena pro systém MS-DOS v roce 1985, avšak masového rozšíření dostál až Windows 95. V současné době jsou aktuální klientské verze Windows 8.1 a Windows 10. V případě serverových verzí: Windows Server 2008, 2012, 2016 a 2019.\n\nNázev \"Windows\" (angl. \"okna\") pochází ze schopnosti spouštět více aplikací najednou, kde každá běží ve svém vlastním okně podle filozofie WIMP. Toto označení bylo v minulosti využíváno pro více operačních systémů běžících na různé technologii, které sdílely podobné uživatelské prostředí a aplikační rozhraní, zejména původní Windows pro MS-DOS, Windows NT a Windows CE. V současné době je však z nich jako jediné aktivně vyvíjeno jádro NT a všechny aktuální produkty firmy Microsoft jsou založeny na jeho technologii.\n\nGrafické uživatelské rozhraní (GUI) bylo poprvé použito v roce 1973 v počítači Xerox Alto pod názvem WIMP. Jeho popularizaci mezi běžnými uživateli zajistil v roce 1983 počítač Apple Lisa a v roce 1984 pak masivně Apple Macintosh. Počítače IBM PC kompatibilní, které byly uvedeny na trh v roce 1981, používaly systém MS-DOS, který používal textové, grafické rozhraní musely řešit programy samostatně (například textový editor Text602), což bylo pro programátory pracné a nevýhodné. Úplně první předběžná vydání Microsoft Windows byly vydány v letech 1983 až 1985. První Microsoft Windows 1.0 byly uvedeny v roce 1985 jako nadstavba systému MS-DOS. Komerčně úspěšné byly Windows 3.0 vydané v roce 1990.\n\nWindows pro DOS je označení pro první grafický systém, který firma Microsoft začala prodávat v roce 1985, avšak není to termín, který by sama firma Microsoft pro tuto svoji řadu systémů používala (používáno bylo označení \"Microsoft Windows\" s číselným označením verze). Nejednalo se o operační systém v pravém slova smyslu, ale o nadstavbu nad 16bitový systém MS-DOS (DOS měl pouze textové uživatelské rozhraní s příkazovým řádkem, systém nezajišťoval plnou kontrolu nad počítačem). Tyto Windows pro DOS se spouštěly jako běžný program až poté, co nastartoval systém DOS. Windows pro DOS používaly DOS pro své I/O operace (zejména pro přístup k souborovému systému). Tvorba grafického uživatelského rozhraní byla naopak hlavním úkolem Windows pro DOS, čímž bylo programátorům nabídnuto jednotné aplikační rozhraní, jednotný subsystém pro tisk a podobně. K tomu byly využívány ovladače zařízení dodávané výrobci hardwaru.\n\nPrvní verze Windows 1.0 byla na trh uvedena 20.11.1985. Windows 1.0 poskytovaly jednoduché grafické rozhraní, ve kterém bylo možné spouštět většinu jednoduchých programů určených původně pro DOS. Okna se nemohla překrývat, některé složitější programy se v tomto prostředí používat nedaly. Naopak bylo výhodnější používat grafické aplikace určené přímo pro tento systém, které postupně vytlačily programy určené pro DOS (například textový editor Text602 byl nahrazen programy Microsoft Word, Ami Pro a podobně).\n\nVerze Windows 2.0 byla vypuštěna v listopadu 1987 a obsahovala několik vylepšení uživatelského rozhraní a správy paměti. Ve Windows 2.0 se mohla okna programů překrývat přes druhé a byly změněny a rozšířeny klávesové zkratky. Verze 2.1 byla uvedena v květnu 1988 a byla dostupná ve dvou provedeních: Windows/286 2.10 a Windows/386 2.10. Označení verzí korespondovalo se schopností využít rozšířený režim procesoru Intel 80286 a chráněný režim procesoru Intel 80386, které poskytovaly snadnější přístup k většímu množství paměti nad hranici 1 MiB operační paměti RAM.\n\nPrvní systém, který zaznamenal komerční úspěch, byly Windows 3.0 (22.5.1990) a Windows 3.1 (18.3.1992). Jádro těchto systémů obsahovalo částečnou podporu 32bitových ovladačů, které přistupovaly k hardwaru přímo bez využití služeb DOSu a BIOSu. Windows 3.0 a Windows 3.1 měly i lepší design, hlavně kvůli dispozicím nových virtuálních paměti a načítatelných virtuálních ovladačů zařízení (VxDs), které jim umožnilo sdílení libovolných zařízení mezi okny DOS. Aplikace pro Windows tehdy už mohly běžet ve chráněném režimu, který jim dal přístup k několika megabajtům paměti a odstranil povinnost podílet se na schématu softwarové virtuální paměti systému. Stále běžely v rámci stejného adresního prostoru, kde segmentovaná paměť poskytovala určitý stupeň ochrany a také běžela v multi-taskingu. Bylo možné doinstalovat rozšíření. Některé části systému však zůstávaly 16bitové, takže systém mohl být ohrožen nesprávně fungujícími programy (na rozdíl od systému OS/2, který plně využíval schopnosti tehdejších 32bitových procesorů Intel 80386). Tyto nedostatky nutily uživatele přecházet na novější systém Windows NT (viz níže).\n\nZměna vzhledu grafického rozhraní (výměna správce oken) ve Windows 95 (24.8.1995) přinesla intuitivnější ovládání a vyšší zájem uživatelů. Ihned po vypuštění na trh se první den prodalo 300 000 kopií. Windows 95 obsahoval i podporu protokolu TCP/IP, což znamenalo umožnění přímého přístupu k Internetu bez instalace doplňků od jiných dodavatelů (např. Trumpet Winsock), tlačítko Start, podporu dlouhých názvů souborů – až 255 znaků, a schopnost automaticky detekovat a nakonfigurovat nově připojený hardware do počítače (Plug and Play – užívaný dodnes). Mohl nativně spouštět 32bitové aplikace a obsahoval několik technologických vylepšení, která zvýšila stabilitu systému oproti Windows 3.1. Bylo představeno několik OEM Service Releases (OSR) (velké balíky aktualizací) pro Windows 95, z nichž každý byl hrubě ekvivalentní k aktualizaci Service Pack (SP).\n\nDalším vydáním byl Windows 98, uveden 25.6.1998. Windows 98 přidal podporu USB, automatickou aktualizaci počítače, Internet Explorer 4.01, Panel Snadné spuštění... Microsoft představil i druhou verzi systému Windows 98 v květnu 1999, pojmenovanou Windows 98 Second Edition (Druhé Vydání) (často zkracován jako Windows 98 SE), která opravila řadu menších chyb a obsahovala novější verze programů např.: Internet Explorer 5.0, Windows Media Player 6.2\n\n14.9. 2000 byl uveden systém Windows ME (Millennium Edition), který byl posledním systém z řady Windows pro DOS, byl velmi neoblíbený.\n\nV roce 1993 byla uvedena do prodeje nová řada Windows NT ( ), která plně využívá schopnosti procesoru Intel 80386 a jeho chráněný režim, pomocí kterého neztrácí jádro systému nikdy kontrolu nad počítačem a v něm provozovaných programech. Zajišťuje preemptivní multitasking, takže špatně naprogramovaná aplikace nemohla ohrozit běh celého systému. Systém Windows NT měl vyšší hardwarové požadavky a byl zamýšlen pro firemní prostředí (tzv. workstation, tj. pracovní stanice). Označení NT bylo později z názvů produktů odstraněno, ale stále se jedná o stejnou řadu operačního systému.\n\nV řadě systémů Windows NT byla jako první vydána v roce 1993 verze Windows NT 3.1 a mezi další populární patří Windows NT 4.0 (1996), Windows 2000 (2000), Windows XP (2001), Windows Vista (2007), Windows 7 (2009) nebo Windows 10 (2015). Do stejné řady patří i serverová vydání, jako například Windows 2000 Server Windows Server 2008, Windows Server 2012 nebo Windows Server 2016.\n\nVe verzi Windows 8 je zachována plocha (Desktop), ale tlačítko Start zmizelo a bylo nahrazeno dlaždicovým prostředím Metro. Tato změna nebyla uživateli příliš přívětivě přijata, proto bylo v další verzi tlačítko Start opět vráceno.\n\nWindows 8.1 je další verzí operačního systému Windows. Byl uvolněn 17. října 2013 na Windows Store, jako bezplatný upgrade předchozí verze (pro dosavadní uživatele Windows 8) a 18. října všeobecně. Oproti výchozímu Windows 8 se vrátilo tlačítko Start (je stejné jako u Windows 10). Je patrné také vylepšení grafiky a více možností využití. Zajímavostí je, že Microsoft vypsal odměnu za to, pokud někdo nalezne a opraví chyby v této verzi OS.\n\nWindows 10 byl na trh uveden 29. července 2015. Spojuje v sobě vlastnosti Windows 7 a Windows 8; nabízí klasickou nabídku Start (která se při ovládání prstem zvětší na celou obrazovku) i živé dlaždice. Všechny aplikace se navíc spouštějí v okně (a ne přes celou obrazovku jako ve Windows 8), pro dotykové displeje jsou však primárně maximalizované. Úplnou novinkou je tlačítko Task Bar na hlavním panelu, které zobrazuje správce virtuálních ploch.\n\nWindows CE je samostatný systém určený pro malé vestavěné systémy (PDA, chytré telefony), není tedy minimalizovanou variantou odvozenou od ostatních Windows. Jsou postaveny na hybridním jádře, které je k dispozici pro platformy x86, ARM a MIPS. První verze byla vydána v roce 1996. Od druhého vydání v roce 1997 poskytuje deterministické plánování procesů, čímž se stává operačním systémem reálného času (RTOS – \"Real Time Operating System\"). Pro aplikace je k dispozici redukované Windows API (Win32). Od Windows CE jsou odvozeny různé systémy, mezi nejznámější patří: Pocket PC (2000–2002), Windows Mobile (2003–2010), Windows Phone 7 (2010), Windows Phone 8 (2013).\n\nWindows RT je samostatný systém vycházející z Windows NT, který je určen pro procesory ARM, a který byl uveden na trh v říjnu 2012. Není prodáván samostatně, ale pouze je předinstalován na nově prodávaných zařízeních. Po vydání Windows 10 již není podporován.\n\nVerze systémů Windows postupně přinášely různá vylepšení. Nejpodstatnější z nich jsou zmíněny v následujících kapitolách.\n\nŽádný systém Windows pro DOS neposkytoval možnost nastavení oprávnění v souborovém systému FAT na soubory a adresáře, i když tyto systémy nabízely možnost definování uživatelských profilů pro různé uživatele. Teprve Windows NT přinesly možnost definování oprávnění, avšak pouze v souborovém systému NTFS. Současně je v jádře systému podpora pro rozlišení jednotlivých uživatelů a jejich procesů spolu s omezením jejich možností zasahovat si navzájem do své práce.\n\nJádro systémů Windows pro DOS používalo nepreemptivní multitasking (z marketingových důvodů byl označován jako \"kooperativní multitasking\"). Aplikace se musely samy vzdát procesoru pomocí speciálního volání služby operačního systému. Pokud byla taková aplikace špatně naprogramována, ponechala si procesor jen sama pro sebe a ostatní aplikace i části operačního systému se k procesoru nedostaly (neběžely). Z pohledu uživatele tak došlo k zaseknutí („zamrznutí“) počítače, protože pak nefungovala ani obsluha myši ani klávesnice.\n\nJádro systémů Windows NT využívalo naplno schopnosti procesorů 386 a novějších, a proto podporovalo preemptivní multitasking, při kterém jádro operačního systému nikdy neztrácí kontrolu nad počítačem a jakoukoliv úlohu může násilně přerušit a později ji znovu spustit (jádro pro plánování procesů využívá privilegovaný režim procesoru).\n\nSystémy Windows pro DOS i Windows NT umožňují definovat v systému uživatele a používat pro každého z nich jiný profil (tj. nastavení prostředí, nastavení jednotlivých programů, vlastní domácí adresář). Takový systém však není možné považovat za víceuživatelský, protože jednotliví uživatelé nepracují v systému zároveň, nýbrž postupně (po odhlášení se může přihlásit jiný uživatel). Systém Windows pro DOS nemohl nabídnout víceuživatelské prostředí, protože jeho jádro neumělo jednotlivé uživatele rozlišit. Systém Windows NT 4.0, který již podporoval systém oprávnění, byl v roce 1996 vydán ve variantě \"Terminal Server\", která umožňovala současnou práci se systémem více uživatelům zároveň pomocí Remote Desktop Services (v té době nazývané \"Terminal Services\") tak, že se uživatelé připojovali k Terminal serveru pomocí klientského programu z jiných počítačů (komunikace probíhá pomocí protokolu RDP). Tato možnost je dostupná pouze pro serverové vydání Windows NT (poslední je Windows Server 2008). Desktopové systémy (Windows XP, Windows Vista a Windows 7) obsahují pouze částečnou podporu Remote Desktop Services, která umožňuje v jednom okamžiku přihlášení pouze jediného uživatele (tzv. Vzdálená plocha), přičemž toto omezení je pouze softwarová a marketingová záležitost.\n\nNe vždy je nová verze skutečně lepší. Například testy na hardwaru korespondujícím dobám vydání testovaného softwaru ukázaly, že při simulaci práce pomocí nástroje OfficeBench byla kombinace Windows Vista a Microsoft Office 2007 o 22 % pomalejší než kombinace Windows XP a Office 2003.\n\n"}
{"id": "378980", "url": "https://cs.wikipedia.org/wiki?curid=378980", "title": "Botel Čechie", "text": "Botel Čechie\n\nBotel Čechie byl zakotvený od roku 1996 u Smetanova nábřeží na levém břehu Labe v centru Hradce Králové. Od roku 1997 nebo 1998 v něm byl otevřený hotel a restaurace, jejichž provoz byl ukončen roku 2001. Od února 2011 byl rozebírán a její díly majitel prodal jako sběrné suroviny.\n\nLoď byla postavena v letech 1989 – 1991, původně byla určená pro flotilu Německé demokratické republiky jako výletní loď Ericha Honeckera, avšak tomuto účelu nikdy nesloužila.\n\nLoď koupila královéhradecká firma Zdeňka Pešáta a v roce 1995 přepravila po vodě do Chvaletic. V roce 1996 byla loď rozebrána na díly a po silnici přepravena do Hradce Králové a v roce 1997, po zkompletování horní paluby, instalace zařízení a vybudování provizorních přípojek zahájila provoz jako botel. Po několika letech se firma dostala do finančních problémů a konkursu a ještě před rokem 2000 byl provoz botelu ukončen. V roce 2000 byl provoz ještě nakrátko obnoven pro konání semináře ISSS 2000. V roce 2001 se Pešátova firma dostala do konkursu a následujících sedm let probíhal soudní spor, zda plavidlo mělo být do konkursu zahrnuto. V roce 2008 soud rozhodl, že nikoliv a že loď patří firmě, která jej do Hradce Králové nechala přivézt.\n\nV roce 2005 město usilovalo do roka zajistit odstranění plavidla, protože v případě povodně by mohlo poškodit královéhradecké mosty a jez. Město bylo ochotno loď odkoupit a na vlastní náklady zlikvidovat, ale kvůli nevyjasněným majetkovým vztahům to nebylo možné. Jako majitel byl nakonec potvrzen původní majitel Zdeněk Pešát a ten vyslovil záměr přepravit plavidlo do Prahy. V březnu 2008 město předpokládalo, že loď bude z Hradce Králové odstraněna do podzimu 2008. V dubnu 2008 však majitel Zdeněk Pešát oznámil, že loď zůstane v Hradci Králové, protože našel místního kupce. O několik dní později bylo zveřejněno, že o koupi usilují dva zájemci.\n\nNa konci února 2011 začala firma Morkus Morava, která byla vlastníkem lodě, loď postupně od vrchu dolů rozřezávat a odvážet do šrotu. V demolici v roce 2009 napomohla firma Falco II, která při pokusu o renovaci a opravu lodi rozebrala interiér a zjednodušila demolici. Vana lodě, která byla opřena o dno Labe už přes pět let, kdy se snížila hladina Labe, měla téměř nulový ponor. Likvidace vany se prováděla na břehu, kdy se vyzdvihla dvěma jeřáby a položila na břeh, kde byla rozřezána a odvezena do šrotu. Po Čechii zbylo jen kotviště.\n\nLoď měla délku 52 metrů a šířku 8,2 metrů. Vážila přes 200 tun. Neměla vlastní motory a nebyla schopná samostatné plavby. Měla celkem 52 lůžek, z toho 18 v 9. luxusních kajutách s možností přistýlek pro děti a zbytek v dalších 16. kajutách. Všechny kajuty měly vlastní koupelnu, kuchyňku a klimatizaci. Na lodi byla také kavárna, bar, restaurace ve stylu Rudolfa II. a taneční parket.\n\n"}
{"id": "378981", "url": "https://cs.wikipedia.org/wiki?curid=378981", "title": "Florentina (loď)", "text": "Florentina (loď)\n\nFlorentina je 80 m dlouhá a 9,42 m široká motorová hotelová říční loď společnosti Evropská vodní doprava. Byla postavena roku 1981. Na jaře 2008 byla přebudována, od roku 2008 slouží jako restaurace a botel. Stálé stanoviště má mimo letní sezonu, od září do května, na Vltavě v Praze v přístavišti č. 7 u Dvořákova nábřeží, jihozápadně od Čechova mostu. Je způsobilá a používaná i k běžné plavbě; k letní nabídce mají od jara 2009 patřit týdenní turistické cykloplavby po Vltavě a Labi (do Štěchovic, Nelahozevsi a Veltrus, Litoměřic, Velkých Žernosek a Píšťan) s půjčováním jízdních kol. Je tak jedinou hotelovou lodí v České republice (nastálo upevněné botely nejsou loděmi, ale plovoucími zařízeními).\n\nMá 54 kajut se 100 lůžky (8 jednolůžkových a 46 dvoulůžkových), restauraci s barem a zčásti krytou sluneční palubu.\n\n"}
{"id": "378982", "url": "https://cs.wikipedia.org/wiki?curid=378982", "title": "Dealul Bălănești", "text": "Dealul Bălănești\n\nDealul Bălănești je nejvyšší kopec v Moldavsku, má nadmořskou výšku 430 m. Nachází se v západní části Moldavska, v pohraničním okrese Ungheni. Je to jeden z vrchů Volyňsko-podolské vyvýšeniny\n\nVýstup na vrchol je půlhodinovou záležitostí. Jedná se o procházku kolem starých chalup a slunečnicových polí.\n\n"}
{"id": "378999", "url": "https://cs.wikipedia.org/wiki?curid=378999", "title": "Endre Bajcsy-Zsilinszky", "text": "Endre Bajcsy-Zsilinszky\n\nEndre Bajcsy-Zsilinszky (6. června 1886, Szarvas – 24. prosince 1944, Sopronkőhida) byl maďarský politik a novinář slovenského původu.\n\nNavštěvoval evangelické gymnázium v Békéscsabě, poté studoval práva v Kluži, Lipsku a Heidelbergu, kde roku 1908 promoval. Roku 1930 spoluzakládal Národní radikální stranu (Nemzeti Radikális Párt), za kterou byl roku 1938 zvolen do parlamentu. Později ve sněmovně zastupoval Malorolnickou stranu. Za 2. světové války byl odpůrcem vojenské účasti Maďarska na straně mocností Osy. Když došlo k obsazování Jugoslávie, nechal v Novém Sadu (Novi Sad) místní maďarský velitel Fekethalmy postřílet 1000 Židů a 2000 Srbů. Bajcsy-Zsilinszky proti tomu ostře protestoval a požadoval pohnat Fekethalmyho k odpovědnosti. Roku 1944 byl zatčen gestapem, propuštěn, znovu zatčen a nakonec popraven oběšením 24. prosince 1944 v Szarvasi. Po válce mu byl uspořádán čestný pohřeb v Tarpě.\n\n"}
{"id": "379001", "url": "https://cs.wikipedia.org/wiki?curid=379001", "title": "Myš bodlinatá", "text": "Myš bodlinatá\n\nMyš bodlinatá (\"Acomys cahirinus\"), také bodlinatka egyptská nebo myš ostnosrstá, je druh hlodavce z čeledi myšovitých.\n\nJedná se o poměrně velký druh hlodavce. Velikost těla je od 9 do 13 cm. Ocas je stejně dlouhý. Váží 60-80 g. Na hřbetě má bodliny, podle kterých dostala název. Bodliny jsou uvnitř duté\n\nAktivní jsou hlavně v noci a za soumraku, především sexuálně. Březost trvá 36-39 dní. Mláďata se rodí osrstěná, vidí a jsou velmi brzy schopná sama vylézt z nory a běhat.\n\nMyš bodlinatá žije v malých společenstvích.\n\nVyskytuje se na severu Afriky a na Středním východě hlavně v Libyi, Egyptě, Súdánu, Etiopii a v Džibutsku.\n\nJejí přírodní stanoviště jsou skalnaté nebo keřovité oblasti a teplé pouště, polopoušti nebo stepi.\n\nTento druh je chován v přibližně 50 evropských zoo. V Česku se jedná o následující zařízení:\n\n\nPrvní jedinci dorazili do Zoo Praha v roce 2003 ze Zoo Plzeň. Právě pražská a plzeňská zoo jsou jediné zoo v Česku, které chovají tmavou variantu bodlinatek egyptských. V roce 2017 Zoo Praha odchovala 7 mláďat tohoto druhu. Ke konci roku 2017 bylo chováno 16 jedinců.\n\nTento druh je k vidění v pavilonu Afrika zblízka v horní části zoo.\n\n"}
{"id": "379011", "url": "https://cs.wikipedia.org/wiki?curid=379011", "title": "Pecha Kucha", "text": "Pecha Kucha\n\nPecha Kucha (Peča kuča) japonsky je projekt, jehož záměrem je vytvořit prostor pro vzájemné setkávání lidí, kteří se jakýmkoli způsobem věnují architektuře.\n\nTento projekt vymysleli architekti Astrid Kleinová a Mark Dytham z tokijského architektonického studia Klein-Dytham Architecture. Jeho realizace nazvaná \"Pecha Kucha Night\" (což je japonsko-anglický název, který v překladu znamená „Noc povídání či tlachů“) je výjimečnou příležitostí pro setkávání architektů, designérů, grafiků, výtvarných umělců, teoretiků a techniků a vzájemnou výměnu zkušeností a informací o novinkách v oboru. První setkání Pecha Kucha Night se konalo v únoru roku 2003 právě v Tokiu. \nV České republice se první akce tohoto druhu konala v Praze v roce 2007.\n\nSmyslem projektu Pecha Kucha je, aby prezentace byly co nejhutnější, aby si dokázaly udržet pozornost posluchačů. Během jednoho večera tak má každý z přednášejících 6 minut a 40 sekund, během nichž může předvést 20 obrázků, přičemž každý z nich může komentovat po dobu 20 sekund. Za jeden večer se obvykle vystřídá 14 účastníků. Obvyklá frekvence těchto setkání je jednou měsíčně.\n\nDůkazem úspěšnosti projektu je skutečnost, že se setkání Pecha Kucha Night pravidelně konají již ve více než 230 městech na všech kontinentech.\nFormát těchto setkání již na svých jednáních začíná přejímat i řada firem.\n\n"}
{"id": "379014", "url": "https://cs.wikipedia.org/wiki?curid=379014", "title": "Trento (1925)", "text": "Trento (1925)\n\nTrento byl těžký křižník italského námořnictva stejnojmenné třídy. Křižník byl postaven v letech 1925–1929 v loděnici OTO v Livornu. Měl sesterskou loď \"Trieste\".\n\n\"Trento\" byl nasazen v červenci 1940 v bitvě u Punta Stilo, spolu s \"Trieste\" bojoval v listopadu 1940 v bitvě u mysu Spartivento. Během britského útoku na Taranto v listopadu 1940 zasáhlo \"Trento\" letecké torpédo. \"Trento\" a \"Trieste\" také bojovaly v Bitva u Matapanu v březnu 1941. \n\nV prosinci 1941 se \"Trento\" účastnil první bitvy u Syrty a bojoval i v druhé bitvě u Syrty v březnu 1942. V červnu 1942 se \"Trento\" účastnil bojů spojených s britskou Operací Vigorous a byl zde dne 15. června 1942 nejprve poškozen leteckým torpédem britského bombardéru Bristol Beaufort, startujícího z Malty a o několik hodin později potopen britskou ponorkou HMS \"Umbra\".\n"}
{"id": "379017", "url": "https://cs.wikipedia.org/wiki?curid=379017", "title": "Trieste (1925)", "text": "Trieste (1925)\n\nTrieste byl těžký křižník italského námořnictva třídy \"Trento\". Křižník byl postaven v letech 1925–1928 v loděnici \"Stabilimento Tecnico Triestino\" v Terstu (po tomto městě je také pojmenován). Měl sesterskou loď \"Trento\".\n\n\"Trieste\" společně se sesterským \"Trento\" bojovaly v listopadu 1940 v bitvě u mysu Spartivento a v březnu 1941 v Bitva u Matapanu. Dne 21. listopadu 1941 však \"Trieste\" těžce poškodila a na řadu měsíců vyřadila ze služby torpéda britské ponorky HMS \"Utmost\".\n\nV polovině roku 1942 se křižník vrátil do služby. Kotvil v přístavu La Maddalena na Sardinii, když ho zde 10. dubna 1943 potopila spojenecká letadla. Po válce byl sešrotován.\n"}
{"id": "379029", "url": "https://cs.wikipedia.org/wiki?curid=379029", "title": "Brána Indie", "text": "Brána Indie\n\nBrána Indie (anglicky \"Gateway of India\", maráthsky \"भारताचे प्रवेशद्वार\") je velká brána v jižní Bombaji na mořském břehu. Byla postavena v letech 1911 až 1924 ze žlutého čediče a železobetonu v indo-saracénském stylu. Její výška je 26 metrů.\n\nBrána Indie byla vybudována v upomínku návštěvy krále Spojeného království a indického císaře Jiřího V. a jeho manželky, královny Marie, v Britské Indii (Jiří V. byl jediný britský monarcha, který v době svého panování Britskou Indii navštívil). 28. února 1948 opustily Indii slavnostně přes Bránu Indie poslední britské vojenské jednotky.\n\n"}
{"id": "379041", "url": "https://cs.wikipedia.org/wiki?curid=379041", "title": "Ľubomír Ftáčnik", "text": "Ľubomír Ftáčnik\n\nĽubomír Ftáčnik (* 30. října 1957 Bratislava) je slovenský mezinárodní šachový velmistr. Nejvyšší ELO 2618 bodů dosáhl roku 2001.\n\nŠachy se naučil hrát až ve třinácti letech. Přesto dosahoval úspěchů již jako junior. V roce 1976 skončil na juniorském mistrovství světa v Groningenu na druhém místě. Jako nejlepší z Evropanů získal titul juniorského mistra Evropy a obdržel titul mezinárodního mistra. Roku 1980 se stal jako druhý Slovák (po Jánu Plachetkovi) mezinárodním velmistrem.\n\nVyhrál řadu šachových turnajů (například Cienfuegos 1980, Dortmund 1981, Esbjerg 1982, Trnava 1983, Altensteig 1987, Baden-Baden 1987, Sydney 1991, Neuchâtel 1996, Hamburg 1998, Los Angeles 1999, Gold Coast 2000 nebo Deizisau 2001), dvakrát byl mistrem Slovenska (roku 1977 a 1979, roku 2002 prohrál v play-off se Sergejem Movsesjanem) a pětkrát mistrem Československa (roku 1981, 1982, 1983, 1985 a 1989).\n\nV letech hrál 1980–1990 na sedmi šachových olympiádách za Československo a v letech 1992–2008 na sedmi šachových olympiádách za Slovensko. Společně s Vlastimilem Hortem, Janem Ambrožem, Vlastimilem Jansou, Janem Smejkalem a Jánem Plachetkou byl členem družstva, které na šachové olympiádě roku 1982 v Lucernu skončilo na druhém místě.\n\n\n"}
{"id": "379045", "url": "https://cs.wikipedia.org/wiki?curid=379045", "title": "Anežka z Poitou", "text": "Anežka z Poitou\n\nAnežka /Agnes/ z Poitou, někdy též uváděna jako Anežka Akvitánská (1025 – 14. prosinec 1077 v Římě) byla jako manželka římského císaře Jindřicha III. římská královna a císařovna a ve Svaté římské říši též poslední vdova-regentka na centrální úrovni.\n\nAnežka byla dcerou akvitánského vévody Viléma V. a jeho třetí manželky Anežky Burgundské. Její otec zemřel, když jí bylo asi pět nebo šest let, matka se krátce poté znovu provdala a Anežka vyrůstala na dvoře svého nevlastního bratra Viléma VI. zvaného Tlustý, později byla svěřena svému strýci hraběti Renaudu I. Burgundskému.\nV listopadu 1043 se v Ingelheimu stala druhou manželkou římského krále Jindřicha III. (1017 – 5. říjen 1056). Sňatek přinesl Jindřichovi kromě naděje na dědice (se svou první manželkou Gunhildou Dánskou měl jen jednu dceru) hlavně mocensko-politické výhody, neboť jím získal spojence na jihu Francie a zlepšil též svou pozici v Burgundsku. Vztah mezi manželi byl na svou dobu údajně neobvykle blízký. Agnes byla vysoce vzdělaná a zbožná (podobně jako její manžel) a silně ovlivněná ideály clunyjské reformy, neopominutelné jsou ovšem také kulturní vlivy, které s sebou do Říše tato akvitánská princezna přinesla. Společně s Jindřichem byla 25. prosince 1046 v Římě korunována císařovnou, během manželova života se však politicky výrazněji neprojevovala.\n\n\nPo manželově smrti v říjnu 1056 se na jeho přání a s podporou papeže Viktora II. stala regentkou za svého teprve šestiletého, ale již korunovaného syna Jindřicha IV. Jako regentka každoročně navštěvovala všechny části Říše, měla všechna práva, dokonce předsedala říšskému soudu. Politicky se snažila navázat na odkaz svého zemřelého manžela, stejně jako on podporovala reformní hnutí v církvi a snažila se uplatňovat politiku usmíření a zachování míru. Její regentství bylo obecně respektováno, dokonce jí bylo přislíbeno, že v případě předčasné smrti jejího syna, tedy uprázdnění trůnu, může designovat nástupce, to znamená učinit závazný návrh volebnímu shromáždění. Čelila však zároveň velkým problémům, a to jak ve vnitřní, tak v mezinárodní politice.\nVe vnitřní politice to bylo povstání v Sasku, Švábsku a dolním Porýní, které se jí sice podařilo potlačit, ale musela se vzdát přímé vlády v některých částech Říše – ve Švábsku, Korutanech a Bavorsku, která postupně udělila jako léna s cílem připoutat k sobě jejich držitele (Konráda III. z rodu Ezonnů a Bertholda z rodu Zähringenů v Korutanech, Rudolfa z Rheinfelden ve Švábsku a nakonec, roku 1061 Otu z Northeimu v Bavorsku). Zejména starší historiografie vinila z toho, že tak oslabila rodovou moc Sálské dynastie – tito nově oblenění vévodové se navíc později stali největšími protivníky jejího syna, což se však Anežce v žádném případě nedá klást za vinu. Také měla dlouhodobý spor s biskupem Güntherem z Bamberku.\n\nV mezinárodní politice patřil k prvořadým problémům konflikt s uherským králem Bélou I., kterého sice Anežka nedokázala porazit, nicméně s ním sjednala mír pojištěný zasnoubením své dcery Judity s uherským následníkem trůnu. V době jejího regentství také říšský panovník ztratil vliv na obsazení papežského stolce – Štěpán IX. a Mikuláš II. byli na stolec sv. Petra povýšeni bez přičinění císařského dvora, Mikuláš II. pak na synodě v Lateránu roku 1059 vydal dekret, který svěřoval volbu papeže do rukou kardinálů; tento dekret byl namířen jednak proti císařské moci, jednak proti římské aristokracii. Po zvolení papeže Alexandra II. roku 1061 proti němu císařovna nechala zvolit parmského biskupa Candala, který přijal jméno Honorius II., v Římě se však nedokázal prosadit, což pro císařovninu politiku znamenalo porážku – bylo to poprvé, co papež prosazovaný císařem nedokázal uspět.\n\nRegentská vláda Anežky z Poitou skončila ovšem ještě předtím, než její syn dosáhl zletilosti, a to v dubnu 1062, navíc za poměrně dramatických okolností. Když císařovna pobývala se synem na falci v Kaiserswerthu (dnes část města Düsseldorf), byl její syn unesen skupinou světských a duchovních knížat, což fakticky znamenalo státní převrat. Organizátory tohoto bezprecedentního činu byli biskup Anno II. Kolínský, bavorský vévoda Ota a brémský biskup Adalbert, který se také následně ujal výchovy mladého krále i řízení státních záležitostí. Motivy hledá současná historiografie jednak v touze těchto knížat po moci, jednak ve snaze vymanit dospívajícího krále z mateřského vlivu.\n\nCísařovna o svá práva nebojovala a poté, co byl její syn prohlášen za plnoletého, se roku 1065 uchýlila se do kláštera Fruttuaria v Piemontu, později se vydala do Říma a navázala duchovní přátelství se sv. Petrem Damianim a italským mystikem Janem z Fécampu.\n\nPozději se snažila působit na syna, aby se přiklonil k církevní reformě a v posledních letech života se snažila prostředkovat mezi ním a papežem Alexandrem II., roku 1074, při své poslední cestě za Alpy se snažila o usmíření mezi Jindřichem IV. a Rudolfem z Rheinfeldenu, bývalým manželem její dcery Matyldy († 1060, Rudolf byl roku 1077 zvolen vzdorokrálem proti Jindřichu IV.).\n\n\n"}
{"id": "379051", "url": "https://cs.wikipedia.org/wiki?curid=379051", "title": "Medovník", "text": "Medovník\n\nMedovník je druh dortu medově-karamelové chuti. Sestává z tenkých medovníkových plátů, které jsou spojené hustým krémem. Před konzumací se dort nechává nejméně jeden den odležet. Těsto se sladí medem. Tento druh medového pečiva má staletý slovanský původ. V České republice si pro název „Medovník“ nechala zaregistrovat ochrannou známku pražská firma VIZARD s.r.o. (existuje od roku 1996), která tento výrobek dodává do kaváren, cukráren a restaurací. Firma drží svoji recepturu na dort v tajnosti, mezi lidmi však koluje značné množství různých receptů na medovník.\n\nPředevším na Moravě je známý také medový dort podobného složení, nazývaný Marlenka, který je vyroben na základě arménské receptury a existuje i v kakaové nebo citrónové variantě. Známé medové dorty Marlenka vyrábí česká společnost MIKO international s.r.o., která má na název „Marlenka“ také registrovány ochranné známky .\n\n"}
{"id": "379056", "url": "https://cs.wikipedia.org/wiki?curid=379056", "title": "Brjanta", "text": "Brjanta\n\nBrjanta ( ) je řeka ve Amurské oblasti v Rusku. Je 317 km dlouhá. Povodí má rozlohu 14 100 km².\n\nPramení na svazích Stanového hřbetu a teče na jih po Hornozejské rovině. Ústí zprava do Zeji (povodí Amuru).\n\nZdrojem vody jsou převážně dešťové srážky.\n\nV povodí řeky se nachází naleziště zlata.\n"}
{"id": "379057", "url": "https://cs.wikipedia.org/wiki?curid=379057", "title": "Grasberg", "text": "Grasberg\n\nGrasberg může být:\n\n"}
{"id": "379060", "url": "https://cs.wikipedia.org/wiki?curid=379060", "title": "Muškařský naviják", "text": "Muškařský naviják\n\nMuškařský naviják slouží k ukládání muškařské a podkladové šňůry \"backingu\", upevňuje se pod rukojeť muškařského prutu. Koncepce vychází ze třech stavebních prvků: osy, cívky a těla. Zatímco klasický rybářský naviják prodělal během své evoluce spousty funkčních a designových změn, muškařský naviják je po několik staletí pořád stejný. Cívka, ve které je uložena muškařská šňůra s backingem, se otáčí kolem kolmé osy v těle navijáku. Muškařský naviják nemá řadič ani překlapěč, muškařská šňůra je navíjena rotací cívky, která je zajištěna kličkou. Nejčastěji je klička upevněna přímo na cívce - převod 1:1, méně často přes soustavu převodů z ozubených kol. Může mít i brzdný systém, nejčastěji z tenkých lamel (korek, teflon, grafit, kov) - disková brzda, nebo západkový typ brzdy. Rozlišují se dva typy cívek - LA \"z anglického large arbor\" - mezi osou a cívkou je volný prostor, cívka má velký průměr, nebo klasický typ - cívka je rovnou na ose a má malý průměr.\n\n\n\nKategorie:Muškaření\n"}
{"id": "379062", "url": "https://cs.wikipedia.org/wiki?curid=379062", "title": "Roger Fenton", "text": "Roger Fenton\n\nRoger Fenton (20. března 1819 - 8. srpna 1869) byl průkopník britské fotografie, jeden z prvních válečných fotožurnalistů. Se svou pojízdnou fotografickou komorou \"Photographic Van\" dokumentoval válku na Krymu. Na pověření královny Viktorie portrétoval královskou rodinu a jejich sídla.\n\nNarodil se v Heywoodu v britském Velkém Manchesteru. Jeho dědeček byl zámožný majitel továrny na bavlnu, jeho otec byl bankéř a člen parlamentu. Fenton byl čtvrtý ze sedmi dětí svého otce z prvního manželství. Jeho otec měl dalších 10 dětí se svou druhou ženou.\n\nV roce 1838 odešel na University College v Londýně, kterou dokončil roku 1840 a získal titul \"Bachelor of Arts\", vystudoval angličtinu, matematiku, řečtinu a latinu. Roku 1841 začal studovat práva na University College. Studoval zřejmě sporadicky, jelikož se mu nepodařilo kvalifikovat jako poradce až do roku 1847. Fenton se spíše zajímal o studium malířství. Roku 1843 v Yorkshiru si Fenton vzal za ženu Grace Elizabeth Maynardovou, pravděpodobně při svém vůbec prvním pobytu v Paříži (jeho pas byl vydán v roce 1842), kde mohl krátce studovat malířství v ateliéru Paula Delaroche. Když se registroval jako kopista v Louvru v roce 1844, tvrdil, že jeho učitelem byl historický a portrétní malíř Michel Martin Drolling, který učil na École des Beaux-Arts, ale Fentonovo jméno se v záznamech této školy neobjevuje. Do roku 1847 se Fenton vrátil zpět do Londýna, kde pokračoval ve studiu malířství, nyní pod opatrovnictvím historického malíře Charlese Lucyho, který se stal jeho přítelem a se kterým od roku 1850 působil na \"North London School of Drawing and Modelling\". V roce 1849, 1850 a 1851 vystavoval obrazy na roční výstavě Královské akademie.\n\nNavštívil \"Velkou výstavu\" v Hyde Parku v Londýně roku 1851 a byl ohromen fotografií, kterou tam spatřil ve výstavní skříni. Pak navštívil Paříž, aby se naučil kalotypický proces na voskovaném papíru, s největší pravděpodobností od Gustava Le Graye, jeho vynálezce. V roce 1852 měl fotografickou výstavu v Anglii, a cestoval do Kyjeva, Moskvy a Petrohradu, aby tam udělal kalotypie. Fotografoval architekturu křížem krážem po celé Británii. Zveřejnil také výzvu k vytvoření fotografické společnosti.\n\nS postupujícím rozvojem techniky v polovině 19. století dostali fotografové možnost využívat zkracující se dobu expozice, osvobodit se a vytvořit nový styl portrétní fotografie. Fotografové se přemístili ze svých ateliérů do exteriérů, na bojiště, přes oceány a do vzdálených pouští. Fotografický pojízdný vůz vybavený temnou komorou \"Photographic Van\" Rogera Fentona spolu s \"Daguerreotypickým Saloonem\" Williama Shewa a vagónem \"What-is-it?\" Mathewa Bradyho nastavili standardy portrétní fotografie druhé poloviny devatenáctého století.\n\nRoku 1855 odešel na žádost vydavatele a sponzora Thomase Agnewa s asistentem Marcusem Sparlingem, jedním služebníkem a fotografickou laboratoří v pojízdném voze do rusko-turecké Krymské války. Tam měl fotografovat anglické oddíly pomáhající Turkům, aby zprávy a publikace o této válce byly výmluvnější. Fotografie měly ovlivnit pozitivní mínění veřejnosti o britské účasti ve válce. To byla role, která dosud patřila malířům bitev.\n\nNavzdory vysokým teplotám, několika zlomeným žebrům a choleře, se mu podařilo pořídit více než 350 použitelných velkoformátových negativů. V roce 1855 po něm převzali reportáže z Krymské války James Robertson a Felice Beato.\n\nVýstava 312 tisků se brzy uskutečnila v \"Pall Mall\" v Londýně. Prodej snímků však nebyl tak úspěšný jak se očekávalo, možná proto, že válka již skončila. Podle Susan Sontagové byl Fenton do Krymské války vyslán jako první oficiální válečný fotograf na naléhání prince Alberta.\n\nHotové fotografie měly být použity ke zmírnění obecné averze britského národa k nepopulární válce a ke zmaření protiválečného zpravodajství korespondenta Williama Howarda Russella z novin \"The Times\". Fotografie byly převedeny do dřevěného štočku a zveřejněny v méně kritickém \"Illustrated London News\", zveřejněny v knižní podobě a zobrazeny v galerii. Bránil se vytváření obrázků mrtvých, zraněných nebo zmrzačených vojáků.\nVzhledem k velikosti a charakteru svého těžkopádného fotografického vybavení byl Fenton omezen ve výběru motivů. Protože v té době neexistoval příliš citlivý materiál na světlo, mohl snímat pouze nepohyblivé objekty, většinou pózy. Expoziční doba byla 3-20 sekund. Fotografoval však také krajinu, včetně oblastí blízko \"Light Brigade\" popsaném v proslulém Tennysonově snímku \"Útok na Light Brigade\" (The Charge of the Light Brigade) byl příznačně nazván tzv. \"Údolím smrti\" (The Valley of Death). Fenton pojmenoval své fotografie podobně: Údolí stínu smrti (The Valley of the Shadow of Death).\n\nV tomto údolí byly pořízeny dva obrázky. Jeden s několika dělovými koulemi na silnici, druhý pouze s prázdnou silnicí. Názory na to, jaký snímek byl pořízen jako první, se liší. Režisér Errol Morris napsal řadu pojednání o důkazech. Došel k závěru, že fotografie bez dělových koulí byla pořízena jako první, ale zůstává nejisté, kdo přesunul koule na silnici v druhém obrázku? Byly záměrně umístěny na silnici Fentonem k posílení image, nebo koule z příkopu vyndali vojáci, aby je mohli znovu použít?\n\nNěkolik jeho obrázků, včetně dvou verzí Údolí stínu smrti, byly zveřejněny v The Ultimate Spectacle: A Visual History of the Crimean War od Ulricha Kellera (ISBN 90-5700-569-7) (2001).\n\nOd roku 1854 z pověření královny Viktorie portrétoval královskou rodinu a sídla jejích členů. Navíc se stal oficiálním fotografem Britského muzea. Roku 1858 Fenton fotografoval žánrové studiové snímky založené na romantických imaginativních myšlenkách muslimského života, jako Sedící Odaliska s pomocí svých přátel a modelů, které ve svých rolích nepůsobili vždy přesvědčivě.\n\nRoku 1862 se vzdal fotografování a nechal svůj archiv vydražit v aukci. Fenton je považován za prvního válečného fotografa za práci během Krymské války, při které použil mobilní studio nazvané „Photographic Van“. Jako uznání významu byly Fentonovy fotografie z Krymské války zařazeny do kolekce \"100 fotografií, které změnily svět\".\n\n\n\n"}
{"id": "379065", "url": "https://cs.wikipedia.org/wiki?curid=379065", "title": "Závaží", "text": "Závaží\n\nZávaží je předmět, který působí svou více méně přesně stanovenou hmotností čili vahou. Slovo může znamenat:\n\n\n"}
{"id": "379066", "url": "https://cs.wikipedia.org/wiki?curid=379066", "title": "Teta (mytologie)", "text": "Teta (mytologie)\n\nTeta je postava z českých pověstí a bájí. Podle pověstí se jednalo o jednu ze tří dcer vojvody Kroka, jejími sestrami pak byly starší Kazi a mladší Libuše. Teta byla pohanskou kněžkou a prý mluvila s duchy.\n\nKosmas ve své kronice líčí tři Krokovy dcery, přičemž o té prostřední, Tetě (\"Tethka\"), píše, že „zavedla pověrečnou nauku a učila modloslužebným řádům“. Teta si vystavěla hrad Tetín „na vrcholu strmé skály u řeky Mže (nyní Berounky)“ (v originále ).\n\nPověst o Krokovi a jeho dcerách zpracoval mimo jiné Alois Jirásek ve svých Starých pověstech českých.\n\nSpojuje se též s keltským bohem Teutatesem a se slavnou frází „U Teutatese“. Jeho jméno je odvozeno ze slova teutā-, znamenající lid či kmen.\n\n"}
{"id": "379068", "url": "https://cs.wikipedia.org/wiki?curid=379068", "title": "Werner Faymann", "text": "Werner Faymann\n\nWerner Faymann (* 4. květen 1960, Vídeň) je rakouský politik, byl spolkovým ministrem pro dopravu, inovace a technologie ve vládě Alfreda Gusenbauera. Od 8. srpna 2008 do 9. května 2016 zastával post předsedy rakouské sociální demokracie SPÖ. Od 2. prosince 2008 do 9. května 2016 byl spolkovým kancléřem Rakouska.\nBěhem studia na Spolkovém reálném gymnáziu ve Vídni vstoupil do socialistické mládeže, mládežnické organizaci SPÖ. Po maturitě a absolvování povinné vojenské služby se stal předsedou socialistické mládeže ve Vídni. V této funkci se podílel v roce 1983 na organizaci demonstrace proti návštěvě papeže Jana Pavla II. v Rakousku.\n\nV letech 1985 až 1988 vystudoval čtyři semestry práv bez toho, aby studium ukončil. Pracoval jako poradce Centrální spořitelny ve Vídni. Faymann byl v letech 1985 až 1994 členem Vídeňského zemského sněmu a obecní rady.\n\nV roce 1994 se stal městským radním pro bytovou výstavbu a obnovu města. Od roku 1996 byl vídeňským radním pro bydlení, bytovou výstavbu a obnovu města. Od ledna 2007 zastával úřad ministra pro infrastrukturu. 16. června 2008 byl jmenován úřadujícím předsedou SPÖ. Po vypovězení koalice SPÖ a ÖVP od vicekancléře Wilhelma Molterera z ÖVP se Faymann stal lídrem kandidátky SPÖ pro předčasné volby do rakouské národní rady.\n\nPři rakouských předčasných volbách v roce 2008 obhájil Faymann první místo pro SPÖ, musel však přijmout ztrátu oproti volbám 2006. 23. listopadu 2008 vysvětlovali oba předsedové dvou nejsilnějších stran SPÖ a ÖVP, že se dohodli na novém vydání velké koalice s Wernerem Faymannem jako spolkovým kacléřem. Dne 2. prosince 2008 byla jmenována prezidentem Heinzem Fischerem nová rakouská spolková vláda v čele s kancléřem Wernerem Faymannem.\n\nJako kancléř pokračoval i po dalších volbách v roce 2013, kdy utvořil svou druhou vládu. Poté, co neuspěl sociálnědemokratický kandidát v rakouských prezidentských volbách roku 2016, podal Faymann 9. května téhož roku na všechny své politické funkce demisi. V úřadu kancléře ho nahradil stranický kolega Christian Kern.\n\n\n\n"}
{"id": "379074", "url": "https://cs.wikipedia.org/wiki?curid=379074", "title": "Krycí jméno", "text": "Krycí jméno\n\nKrycí jméno či krycí název (někdy též kryptonym) je slovo či jméno používané, někdy tajně, k označení jiného jména, slova, projektu či osoby, jejíž identita nemá být známá. Krycí jména jsou často používána při špionáži či ve vojenství, mohou však být použita i v průmyslu k ochraně tajných projektů před obchodními konkurenty.\n\nVe vojenství jsou krycí názvy používány například při vojenských střetech a válkách. Během druhé světové války například operace Barbarossa označovala německou invazi do Sovětského svazu a projekt Manhattan zase skrýval tajný americký projekt vývoje jaderné bomby. Operace Anthropoid v protektorátu Čechy a Morava pak označovala atentát na Reinharda Heydricha.\n\n"}
{"id": "379077", "url": "https://cs.wikipedia.org/wiki?curid=379077", "title": "FBK Kaunas", "text": "FBK Kaunas\n\nFBK Kaunas je litevský fotbalový klub z Kaunasu. Byl založen roku 1960 jako Banga Kaunas. Po získání litevské samostatnosti (1990) byl klub v roce 1993 přejmenován na Žalgiris Kaunas a teprve poté na FBK Kaunas. V roce 2012 klub zastavil činnost. Zahájena procedura bankrotu.\n\n"}
{"id": "379078", "url": "https://cs.wikipedia.org/wiki?curid=379078", "title": "Dürnstein", "text": "Dürnstein\n\nDürnstein je městečko v Dolním Rakousku v okrese Kremže-venkov. Leží přímo u Dunaje a jde o jeden z nejvýznamnějších turistických cílů regionu Wachau, který je na seznamu kulturního dědictví UNESCO. Okolí je známé produkcí vína. Na místních vinicích jsou pěstovány především bílé odrůdy. Žije zde obyvatel. \n\nDürnstein leží na Dunaji ve Wachau, který odděluje Waldviertel \"(Lesní čtvrť)\" od Dunkelsteinerwaldu. Plocha obce je 16,81 kilometrů čtverečních. 59,61 % plochy je zalesněno.\n\nMěsto sestává z katastrálních území:\n\n1050: Azzo z Kuenringu první místodržitel kláštera Tegernsee. Smrtí Leutholda z Kuenringu roku 1355 vymřela větev rodu Kuenring-Dürnstein po mužské linii. Panství Dürnstein přešlo na pány z „Maissau“, později na vévodu Albrechta Habsburského, potom na Oldřicha z Ettzingu a roku 1609 na pány ze Zelkingu. Po vymření zdědil Zinzendorfský nový zámek, který roku 1663 prodal rodu Starhembergů, kteří vlastnictví drželi až do roku 1936.\nV polovině 11. století jej dostali lénem od Babenberků Kuenringové, kteří zde v následujícím století počali s výstavbou hradu.\n\n\n\nStarostkou města je Barbara Schwarz, vedoucí kanceláře Günther Eggharter.\n\nV městském zastupitelstvu je po volbách 14. března 2010 15 křesel, která jsou rozdělena podle získaných mandátů:\n\n\nNeagrárních pracovišť bylo v roce 2001 53, zemědělskými a lesními pracovišti bylo v roce 1999 127. Počet výdělečně činných v místě bydliště bylo v roce 2001 428, což představuje v roce 2001 47,47 %.\n\nVíno z Wachau a s ním spojené lokály sehrávají v cestovním ruchu významnou hospodářskou úlohu. Významné jsou rakouské vinice, které se ve Wachau pěstuje svobodnými vinaři a ti mají vinné sklepy před městskými hradbami Dürnsteinu.\n\nDürnstein leží na \"Podunajské pobřežní železnici\" a má jedno nádraží společné s Oberloiben východně od obce. Dürnstein je centrálním bodem pro \"Dunajskou plavbu\" ve Wachau. Spojení \"přívozem\" (jen pro chodce a cyklisty) je do Rossatz na protějším břehu.\n\nLázně \"Kuenringerbad\" jsou před branami města.\n\n\nTato kapitola zahrnuje osobnosti, které zde žili, tak i osoby se zvláštním vztahem k Dürnsteinu\n\n\n"}
{"id": "379082", "url": "https://cs.wikipedia.org/wiki?curid=379082", "title": "SS Murata", "text": "SS Murata\n\nSS Murata (Società Sportiva Murata R.S.M.) je sanmarinský fotbalový klub z města San Marino založený v roce 1966.\n\nV logu klubu připomínajícím erb je červený dravý pták stojící na fotbalovém míči. Nalevo po straně je nápis Società Sportiva a napravo Murata R.S.M.\n\n\n\n"}
{"id": "379084", "url": "https://cs.wikipedia.org/wiki?curid=379084", "title": "Makarius Veliký", "text": "Makarius Veliký\n\nMakarius Veliký či Makarius Egyptský (\"Macarius Magnus\", †390), poustevník, je světcem katolické i pravoslavné církve.\n\nV mládí byl Makarius pastevcem. Toužil po samotě s Bohem, což jej vedlo k tomu, že se ve třiceti letech stal poustevníkem v Horním Egyptě. Jako poustevník si živobytí obstarával pletením košů. Velký důraz kladl na pokoru a chudobu.\n\nKdyž mu bylo čtyřicet, byl vysvěcen na kněze a stal se představeným mnišské komunity v Thebaidě. V té době legendy uvádí, že začal konat zázraky a mít jakýsi vhled do budoucna.\n\nProslul tím, že z každé nahodilé situace dokázal vyvodit nějaké poučení. Za vlády císaře Valensa, který vyznával Ariánskou herezi, byl Makarius nucen odebrat se do vyhnanství. Místem jeho vyhnanství se stal jeden egyptský ostrov, který Makarius dokázal obrátit na křesťanskou víru. Z tohoto vyhnanství se po čase mohl vrátit. Dochovalo se několik jeho spisů.\n\nDevět dní předem dle legend předpověděl svou smrt. Jeho ostatky jsou dnes v Amalfi v Itálii.\n\n\n\n"}
{"id": "379086", "url": "https://cs.wikipedia.org/wiki?curid=379086", "title": "Prochloron", "text": "Prochloron\n\nProchloron je rod sinic, někdy řazený mezi takzvané prochlorofyty. Jeho zástupci žijí v tropických mořích v symbióze uvnitř těl sumek (Ascidiacea). Další zajímavost skutečností jsou fotosyntetické pigmenty vyskytující se v buňkách tohoto rodu: podobně jako o ostatních tzv. prochlorofytů je to nejen chlorofyl a, ale i chlorofyl b, zatímco fykobiliproteiny mu chybí.\n\n"}
{"id": "379087", "url": "https://cs.wikipedia.org/wiki?curid=379087", "title": "IFK Göteborg", "text": "IFK Göteborg\n\nIFK Göteborg je švédský fotbalový klub z Göteborgu. Je to jediný klub ze Skandinávie, který vyhrál evropský pohár, a to dokonce 2x (Pohár UEFA v letech 1982 a 1987).\n\n\n\n\n"}
{"id": "379090", "url": "https://cs.wikipedia.org/wiki?curid=379090", "title": "Prochlorothrix", "text": "Prochlorothrix\n\nProchlorothrix je rod vláknitých sinic z řádu Chroococcales, dříve řazený mezi prochlorofyty, protože obsahuje chlorofyl a a b, ale neobsahuje fykobiliproteiny (a tedy ani fykobilizomy). Dále může obsahovat karotenoidy zeaxanthin a β-karoten. Buňky jsou delší (3-10 μm) než široké (0,5-1,5 μm). Tylakoidy jsou uspořádány ve vrstvách na okraji buněk rovnoběžně s jejich delší osou.\n\n\"Prochlorothrix\" není schopen pohybu, ale obsahuje plynové měchýřky. Kolem buněk nebývá výrazně vytvořen obal. Nejsou schopné fixace dusíku.\n"}
{"id": "379091", "url": "https://cs.wikipedia.org/wiki?curid=379091", "title": "Alberto da Giussano (1928)", "text": "Alberto da Giussano (1928)\n\nAlberto da Giussano byl italský lehký křižník třídy \"Di Giussano\", tedy první skupiny třídy \"Condottieri\", který sloužil v italské Regia Marina během druhé světové války. Ve válce byl potopen.\n\nStavba křižníku byla zahájena v roce 1928, dne 27. dubna 1930 byla loď spuštěna na vodu a 5. února 1931 byla uvedena do služby.\n\nV červenci 1940 byl křižník nasazen v bitvě u Punta Stilo. V bitvě u mysu Bon ho dne 13. prosince 1941, spolu se sesterskou lodí \"Alberico da Barbiano\", potopily tři britské a jeden nizozemský torpédoborec.\n"}
{"id": "379093", "url": "https://cs.wikipedia.org/wiki?curid=379093", "title": "Hladina podpory a rezistence", "text": "Hladina podpory a rezistence\n\nPokud obchodníci opakovaně nakupují určitou komoditu, akcii, derivát či měnový pár za určitou tržní cenu, stává se tato cena hladinou podpory. Pokud obchodníci opakovaně prodávají určitou komoditu, akcii, derivát či měnový pár za určitou tržní cenu, stává se tato cena hladinou resistence.\n\nHladin podpory a hladin resistencí se využívá v technické analýze trhů, kde se investoři snaží odhadnout budoucí vývoj cen na základě dat z minulosti. V praxi se spíše mluví o oblasti podpory či resistence, protože nebývá možné přesně určit hodnotu podpory či resistence, ale spíše oblast, kde se podpora či resistence vyskytuje. V českých překladech se také často ponechává původní anglický název support line (support area), zkráceně support, či resistance line (resistance area), zkráceně resistance.\n\nHladina podpory vzniká nejčastěji z toho důvodu, že pokud chtěji velcí institucionální investoři nakoupit např. akcie za určitou cenu, nemohou si dovolit nakoupit celé jimi požadované množství najednou. Tito velcí investoři, nejčastěji banky a hedgeové fondy, totiž nakupují v tak velkém množství, že pokud by provedli všechny své příkazy najednou, pohnuli by cenou ve svůj neprospěch. Kvůli nedostatku likvidity by se jim nepovedlo vyplnit všechny příkazy za danou cenu, mnoho z nich by se realizovalo až za cenu vyšší než zadanou, což by vedlo k menšímu zisku. Namísto toho, aby hnali cenu vzhůru, zadají při dané ceně jen zlomek příkazů, nechají cenu vzrůst a poté počkají, až se tržní cena vrátí na danou hodnotu a opět zadají určité procento příkazů. Mnoho drobných investorů tohoto využívá a snaží se nakupovat ve stejnou chvíli jako velké společnosti, čímž zvětšuje svoji šanci na dosažení zisku. Je však důležité přemýšlet o podpoře spíše jako o oblasti než jako o přesně definované hladině. Nelze přesně očekávat, že velké společnosti vstoupí do obchodů vždy přesně při stejné ceně, lze však určit oblast, ve které se tak pravděpodobně stane.\n\nHladina resistence vzniká naprosto stejně jako hladina podpory. Pokud chtějí velcí investoři prodat velké množství např. akcií, nemohou tak učinit najednou, protože by tím příliš snížili jejich hodnotu. Pokaždé, když se cena přiblíží jimi požadované ceně, prodají určité procento akcií, čímž krátkodobě sníží jejich hodnotu a poté počkají, až se cena opět zvedne na jimi požadovanou hodnotu.\n\nOblasti podpory a resistence samozřejmě nejsou trvalé. Po určité době vstoupí velká instituce do všech pozic, do kterých vstoupit zamýšlela, a přestane nakupovat za danou cenu, takže podpora či resistence zmizí. Jelikož ovšem ostatní účastníci trhu nemají dokonalé informace o trhu, nevědí, že tato velká společnost již nebude tlačit cenu nahoru, a tak začnou znovu nakupovat, protože vidí, že v minulosti by takovýto postup vedl k zisku. Bez podpory velkého hráče ovšem cena začne padat, čímž začne aktivovat stop-lossy těch obchodníků, kteří nakoupili při nyní již neexistující hladině podpory, čímž se tento průlom ještě zmasivní. Jelikož ale ne všichni obchodníci používají stop-lossy, někteří z nich budou nyní ve značné ztrátě. Budou nervozní a budou se snažit minimalizovat ztrátu. Pokud se tedy cena přiblíží oblasti, ve které předtím do obchodu vstoupili, budou se snažit obchod rychle uzavřít a eliminovat tak potenciální ztrátu. Jelikož předtím nakoupili, nyní musí prodávat, čímž začne cena aktiva klesat a z dřívější oblasti podpory se tak stane oblast resistence.\n\nPokud se resistence mění v podporu děje se tak přesně naopak.\n\nV následujícím příkladě se cena několikrát odrazila od hodnoty 96.00, poté ovšem došlo k průlomu a tato cena se stala resistencí:\n\nHladiny podpory a resistence nemusí být vždy vyjádřeny jednotnou cenou - vodorovnou čarou, v případě trendujícího trhu mohou tyto hladiny stoupat či klesat - v tom případě se zakreslují do grafu šikmou čarou.\n\nTrhy jsou obecně považovány za trendující, pokud se po určitou dobu pohybují jedním směrem a vytvářejí série vyšších low a vyšších high - v případě rostoucího trendu - či nižších low a nižších high v případě klesajícího trendu. V tomto případě lze do grafu zakreslit tzv. trendové linie, jimiž se spojí daná trendová low či high. Pokud se například v rostoucím trendu spojí několik posledních low, vznikne trendová linie podpory, která do jisté míry předpovídá budoucí chování ceny. Při trendu lze také často identifikovat tzv. kanály (channels), kdy cena pravidelně osciluje mezi dvěma rovnoběžnými trendovými liniemi podpory a resistence.\n\nI v případě trendových linií platí princip, že podpora se po průlomu často stává resistencí a naopak.\n\nPříklad ukazuje klesající trend v kanálu ohraničeném dvěma klesajícími trendovými liniemi, po čase je resistence prolomena a mění se v podporu:\n\nDalším příkladem hladin podpor a resistencí jsou tzv. pivot pointy. Jsou to cenové hladiny, od kterých se očekává, že budou sloužit jako oblasti podpory a resistence. Byly původně vytvořeny obchodníky na burze, aby jim pomohly předvídat, kde se během dne mohou vyskytnout oblasti podpory a resistence. Dělí se na několik druhů, takzvané měsíční, týdenní a denní pivot pointy. Ke kalkulaci aktuálních pivot pointů je nutné znát high, low, open a close cenu minulého období, pro které se pivot pointy počítají (dne, týdne, měsíce). Příčinou popularity pivot pointů je to, že již na začátku obchodního dne se s jejich pomocí dá určit, kde se dají očekávat důležité cenové hladiny, patří do kategorie tzv. vedoucích ukazatelů, protože předpovídají budoucí cenu na základě dat z minulosti.\n\nNejdůležitějším pivot pointem je tzv. centrální pivot, který se vypočítá takto: Centrální pivot = (High+Close+Low)/3\nDalší pivot pointy se označují buď jako S(očekávané oblasti podpory) či R(očekávané oblasti resistence) a počítají se následovně:\n\n\nNejvětší nevýhodou pivotů je, že u trhů, které jsou aktivní 24 hodin denně, např. FOREX je těžké určit začátek obchodního dne a tudíž i open a close cenu předchozího dne. Pro každou obchodní seanci pak mohou být pivot pointy jiné, což snižuje jejich použitelnost.\n\nV následujícím případě zafunguje na měnovém páru USD/CHF pivot point S1 jako podpora a cena se od ní odrazí výše:\n\nDalším typem podpory a resistence jsou psychologické hladiny. Tyto hladiny, většinou se jedná o zaokrouhlená, \"pěkná\" či z historického hlediska významná čísla, slouží jako přirozené hladiny podpory a resistence. Například u měnových párů je velmi důležitou hladinou parita (kurz 1:1). V případě měnového páru EUR/USD například v první polovině roku 2008 sloužila jako dlouhodobá resistence hodnota 1.6000. Investoři mají často tendenci umisťovat své stop-lossy či své profitní cíle právě na tyto úrovně. Když se například směnný kurz přiblíží paritě, mnoho investorů si bude myslet, že cena již vzrostla dostatečně, ukončí obchod, prodá měnu, tím ji oslabí a tato psychologická hranická tak zafunguje jako resistence.\n\nZde je příklad psychologické hladiny 1.6000 působící opakovaně jako resistence na měnovém páru EUR/USD:\n\n"}
{"id": "379095", "url": "https://cs.wikipedia.org/wiki?curid=379095", "title": "Llanelli AFC", "text": "Llanelli AFC\n\nLlanelli AFC byl velšský fotbalový klub z města Llanelli.\n\n\n"}
{"id": "379097", "url": "https://cs.wikipedia.org/wiki?curid=379097", "title": "Alberico da Barbiano (1928)", "text": "Alberico da Barbiano (1928)\n\nAlberico da Barbiano byl italský lehký křižník třídy \"Di Giussano\", tedy první skupiny třídy \"Condottieri\", který sloužil v italské Regia Marina během druhé světové války.\n\nStavba křižníku byla zahájena v roce 1928, dne 23. srpna 1930 byla loď spuštěna na vodu a 9. června 1931 byla uvedena do služby.\n\nV červenci 1940 byl křižník nasazen v bitvě u Punta Stilo. V bitvě u mysu Bon ho dne 13. prosince 1941, spolu se sesterskou lodí \"Alberto da Giussano\", potopily tři britské a jeden nizozemský torpédoborec.\n"}
{"id": "379101", "url": "https://cs.wikipedia.org/wiki?curid=379101", "title": "Ar-Pharazôn", "text": "Ar-Pharazôn\n\nAr-Pharazôn nebo také Ar-Pharazôn Zlatý byl dvacátým pátým a také posledním númenorejským králem ze světa J.R.R. Tolkiena.\n\nPo smrti svého strýce Tar-Palantíra byl vůdcem vzpoury, uchvátil žezlo a stal se králem. Také si proti númenorejskému právu vzal svojí sestřenici Tar-Míriel a přejmenoval ji na Ar-Zimraphel. Byl to jistě nejmocnější a nejpyšnější král Númenoru, který chtěl ovládnout celý svět. Vydal se proto do Středozemě, kde se se svým ohromným vojskem střetnul se samotným Sauronem. Ar-Pharazôn přistál se svým loďstvem v Umbaru a tam se Sauron pokořil. Ar-Pharazôn však udělal velkou chybu, když nechal Saurona odvézt na Númenor jako zajatce. Na Númenoru však Sauron Ar-Pharazôna očaroval a obrátil všechny Númenorejce kromě Věrných k uctívání temnoty. Sauron také královi radil, aby porušil Zápověď Valar, protože ten, kdo dosáhne Blažené říše Amanu, prý dostane věčný život. Ar-Pharazôn nakonec Saurona uposlechl a v roce 3019 druhého věku vyplul se svým loďstvem, i přes varování Valar, na západ k Amanu. Když však i se svý vojskem vstoupil na břeh, celé vojsko i Númenor pohltila voda. Celý svět byl změněn a Aman byl odstraněn z okruhu světa.\n\n"}
{"id": "379104", "url": "https://cs.wikipedia.org/wiki?curid=379104", "title": "Sira", "text": "Sira\n\nSira může znamenat:\n\n"}
{"id": "379105", "url": "https://cs.wikipedia.org/wiki?curid=379105", "title": "Anorthosis Famagusta", "text": "Anorthosis Famagusta\n\nAnorthosis Famagusta (řecky Ανόρθωσις Αμμοχώστου) je kyperský fotbalový klub z Larnaky (původně sídlil ve Famagustě, přesídlil kvůli kyperskému sporu). Byl založen roku 1911, letopočet založení je i v klubovém emblému.\n\n\n"}
{"id": "379106", "url": "https://cs.wikipedia.org/wiki?curid=379106", "title": "Giovanni dalle Bande Nere (1928)", "text": "Giovanni dalle Bande Nere (1928)\n\nGiovanni dalle Bande Nere byl italský lehký křižník třídy \"Di Giussano\", tedy první skupiny třídy \"Condottieri\", který sloužil v italské Regia Marina během druhé světové války a byl v ní potopen. Pojmenován byl po Giovannim dalle Bande Nere.\n\nTrup křižníku byl spuštěn na vodu 27. dubna 1930 a v dubnu 1931 byla loď zavedena do služby.\n\nV červenci 1940 křižník bojoval v bitvě u mysu Spatha. Nasazen byl také v březnu 1942 v druhé bitvě u Syrty. Dne 1. dubna 1942 křižník potopila britská ponorka HMS \"Urge\".\n"}
{"id": "379108", "url": "https://cs.wikipedia.org/wiki?curid=379108", "title": "ATP Tour 500", "text": "ATP Tour 500\n\nATP Tour 500, dříve známá pod názvy Grand Prix Super Series, ATP International Series Gold, Championship Series a ATP World Tour 500, je čtvrtá nejvyšší kategorie mužského profesionálního okruhu ATP World Tour – za Grand Slamem, ATP Finals a sérii Masters 1000 v systému existujícím od sezóny 2009.\n\nSérie hraná od roku 2019 pod názvem ATP Tour 500 zahrnuje třináct turnajů, ve kterých hráč za vítězství získává 500 bodů do žebříčku ATP, což je obsaženo v názvu série. Turnaje mají různé počty startujících hráčů v hlavní soutěži – 32 nebo 48 ve dvouhře a 16 párů ve čtyřhře. Nejvýše postavení tenisté na žebříčku mají účast povinnou. V sezóně musí odehrát minimálně čtyři turnaje ATP 500, včetně alespoň jedné události po US Open. Pokud tato kritéria nesplní, nepřipíší si do bodového hodnocení žebříčku z kategorie žádný bod.\n\nCelkový rekordní počet 24 singlových titulů v této kategorii do února 2020 získal Švýcar Roger Federer, včetně trofejí před rokem 2009. Argentinec Juan Martín del Potro (2013), Němec Boris Becker (1990) a Švéd Stefan Edberg (1991) vybojovali nejvíce titulů během jedné sezóny, každý z nich čtyři. Nadal jako jediný triumfoval nejméně na jednom turnaji v každé sezóně mezi lety 2005–2018, což představuje 14 roků bez přerušení. Rekordmanem s nejvyšším počtem 20 turnajových vítězství ve čtyřhře je Kanaďan Daniel Nestor. Osmnáctiletý Kanaďan Félix Auger-Aliassime se na Rio Open 2019 stal historicky nejmladším finalistou dvouhry kategorie.\n\nSinglista či deblista získává za dosažení příslušné fáze turnaje odpovídající bodový zisk.\n\n"}
{"id": "379114", "url": "https://cs.wikipedia.org/wiki?curid=379114", "title": "Klasicismus (hudba)", "text": "Klasicismus (hudba)\n\nObdobí hudebního klasicismu se datuje zhruba mezi lety 1750-1820, v podstatě po dobu celého 18. století, především jeho druhé poloviny. Melodicky a harmonicky se snaží o ucelené a přehledné dílo. Oproti baroku a romantismu je klasicismus klidnější směr. Je ovlivněn racionalismem a návratem k antice. Orchestr byl obohacen o lesní roh, trubky, tympány, či klarinet. Každý sloh se uskutečňuje více nebo méně plynule: zatím co jeden styl doznívá druhý vzniká. Vznikají i složité hudební formy např.: sonátová forma, sonáta, sonatina, symfonie, smyčcový kvartet atd.\n\nKlasicismus zahrnuje v hudební oblasti období celého 18. století, jeho největší rozvoj zaznamenala však až jeho druhá polovina. Vyznačuje se snahou o dokonalou formu, ucelenost a přehlednost ve všech atributech díla, především v oblasti melodie a harmonie. V dějinách hudby představuje období vyrovnanosti, které bylo iniciováno potřebou kontrastu k neklidu předcházejícího baroka i pozdějšího romantismu. Klasicistický hudební styl vznikl v souvislosti s všeobecnými kulturními i vědeckými proudy. Poznamenal ho jak racionalismus, který vydal impulz k pokroku v oblasti přírodních věd, tak i filozofické směry, upřednostňující cit a vůli člověka. Výrazným určujícím faktorem byl všeobecný návrat umění k antickým vzorům, které imponovaly čistotou a ušlechtilostí tvarů a forem.\n\nNový instrumentální sloh upouští zcela od kontrapunktické stavby a oživuje homofonní strukturu svobodnou, melodickou, harmonickou a tematickou prací. Vznikají dokonalé formy instrumentální skladby, které zůstaly v hlavních rysech nedotčeny až do konce 19. století a žijí dodnes. Jejich základem je sonátová forma, která ovládla symfonickou, komorní i koncertní tvorbu. Ačkoli barokní skladatelé psali také sonáty, klasicistní sonátová forma je zcela odlišná. Pomáhali ji vytvářet kromě skladatelů italských (Francesco Conti), vídeňských (Georg Matthias Monn) a českých (Jiří Antonín Benda a František Benda) i synové Johanna Sebastiana Bacha, Carl Philipp Emanuel, Johann Christoph a Johann Christian Bach. Nový styl nevznikl najednou, předcházelo mu období krize dosavadních forem, v nichž se stále více začaly uplatňovat nové prvky a které nazýváme předklasicismem. Ke vzniku nového slohu významnou měrou přispěla tzv. Mannheimská škola, jejímž zakladatelem byl český skladatel a hudební virtuóz Jan Václav Stamic. Ten jako první začal důsledně uplatňovat nový pohled na dynamiku a stavbu cyklické hudební skladby.\n\nVe vokálně-instrumentální sféře se prosazuje požadavek dramatičnosti a pravdivosti, který nejlépe reprezentuje italská a francouzská opera. V Čechách odpovídají tomuto požadavku oblíbené lidové hry se zpěvy, přičemž významné postavení patří v tomto oboru Františku Antonínu Míčovi (uváděn někdy též jako František Václav Míča), dirigentu a skladateli zámeckého souboru v Jaroměřicích nad Rokytnou, kde se jeho první česká komická hudební hra provozovala již roku 1729.\n\nNovými či nově pojatými hudebními formami se stávají též reformovaný balet dramatického rázu, který vyjadřuje i tragické náměty (k baletům psali hudbu mnozí skladatelé včetně Mozarta) a melodram, který plně uvedl v život J.A.Benda. Autorem textu prvního melodramu Pygmalion byl Jean Jaques Rousseau, hudbu k němu napsal Horace Coignet. Do církevní hudby a oratorií pronikly operní prvky.\n\nJedním z nejdůležitějších vývojových skoků, které nám klasická éra přinesla, je rozvoj veřejných koncertů. Komorní hudba byla sice stále živá, ale rozvoj orchestrálních koncertů si vynucoval velká veřejná prostranství. Výsledkem toho byla významná popularizace symfonické hudby, včetně opery a oratorií.\n\n\n\n"}
{"id": "379120", "url": "https://cs.wikipedia.org/wiki?curid=379120", "title": "Orbis pictus", "text": "Orbis pictus\n\nOrbis pictus (Svět v obrazech nebo též \"Orbis sensualium pictus)\" je učebnice, sepsaná českým pedagogem, filosofem a teologem Janem Ámosem Komenským. Poprvé byla vydána roku 1658 v Norimberku. V prvním vydání byly texty latinsky, německy, italsky a francouzsky, v roce 1685 byla vydána v Levoči v latině, němčině, maďarštině a češtině. Je přelomová především tím, že při její tvorbě Komenský uplatnil svoji zásadu Schola ludus, tedy \"škola hrou\". Domníval se, v rozporu s tehdejšími vyučovacími praktikami, že by žáci měli umět naučenou látku nejen mechanicky odříkat, ale opravdu i rozumět tomu, čemu se učí. Opatřil tedy učebnici množstvím ilustrací, aby byla pro děti poutavá. Týkala se biologie (živé i neživé přírody), teologie a dále člověka, tedy něčeho, co lze dnes nazvat \"základy společenských věd\".\n\n\n\n\n"}
{"id": "379122", "url": "https://cs.wikipedia.org/wiki?curid=379122", "title": "Československý šachový svaz", "text": "Československý šachový svaz\n\nČeskoslovenský šachový svaz, resp. \"Šachový svaz ČSTV\" byla jednotná organizace československých šachistů založená 7. září roku 1969 jako nástupce ÚJČS, resp. šachové sekce ČSTV, která ÚJČS bezprostředně nahradila v lednu téhož roku. \n\nOrganizace zastupovala československý šach ve FIDE do roku 1992. Po rozpadu Československa roku 1993 ukončil svaz svou činnost a rozdělil se na Slovenský šachový zväz (založený již roku 1990) a na Šachový svaz České republiky.\n\n"}
{"id": "379126", "url": "https://cs.wikipedia.org/wiki?curid=379126", "title": "Louvre – Rivoli (stanice metra v Paříži)", "text": "Louvre – Rivoli (stanice metra v Paříži)\n\nLouvre – Rivoli je nepřestupní stanice pařížského metra na lince 1. Nachází se v 1. obvodu v Paříži pod ulicí Rue de Rivoli.\n\nStanice byla zprovozněna 13. srpna 1900 jako součást nejstaršího úseku linky metra v Paříži. Samotná trať byla otevřena již v červenci, do té doby vlaky stanicí pouze projížděly.\n\nOd roku 1968 zdobí stanici repliky exponátů z muzea Louvre.\n\nV rámci modernizace a přechodu na automatizovaný provoz na lince 1 byly nástupiště zvýšeny ve dnech 21.–22. února 2009.\n\nStanice byla otevřena pod názvem \"Louvre\" podle blízkosti paláce Louvre. Současný název nese od 1989.\n\nDo stanice vede jen jeden vchod na křižovatce ulic \"rue du Louvre\" a \"rue de Rivoli\". Pouze k východu slouží schody v ulici \"rue de l'Amiral Coligny\" u domu č. 8. Přímý vstup do muzea umožňuje pouze sousední stanice Palais Royal – Musée du Louvre.\n\n\n"}
{"id": "379128", "url": "https://cs.wikipedia.org/wiki?curid=379128", "title": "Nízkoenergetický dům", "text": "Nízkoenergetický dům\n\nNízkoenergetický dům je běžná stavba, která má spotřebu energie na vytápění v rozmezí 15-50 kWh/m² za rok. Dosahuje se toho kvalitním návrhem a provedením stavebních postupů především bez tepelných mostů. Izolační schopnosti objektu jsou dimenzovány podle doporučených hodnot normy ČSN 73 0540 \"Tepelná ochrana budov\". Cirkulace vzduchu může být i řízená a využívat případně rekuperaci tepla.\n\n\n"}
{"id": "379131", "url": "https://cs.wikipedia.org/wiki?curid=379131", "title": "And Thou Shalt Trust... the Seer", "text": "And Thou Shalt Trust... the Seer\n\nAnd Thou Shalt Trust... the Seer je první studiové album německé symphonic metalové skupiny Haggard. Vydáno bylo 15. října 1997.\n\n\n"}
{"id": "379136", "url": "https://cs.wikipedia.org/wiki?curid=379136", "title": "Ta' Dmejrek", "text": "Ta' Dmejrek\n\nTa' Dmejrek je nejvyšší vrch Malty, má nadmořskou výšku 253 metrů. Nachází se v mírně zvlněné krasové pahorkatině na jihu ostrova. Tato pahorkatina je ohraničena skalními útesy, které ční vysoko nad mořem. Útesy nad nimiž leží Ta' Dmejrek se nazývají Dingli Cliffs. Jméno dostaly podle městečka Dingli, které je nejvýše položenou obcí na Maltě (240 m n. m.) Přes útesy vede vyhlídková cesta nad propastí a je z nich výhled na ostrov Filfla.\n\n"}
{"id": "379143", "url": "https://cs.wikipedia.org/wiki?curid=379143", "title": "Vladimír Komárek", "text": "Vladimír Komárek\n\nVladimír Komárek (10. srpna 1928 Hořensko u Semil – 24. srpna 2002 Jilemnice) byl český malíř, grafik, ilustrátor a pedagog. Patřil k předním osobnostem českého výtvarného umění 20. století. Jeho obrazy, grafiky a ilustrace si svou podmanivostí získaly nejen pozornost, ale i srdce mnoha lidí. Totéž platí i o jeho vypravěčském umění, které svým humorem a člověčenstvím dokázalo vždycky vyvolat salvy smíchu a dobrou náladu.\n\nMilovaným krajem Vladimíra Komárka bylo Semilsko, kde se narodil a kde prožil i podstatnou část svého života. K výtvarnému umění tíhl od raného mládí – studia začal na umělecké sklářské škole v Železném Brodě a v roce 1946 byl přijat na Akademii výtvarných umění. Po dvou letech však přestoupil na UMPRUM (Vysoká škola umělecko-průmyslová), kde v roce 1954 absolvoval u prof. Karla Štipla.\nUž v době studií se intenzivně věnoval vlastní volné tvorbě a aktivně se zapojoval i do skupin a sdružení podobně smýšlejících tvůrců. Například v letech 1965–71 byl členem významného Sdružení českých umělců a grafiků Hollar.\nVelmi bohatá byla také jeho výstavní činnost – svoji první samostatnou výstavu uspořádal už v roce 1958 v České Lípě. Jeho rukopis byl jako stvořený také pro tvorbu ilustrací. Za výtvarný doprovod veršů Vladimíra Holana \"Strom kůru shazuje\" získal v roce 1981 prestižní ocenění Nejkrásnější kniha roku. S příznivým ohlasem se však setkaly i jeho ilustrace básnické sbírky Jaroslava Seiferta \"Deštník z Piccadilly\" (1979), balady Karla Hynka Máchy „Máj“ (1982) i další.\nSvojí malířskou tvorbou Vladimír Komárek oživil slavnou tradici české imaginace, kterou před ním proslavil například Jan Zrzavý. Zatímco jeho ranější tvorba se vyznačuje značnou expresivností, pro malby z jeho zralého a zásadního období je charakteristická lyričnost až tklivost a podmanivá poetika. Komárkovým vyjadřovacím prostředkem byly především velmi jemné barvy a neostré kontury, což vnáší do jeho obrazů jedinečnou atmosféru.\nNeopakovatelná je rovněž jeho grafická tvorba. Především v oblasti drobné grafiky a ex libris patřil k české i evropské špičce.\n\nNa CD \"Jen krátká návštěva potěší\" vyšly tři záznamy z besed s Vladimírem Komárkem.\n\n"}
{"id": "379145", "url": "https://cs.wikipedia.org/wiki?curid=379145", "title": "Transplantace kostní dřeně", "text": "Transplantace kostní dřeně\n\nTransplantace kostní dřeně je výměna kostní dřeně v případě špatně fungující krvetvorby uvnitř kostí za novou krvetvornou tkáň od zdravého dárce. Díky tomu se obnoví obranyschopnost organismu. Metoda transplantace se liší od transplantací různých orgánů. Krvetvorné buňky získané od dárce se totiž jednoduše podají pacientovi jako kterákoliv jiná transfúze do krevního řečiště. Takto vpravené buňky do těla pacienta se samy uchytí uvnitř kostí, kde začnou opět růst, množit se a po určité době také obnoví tvorbu zdravých krvinek a celkovou obranyschopnost organismu.\n\nKostní dřeň je na první pohled nerozeznatelná od běžné krve, je to rosolovitá tkáň uvnitř kostí. Dárci se může odebrat třemi způsoby. Buď pomocí speciálního přístroje (separátoru) přímo ze žilní krve, jako třeba u darování krevní plazmy nebo krevních destiček. Druhý způsob je odsátí kostní dřeně pomocí jehel přímo z dutiny pánevní kosti při celkové narkóze, což může být poté po probuzení v místě vpichu pro někoho mírně bolestivé. Třetí možností je odběr pupečníkové krve bezprostředně po porodu. Pupečníková krev rovněž obsahuje velké množství krvetvorných kmenových buněk a je transplantology velmi ceněna.\n\nPřenést tyto buňky do těla pacienta není lehká záležitost, protože samo tělo se přirozeně brání určitým druhem bílých krvinek proti všemu co do těla nepatří. Tato jejich schopnost je umožněna individuálně zvláštními tvary bílkovin na povrchu veškerých tělesných buněk i krvinek. Jsou to takzvané transplantační znaky (odborně HLA antigeny). Tyto znaky se musí při transplantaci co možná nejvíce shodovat, jinak může dojít k tomu, že tělo tuto dřeň vůbec nepřijme, anebo při menší neshodě se tyto buňky sice uchytí, ale postupně začnou ničit tělo pacienta, protože je vnímají jako cizí. A jelikož je mezi lidmi tisíce a tisíce různých kombinací tkáňových znaků, je proto poměrně obtížné najít vhodného dárce.\n\n"}
{"id": "379148", "url": "https://cs.wikipedia.org/wiki?curid=379148", "title": "Zánět spojivek", "text": "Zánět spojivek\n\nZánět spojivek (konjunktivitida) je zánětlivé onemocnění spojivky. Způsobuje zrudnutí oka, pálení či slzení.\n\nPříčinou zánětu spojivek je infekce (bakteriální, virová) nebo alergie. Při alergické konjunktivitidě obvykle nevzniká hnis a oko je nateklé.\n\nBakteriálním původcem konjunktivitidy může být například \"Staphylococcus aureus\" , ale i jiné bakterie, ve velmi vážných případech (tzv. trachom) to jsou chlamydie. Z virů to mohou být různé spalničkové viry nebo viry působící záněty horních cest dýchacích.\n\nAlergickou reakci ve spojivkách může způsobit množství alergenů, např. kosmetika, roztoky ke kontaktním čočkám nebo pyl.\n\nVelmi často mají postižení tzv. „suché oko“.\n\nDochazí při uvolnění spodního víčka.\n\nK přenosu dochází snadno, například předměty osobní hygieny nebo přímým kontaktem s infikovanou osobou. Sekret, který oko postižené zánětem produkuje je vodnatý, lehce hlenovitý.\n"}
{"id": "379150", "url": "https://cs.wikipedia.org/wiki?curid=379150", "title": "Honorius III.", "text": "Honorius III.\n\nHonorius III. (vlastním jménem Cencio Savelli) byl papežem od 18. července 1216 až do své smrti roku 1227. Hlavním cílem Honoria III. bylo zorganizovat křížovou výpravu, která byla naplánována na lateránském koncilu. To se mu však nepodařilo kvůli neochotě Fridricha II. Štaufa.\n\nSavelli působil nejdříve jako kanovník v kostele Santa Maria Maggiore. Během pontifikátů Klementa III. a Celestina III. byl camerlengem. V této funkci sepsal dílo \"Liber Censuum\", které je soupisem přispěvatelů, povinných platit římské kurii (hrady, kláštery, špitály, vesnice apod.).\n\nBěhem svého pontifikátu se potýkal s velmocenskými ambicemi Fridricha II. Štaufa, který neustále odkládal slíbenou křížovou výpravu. Již roku 1215 dal Fridrich II. slib, že výpravu uskuteční. Šlo mu hlavně o získání Sicílie. Roku 1220 si dokonce na Honoriu III. vymohl korunovaci na císaře Svaté říše římské. Honorius III. dlouho Fridrichovi toleroval neustálé odklady, ale nakonec císař papeži slíbil, že pokud do roku 1225 výpravu nezahájí, může být od něj exkomunikován. K tomu ale nedošlo, protože Honorius III. zemřel ještě před vypršením termínu, proto byla výprava (s menším zpožděním) uskutečněna až za papeže Řehoře IX.\n\nHonorius III. také oficiálně schválil Řád bratří kazatelů a definitivně potvrdil františkánský řád (ten se prvního papežského schválení dočkal již od Honoriova předchůdce Inocence III.). Dal také vyzdobit mozaikami apsidu chrámu sv. Pavla v Římě, kteroužto skutečnost o více jak 700 let připomněl papež Pavel VI. slovy: \"My sami se vidíme převtěleni do role svého předchůdce Honoria III., jak ho modlícího se ke Kristu zachycuje překrásná mozaika v apsidě baziliky sv. Pavla za hradbami. Klečí pokorně na zemi a líbá nohy Krista, jenž se tyčí královsky jako učitel nad shromážděným lidem a žehná mu.\" Zemřel 18. března 1227 a pochován byl v římském chrámu Panny Marie Větší.\n\nHonorius III. zasáhl do dění v Českém království, když se zastal pražského biskupa Ondřeje, který měl spory s Přemyslem Otakarem I. Tyto spory vyústily v Ondřejovo vyhlášení interdiktu nad pražskou diecézí, které Honorius III. schválil.\n\nK významným příbuzným Honoria III. patřil jeho prasynovec Jakub Savelli (Giacomo Savelli, 1210–1287), který se také roku 1285 stal papežem a na paměť svého prastrýce přijal jméno Honorius IV. (používal také stejný erb a do současnosti je posledním papežem toho jména).\n\n"}
{"id": "379158", "url": "https://cs.wikipedia.org/wiki?curid=379158", "title": "Luisa Ranieri", "text": "Luisa Ranieri\n\nLuisa Ranieri (* 16. prosince 1973, Neapol) je italská divadelní, filmová a televizní herečka.\n\nV roce 2001 debutovala na stříbrném plátně jako protagonistka ve filmu \"Princ a pirát\", režírovaném Leonardem Pieraccionim.\n\nRoku 2001 účinkovala v první sérii reklamní kampaně “Nestea”, se slavným spotem “Anto’ , fa’ caldo” (Antonio, je horko) v režii Alessandra D´Alatri společně s E. S. Labinim.\n\n2003 v roli \"Assunty Gorettiové\" v televizní minisérii stanice Rai Uno, \"Maria Goretti\", v režii Giulia Base. V následujícím roce účinkuje v šestidílné minisérii \"Vražedkyně\", po boku M. Ghiniho, (režie Riccardo Milani), na kterou přímo navazuje dvoudílný seriál, \"Cefalonia\" (2005), kde hraje s L. Zingarettim.\n\nV roce 2004 hraje ve filmu \"Eros\": \"Nebezpečná řada věcí\", film M. Antonioniho. V dalším roce ji můžeme spatřit v roli \"M. Callasové\" ve dvoudílném seriálu \"Callasová a Onassis\" režiséra G. Capitaniho. Mimo to se objevuje vedle A. Celentana v programu stanice Rai Uno, \"Rockpolitik\"\n\nV roce 2007 se vrací na filmové plátno ve snímku \"SMS - Sotto mentite spoglie\", režiséra V. Salemmeho, a v následujícím roce na Canale 5 společně se seriálem \"'O professore\", v režii M. Zaccara, vedle S. Castellitta, a který byla těsně předtím uveden během festivalu \"Roma Fiction Fest\" v roce 2007, a \"Amiche mie\" (Mé přítelkyně), v režii L. Miniera a P. Genoveseho.\n"}
{"id": "379159", "url": "https://cs.wikipedia.org/wiki?curid=379159", "title": "Thajština", "text": "Thajština\n\nThajština (ภาษาไทย, ) je nejvýznamnější jazyk tajsko-kadajské jazykové rodiny, blízký laoštině, se kterou je thajština vzájemně srozumitelná. Thajština je úřední jazyk a se 45 – 50 miliony mluvčích nejrozšířenější jazyk v Thajsku. Je to podobně jako většina tajských jazyků jazyk tónový a izolační.\n\nJazyk má čtyři základní nářečí: severní, severovýchodní, centrální a jižní. Spisovná thajština je založená na centrálním dialektu (Bangkok a údolí řeky Menam).\n\nZapisuje se slabičným thajským písmem indického původu. Čeština dosud nemá zaveden normovaný přepis thajštiny do latinky.\n"}
{"id": "379166", "url": "https://cs.wikipedia.org/wiki?curid=379166", "title": "Thomas Brodie-Sangster", "text": "Thomas Brodie-Sangster\n\nThomas Brodie-Sangster (* 16. května 1990, Londýn, Velká Británie) je anglický herec, model a hudebník. Čeští diváci jej znají v jeho dětských rolích především z filmů \"Láska nebeská\" (2003) či \"Tristan a Isolda\" (2006). Druhý z nich se natáčel částečně i v České republice. Později se objevil např. v seriálu \"Hra o trůny\" či ve filmové sérii \"\".\n\nNarodil se v jižním Londýně, kde nyní žije se svými rodiči a se svou sestrou Avou. Jeho matka je tanečnice a vystupovala v několika BBC filmech, zatímco jeho otec Mark Sangster, kromě toho, že je hudebník, vystupuje jako velká hvězda v muzikálu \"Lví král\" v Německu. Thomasův strýc z druhého kolene je známý herec Hugh Grant. Thomasovy koníčky jsou malování, tenis, řízení aut (sám vlastní starého Citroena), ježdění na motorkách, bruslení. Poslouchá Eminema a skupinu Queen. Vystudoval hereckou střední školu Pimlico v Londýně. Hraje také v kapele Winnet jako baskytarista, a to spolu se svou matkou a mladší sestrou Avou.\n\nNa televizních obrazovkách se poprvé objevil v roce 2001, kdy hrál ve filmu BBC \"Jim z nádraží\". Později se objevil ve filmu, kde hrál hlavní roli \"Bobbie's Girl, The miracle of the card's\" (založen na příběhu od Craiga Shergolda) a \"Stig of the dump\". Byl oceněn jako \"nejlepší herec v mini-seriálech\" na filmovém festivalu v Monte Carlu (2003) za roli v mini-seriálu \"Entrusted\". Nejvíce se zapsal do povědomí filmových diváků ve svém prvním velkém filmu \"Láska nebeská\" (2003), kde hrál po boku známého herce Liama Neesona, který o Thomasovi řekl, že je to vynikající herec se skvělou pozorovací schopností a od kterého se hodně naučil. Za tento film obdržel ocenění pro nejlepší dětský herecký výkon ve vedlejší roli.\n\nThomas se později objevil ve filmové adaptaci \"Tátův kluk\" (2004) a následně hrál roli mladého Tristana\n(staršího hrál James Franco) ve filmu \"Tristan a Isolda\" (2006). Díky němu se dostal i do Česka (viz nahoře). Další jeho známá role byla pak ve filmu \"Kouzelná chůva Nanny McPhee\" (2006), kde hrál jako nejstaršího ze sedmi dětí (role: Simon). V tomto filmu hrál podruhé (po filmu \"Láska nebeská\") s Colinem Firthem a Emmou Thompsonovou.\n\nV roce 2007 se objevil v seriálu \"Doctor Who\" a mluvil postavu v animovaném seriálu \"Phineas and Ferb\".\nPozději se pak setkal znovu (potřetí po filmech \"Láska nebeská\", \"Kouzelná chůva Nanny McPhee\") s hercem\nColinem Firthem ve filmu \"Poslední legie\", kde hrál mladého císaře Romula Augusta.\n\nPoslední jeho role je ve filmu \"Nowhere Boy\", kde si zahrál vynikajícího hudebníka a nejlepšího přítele Johna Lennona, Paula McCartneyho.\n\nObjevil se i ve filmu \"The Fence\" vyprávějící o přeživších Holokaust. Nyní má za sebou natáčení filmu, který jde do kin Pinnocchiova dobrodružství.\n\nV roli Jojena Reeda se objevil v deseti epizodách seriálu \"Hra o Trůny.\" A v roce 2014 si zahrál ve filmu \"\", hrál zde postavu Newta.\n\nV roce 2017 si zahrál v patnáctiminutovém televizním filmu \"Red Nose Day Actually\", který navazuje na romantickou komedii \"Láska nebeská\" (2003) a je o tom, jak se postavy z filmu mají po deseti letech.\n\nV roce 2018 hrál v pokračování trilogie \"\".\n\n\n\n\n"}
{"id": "379167", "url": "https://cs.wikipedia.org/wiki?curid=379167", "title": "Lincoln (Nebraska)", "text": "Lincoln (Nebraska)\n\nCity of Lincoln je hlavní a zároveň druhé největší město amerického státu Nebraska. Také slouží jako obecní město Lancaster County.\n\nMá rozlohu 195,2 km², z toho 193,3 km² tvoří pevnina a 1,9 km² (0,98 %) voda. Je to jedno z mála velkých měst Nebrasky, které není situováno na řece Platte nebo Missouri.\n\nMěsto bylo v roce 2008 vládní institucí CDC vyhlášené za \"nejzdravější město USA\".\n\nPodle sčítání lidu z roku 2010 zde žilo 258 379 obyvatel. Hustota zalidnění byla 1 324 km².\n\n\nObyvatelé hispánského nebo latinskoamerického původu, bez ohledu na rasu, tvořili 6,3 % populace.\n\n\n"}
{"id": "379169", "url": "https://cs.wikipedia.org/wiki?curid=379169", "title": "Adolf Adámek", "text": "Adolf Adámek\n\nAdolf Adámek (5. června 1903, Plzeň, Čechy, Rakousko-Uhersko – 19. říjen 1949, Plzeň, Československo) byl český důstojník, podplukovník čs. letectva, známý jako entomolog – lepidopterolog.\n\n"}
{"id": "379177", "url": "https://cs.wikipedia.org/wiki?curid=379177", "title": "Třída Di Giussano", "text": "Třída Di Giussano\n\nTřída Di Giussano byla třída italských lehkých křižníků, která je považována za první podskupinu rozsáhlé třídy italských lehkých křižníků \"Condottieri\". Celkem byly postaveny čtyři jednotky třídy \"Di Giussano\". Ve službě byly v letech 1928–1942. Rychlá a dobře vyzbrojená plavidla měla naopak lehkou konstrukci a minimální pancéřování. Všechna byla potopena za druhé světové války.\n\nKřižníky této třídy byly navrženy jako protiváha abnormálně velkých a silně vyzbrojených francouzských „supertorpédoborců“ počínaje třídou \"Chacal\". Proto byly tyto křižníky rychlé a relativně dobře vyzbrojené, ale jen málo pancéřované, protože při jejich konstrukci byl kladen důraz zejména na rychlost. Čtyři křižníky této třídy byly postaveny v letech 1928–1932.\n\nJednotky třídy \"Di Giussano\":\nHlavní výzbroj tvořilo osm 152mm kanónů ve čtyřech dvoudělových věžích. Děla měla délku hlavně 53 ráží, dostřel 23 600 metrů a rychlost střelby 5 ran za minutu. Doplňovalo je šest sekundární děl ráže 100 mm a lehká výzbroj v podobě osmi 37mm kanónů a osmi 13,2mm kulometů. Dále nesly dva dvojité 533mm torpédomety. Byly vybaveny katapultem a dvěma hydroplány. Pancéřování bylo jen lehké. Boky měly sílu až 24 mm, paluba měla sílu 20 mm a čela dělových věží 23 mm. Pohonný systém tvořilo šest kotlů a dvě turbínová soustrojí o výkonu 95 000 hp, pohánějící dva lodní šrouby. Nejvyšší rychlost dosahovala 36,5 uzlu. Dosah byl 3800 námořních mil při rychlosti 18 uzlů.\n\nVšechny čtyři lodě bojovaly v řadě střetnutí druhé světové války a všechny byly v bojích potopeny. \"Bartolomeo Colleoni\" byl potopen v červenci 1940 v bitvě u mysu Spatha. \"Alberico da Barbiano\" a \"Alberto di Giussano\" byly potopeny třemi britskými a jedním nizozemským torpédoborcem v prosinci 1941 v bitvě u mysu Bon. Nakonec křižník \"Giovanni dalle Bande Nere\" potopila v dubnu roku 1942 britská ponorka HMS \"Urge\".\n\n"}
{"id": "379178", "url": "https://cs.wikipedia.org/wiki?curid=379178", "title": "Dharmačakra", "text": "Dharmačakra\n\nDharmačakra (v sanskrtu) či dhammačakka (v páli), též kolo dharmy, je symbol reprezentující dharmu, Buddhovo učení a jeho cestu k probuzení. Dharmačakra patří mezi osm šťastných symbolů. Slovo dharmačakra se skládá ze dvou slov, a to \"dharma\", čili Buddhova nauka, a \"čakra\" („kolo“).\n\nKolo dharmy patří mezi nejstarší buddhistické symboly a v době vzniku buddhistického umění patřilo mezi symboly, pomocí kterých byl vyobrazován Gautama Buddha. Dharmačakra mívá různý počet paprsků, často však osm, což tak reprezentuje osmidílnou vznešenou stezku.\n\nKuriozitou je zobrazení tohoto symbolu na chrámu povýšení kříže v Irkutsku, postaveném ve stylu sibiřského baroka, které v některých případech aplikovalo na křesťanské chrámy prvky buddhistické symboliky a ornamentů.\n\nV Unicode je Dharmačakra jako symbol \"U+2638 WHEEL OF DHARMA\", tj. „Kolo dharmy“, a má osm paprsků: ☸\n"}
{"id": "379180", "url": "https://cs.wikipedia.org/wiki?curid=379180", "title": "Revalvace", "text": "Revalvace\n\nRevalvace je pojem používaný především v ekonomii.\n\nZnamená:\n\nOpačný postup se nazývá devalvace. V systému plovoucích směnných kurzů (floating) nemluvíme o revalvaci, nýbrž o poklesu kurzu zahraniční měny čili o apreciaci.\n"}
{"id": "379183", "url": "https://cs.wikipedia.org/wiki?curid=379183", "title": "Kuskus (rozcestník)", "text": "Kuskus (rozcestník)\n\nSlovo kuskus má více významů:\n\n\nKuskus – označení pro několik rodů vačnatců z čeledi kuskusovití (Phalangeridae)\n"}
{"id": "379187", "url": "https://cs.wikipedia.org/wiki?curid=379187", "title": "Lokomotiva 210", "text": "Lokomotiva 210\n\nLokomotiva řady 210 (do roku 1987 řada S 458.0, tovární označení Škoda 51E) je elektrická lokomotiva určená pro posun a lehkou traťovou službu, která byla vyráběna ve Škodě Plzeň mezi lety 1972 a 1983. Celkem bylo vyrobeno 74 kusů, jež provozovaly ČSD a v současnosti jsou ve stavu jejich nástupnických organizací (České dráhy, ČD Cargo a Železničná spoločnosť Cargo Slovakia); jedna lokomotiva, 210.037, je ve vlastnictví soukromé firmy KDS Kladno.\n\nKapotové lokomotivy řady 210 jsou určeny pro elektrifikované tratě se střídavým napětím 25 kV / 50 Hz. Mechanická část vychází z lokomotiv řady 110, které jsou provozovány pod stejnosměrným napětím. Odlišná je především elektrická část, jako první sériově vyráběný typ ze Škody byla řada 210 vybavena tyristorovou pulzní regulací. Později byly na podobném principu postaveny i zdokonalené stejnosměrné stroje řady 111. Elektrická výzbroj je uložena pod oběma kapotami, mezi kterými se nachází věžovité stanoviště strojvedoucího, umožňující výhled do všech stran, což je především při posunu žádoucí. Elektrický proud je odebírán pomocí polopantografu.\n\nLokomotivy řady 210 byly určeny především pro posun vlaků ve stanicích, po dodání druhé a třetí série jsou využívány i v traťové službě (jak nákladní, tak i osobní). Pro posun na nezatrolejovaných kolejích jsou některé stroje řady 210 upraveny pro napájení z akumulátorů nacházejících se v připojeném upraveném služebním voze. V této podobě jsou k vidění v čele manipulačních vlaků v jižních Čechách či na Slovensku. Pro vedení osobních vlaků je lokomotiva vybavena topnou spojkou (kabelem) na vytápění soupravy.\n\nPrototyp nové střídavé posunovací lokomotivy II. generace byl dokončen v roce 1972, prvních 30 sériových strojů bylo vyrobeno během následujícího roku. Později byly doobjednány další dvě série, dodané v letech 1979 a 1983. Všech 74 lokomotiv si rozdělila depa v Plzni, Českých Budějovicích, Brně a Bratislavě.\n\nNové lokomotivy velmi brzy ovládly výkony na staničních zálohách ve velkých uzlech a postupem času byly nasazovány i na traťové výkony včetně přetahů osobních souprav na odstavná nádraží, lehkých nákladních vlaků apod. V omezené míře se dostaly i do osobní dopravy, vzhledem k jejich nízkému výkonu a rychlosti však byly tyto výkony spíše nouzové. Některé lokomotivy byly upraveny i pro provoz s lehkými dvounápravovými vozy a dosazeno zařízení na ovládání dveří (např. u vozů Btx763, Btax780). V letní sezóně takto zajišťují dopravu vlaků na trati Rybník – Lipno.\n\nV letech 1989–1990 byla prototypová lokomotiva 210.001 rekonstruována na zkušební stroj řady 209, vybavený elektrodynamickou brzdou s rekuperací a dalšími pokrokovými prvky. K sériové výrobě této řady ale nedošlo a lokomotiva byla po roce 2000 zrušena. Po oddělení nákladní divize ZSCS roku 2005 připadly všechny slovenské lokomotivy právě jí a osobnímu dopravci zbyly pro posun pouze lokomotivy motorové. V Česku si tyto stroje rozdělily obě společnosti a je tak možné je potkat na osobních i nákladních vlacích. V roce 2008 byla u ČD Cargo zahájena rekonstrukce stroje 210.028 na řadu 218 s cílem na lokomotivu dosadit spalovací motor a umožnit její širší využití mimo zatrolejované koleje (především pro nedostatečnou kapacitu pomocných akumulátorů). Přestože se lokomotiva osvědčila, zůstalo pouze u jediného prototypu a ostatní stroje stále v provozu slouží s bateriovými vozy.\n\n\n"}
{"id": "379189", "url": "https://cs.wikipedia.org/wiki?curid=379189", "title": "Cirkadiánní rytmus", "text": "Cirkadiánní rytmus\n\nCirkadiánní rytmus (případně cirkadiální) je biologický rytmus s periodou o délce 20–28 hodin (lat. \"circa\" = „okolo“, „během“, \"dies\" = „den“). Cirkadiánní rytmus je jeden z biorytmů, tedy kolísání aktivity a bdělosti nejčastěji s denní, měsíční nebo roční periodou. Průkopníkem tohoto pojmu je rumunský vědec Franz Halberg, ale jev je znám od starověku.\n\nRůzně dlouhými rytmy se zabývá chronobiologie.\n\nTento kvaziperiodický děj často řídí diurnální cyklus. Ovšem i rychlost biochemických reakcí jej může určovat. Podobně cirkanuální rytmus roční cyklus, který ovlivňuje i roční období. Cirkadiánní rytmy lze pozorovat u celé řady organismů — například některé rostliny na noc zavírají své květy, a to i v případě, že jsou umístěny v temné místnosti. Perioda však může být ovlivněna kultivací.\n\nU savců jsou řízeny párovými suprachiasmatickými jádry (zkratka SCN), nacházejícími se v předním hypotalamu přímo nad křížením zrakových nervů (lat. \"chiasma opticum\"; odtud název jader). SCN mají přímé propojení se sítnicí, proto může být synchronizováno působením světla a tmy s vnějším světem.\n\nU lidí pokles denního světla vyvolá zvýšení hladiny hormonu melatoninu, který usnadňuje spánek — proto se člověku lépe usíná v temné místnosti. Samotný průběh cirkadiánního rytmu se u jednotlivých lidí liší — lidé se obrazně rozdělují na „skřivany“, u nichž je aktivita nejvyšší v ranních hodinách a „sovy“, což jsou lidé, aktivnější spíše v odpoledních a večerních hodinách.\n\n\n"}
{"id": "379192", "url": "https://cs.wikipedia.org/wiki?curid=379192", "title": "Benedikt lékařský", "text": "Benedikt lékařský\n\nBenedikt lékařský nebo benedikt čubet (\"Centaurea benedicta\") je léčivá rostlina z čeledi hvězdnicovitých.\n\n\nJednoletá bylina dorůstající až do výšky 60 cm, s podlouhlými bodlinatými listy. Lodyha načervenalé barvy je hustě chlupatá, stejně tak listy. Kvete v červnu a červenci, květy mají žlutou barvu.\n\nObsahuje hořčiny, silice, třísloviny a další účinné látky.\n\nBenedikt roste na slunných místech, daří se mu na sušší, ale dobré půdě. Pochází ze Středomoří, jihozápadní a Střední Asie.\n\n\n\n\n \n"}
{"id": "379193", "url": "https://cs.wikipedia.org/wiki?curid=379193", "title": "Cerekvický potok", "text": "Cerekvický potok\n\nCerekvický potok je levostranný přítok říčky Hejlovky protékající okresem Pelhřimov v Kraji Vysočina. Délka jeho toku činí 16,9 km. Plocha povodí měří 54,2 km².\n\nPotok pramení jihozápadně od Lidmaně, na západním úbočí vrchu Bohutín (710 m), v nadmořské výšce okolo 680 m. Teče převážně severovýchodním směrem. Protéká obcemi Lidmaň, Moraveč a Novou Cerekví. Ústí zleva do Hejlovky (Želivky) na jejím 89,4 říčním kilometru nedaleko vsi Vlásenice, která se nachází zhruba 5 km západně od Pelhřimova.\n\nNejvětším přítokem Cerekvického potoka je potok \"Brůdek\" (hčp 1-09-02-007) s plochou povodí 11,4 km², který jej posiluje zprava nad Novou Cerekví na 6,5 říčním kilometru. Délka jeho toku činí 6,1 km.\n\nPrůměrný průtok Cerekvického potoka u ústí činí 0,35 m³/s.\n\nM-denní průtoky u ústí:\n\n"}
{"id": "379198", "url": "https://cs.wikipedia.org/wiki?curid=379198", "title": "Kříž tau", "text": "Kříž tau\n\nKříž tau (též egyptský kříž, kříž sv. Antonína, kříž sv. Františka, kříž Starého zákona, adventní kříž) je jeden z typů křížů, používaných od starověku. Má podobu řeckého písmene Tau. V Antice byl symbolem perského boha Mithry a řecké bohyně Attis a jejího předchůdce Dumuziho (Tammúze), sumérského boha Slunce a přítele bohyně Ištar. Tammúz byl stejně jako Ježíš Kristus asociován se symboly ryb/rybářství nebo pastýřem ovcí. Zvyk značení čela popelem ve tvaru tohoto kříže se datuje zpět do doby, kdy byla Tammúzova smrt a vzkříšení oslavována každý rok na jaře. Později byl kříž tau přejat křesťanstvím, kde jeho nejznámějším vyznavačem byl svatý František z Assisi.\n\nKříže tau se vyskytují již zřídka, asi nejznámější je na ostrově Tori v kraji Donegal v Irsku.\n\n"}
{"id": "379206", "url": "https://cs.wikipedia.org/wiki?curid=379206", "title": "Konvenční zbraň", "text": "Konvenční zbraň\n\nKonvenční zbraň je taková zbraň, která neobsahuje toxické, chemické složky nebo nepatří mezi jaderné zbraně. Toto označení vlastně označuje arzenál zbraní, který existoval před tím, než se ostatní kategorie zbraní významně vyvinuly a rozšířily ve 20. století. Konvenční zbraně pokrývají široké spektrum pozemních, vzdušných a na vodu uzpůsobených zbraní zahrnujících také válečné lodě, bojové tanky a útočné pušky. Ačkoliv tento pojem je především užíván pro explozivní zbraně, konvence OSN o Konvenčních zbraních také pod tento pojem zahrnuje kontrolu oslepujících laserů a zápalných zbraní.\n\nOpakem konvenčních zbraní jsou zbraně hromadného ničení.\n"}
{"id": "379213", "url": "https://cs.wikipedia.org/wiki?curid=379213", "title": "Naomi Wolfová", "text": "Naomi Wolfová\n\nNaomi Wolfová (* 12. listopadu, 1962, San Francisco, Kalifornie, USA) je americká spisovatelka, intelektuálka a politická konzultantka Al Gora a Billa Clintona. Hlásí se k třetí vlně feminismu a liberálně progresivní politice. V průběhu své novinářské práce se výrazně věnuje nebo věnovala zejména tématům interupcí, hnutí Occupy Wall Street, ISIS nebo zatčení Edwarda Snowdena. Psala pro deníky \"The Nation\", \"The New Republic\", \"The Guardian\" a \"The Huffington Post\".\n\nNarodila se v San Franciscu v roce 1962 do intelektuálské rodiny židovského původu. Vystudovala univerzitu v Yale, kde v roce 1984 získala bakalářský titul, v letech 1985–1987 působila na New College v Oxfordu. Je provdaná za Davida Shipleyho, se kterým má dvě děti.\n\n\n\n\n"}
{"id": "379215", "url": "https://cs.wikipedia.org/wiki?curid=379215", "title": "Saturnus", "text": "Saturnus\n\nSaturnus je slovo, které má více významů.\n\n"}
{"id": "379217", "url": "https://cs.wikipedia.org/wiki?curid=379217", "title": "Theofano", "text": "Theofano\n\nTheofano (v latinské formě \"Theophano\" Θεοφανώ nebo \"Theophania\" Θεοφάνια) (955/960 – 15. červen 991) byla manželkou římsko-německého císaře Oty II. a matkou Oty III., za něhož vedla v době jeho nezletilosti regentskou vládu.\n\nTheofano byla neteří byzantského císaře Jana I. Cimiskese (není přesně známo, kdo byli její rodiče). S Otou II. uzavřela manželství v Římě 14. dubna 972, téhož dne byla také korunována císařovnou. Až do smrti Oty II. se v jeho listinách objevovala jako \"consors regni\" nebo \"coimperatrix\", počet jejích intervencí postupně rostl, snad paralelně s tím, jak ubýval vliv její tchyně Adély.\n\nKdyž 7. prosince roku 983 zemřel její manžel Ota II. (náhle na malárii), byly jejich synovi Otovi teprve tři roky, byl však již korunovaným římským králem, a to od května 983. Adéla Burgundská a Theofano se po smrti Oty II. okamžitě vrátily z Itálie zpět za Alpy. Jako regentka se ovšem Theofano musela nejprve prosadit, a to jednak proti manželovu bratranci Jindřichu Svárlivému, který usiloval o poručnictví jako nejbližší mužský příbuzný jejího osiřelého syna, jednak proti své tchyni Adéle, kterou by část říšských knížat přivítala jako regentku raději. Na říšském sněmu v durynském Rohru – 29. června 984 – předal Jindřich Svárlivý regentství a vládu za nezletilého krále Otu III. do rukou jeho matky Theofano, v květnu 985 jí byla na sněmu ve Frankfurtu nad Mohanem přiřknuta vláda s konečnou platností.\n\nI ve složitých politických okolnostech té doby se tato vysoce vzdělaná císařovna stala významnou vládkyní. Vykonávala všechna vladařská práva, včetně investování biskupů, a v jedné své listině (z 1. dubna 990) se dokonce titulovala jako „\"Theophanius gratia divina imperator augustus\"“ – tedy v mužském rodě jako „Theofanius z Boží milosti císař“. V dataci zde bylo dokonce užito počítání let nikoli vlády Oty III., ale vlády „císaře Theofania“, která byla počítána od římské korunovace 972. Jako poručnice ochránila Theofano Otův nárok na vládu v Říši před nároky bavorského vévody Jindřicha Svárlivého a chytrou politikou synovu vládu v Říši upevnila. Založila též pozdější východní politiku Oty III. a pomocí rychlého uznání Huga Kapeta jako francouzského krále upevnila stále nejisté podřízení Lotrinska (region v dnešní severovýchodní Francii) Říši, říšskou vládu zde a v Itálii upevnila také s pomocí své tchyně Adély.\n\nTheofanu zemřela mladá, po krátké nemoci 15. června 991 v Nijmegenu, v době, kdy Ota III. ještě nedosáhl zletilosti. Regentskou vládu pak převzala její tchyně Adéla, ač jí v té době bylo již okolo 60 let.\n\nTheofanu byla pohřbena v kostele sv. Pantaleona v Kolíně nad Rýnem, který náležel k jejímu vdovskému zajištění.\n\n\n\n\n"}
{"id": "379218", "url": "https://cs.wikipedia.org/wiki?curid=379218", "title": "Olympos (Kypr)", "text": "Olympos (Kypr)\n\nOlympos je nejvyšší hora Kypru, má nadmořskou výšku 1952 m. Nachází se v pohoří Troodos. Na vrcholovém hřbetu je umístěn vojenský prostor s radary. Na svazích se nachází sjezdařský areál se čtyřmi lanovkami. Z vrcholu je výhled na celý ostrov.\n\n"}
{"id": "379221", "url": "https://cs.wikipedia.org/wiki?curid=379221", "title": "Deep Space 1", "text": "Deep Space 1\n\nDeep Space 1 je kosmická sonda, vypuštěná 24. října 1998 (14:08 SELČ). Jednalo se o první sondu, která byla zařazena do programu New Millenium. Jejím hlavním cílem byl výzkum nových technologií a procesů - především iontového motoru a autonomních řídících systémů. Zkoumala planetku (9969) Braille a kometu 19P/Borrelly.\n\nSonda odstartovala z Mysu Canaveral, k čemuž jí dopomohla nosná raketa Delta 7326. Ta patřila sice k levnější variantě tohoto typu, ale i tak její transportní nosnost postačovala ještě k tomu, aby s sebou vzala satelit SEDSAT-1 (\"\"). Ten byl postaven studenty z Alabamské univerzity v Huntsville. Úkolem tohoto studentského výtvoru bylo pořizování snímků zemského povrchu z oběžné dráhy ve výšce 800 km.\n\nJakmile se sonda Deep Space 1 dostala na meziplanetární dráhu, proběhl pokus o zažehnutí revolučního iontového motoru. Ten však 10. listopadu 1998 selhal – motor hořel pouhé 4,5 minuty a poté samovolně zhasl. Ve stejný den proběhlo ještě několik neúspěšných pokusů o znovuobnovení jeho funkce. Následujícího dne nastal další problém. Sonda přešla do bezpečnostního módu, což zavinila porucha na autonomním navigačním systému. 19. listopadu se podařilo technikům ze Země problém vyřešit a sonda se vrátila zpět do normálního módu.\n24. listopadu 1998 byl iontový motor znovu zprovozněn s počátečním výkonem 500 W a postupně přešel na vyšší tah (až 1300 W).\n\nDne 29. července 1999 došlo k naplnění primární mise. Tou bylo přiblížit se k planetce (9969) Braille a ze vzdálenosti pouhých 15 km ji vyfotografovat. Sonda Deep Space 1 pořídila několik snímků povrchu planetky, provedla základní měření fyzikálních vlastností – měření hodnot slunečního větru, tvar a rozměry planetky, mineralogické složení, jasnost. Tímto byla úspěšně skončena primární mise, během které byly také otestovány všechny použité nové technologie.\nJelikož byl i nadále iontový motor funkční, byl program rozšířen ještě o dodatečnou misi. Sonda byla navedena na dráhu komety 19P/Borrelly. Úkolem bylo přiblížit se k ní a vyfotografovat ji. Technici se obávali poškození sondy při střetech s rychle letícími částicemi kometárního prachu. Sonda se úspěšně dostala ke kometě na vzdálenost 2200 km a při vzájemné rychlosti 16,5 km/s pořídila 52 snímků 10 km dlouhého jádra komety.\n\n\n\n\n\n\n\n\n\n\n\n\n\n\n"}
{"id": "379231", "url": "https://cs.wikipedia.org/wiki?curid=379231", "title": "Beatrix Potterová", "text": "Beatrix Potterová\n\nBeatrix Potterová (28. července 1866 Kensington Londýn – 22. prosince 1943 Near Sawrey Cumbria) byla anglická spisovatelka, ilustrátorka, přírodovědkyně a ochránkyně anglického venkova.\n\nVeřejnosti je známa zejména jako autorka knížek pro děti: malovala zvířátka v lidském oblečení, aby byla pro děti veselejší. Ke kresbám později psala i pohádky, jako např. v roce 1893 Pohádku o Petru Králíkovi. Je jednou z nejúspěšnějších autorek literatury pro děti všech dob, její knihy se staly světovými bestsellery a byly přeloženy do desítek jazyků.\n\nMimo to byla velmi schopnou přírodovědkyní, expertkou zejména na houby a lišejníky, její kresby spor hub a stélek lišejníků patří mezi to nejlepší, co mykologie a lichenologie na přelomu 19. a 20. století vytvořila. Přesto neuspěla v žádosti o přijetí mezi studenty Královské botanické zahrady, neboť ženy nebyly zahradou přijímány, a její (dodnes ceněné) mikroskopické ilustrace klíčení spor hub musel před Společností lichenologů odprezentovat její strýc sir Henry Enfield Roscoe, neboť jako žena do klubu neměla přístup ani jako hostujícící přednášející (v roce 1997 adresovala společnost Beatrix Potterové posmrtně omluvu za tuto diskriminaci). Z téhož důvodu Královská společnost odmítala publikovat její odborné práce.\n\nPoté, co uspěla jako spisovatelka, začala se věnovat kromě psaní též ochraně anglického venkova. Aby ochránila svůj oblíbený kraj (Lake District v Cumbrii v Severozápadní Anglii) před likvidací průmyslovými a stavebními společnostmi, věnovala velkou část svého majetku získaného psaním na skupování tamních krachujících hospodářství a pozemků, které pak sama řídila a provozovala.\n\nV roce 2006 byla do kin uvedena její filmová biografie, \"Miss Potter\".\n\n\n"}
{"id": "379234", "url": "https://cs.wikipedia.org/wiki?curid=379234", "title": "Ricky Martin", "text": "Ricky Martin\n\nEnrique Martín Morales (* 24. prosince 1971 San Juan), známý pod uměleckým jménem Ricky Martin, je portorický zpěvák. Začínal jako člen chlapecké kapely \"Menudo\", od roku 1991 působí jako sólový umělec.\n\nNa konci roku 1999, po vydání několika alb ve španělštině, vystoupil s písni \"The Cup of Life\" na 41. ročníku Grammy, show která se stala katalyzátorem pro latinský pop a uvedla tento žánr do popředí americké hudební scény. V návaznosti úspěchu, vydal singl \"Livin 'La Vida Loca\" který mu pomohl získat obrovský úspěch po celém světě, tato píseň je obecně vnímána začátkem latinské exploze především v roce 1999, od teto doby měly ostatní španělský zpívající interpreti snadnější přechod anglicky trh. Od vydání písně se prodalo do dnešních dnů přes 8 milionů kopií, což z něj činí jeden z nejprodávanějších singlů všech dob. Jeho první anglické album názvem jednoduše Ricky Martin, prodalo se přes 22 milionů kopií a je jedním z nejprodávanějších alb všech dob. Jeho další studiová alba: \"Me Amarás\" (1993), \"A Medio Vivir\" (1995), \"Vuelve\" (1998), \"Sound Loaded\" (2000), \"Almas del Silencio\" (2003), \"Life\" (2005) a \"Música + Alma + Sexo\" (2011).\n\nProdej jeho alb dosáhl celosvětově více než 70 milionů kopií \"(nejaktuálnější zpravy hovoří o 85 milionech)\". Je držitelem cen Grammy \"(jednou Grammy a tři Latin Grammy)\", dvě AMAs a osm World Music ocenění. Celkem nahrál jedenáct \"number-one\" hitů (v americké hitparádě Billboard Hot 100), šest \"number-one\" alb (taktéž v americké hitparádě Billboard 200) a také jeho nahrávky obdržely 95 platinových desek. Koncertoval ve více než 60 zemích po celém světě.\n\nMá hvězdu na Hollywoodském chodníku slávy.\n\nJe nazývaný prvním mužem latino popu, zpívá především španělsky a směsí španělštiny a angličtiny zvané spanglish.\nNarodil se na Štědrý večer roku 1971 v portorickém San Juanu. Narodil se do poměrně dobře zajištěné rodiny - otec Enrique Martín Negroni byl psycholog, matka Nereida Morales účetní. Ovšem, společná rodičovská radost z vánočního dárku netrvala dlouho, dva roky po Enriquově narození se rozvedli a založili si nové rodiny. Otec si stačil pořídit ještě další tři děti. Ricky Martin má z otcovy strany dva nevlastní starší bratry (Fernando a Angel), a z matčiny Enrique byl ve své rodině spíše ojedinělým případem. Nikdo nebyl žádným způsobem vázán na šoubyznys. Od 13 let působil v boy bandu Menudo. S kapelou prošel a poznal kus světa, ale v sedmnácti se rozhodl dodělat si střední školu.\n\nPo komerčním úspěchu po celé Asii, Evropě a Latinské Americe, připravil své první album nazpívané anglicky ve snaze přejít na anglický trh, eponymní album které nahrával po dobu dvou let.\nVydání alba bylo 11. květná 1999 a stalo se nejúspěšnějším albem v hitparádě US Billboard 200 jeho kariéry s prodejem v prvním týdnu, překonávající 661 000 prodávaných kusu debutoval na prvním místě.\n\nV květnu 2003, vydal nové španělské album Almas del Silencio. První singl z alba, píseň \"Tal Vez\", singl okamžitě debutoval\nna 1. místě v hitparádě US Hot Latin Songs a zůstal na teto příčce jedenáct týdnů stal se nejspěšnějším Latin singlem roku. \"Almas del Silencio\" debutovalo na dvanáctém místě v Americké hitparádě Billboard 200 a v Billboard Top Latin Albums debutovalo na první příčce, album zde setrvalo šest týdnů. Celkem se alba prodalo více než milion\nkusu po celém světě. Dalšími úspěšnými singly byly písně, \"Jaleo\" (22. příčka v Hot Latin Songs, později také 1.) a \"Y Todo Queda en Nada\" (37. příčka v Hot Latin Songs, poté taktéž 1.). Navíc singl \"Jaleo\" trumfoval ve Španělsku debutoval na 1. příčce žebříčku pobýval zde čtyři týdny.\n\nV říjnu 2005, vydal po pěti letech své první anglické album nazvaném \"Life\", poslední anglické album \"Sound Loaded\" vyšlo v listopadu roku 2000. Album debutovalo v USA na šestém místě. Pilotní singl z alba, \"I Don't Care\" píseň představuje spolupráci s portorickým raperem Fat Joem a zpěvačkou Amerií. Dostal na 3. místo a v americké hitparádě Hot Dance Club Play a šedesátém pátém na Billboard Hot 100. Další píseň z alba, \"It's Alright\" také nazpíval speciální verzi teto písně s francouzským zpěvákem M. Pokorou. Brzy poté, zveřejnil zprávu o své turné One Night Only with Ricky Martin tour. Turné odstartovalo vzápětí po zveřejnění zprávy tour začalo 15.11 2005 v Mexico City a poslední koncert se odehrál v Tel Avivu v Izraeli. Odehrávalo se také v Severní i Jižní Americe a pokračovalo i v Evropě, Africe a Asii.\n\nObdoby ve znamení akustiky a světového turné. V roce 2006 dne 17. srpna nahrával své \"MTV Unplugged\" jedno se série televizních koncertů od stanice MTV, v listopadu téhož roku byl tento koncert vydán na CD a DVD. Album bylo u kritiky přijato pozitivně a mělo komerčně významný úspěch. V americké hitparádě Billboard 200, s prodejem 29 000 kusu, debutovalo na 38. místě. Tím se řadí mezí nejúspěšnější Unplugged, jakožto nazpívané zcela ve španělštině. V Americe také debutovalo na 1. místě v US Top Latin Albums. Na 8. předávání hudebních cen Latin Grammy, konaném v listopadu 2007, získal dvě ceny, a to za nejlepší pop vocal album(muži) a nejlepší dlouhé hudební video.\n\nV rámci propagace alba MTV Unplugged putoval po celém světě se svým \"Black and White Tour\". Tour začalo 19.2 2007 s vystoupením v Portorické aréně José Miguel Agrelot Coliseum a zatím poslední koncert se odehrál 14.10 2007 v New Yorku, v aréně Madison Square Garden.\n\nPo ukončení svého celosvětového turné \"Black and White Tour\", si vzal pauzu s hudebním průmyslem a zaměřil se na soukromém život. O rok později, v roce 2008, vyšlo album největších hitů s názvem \"17\", album shrnovalo sedmnáctiletou hudební kariéru, která zahrnovala převážně španělské písně.\n\nObdoby autobiografické knihy, nového alba, dalšího turné, účinkování v seriálu a po letech comeback na Broadwayi.\n\nAutobiografická kniha nazvaná jednoduše \"Me\", která vyšla 2. listopadu 2010, je zároveň v angličtině i ve španělštině. Její název má v obou těchto jazycích (a dokonce i v češtině) dvě písmena - anglicky \"ME\", španělsky \"YO\" a česky \"JÁ\".\nStala Bestsellerem newyorského deníku The New York Times, debutovala na 5. místě v seznamu literatury faktu.\n\nJeho rok připravované deváté studiové album pojmenované \"Música + Alma + Sexo\" vyšlo 31. ledna 2011. Avšak první singl z alba dvou jazykových verzích, píseň \"The Best Thing About Me Is You\" (ft. Joss Stone), byla zveřejněna 2. listopadu 2010, v americké hitparádě Billboard Hot 100 debutovala na 74. místě a španělská verze \"Lo Mejor de Mi Vida Eres Tú\" v hitparádě US Hot Latin Songs se vyšplhala na 1. místo setrvala tam i další týden. Poté singly: \"Más\", \"Frío\". \"Música + Alma + Sexo\" debutovalo na 3. příčce žebříčku Billboard 200, je to nejvyšší debut a to především, a proto že album je ve španělštině. Také strávilo dva týdny na 1. místě v hitparádě Billboard Top Latin Albums. 25. března 2011 odstartoval své turné nazvané podle stejnojmenného alba \"Música + Alma + Sexo World Tour\", který skončil 12. listopadu 2011.\n\n11.7. 2011 vyšlo album výběr největších hitů pojmenovaném \"\" výlučně ve Velké Británií. Broadway jaro 2012, si zahrál v úloze revolucionáře Ernesta \"Che\" v nové verzi muzikálu \"Evita\".\n\nV letech 2012–2013, byl vyhlášen jako trenér ve dvou epizodách Hlas Austrálie (Voice of Australia).\n\nV dubnu 2013 se Martin vydal \"Greatest Hits: Souvenir Edition\", které vyšlo jen v Austrálií, v Australské hitparádě se album stalo \"number-two\" a bylo certifikováno zlatou deskou. V červnu 2013 vydal novy anglicky singl \"Come with Me\", pochází z jeho nadcházejícího anglicky zpívaného studiového alba, které by mělo vyjít někdy roku 2015. V souvislosti s nadcházejícího alba roku 2015, je i připravované další turné které mělo odehrát v Austrálií. Do tohoto obdoby patří další singly vydané během roku 2014, spolupráce s Jennifer Lopezovou a portorickým raperem Wisinem.\n\nV srpnu 2008 se stal otcem chlapeckých dvojčat, Mattea a Valentina, narozených pomocí náhradní matky. Letité spekulace o své sexuální orientaci ukončil v roce 2010, kdy veřejně oznámil, že je gay. V lednu 2018 vstoupil do manželského svazku s o 12 let mladším malířem Jwanem Yosefem, narozeném v Sýrii, vyrůstajícím ve Švédsku a později působícím v Londýně a USA. Na přelomu let 2018 a 2019 oznámil, že se jim narodila dcera, kterou pojmenovali Lucia Martin-Yosef. Na podzim 2019 ohlásil, že očekává již čtvrté dítě.\n\n\"Vlastní článek:\" Diskografie (alba a singly) i Videografie\n\n\n\n\nRicky Martin Foundation (Ricky Martin Nadace) je nezisková organizace, nadace byla založena Ricky Martinem,\n\ns posláním obhajovat pro blaho dětí po celém světě. Nadace úzce spolupracuje s UNICEF.\n"}
{"id": "379241", "url": "https://cs.wikipedia.org/wiki?curid=379241", "title": "Kostel Narození Panny Marie (Roudnice nad Labem)", "text": "Kostel Narození Panny Marie (Roudnice nad Labem)\n\nKostel Narození Panny Marie v Roudnici nad Labem v okrese Litoměřice je původně klášterní římskokatolický farní kostel. Byl založen spolu s klášterem augustiniánů v roce 1333 z rozhodnutí pražského biskupa Jana IV. z Dražic.\n\nKostel se nachází nedaleko Labe na rohu Komenského a Havlíčkovy ulice a má tři lodě ukončené dobře prosvětleným kněžištěm. Zejména díky dvěma věžím v západním průčelí je dominantou této části města.\n\nByl budován spolu s klášterem augustiniánů na místě bývalého románského kostelíka, který byl po úpravě pojat do nové stavby jako sakristie. Společně se založením rozhodl biskup o přivtělení roudnické fary ke klášteru, které učinil se svolením pražské kapituly listinou ze dne 8. ledna 1334. Kostel byl zasvěcen Narození Panny Marie již roku 1340, a celá stavba kostela i kláštera byla v hrubých rysech dokončena v 60. letech 14. století. Stavební práce však pokračovaly až do husitských válek.\n\nStavba kostela byla poškozena nejprve nájezdem husitů v roce 1421, který zasáhl především klášter, následně také několika požáry. Jako farní kostel v rukou katolíků fungoval do roku 1467, kdy byl předán utrakvistům. Později jej zasáhl další ničivý požár, a to v roce 1676. V letech 1725 až 1734 byl barokně přestavěn a jeho poslední větší oprava se uskutečnila v roce 1938.\n\nProboštství zde existovalo v letech 1333 až 1467 a dále pak od roku 1594 jako sekulární, od 1. července 1994 přeměněné na farnost. Klášter je výjimečnou památkou gotického umění a barokní gotiky.\n\nOd 1. listopadu 1968 působil jako administrátor a od 1. září 1975 až do roku 1990 jako farář ve zdejší farnosti Mons. ThLic. Bohumil Kolář, pozdější kanovník Metropolitní kapituly u sv. Víta v Praze, který byl dne 24. prosince 1983 potvrzen v hodnosti probošta roudnického.\n\nNěkteří další faráři a administrátoři:\n\nNěkteří farní vikáři:\n\n"}
{"id": "379248", "url": "https://cs.wikipedia.org/wiki?curid=379248", "title": "Okrzeszyn", "text": "Okrzeszyn\n\nOkrzeszyn (před rokem 1945 německy \"Albendorf\", krátce po 2. světové válce \"Albinów\", v češtině se zřídka používá též název \"Okřešín\") je obec v Polském Slezsku, nacházející se v Dolnoslezském vojvodství, v kamiennogórském okrese, v gmině Lubawka, v takzvaném Okrzeszynském výběžku, který je ze západu, jihu i východu obklopen českým územím. Obcí protéká potok Szkło, který se na českém území vlévá do Petříkovického potoka. Na rozdíl od většiny polského území leží Okrzeszyn v povodí Labe (spolu se sousední obcí Uniemyśl), takže při cestě do polského vnitrozemí člověk překonává rozvodí Severního a Baltského moře. V letech 1975–1998 spadala obec administrativně do dnes již neexistujícího Jelenohorského vojvodství.\n\nOkrzeszyn byl pravděpodobně založen Čechy v 11. století. Na konci 13. století byl jakožto majetek Svídnického knížectví darovaný klášteru cisterciáků v Křešově, v jehož vlastnictví zůstal až do roku 1810, kdy byla v Prusku provedena reforma církevního majetku. V 17. a 18. století se v Okrzeszyně rozvíjelo tkalcovství a kamenictví. V 19. století byl otevřen černouhelný důl (obec se nachází v žacléřsko-svatoňovické uhelné pánvi, kde byl i nejstarší uhelný důl v Čechách v Žacléři), v té době tu fungoval i lihovar a pivovar. Úpadek Okrzeszyna nastal po roce 1945, kdy byl zrušen hraniční přechod, což se stalo velkou překážkou pro rozvoj turistického ruchu.\n\nOd roku 1947 byl v blízkosti obce prováděn průzkum ložisek uranových rud. Uranový důl Okrzeszyn byl rozestavěn, ale s těžbou se v něm nikdy nezačalo.\n\nV devadesátých letech byl pro pěší a cyklisty opět otevřen hraniční přechod Petříkovice-Okrzeszyn, čímž se značně zlepšila dostupnost z českého území.\n\nV roce 1889 byla do Okrzeszyna dovedena regionální železniční trať z Kamiennej Góry, která tu měla svou koncovou stanici. Několikrát se uvažovalo o jejím prodloužení přes hranici (zbývalo pouhých asi 1,5 km) a napojení na českou trať Trutnov-Teplice nad Metují (dnešní trať 047), k čemuž však nikdy nedošlo. Jako důvod se uvádějí konkurenční zájmy provozovatelů sousední trati, překračující hranici v Královci. Železnice i přesto významně přispěla k rozvoji Okrzeszyna – před 2. světové válkou přepravila každoročně přes 100 tisíc cestujících a až 20 tisíc tun nákladu. Trať byla zbudována akciovou společností \"Dráha údolí Zadrny\" (německy \"Ziederthalbahn AG\"), po 2. světové válce byla začleněna do sítě PKP. Do roku 1954 na ní fungovala osobní doprava, do roku 1959 nákladní. Chátrající kolejový svršek byl rozebrán v roce 1973, dodnes se ale zachovala bývalá staniční budova z červených cihel, stojící na západním kraji obce.\n\n"}
{"id": "379251", "url": "https://cs.wikipedia.org/wiki?curid=379251", "title": "George Santayana", "text": "George Santayana\n\nGeorge Santayana, plným jménem Jorge Augustín Nicolás Ruiz de Santayana (16. prosince 1863 Madrid – 26. září 1952 Řím) byl americký filosof, kritik a spisovatel španělského původu, představitel naturalismu a „klasické“ americké filosofie.\n\nNarodil se v rodině španělských diplomatů, dětství prožil v Madridu a v Ávile a od roku 1872 žil s matkou a třemi sourozenci v Bostonu. Po maturitě na klasickém gymnáziu studoval od roku 1882 na Harvardu, kde mezi jeho učiteli byli i William James a Josiah Royce. Po promoci 1886 studoval dva roky v Berlíně a napsal monografii o Rudolfu Hermannovi Lotzem, kterou roku 1890 na Harvardu obhájil a stal se profesorem. Roku 1912 toto místo opustil, protože chtěl mít větší svobodu, a odstěhoval se do Evropy. Žil pak jako nezávislý spisovatel v Paříži a v Oxfordu a od roku 1925 trvale v Římě, od začátku války v klášterním útulku „Modrých sester“.\nSantayana byl velice plodný a úspěšný spisovatel a do roku 1904 se věnoval hlavně poezii. Jeho jediný román, „Poslední puritán“ mu získal ve třicátých letech světovou proslulost. Jeho hlavní díla jsou:\n\nSantayanovo myšlení bylo ovlivněno pragmatismem jeho bostonských učitelů, zejména W. Jamese, Spinozou a Lotzem, vyvíjelo se však velmi samostatně. Santayana je myslitel lidského jednání (praxe), z jehož potřeb se odvíjí i poznání a intelekt. Základem všeho, co jest, je hmota, Santayana však vysoce hodnotí symbolické činnosti ducha, které nelze na hmotu redukovat. Umění, náboženství a věda jsou si blízké tím, že pracují se symboly; umění a náboženství jsou však expresivní oslavou plnosti života a pokud by se zaměnily za vědu, ztratilo by se jak umění žít, tak smysl pro krásu, pro Santayanu velice důležitý.\n\n\n\n"}
{"id": "379253", "url": "https://cs.wikipedia.org/wiki?curid=379253", "title": "Jackson (Mississippi)", "text": "Jackson (Mississippi)\n\nJackson je hlavní a zároveň nejlidnatější město amerického státu Mississippi. Je pojmenováno po prezidentovi Andrewu Jacksonovi.\n\nMěsto je situované na řece Pearl. Má rozlohu 276,7 km², z toho 271,7 km² tvoří pevnina a 5 km² (1,8 %) voda. Počasí je tam v létě velmi teplé a vlhké a zimy jsou mírné.\n\nMěsto bylo založeno francouzsko-kanadským traperem jménem Louis LeFleur a původně se jmenovalo LeFleur's Bluff. Vesnice byla vybrána jako hlavní město státu Mississippi v roce 1821 a pojmenována Jackson na počest vítězství Andrewa Jacksona v bitvě o New Orleans (1815) během britsko-americké války. Železnice byla do města zavedena v roce 1840. V roce 1863 se během americké občanské války odehrála bitva u Jacksonu, téhož roku bylo město vypáleno jednotkami Unie. V roce 2013 byl starostou zvolen černošský nacionalista Chokwe Lumumba, který prosazoval vytvoření černošského státu na jihu USA zvaného \"Republic of New Afrika\" a také reparace pro černochy za otroctví. Lumumba zemřel po osmi měsících v úřadu, což vyvolalo protesty místních černochů a konspirační teorie o bělošském rasistickém spiknutí.\n\nV 19. století byl Jackson malé město. Populace před americkou občanskou válkou zůstávala malá. Navzdory statusu hlavního města sídlilo v Jacksonu v roce 1850 podle sčítání lidu pouze 1 881 obyvatel a do roku 1900 se počet vyšplhal pouze na téměř 8 000. Do roku 1944 stoupla populace na 70 000 a od té doby je Jackson nejlidnatější město ve státě. V roce 1980 tam sídlilo 200 000 obyvatel a od té doby jeho počty klesají, především kvůli bílému útěku a suburbanizaci.\n\nPodle sčítání lidu v Jacksonu v roce 2000 sídlilo 184 256 obyvatel, 67 841 domácností a 44 488 rodin. Hustota zalidnění byla 678,2 obyvatel/km². V roce 2010 počet obyvatel poklesl na 173 514.\n\n\nObyvatelé hispánského nebo latinskoamerického původu, bez ohledu na rasu, tvořili 1,6% populace.\n\n\n"}
{"id": "379258", "url": "https://cs.wikipedia.org/wiki?curid=379258", "title": "Hlásná Lhota", "text": "Hlásná Lhota\n\nNázev Hlásná Lhota má více sídel:\n"}
{"id": "379262", "url": "https://cs.wikipedia.org/wiki?curid=379262", "title": "Bolíkovice", "text": "Bolíkovice\n\nNázev Bolíkovice má více sídel:\n"}
{"id": "379281", "url": "https://cs.wikipedia.org/wiki?curid=379281", "title": "Friedrich Adolph Haage", "text": "Friedrich Adolph Haage\n\nFriedrich Adolph Haage (24. března 1796 Erfurt – 20. září 1866 tamtéž) byl německý zahradník a botanik. \nFriedrich Adolph Haage byl synem Johanna Nikolause a Kathariny Barbary Nehrlich. Zahradníkem se učil u Johanna Heinricha Seidela (1744–1815), královského dvorního zahradníka Fridricha Augusta II.. V Erfurtu získal malý pozemek a roku 1822 založil obchod se semeny.\n\nHaage se velmi zajímal o kaktusy. Shromáždil jednu z největších sbírek své doby. Jeho sbírku navštívili například Goethe, Liszt a bratři Alexander a Wilhelm von Humboldt. \n\nPři své práci využíval i soudobé novinky, jako byla reklama v tisku. Friedrich Adolph Haage byl spoluzakladatelem Erfurter Gartenbauverein a později také jejím ředitelem.\nByl po něm pojmenován druh kaktusu \"Mammillaria haageana\".\n"}
{"id": "379286", "url": "https://cs.wikipedia.org/wiki?curid=379286", "title": "Pravidla hry go", "text": "Pravidla hry go\n\nPravidla hry go jsou sice podobná ve všech zemích, kde se hra go hraje, ale v některých podrobnostech se liší.\n\n\nToto pravidlo platí obecně pro všechny partie, které nejsou cvičné nebo na záměrně menší desce. Větší desky se nepoužívají. Menší gobany jsou také čtvercové a vesměs s lichým počtem průsečíků.\n\nPoznámka:\nVe skutečnosti není obvykle deska přesně čtvercová, ale má tvar obdélníku, s delší stranou ve směru spojnice hráčů. Protože se na ni hráči ze svých pozic dívají šikmo, jeví se jim tak bližší čtverci, než kdyby skutečně měla tvar čtverce.\n\nToto pravidlo platí obecně. Každý hráč se může svého tahu vzdát (slovem pass).\n\nToto pravidlo plně platí v rovných partiích. V případě, že se hrají partie s handicapem, považuje se za první tah černého položení handicapových kamenů. Způsob, jak klást handicapové kameny se může lišit. Běžné je kladení na určené body v určeném pořadí, ale v historii existovala i pravidla, umožňující černému položit kameny kamkoliv.\n\nKameny, které jsou přímo spojeny čarami mezi průsečíky, tvoří jeden celek - skupinu. Pokud dojde k braní, musí být celá skupina sebrána naráz.\n\nZ každé skupiny, která je na gobanu, musí vést alespoň jedna spojnice na neobsazený průsečík. Každý takový volný průsečík se nazývá svoboda skupiny. Pokud skupina přijde tahem soupeře o poslední svobodu, je odebrána z hrací desky.\n\nPoznámka: Samostatný kámen, položený mimo okraj gobanu, má čtyři svobody. Kámen na okraji gobanu má jen tři svobody - myšlené průsečíky za okrajem hrací desky se nepočítají. Kámen v rohových průsečících má jen dvě svobody. Z vlastností průsečíků na okrajích a rozích vyplývají pak i některé taktické obraty v jejich blízkosti.\n\nJe zakázáno položit kámen takovým způsobem, aby skupina kamenů, k níž byl přiložen, ztratila poslední svobodu. Toto pravidlo se týká situace po dokončení tahu. Pokud hráč svým tahem odebírá poslední svobodu nějaké soupeřově skupině, nejedná se o sebevraždu a provedení tahu je v souladu s pravidly. Je to proto, že součástí tahu je i odebrání zajatých kamenů z gobanu.\n\nPříklad: V prvním případě nesmí černý táhnout na bod a, protože by se jednalo o sebevraždu. V situaci na druhém diagramu je však takovýto tah přípustný, protože tento tah odebírá bílému poslední svobodu a po odebrání mrtvých bílých kamenů má každá černého skupina dostatek svobod, jak je vidět na třetím diagramu.\n\nPoznámka: Podle Ingových pravidel sebevraždu spáchat lze.\nPartie končí poté, co se oba hráči po sobě vzdají tahu a shodnou se na statutu skupin na desce.\n\nSeki je zvláštní lokální situace, v níž ani jeden hráč nemůže táhnout, pokud nechce své kameny ztratit.\n\nNěkteré druhy seki ale nemusí být seki vždy: Seki svázané pomocí dvojitého ko není seki, pokud se hraje podle Ingových pravidel.\n\nPozice, zvaná 4 v rohu je podle japonských pravidel považována za prohranou pro toho, kdo tento tvar uvnitř své skupiny má.\n\nTrojité ko a jiné zvláštní situace vedoucí k opakování pozice na desce se podle japonských pravidel považují za hru bez výsledku a řeší se opakováním partie nebo jiným způsobem závislým na organizačních pravidlech soutěže, v níž k této situaci došlo. V některých systémech (například Ingova pravidla) nemůže k opakování pozice na desce dojít.\n\nPočítání skóre následuje po dohrání partie (poté co se oba hráči vzdají tahu slovem pass). Před vlastním počítáním ještě může proběhnout rozřešení sporných situací. Sporné situace podle japonských pravidel se řeší precedenty, podle čínských pravidel dohrávkou. Jiné systémy pravidel řeší tento problém různě.\n\nHistoricky (do začátku dvacátého století) se pro počítání skóre v Číně používal systém počítání kamenů na desce.\n\nV současnosti pro počítání skóre existují dva hlavní systémy: počítání území a počítání plochy. Ve většině případů se výsledek partie (rozdíl skóre hráčů) zjištěný počítáním území a počítáním plochy liší o 0 nebo 1 bod. Systém počítání ovlivňuje i dohrávky. U speciálních situací může rozdíl výsledků dosáhnout i několika bodů.\n\nSystém počítání území (japonský systém) spočívá v počítání prázdných průsečíků uvnitř skupin a zajatých soupeřových kamenů. Tento systém nevyžaduje během hry zaplnění prázdných průsečíků mezi skupinami, protože na nich již výsledek nezáleží.\n\nPři praktickém počítání se obvykle postupuje tak, že oba soupeři nejprve vyberou ze svého území soupeřovy kameny, na kterých se shodli, že jsou mrtvé (bylo by možné je prakticky zajmout, ovšem pouze za cenu, že by si hráč zaplnil své území - a k tomu jej pravidla nenutí).\n\nOba soupeři zaplní zajatými kameny soupeřovo území (černý zaplní zajatými bílými kameny bílé území a naopak).\n\nÚzemí se upraví tak, aby vznikla obdélníková pole, kde se budou průsečíky snadno počítat. Oba hráči sečtou takto vzniklá území a jejich rozdíl dá konečné skóre. K němu se ještě na úplný závěr přičte komi (které je obvykle neceločíselné, čímž se zajistí, že nedojde k remíze).\n\nV systému počítání plochy se počítá bodový zisk hráče jako součet jeho živých kamenů a prázdných průsečíků, které ohraničují.\n\nTento systém se používá především v Číně.\n\nRozdíl od počítání území se projeví při dohrávce: každý tah do neutrálního území přináší bodový zisk, proto se vyplatí vyplnit všechny neutrální průsečíky. Výsledek je však obvykle shodný (+/- jeden bod) s teritoriálním systémem. Větší rozdíl může nastat, vzniknou-li speciální situace.\n\nČeská pravidla vycházejí z pravidel japonských (především se používá japonské počítání skóre).\nJedinou podstatnou výjimkou je řešení sporných situací na konci hry. Podle českých pravidel se ve sporných případech provádí dohrávka.\nAmerická pravidla se snaží propojit čínský a japonský systém. Dohrávka je pravidly upravena tak, aby při obou způsobech počítání vyšel stejný výsledek. Tato pravidla eliminují sporné situace a opakování pozice na desce s ukončením hry bez výsledku.\n\nIngova pravidla jsou snahou o sofistikovaný systém, který eliminuje sporné situace a možnost ukončení hry bez výsledku.\n\nHlavní změnou proti japonským pravidlům je rozšíření pravidla o ko: Podle Ingových pravidel se nesmí v partii opakovat vůbec žádná předchozí situace (podle běžných pravidel je zakázáno pouze opakování situace v předcházejícím tahu). Tím je odstraněn problém trojitého ko.\nIngova pravidla také ukončují seki, vázané přes dvojité ko. Je to tím, že dvojité ko v této pozici by vedlo k opakování pozice po více tazích, což tato pravidla zakazují.\n\nKromě pevně daných pravidel existují v go i pravidla zdvořilosti. Patří sem například:\n\n"}
{"id": "379298", "url": "https://cs.wikipedia.org/wiki?curid=379298", "title": "Fridrich August II. Saský", "text": "Fridrich August II. Saský\n\nFriedrich August II., plným jménem německy \"Albert Maria Clemens Joseph Vincenz Aloys Nepomuk Johann Baptista Nikolaus Raphael Peter Xaver Franz de Paula Venantius Felix von Sachsen\" (18. května 1797 Pillnitz – 9. srpna 1854 Brennbichl Tyrolsko) z rodu Wettinů, byl od roku 1836 až do své smrti třetím králem Saska.\n\nFriedrich August byl synem prince Maxmiliána (1759–1838), nejmladšího syna kurfiřta Friedricha Christiana. Jeho matkou byla Karolína Marie Tereza Parmská (1770–1806), dcera Marie Amálie Habsbursko-Lotrinské. Byl důstojníkem ve válečném konfliktu, ale neprojevoval o vojenskou kariéru zájem. 1830 se stal spoluvladařem Saska. Roku 1836 převzal vládu od svého strýce Antona. Brzy si svým chováním získal veřejnou popularitu.\n\nRoku 1819 se oženil se svou sestřenicí arcivévodkyní Marií Karolinou (1801–1832), dcerou císaře Františka I. Jejich manželství bylo bezdětné.\n\nRok po smrti své první ženy se oženil s princeznou Marií Annou Leopoldinou, dcerou bavorského krále Maximiliana I. Ani z tohoto manželství nevzešli žádní potomci.\n\n9. srpna roku 1854 Fridrich August II. zemřel v Brennbichlu v Tyrolích po smrtelné nehodě, kdy se převrhl vůz, v němž jel, a jeden z koní ho kopl do hlavy. 16. srpna 1854 byl pohřben v drážďanském dvorním kostele. Jeho manželka Marie Anna nechala na místě neštěstí vybudovat pamětní kapli v novogotickém stylu, jež byla vysvěcena 8. srpna následujícího roku.\n\nProtože obě manželství Fridricha Augusta byla bezdětná, nastoupil na saský trůn jeho mladší bratr Jan. Nástupkyní Marie Anny v roli saské královny se stala Janova manželka, starší sestra Marie Anny Amálie Augusta.\n\n"}
{"id": "379299", "url": "https://cs.wikipedia.org/wiki?curid=379299", "title": "Awaking the Centuries", "text": "Awaking the Centuries\n\nAwaking the Centuries je druhé studiové album německé symphonic metalové skupiny Haggard. Vydáno bylo 7. února 2000. Jde o koncepční album týkající se osoby středověkého proroka Nostradama. Texty písní jsou převážně v angličtině, částečně však i v latině, němčině a ruštině.\n\nSeznam dvanácti skladeb:\n\nSeznam účinkujících na albu:\n"}
{"id": "379313", "url": "https://cs.wikipedia.org/wiki?curid=379313", "title": "Holštejn (hrad)", "text": "Holštejn (hrad)\n\nHolštejn je zřícenina hradu jižně od stejnojmenné obce v okrese Blansko. Od roku 1964 je chráněna jako kulturní památka.\n\nHrad byl založen roku 1268 Hartmanem, synem moravského pána Crhy z Ceblovic. Rod však vymřel a tak na začátku 14. století panství s hradem koupil Vok z rodu Hrutoviců. Ten založil rod pánů z Holštejna erbu poloutrojčáří. Jeho příslušníci se uváděli často na čelných místech ve veřejných listinách i při zasedáních zemských soudů. Páni z Holštejna drželi kromě svého rodového sídla na Holštejně hrady Cimburk, Vartnov, Hluboký, Špránek, Náměšť, Grünberg, Bohuslavice a Myslejovice a tvrzi Týnec, Zdounky, Dětkovice a Konice. Rod se zapsal do dějin jak v moravských markraběcích válkách, tak ve válkách husitských. Půta z Holštejna a Zdounek byl významným dvořanem moravského markraběte Jošta. Vok IV. z Holštejna se účastnil bitvy pod Vyšehradem, kde jako jeden z čelních moravských pánů padl. Vok V. z Holštejna majetek rozprodal a panství se rozpadlo. Hrad koupil před rokem 1437 Hynek z Valdštejna a Židlochovic, a patrně v roce 1455 ho prodal Půtovi ze Sovince a Doubravice. Od jeho čtyř synů hrad v roce 1483 koupili bratři Dobeš a Beneš Černohorští z Boskovic, ti však po deseti letech zboží prodali Hynkovi z Popůvek. Hrad nebyl v této době již udržovaný a chátral. Hynkova dcera Markéta, která hrad zdědila v roce 1528, se píše po tvrzi v Pozořicích. Roku 1531 se Holštejn uvádí jako pustý.\n\nHrad Holštejn byl postaven na vápencovém ostrohu, ve kterém se nachází jeskyně Hladomorna, která byla ve středověku zazděná a sloužila jako vězení. Nejvíce se patrně uplatnila v době moravských markraběcích válek, kdy se Vok III. a Vok IV. zapojovali nejen do válečnické činnosti, ale i do loupežení, při němž přepadávali pocestné a zavírali je kvůli výkupnému. Tato hladomorna byla spojena s hradem s uměle upraveným komínem, který byl obnoven v roce 2011. Vlastní hrad má největší rozměry 85x52 m. Jednalo se o hrad s obvodou zástavbou, ze kterého zbyl zaoblený střep nároží, který byl mylně považován na zbytek bergfritu, zbytek stavení vybavené výpadní brankou a drobné zbytky zdiva, zejména základy hradních staveb. Jihozápadně od objektu hradu je plošina, na které bylo menší přehradí a ze kterého vedl do hradu přes hluboký příkop padací most. I zde se nacházejí zbytky zdiva. Před tímto předhradím západně směrem k Šošůvce stával panský dvůr, který se uvádí v listinách ještě roku 1550. Na jeho místě se nacházejí drobné zbytky zdiva, jeskyňáři vykopaná středověká vápenka, na poli lze nalézt střepy keramiky. Pod hradem leželo středověké městečko Holštejn, jež zaniklo zanedlouho po úplném opuštění hradu.\n\nPod hradem se rozprostírá Holštejnské údolí, kterým protéká potok Bílá voda vtékající po hradem do propadání Nová Rasovna.\n\n\n"}
{"id": "379316", "url": "https://cs.wikipedia.org/wiki?curid=379316", "title": "Pierre Saint-Sevin", "text": "Pierre Saint-Sevin\n\nPierre Saint-Sevin zvaný L’Abbé l’aîné, nebo \"Labbé\" (1. května 1695 Bordeaux – květen 1768 Paříž) byl francouzský violoncellista a hudební skladatel.\n\nPierre Saint-Sevin se narodil 1. května 1695 v Bordeaux. Byl synem Michela Saint-Sevina a Marguerity Barrière. Do Paříže přijel před rokem 1719, kdy se oženil s Élisabethou Lesuisse. Vystupoval sólově a v divadle Théâtre de la foire. Roku 1727 vstoupil do Académie royale de musique. Brzy se stal členem královského dvorního souboru (Chambre du roi) a od roku 1728 působil v proslulé skupině známé jako Bande des 24 violons. Zde zůstal až do roku 1756, kdy odstoupil.\n\nPříležitostně hrál v Sainte-Chapelle, a pravděpodobně se účastnil královniných koncertů v Marly jako \"viollon de chelle\".\n\nJeho bratr Philippe Pierre byl rovněž violoncellistou a skladatelem podobně jako synovec Joseph-Barnabé Saint-Sevin dit L'Abbé le Fils, zvaný L'Abbé le Fils.\n\nRoku 1726 napsal komickou operu \"Amours déguisés\" pro Théâtre de la foire na námět Lesage, Fuzeliera a d'Ornevala.\n\nRoku 1729 jej Joseph Bodin de Boismortier požádal, aby revidoval jeho Šest sonát pro violoncello, op. 25.\n\n"}
{"id": "379327", "url": "https://cs.wikipedia.org/wiki?curid=379327", "title": "Ján Plachetka", "text": "Ján Plachetka\n\nJán Plachetka (* 18. února 1945, Trenčín) je slovenský mezinárodní šachový velmistr, mistr Slovenska z let 1975 a 1993.\n\nPlachetka se úspěšně zúčastnil celé řady šachových turnajů. Dělil se například o první místo v Polanica-Zdróji 1975, zvítězil v Sofii a v Trnavě 1979, dělil se o první místo v Štrasburku 1985. Titul mezinárodního mistra obdržel roku 1973 a mezinárodním velmistrem se stal jako první Slovák roku 1978.\n\nZ mistrovství Československa má Plachetka jednu stříbrnou (1992) a dvě bronzové medaile (1973 a 1978).\n\nNa šachových olympiádách reprezentoval Plachetka pětkrát Československo (roku 1974 a v letech 1982–1986) a dvakrát Slovensko (1994 a 2002). Společně s Vlastimilem Hortem, Janem Ambrožem, Vlastimilem Jansou, Janem Smejkalem a Ľubomírem Ftáčnikem byl členem družstva, které na šachové olympiádě roku 1982 v Lucernu skončilo na druhém místě.\n\nPlachetka je rovněž úspěšným šachovým trenérem. Jeho nejznámější svěřenkyní byla Regina Pokorná. Často působí jako kapitán nebo trenér reprezentačních družstev žen nebo juniorů. Je spoluautorem publikace o šachových olympiádách.\n\n"}
{"id": "379331", "url": "https://cs.wikipedia.org/wiki?curid=379331", "title": "Tungir", "text": "Tungir\n\nTungir ( ) je řeka v Zabajkalském kraji v Rusku. Je dlouhá 500 km. Povodí řeky je 14 700 km².\n\nPramení na Tungirském hřbetě v horském systému Oljokminský Stanovik. Teče v široké mezihorské dolině. V jejím korytě se nachází významná peřej Maďjarský Perekat. Ústí zprava do Oljokmy (povodí Leny).\n\nZdrojem vody jsou především dešťové srážky. Průměrný roční průtok vody činí přibližně 90 m³/s. Promrzá až do dna na tři až tři a půl měsíce.\n\nŘeka je splavná pro vodáky.\n"}
{"id": "379332", "url": "https://cs.wikipedia.org/wiki?curid=379332", "title": "Biorytmus", "text": "Biorytmus\n\nBiorytmus je nějaký děj, který se opakovaně – cyklicky – objevuje u živého organizmu s určitou pravidelností. Tato pravidelnost může mít jistou míru nepravidelnosti. Délka cyklu může být velmi rozdílná od hodnot řádově v hodinách až po roční cyklus (nazývaný cirkanuální).\n\nPříkladem biorytmu je cirkadiánní rytmus s délkou cyklu přibližně jeden den.\n\n\n"}
{"id": "379341", "url": "https://cs.wikipedia.org/wiki?curid=379341", "title": "Ascorutin", "text": "Ascorutin\n\nAscorutin je léčivý přípravek vyráběný firmou Zentiva ve Slovenské republice. Vyrábí se ve formě tablet, které obsahují dvě terapeuticky aktivní složky – kyselinu askorbovou (100 mg, vitamin C) a rutin (20 mg, rutosidum trihydricum). Je určen k léčbě zvýšené lámavosti krevních kapilár a nedostatku vitamínu C.\n\nAscorutin se používá k léčbě:\n\nPřípravek je určen pro dospělé a děti od 3 let věku. Osoba s ledvinovou nedostatečností nebo se sklony k ledvinovým kamenům by neměla ascorutin užívat delší dobu. U některých osob, které užívají přípravek Ascorutin ve velkém množství, může dojít k lehké mírné dyspepsii.\nPodávání přípravku těhotným a kojícím ženám je zakázáno.\n\nDospělí (osoba ve věku 12 let je dospělá) užívají 1-2 tablety 3× denně. Dávku lze zvýšit až na 10 tablet denně. Dětem starším 3 let se podávají podle váhy 1-2 tablety denně. Při avitaminóze lze dávku zvýšit až na 8 tablet denně.\n"}
{"id": "379343", "url": "https://cs.wikipedia.org/wiki?curid=379343", "title": "Jokosuka", "text": "Jokosuka\n\nJokosuka (: 横須賀市; \"Jokosuka-ši\") je přístavní město v prefektuře Kanagawa v Japonsku. Nachází se na západním břehu Tokijského zálivu na poloostrově Miura. Rozprostírá se napříč celým poloostrovem až k zálivu Sagami na západě.\n\nDnes je Jokosuka 12. nejlidnatějším městem v regionu Kantó a svoji vojenskou námořní základnu tu mají Japonské námořní síly sebeobrany a americká pacifická 7. flota.\n\nV roce 1063 založil Muraoka Tamemiči na místě dnešní Jokosuky hrad Kinugasa a přijal příjmení Miura. Hrad padl během bitvy u Kinugasy v roce 1187.\n"}
{"id": "379352", "url": "https://cs.wikipedia.org/wiki?curid=379352", "title": "První bulharská říše", "text": "První bulharská říše\n\nPrvní bulharská říše (bulharsky \"Първа българска държава\"; Parva balgarska daržava) byl středověký bulharský stát existující v letech 681 až 1018, který na přechodnou dobu dosáhl v rámci Balkánu postavení velmoci. Jeho zakladatelem byl chán Asparuch, který po rozpadu Velkého Bulharska vedl kmeny kočovných Prabulharů na Balkánský poloostrov, kde spolu se slovanskými kmeny vytvořil nový státní útvar, jejž sousední mocnost, byzantská říše, roku 681 formálně uznala v mírové smlouvě. Bulharský stát v dalších letech postupně expandoval, stal se protiváhou byzantského vlivu na Balkáně a brzdou případné asimilace slovanských kmenů pod byzantskou nadvládou. Bulharští cháni během 8. století také několikrát zasáhli do vnitřní politiky Byzance; za chána Kruma došlo k velkému nárůstu bulharské moci, který se odrazil i v neúspěšném bulharském pokusu o dobytí Konstantinopole, hlavního města byzantské říše, roku 813. Krumův nástupce Omurtag vytvořil v říši již ucelenější správu založenou na systému žup pod kontrolou chánových úředníků.\n\nPo celou dobu bulharská říše postupně sílila, avšak její mezinárodní postavení nebylo dostatečně pevné, dokud chán Boris nepřijal roku 864 křesťanství východního ritu s řečtinou jako liturgickým jazykem. Aby však Boris omezil vliv řeckého kléru na svém území, poskytl v Bulharsku azyl Metodějovým žákům poté, co byli vyhnáni z Velké Moravy; jimi propagovaná slovanská liturgie se vzápětí v Bulharsku rychle rozšířila, čímž se sice zprvu limitoval i vliv byzantské říše na bulharský stát, později se však ukázalo, že riziko spojené s tím, že některé části říše budou politicky táhnout spíše k Byzanci existuje. Tehdejší Bulharsko proto vysílalo další vzdělané církevní zástupce do vzdálenějších území říše; jednalo se o žáky Cyrila a Metoděje. Největšího rozsahu dosáhla bulharská říše za knížete a posléze cara Symeona. Za vlády jeho syna Petra však již následoval úpadek. Ke konci 10. století ovládla Bulharsko byzantská říše, i když západní části bulharského území si pod vládou komitopulů udržely nezávislost. Nejmladší z nich, Samuel, dobyl nazpět některá ztracená území a na počátku jeho vlády dosáhl bulharský stát dočasně opět pozice regionální velmoci. Po jeho smrti již Bulhaři ztráceli další a další území, až byly zbytky první bulharské říše připojeny k Byzanci. Na konci 12. století se bulharský stát opět obnovil jakožto druhá bulharská říše.\n\nV průběhu svojí existence se říše přetvořila z obranného svazu proti vnějším nepřátelům mezi Slovany a původními turkickými Bulhary ve středověký stát s jednotnou slovanskou kulturou, protože mnohem méně početní Prabulhaři, ačkoliv měli zpočátku ve státě dominantní postavení, se smísili se slovanskou populací a asimilovali se. Převážně slovanský charakter státu se projevil roku 864, když vládce říše, původně zvaný chán, přijal slovanský knížecí titul. Roku 864 zároveň Bulhaři (v té době již téměř homogenní slovanský národ) přijali křesťanství a zároveň se během prvních staletí společnost postupně vývojově posunula od kmenové struktury k feudálnímu řádu, přičemž země byla rozdělena na takzvané župy neboli komitéty s vládním úředníkem (kométem, županem) v čele. Spolu se zavedením staroslověnštiny jako literárního a liturgického jazyka a s tím i hlaholice, respektive cyrilice, došlo během vlády Symeona I. k rozkvětu bulharské vzdělanosti a písemnictví.\n\nV první polovině 7. století sjednotil chán Kubrat bulharské kmeny ve stepích na sever od Černého moře mezi Dněprem a Dněstrem. Po jeho smrti roku 651 se však jeho říše začala rozpadat a úpadku tohoto prvního prabulharského státu využili Chazaři, kteří vtrhli na bulharské území a část Bulharů si podrobili. Další bulharské kmeny opustily svou domovinu a odešly dále na západ. Jednu skupinu těchto kmenů vedl Kubratův syn Asparuch, který se usadil nejdříve kolem roku 660 u severního břehu delty Dunaje a o dvacet let později již na byzantském území poblíž Varny, odkud podnikal nájezdy do okolních oblastí. Asparuchovi se podařilo uzavřít dohodu se sedmi slovanskými kmeny, jež poté uznaly jeho svrchovanost, a dále rozšiřoval svojí moc.\n\nProti Bulharům útočícím na byzantské území vytáhl byzantský císař Konstantin IV. Pogonatos. Nepokoje v Konstantinopoli však přinutily císaře tažení odvolat a při cestě zpět během bojů u řeky Tirča způsobili Bulhaři byzantské armádě značné ztráty. Asparuch pokračoval ve válce s Byzantinci až do podzimu 681, kdy byl uzavřen mír. Byzanc tím formálně uznala existenci nového státního útvaru, jež později značně ovlivnil další vývoj Slovanů na Balkánském poloostrově a zasáhl i několikrát do vývoje samotné Byzance. Boje mezi Byzancí a novým bulharským státem však nadále pokračovaly a teprve během devadesátých let 7. století se Asparuchův stát s konečnou platností etabloval.\n\nV nadcházejících letech pokračovaly četné srážky s Byzancí, jejímž cílem bylo získat nazpět území, jež kdysi náleželo římské říši. Vztahy obou států však neměly ryze konfliktní podobu, nýbrž docházelo i k uzavírání dohod a spojenectví. Pakliže byli bulharští vládci dostatečně vlivní a mocní, mohli ovlivňovat i vývoj ve vnitřní politice byzantské říše.\n\nPo Asparuchovi roku 701 nastoupil na trůn chán Tervel, který již významněji zasáhl do byzantské vnitřní politiky. Několik let předtím sesazený císař Justinián II. uprchl z exilu na Krymu a přes chazarskou říši se dostal do Bulharska, kde si získal chánovu podporu a spolu s bulharským vojskem se vydal dobýt Konstantinopol. Bulhaři lstí pronikli do města a Justiniánovi se tak otevřela cesta k trůnu. Chán Tervel byl za svojí podporu odměněn navýšením již dříve dohodnutých poplatků, které Byzanc Bulharům odváděla, titulem caesara (v řečtině \"kaisar\") a územními ústupky v oblasti od Filipopole (dnešního Plovdivu) až k Černému moři, zvané Zagore. Toto území již pak téměř natrvalo zůstalo součástí bulharské říše.\n\nDobré vztahy mezi oběma panovníky však příliš dlouho nevydržely. Ve chvíli, kdy již měl Justinián situaci v říši pod kontrolou, vytáhl dobýt nazpátek ztracené území. Útok byl ovšem v bitvě poblíž města Anchiala odražen a císař tedy musel ustoupit. V říši ale proti jeho despotické vládě a teroru, ke kterému se uchyloval, opět vypuklo povstání, takže byl znovu nucen hledat pomoc u Bulharů. S menším kontingentem poskytnutým Tervelem se vydal do Malé Asie naverbovat další vojáky, avšak byl zde zabit. Následovalo období nepokojů a častého střídání císařů, čehož Tervel využil a, krom opětovných pokusů o zvýšení vlivu na byzantskou politiku, vytáhl roku 712 na Konstantinopol, jejíž předměstí vypálil a zpustošil. Válka s Byzancí skončila až o čtyři roky později, kdy byl uzavřen mír znamenající další posílení Bulharska. Spolu s mírem byly poprvé uzavřeny i obchodní dohody. Byzanc si tímto krokem pravděpodobně chtěla Bulharsko zavázat, což se ukázalo jako prozřetelné rozhodnutí o rok později, když vojska islámského chalífátu oblehla Konstantinopol. Nový císař Leon III. Syrský požádal Bulhary o pomoc. ti skutečně přišli a Byzantincům se tak podařilo s bulharskými posilami druhé arabské obležení svého hlavního města odrazit. Díky vítězství nad Araby se Bulhaři nejen zasloužili o zastavení pronikání islámu dále na západ přes Balkán, ale dostali se též do povědomí tehdejší západní Evropy.\nV následujících letech trval mezi Byzancí a Bulharskem mír. Pro přesnější informace o tehdejším vývoji v Bulharsku není dostatek věrohodných zpráv. Z řeckého seznamu bulharských chánů zvaného \"Imennik\" a z dalších zdrojů vyplývá, že po Tervelovi nastoupil Kormisoš a po něm Sevar. Sevar byl posledním příslušníkem dynastie Dulo, která poté vymřela. Za vlády dalšího chána Vinecha, pocházejícího z rodu Ukil, propukla roku 755 nanovo válka s Byzancí, když císař Konstantin V. přehodnotil politiku svého otce a přestal platit Bulharům poplatky. Ti následně vpadli do Thrákie, ovšem císař si na nich vymohl po odvetném tažení a vítězné bitvě u pevnosti Markelli pro Byzanc výhodný mír, kterým říše získala nazpět území na jih od pohoří Stara planina. Když se ovšem o pár let později rozhodl podniknout novou výpravu, byl při pochodu přes Starou Planinu v bitvě ve Veregavském průsmyku se svým vojskem Bulhary poražen. Vinech ale nevyužil vítězství nad Konstantinem a raději mu nabídl mír, čímž si znepřátelil některé bulharské bojary. Ti jej následně svrhli, vládnoucí rod pobili a za nového chána zvolili Telece z dalšího bulharského rodu Ugain. Telec vytáhl proti Byzanci, kde opět zpustošil oblast Thrákie, ale jeho armáda byla v bitvě u Anchiala roku 763 poražena. V Bulharsku znovu vypuklo období nestability a k moci se dostala umírněná strana vedená Sabinem, švagrem chána Kormisoše. Špatné vnitropolitické situace, která v Bulharsku po nějakou dobu panovala, se opět pokusil využít císař Konstantinos a podnikl několik vpádů na bulharské území, tentokrát se ale omezil jen na plenění pohraničních oblastí. Velkou výpravu uspořádal až o dva roky později, avšak při vyloďování vojska velký vítr způsobil potopení několika lodí i s posádkami. Ztráty byly tak velké, že se císař rozhodl obrátit se zpět, Sabin toho využil a znovu mu nabídl mír. Mírný přístup Sabina vůči císaři vzbudil vlnu odporu, která vedla k Sabinovu sesazení a jeho útěku na byzantské území.\n\nPřes úspěchy jedné či druhé strany nebylo možné, aby v dané situaci, jež na Balkáně v té době panovala, skončilo dlouhotrvající soupeření naprostým vítězstvím jednoho státu nad druhým. Přesto expanzivní politika bulharských chánů, opírající se o spojenecké svazky či vynucená uznání suverenity nad slovanskými kmeny mohla způsobit nevratnou ztrátu balkánských území. Byzantští císaři proto od počátku k bulharskému etniku, které se smísilo definitivně se Slovany už zhruba dvě století po jejich příchodu na Balkán, přistupovali jako k hlavní překážce obnovení svého panství na poloostrově. Na rozdíl od jednotlivých slovanských kmenů, které by bylo možno postupně donutit k poslušnosti a k placení daní, představoval bulharský stát pevnější útvar, jenž existoval jako protiváha byzantského vlivu a byl ochranou před asimilací Slovanů pod případnou byzantskou nadvládou, s nímž neměla možnost se při svých možnostech vypořádat. Stejně ovšem bylo jasné, že ani Bulhaři nejsou schopní vyvrátit celou byzantskou říši, což si uvědomovala i část bulharských vládnoucích vrstev, jejímž hlavním představitelem byl rod Ukil. Jejich protivníkem byli bojaři sdružení kolem rodu Ugain, usilující naopak o protibyzantskou politiku. Boje o moc mezi těmito dvěma stranami způsobily několikeré střídání chánů pro- či protibyzantské orientace. Z tohoto důvodu nedošlo ke zklidnění situace za krátce vládnoucích chánů Umora, Tokta a nakonec Pagana, nýbrž až za vlády dalšího chána Teleriga. Mírová smlouva uzavřená za Pagana přesto dalším konfliktům s byzantskou říší nezabránila – Konstantin se ještě několikrát neúspěšně pokusil proniknout na bulharské území. Těmto pokusům učinila konec jeho smrt uprostřed příprav na další tažení roku 775.\n\nTelerig se pokusil stát vnitřně konsolidovat. Nejdříve se úspěšně vypořádal se stoupenci smírného řešení s Byzancí, avšak po pokusu o omezení vlivu šlechty byl nucen utéci roku 777 do Konstantinopole. Nový chán Kardam, který vládl až do roku 803, využil dočasného míru s Byzancí, během kterého se mu podařilo moc bojarů omezit. Po posílení své pozice ve státě začal chán usilovat i o další expanzi, a to zejména do oblastí osídlených Slovany, jenž mohli být využiti jako spojenci k dalším bojům s byzantskou říší. V oblasti kolem řeky Strumy porazil roku 789 zdejší byzantskou posádku, což vyprovokovalo o dva roky později byzantskou odvetu – proti Kardamovi byla vypravena armáda vedená císařem Konstantinem VI. Zatímco jeho první tažení skončilo menší nerozhodnou bitvou u Adrianopole, rozhodující srážka přišla až další rok u Markelli, v níž byli Byzantinci na hlavu poraženi. Císař se zavázal k placení poplatků, ty však odváděl pouhé čtyři roky a poté platit tribut odmítl. Kardam na to pohrozil vypálením Thrákie, ale císař mu poslal pouze pytlík s koňským trusem a se vzkazem:\n\nKonstantin poté vytáhl na novou výpravu proti Bulharům, ale ta skončila pouze uzavřením míru, aniž by se obě armády střetly. Nedlouho nato ztratil Konstantin v říši podporu a byl svojí matkou Irenou svržen z trůnu a oslepen.\n\nNásledníkem Kardama se stal Krum, za něhož dosáhla bulharská říše velkého mocenského rozmachu. Jakožto spojenec franské říše podnikl chán útok na území avarského kaganátu a dobytím Bělehradu a Sremu rozšířil svůj vliv dále na západ. Na severu se staly hranicí bulharské říše pravděpodobně i Karpaty a řeka Tisa, na východě pak zasahovala jeho moc až k toku Dněstru. Tehdejší byzantský císař Nikeforos I. se začal nového rozsahu bulharské moci obávat a rozhodl se vypravit proti jejich státu vojsko. Po první neúspěšné výpravě byla na rok 811 zorganizována výprava druhá, mající formu odvety za dobytí významného strategického města Sredce Bulhary. Ta zpočátku vypadala, že by mohla mít šanci uspět, když se Krum před postupující císařovou armádou stáhl a nechal jí napospas své sídelní město Plisku. Po jejím vyplenění se byzantská armáda obrátila zpět do Konstantinopole, ale při přechodu Stare Planiny Bulhaři na armádu překvapivě zaútočili a na hlavu jí porazili. V boji zemřel i samotný císař, z jehož lebky si Krum údajně nechal vyhotovit pozlacený pohár. Chán využil oslabení Byzance a následující rok vpadl do Thrákie, zpustošil ji a dobyl několik významných měst. Po vyjednávání o míru, který nový byzantský císař Michael I. odmítl, se chán vydal na Konstantinopol, kam dorazil v létě 813. Zde před hradbami za přihlížení konstantinopolských obyvatel přinesl jakožto nejvyšší kněz svým bohům krvavé oběti, což pravděpodobně mělo dopomoci k případné byzantské kapitulaci. Poté, co Krumovi došlo, že nebude schopen překonat Konstantinopolské hradby, nabídl císaři mír podle smlouvy s chánem Tervelem z roku 716. Císař Leon V., který nastoupil na trůn po Michaelově svržení, se pokusil při vyjednávání Kruma zajmout, ten se ale nenechal oklamat a v odpověď krutým způsobem vypálil a vydrancoval konstantinopolská předměstí. Na zpáteční cestě stihl ještě dobýt Adrianopol, odkud bylo údajně odvedeno do Bulharska na deset tisíc zajatců. Od další Krumovy výpravy zachránila Byzanc jeho náhlá smrt. Není zcela jisté, kdo přesně nastoupil jako nový chán těsně po jeho skonu, ale s velkou pravděpodobností jím byl Omurtag, Krumův syn.\nOmurtagovi se podařilo diplomatickým jednáním uzavřít mírovou smlouvu znamenající pro bulharskou říši další územní zisky. Přes trvající mír chán nadále zasahoval do byzantské vnitřní politiky, když poslal roku 823 pomoc císaři Michaelovi II. v boji proti povstání Tomáše Slovana, čímž se významnou měrou zasadil o Michaelovo vítězství. Nové boje ale vypukly na západě, a to s říší franskou. Srážky probíhaly mezi oběma státy zhruba od roku 826 po dobu pěti let, než byl uzavřen mír. Krom této války Omurtag vedl tažení k Dněpru proti říši Chazarů a také proti tehdy stále ještě kočovným Maďarům, hnaných dalším nomádským kmenem Pečeněhů k severovýchodním okrajům Omurtagova panství.\n\nZa Omurtagovy vlády došlo k zásadní změně v celkové organizaci říše. Namísto vlády jednotlivých kmenových náčelníků zavedl po vzpouře několika slovanských kmenů župní zřízení, tedy rozdělení říše na jednotlivé správní okrsky (župy či komitáty), v nichž vládli jeho úředníci, župani. Reforma správy dopomohla krom zavedení centralizovanějšího a ucelenějšího správního systému i k dalšímu promíšení bulharského a slovanského etnika, a tím umožnila i utužení svazků uvnitř říše. Z doby Omurtagovy vlády již pocházejí i první nápisy v původní prabulharštině, ty byly ovšem napsány za použití řecké alfabety, která pro tento jazyk nebyla vhodná a tak docházelo k určitým zkreslením. Přes tyto první kroky byla i základní znalost čtení a psaní velmi omezená, takže se správa musela spolehnout na služby vzdělaných Řeků. Dalším znakem Omurtagovy vlády byl negativní postoj ke křesťanům, kteří se do Bulharska dostali jako zajatci během Krumových válek s Byzancí a šířili zde svojí víru. Bulharský vládce považoval křesťanskou víru za nástroj byzantské říše k zvýšení svého vlivu na bulharském území a proto, stejně jako před ním Krum, její stoupence tvrdě potlačoval. Poslední významnou změnou, jež Bulharsku v té době proběhla díky předchozí expanzi, bylo další sílení slovanského živlu, protože nově připojená území byla povětšinou etnicky slovanská. Omurtagovi synové (Enravot, Zvinica a Malamir) tak dostali jména pravděpodobně slovanského původu. Prvním z chánových nástupců se stal po Omurtagově smrti roku 831 Malamir. Přestože vládl jen krátce a upřednostňoval udržení míru, podařilo se mu během nepříliš dlouhého konfliktu s Byzancí ovládnout město Plovdiv, řecky zvané též Filipopolis. Po pěti letech nastoupil na bulharský trůn Zvinicův syn Presjan, vládnoucí až do roku 852. Ten se pustil do nové války, která vynesla Bulharsku územní zisky v oblasti Makedonie, zejména v blízkosti města Ochridu a Ochridského jezera, a dále pak v Kosovu. Donutit k poslušnosti slovanské kmeny na území Srbska a tím zde prosadit svůj vliv se však Presjanovi nepodařilo.\n\nPřes zahraničněpolitické úspěchy bylo mezinárodní postavení Bulharska negativně ovlivněno skutečností, že jeho vládci nadále nepřijali křesťanství. Byzantští i západní císařové, jakožto vůdci křesťanstva, měli v dobovém pojetí povinnost šířit křesťanskou víru. Pohanské státy nebo státy s jiným náboženstvím (islámský chalífát) neměly právo existovat a jako takové byly odsouzeny k podmanění některou z křesťanských mocností. Aby byl bulharský stát skutečně uznán a mohl se tak zařadit mezi ostatní evropské státy, musel jeho vládce a vládnoucí vrstva přijmout křesťanství a učinit je státním náboženstvím. Dalším důvodem k přijetí křesťanství byla postupně probíhající feudalizace bulharské společnosti. Pohanské náboženství již nemohlo odpovídat tehdejším společenským poměrům a bylo tedy třeba přijmout ideologii, která by zdůvodnila, proč jsou dříve svobodní rolníci nyní v závislém postavení na chánovi a příslušnících z řad slovanské a prabulharské šlechty.\n\nK takovému kroku se rozhodl chán Boris, jenž nastoupil roku 852 po Presjanovi. V té době se zkomplikovala evropská politická situace díky mocenským a dogmatickým sporům mezi papežem Mikulášem I. a konstantinopolským patriarchou Fotiem. Navíc po připojení nových území v Makedonii se trvale poškodily vztahy mezi Byzancí a Bulharskem. Válečný konflikt, který se odehrál během let 855 až 856, se nevyvíjel pro chána nejlépe, zároveň po uzavření protifranského spojenectví s moravským knížetem Rastislavem zaútočil chorvatský kníže Trpimír, leník východofranského krále Ludvíka Němce, na bulharské území a Boris, nacházející se v nevýhodné pozici, musel požádat o mír. Zhruba v této době v něm pravděpodobně zvítězilo přesvědčení, že je třeba přijmout křesťanskou víru, aby si zabezpečil spojenectví, a to jak na východě, tak případně i na západě.\n\nPřestože si křesťanská církev dosud udržela zdání jednoty, obě dvě její části (západní pod papežovou jurisdikcí a východní pod správou konstantinopolského patriarchy) se již od sebe v některých věroučných otázkách lišily. Přijetí křesťanství od jedné ze dvou konkurujících si stran tak muselo ovlivnit postavení Bulharska k té druhé. Borisovým cílem bylo zachovat si především plnou míru nezávislosti na obou mocenských centrech, takže v otázce christianizace Bulharska postupoval velmi opatrně. Chán tedy zpočátku požádal o duchovní, kteří by šířili křesťanskou víru, jak v Byzanci, tak ve východofranské říši. Z prvotního souboje vyšla vítězně byzantská říše, protože po neúrodě a hladomoru, který v Bulharsku vypukl, zemi ohrožovala byzantská vojska a chán byl pod tíhou okolností nucen přijmout křesťanství východního ritu – roku 864 byl Boris se svou rodinou a členy bojarské šlechty pokřtěn řeckým biskupem. Kmotrem se mu stal sám byzantský císař Michael III. Část prabulharské šlechty, která ještě plně nesplynula se slovanskou populací, se šíření křesťanství postavila na ozbrojený odpor, který byl ale Borisem potlačen. Potlačení povstání a následné pobití asi 50 příslušníků původní bulharské aristokracie znamenalo definitivní konec její vedoucí úlohy ve státě, protože posty uvolněné po smrti vzbouřených bojarů byly zabrány šlechtou slovanského původu. Od přijetí křesťanství změnil Boris i svůj titul – od této chvíle nebyl bulharský vládce znám jako chán, což bylo jméno turkického původu, ale podle slovanského názvu kníže. Také v byzantských pramenech jsou v této době již Bulhaři bráni jako Slované.\n\nPo Borisově křtu zaslal patriarcha Fotios bulharskému vládci pastýřský list, v němž mu vysvětloval věroučné zásady křesťanství. List byl však pravděpodobně napsán pro Borise příliš nesrozumitelně, navíc patriarcha i císař odmítli jakékoliv formy církevní autonomie, zejména vytvoření bulharského patriarchátu, o které Boris usiloval. Christianizace se měla v očích patriarchy stát nástrojem k helenizaci obyvatelstva a k definitivnímu získání vlivu Byzance nad bulharským státem. Z tohoto důvodu nebyla použita při zvěstování víry řeckými duchovními ani staroslověnština použitá o několik let dříve učenci Konstantinem a Metodějem během jejich misie na Velké Moravě, namísto toho se při obřadech kázalo řecky. Zklamaný Boris se tedy obrátil na papeže Mikuláše I., který se mu snažil vyjít co nejvíce vstříc, aby tak získal Bulharsko pod svojí svrchovanost. Ale ani papež nebyl ochotný svolit alespoň k ustanovení arcibiskupa, jenž by vytvořil autonomní církevní provincii. Boris proto opět zvolil jednání s Byzancí, kde mezitím nastoupila vládu nová makedonská dynastie založená Basileem I., ochotným ve věci bulharské církevní autonomie Borisovi ustoupit. Během rokování ekumenického koncilu v Konsantinopoli v letech 869 až 870 se krom otázky sporů mezi papežstvím a konstantinopolským patriarchátem nadobro vyřešila otázka svrchovanosti nad bulharským územím ve prospěch patriarchátu. Přestože nebyl v Bulharsku jmenován přímo patriarcha, země získala arcibiskupa a s tímto úřadem i církevní autonomii. I když ještě prvního arcibiskupa jmenoval patriarcha, všichni další již byli voleni shromážděním bulharských duchovních. Borisovi se tak přes přijetí křesťanství podařilo udržet si na svých sousedech relativní nezávislost. Ani řečtina se jako liturgický jazyk dlouho neudržela. Poté, co žáci Konstantina a Metoděje museli odejít z Velké Moravy, byli Borisem vlídně přijati a založili zde dvě významná kulturní centra v Ochridu a Plisce, odkud se v následujících letech v bulharských zemích šířila slovanská liturgie a písmo, což nejen podtrhlo nezávislost bulharské církve na Konstantinopoli, ale vedlo i k následnému rozvoji bulharské kultury a písemnictví.\n\nPo odchodu Borise I. roku 888 do kláštera převzal vládu jeho syn Vladimír. Nový kníže se rozhodl obnovit ve státě pohanskou víru, proti němu ale zasáhl jeho mladší bratr Symeon, který přesvědčil svého otce, aby se vrátil z ústraní a pomohl mu Vladimíra svrhnout. To se Borisovi podařilo a vládcem Bulharska se tak stal Symeon, zatímco jeho otec opět odešel do kláštera, kde o necelých 15 let později skonal. Symeon své mládí prožil jako rukojmí v Konstantinopoli, kde se mu dostalo kvalitního vzdělání. Pobyt zde mu dovolil seznámit se blíže s vyspělou byzantskou kulturou, což se odrazilo v jeho pozdější snaze dostat bulharský stát na roveň byzantské říši. Jakkoliv se Symeonovi nepodařilo dosáhnout ještě jednoho vytčeného cíle, vytvořit velkou slovansko-byzantskou říši, dosáhla během vlády nadaného panovníka první bulharská říše největšího mocenského a kulturního rozmachu. Bulharsko v této éře završilo svůj vývoj v politicky a kulturně jednotný stát, ve kterém původní turkičtí Prabulhaři úplně splynuli s převažujícím slovanským obyvatelstvem, které získalo vědomí určité sounáležitosti a společné bulharské kultury.\n\nJiž po nástupu na trůn se musel Symeon vypořádat s prvními zahraničněpolitickými problémy. Ministr byzantského císaře Leona VI. Stylianos Zautzes předal právo na obchod s Bulharskem dvěma obchodníkům, kteří centrum výměny zboží přenesli z Konstantinopole do Soluně, aby byli dále od císařské autority a mimo kontrolu byzantských úřadů. Následně tito obchodníci uvalili na obchod s bulharskou říší vysoké daně, díky nimž se obohacovali. Symeon po marném vyjednávání s císařem vyhlásil Byzanci válku a jeho vojska vpadla na byzantské území a v Thrákii porazil proti nim vyslanou byzantskou armádu. Císař, který měl svázány ruce kvůli bojům s Araby na východní hranici říše, se rozhodl poštvat proti Bulharům kočovné Maďary. Ti bulharské území krutě zpustošili, ale Symeonovi se je podařilo s pomocí dalšího nomádského kmene Pečeněhů odrazit. Pečeněhové poté Maďary vyhnali do Panonské nížiny a sami si původní maďarské území mezi Besarábií a Karpaty přivlastnili. Kníže poté znovu zaútočil na Byzanc a roku 896 na hlavu porazil její armádu v bitvě u Bulgarofygu. Vzhledem k maďarskému nebezpečí v Panonii uzavřel s Leonem VI. mírovou smlouvu, v níž se císař zavázal k zrušení původních daní a placení poplatku. Symeon i nadále věnoval pozornost byzantským územím a po arabském nájezdu roku 904 na Soluň se pokusil novou válkou toto město získat. To se mu sice nepodařilo, ale na druhou stranu připadly bulharskému státu jiná, rozsáhlá území v Makedonii a také Albánii, jež se téměř celá krom oblasti kolem města Drače dostala pod bulharskou kontrolu. Po úspěšném zakončení těchto výbojů se Symeon věnoval upevnění státu. Jakožto znamení rozchodu s pohanskou vírou vybudoval kníže nové hlavní město Preslav, kam se přestěhoval z dosavadního sídla knížat Plisky, a které se mělo svou nádherou vyrovnat Konstantinopoli. Preslav se stala vedle Ochridu centrem kultury a sídlištěm další literární školy.\nMír s Byzancí trval pouze několik let. K moci se zde po Leonově smrti dostal jeho bratr Alexandros, jenž vládl jako spolucísař za příliš mladého Konstantina VII. Porfyrogenneta. Alexandros odmítl platit bulharské říši poplatky, čímž poskytl Symeonovi záminku k nové válce. V létě 913 se Symeonova vojska ocitla před Konstantinopolí, to však byl již původní spolucísař po smrti a hlavní slovo získala regentská rada vedená patriarchou Nikolaem Mystikem. Vzhledem ke špatné vnitropolitické situaci se Nikolaos rozhodl vést s bulharským knížetem tajná jednání za doprovodu mladého císaře Konstantina. Na základě těchto jednání se patriarcha uvolil zaplatit dříve odmítnuté poplatky a přislíbil také provdání Symeonovy dcery za Konstantina. Zároveň Symeona tajně korunoval vlastní korunou patriarchů na císaře Bulharů (\"basileus ton Bulgaron\"). Symeon, spokojen s těmito ústupky, se poté vrátil do Bulharska. Korunování bulharského vládce ovšem zvedlo mezi byzantskou vládnoucí třídou rozhodný odpor, který vedl k nastolení vlády Konstantinovy matky Zoe. Ta naopak začala vystupovat vůči Bulharsku silně nepřátelsky a dohodu o zasnoubení svého syna zrušila. Tím vypukla další válka, v níž se Bulharům podařilo zmocnit významného thráckého města Adrianopole a jadranské pevnosti Drač. Byzantská armáda, jež se vydala na odvetnou výpravu, pak byla poražena v bitvě u řeky Acheloj. Následovalo další bulharské vítězství poblíž Konstantinopole, přesto jakékoliv pokusy o získání samotného města byly díky jeho mohutným hradbám marné. Přes velká vojenská vítězství se Symeon dočkal značného politického neúspěchu – roku 919 získal dominantní postavení v Byzanci admirál Romanos Lakapenos, který oženil svojí dceru s Konstantinem VII. a jakožto spoluvládce nastoupil na byzantský trůn. Tím přišly vniveč Symeonovy plány na propojení bulharské a byzantské dynastie a případné pozdější vytvoření slovansko-byzantské říše. Symeon nato zahájil novou válku a aby se jeho postavení oficiálně vyrovnalo byzantskému císaři, přijal titul cara a samovládce (podle řeckého \"basileus kai autokratór\") a preslavského arcibiskupa povýšil na patriarchu.\nBulharský car podnikl řadu ničivých nájezdů na byzantské území a opakovaně odmítal uzavřít mír, načež Byzanc reagovala tím, že proti němu poštvala Srby. Symeon tento útok odrazil a snažil se naopak získat pro společný útok proti Konstantinopoli egyptské Araby. Po zmaření těchto pokusů byzantskou diplomacií došlo roku 924 k Symeonově tažení na Konstantinopol, čímž byzantsko-bulharský konflikt vyvrcholil. V Konstantinopoli došlo k setkání mezi Symeonem a Romanem I. Byzantský císař byl ochoten uznat Symeona za cara (císaře) Bulharů, odmítal mu však přiznat i titul císaře Římanů. Konflikt pokračoval tedy nadále, ale bulharské síly se již začaly vyčerpávat. Když byzantští spojenci Srbové utrpěli ještě toho samého roku 924 porážku, podařilo se Bulharům během odvetného tažení připojit ke své říši oblast Rašky. Při útoku chorvatského krále Tomislava ale již bulharská armáda střetnutí s chorvatskými vojsky prohrála. Symeon přes tuto zdrcující porážku nadále plánoval další tažení proti Byzanci, avšak během příprav roku 927 zemřel. Jeho syn Petr brzy po svém prohlášení bulharským carem uzavřel se svými protivníky mír. Bulharsko bylo vyčerpáno opakujícími se válkami a rozkrádáním majetku stále mocnější šlechtou. Ukončení války tak znamenalo i konec bulharských pokusů o další mocenský vzestup a smíření se s pronikáním byzantského vlivu na bulharské území.\n\nMírem s Byzancí získal Petr výměnou za Adrianopol území na pobřeží Egejského moře ve směru na východ od Soluně a spolu s tím mu byla přiznána téměř celá Albánie krom menšího území kolem města Drače. Dovršením mírových jednání byl sňatek bulharského cara s dcerou císaře Romana Lakapena Marií. Na základě této smlouvy byl Petr zván pouze carem Bulharů, na rozdíl od svého otce, který se tituloval i císařem Římanů. Tímto sice prestiž titulu částečně poklesla, ovšem titul přiznaný Byzancí měl zhruba stejnou váhu jako hodnost krále v západní Evropě, čímž si Petr oproti původnímu titulu knížete značně polepšil. Přes původní výhody míru se začal za vlády cara Petra již dostavovat úpadek. Krom rostoucí závislosti na byzantské říši se odehrálo několik pokusů o uzurpaci trůnu, což využili Srbové v Rašce a znovu se osamostatnili. Dalším problémem se stala rostoucí moc boljarů, kteří by neváhali v případě potřeby Petra z trůnu svrhnout.\n\nZemě dále trpěla nájezdy kočovníků ze severu. Nejdříve do Bulharska v letech 934 a 943 vtáhli Maďaři, kterým se Bulhaři zavázali platit poplatky a ve stejném roce i Pečeněhové, doprovázející kyjevského knížete Igora během jeho útoku na Konstantinopol. Pečeněhy se posléze podařilo v severní Dobrudži porazit, takže se z bulharského území stáhli. Podobně přestaly i nájezdy Maďarů poté, co je roku 955 v bitvě na řece Lechu porazil německý král Ota I. Loupeživé nájezdy a plenění způsobily, že oslabené Bulharsko již nedokázalo kontrolovat území na sever od Dunaje a postupně je ztratilo. Bulharský car zároveň přehodnotil dosavadní probyzantskou politiku a uzavřel smlouvu s Maďary, která stanovila, že v případě války mezi nimi a Byzancí zůstane Bulharsko neutrální.\n\nVztahy mezi byzantskou říší a bulharským státem byly nadále přátelské, a to až do chvíle, kdy na byzantský trůn nastoupil císař Nikeforos II. Ten nejenže odmítl platit poplatek stanovený po uzavření míru v roce 927, ale rozhodl se podniknout proti Bulharsku i vojenské akce. Ke srážce mezi oběma státy ale nedošlo, protože na východě opět vzplála válka mezi Byzancí a muslimskými státy, které se zde po rozpadu chalífátu během 10. století vytvořily. Nedostatek sil na západní frontě se pokusil císař kompenzovat tím, že poštval proti Bulharům kyjevského knížete Svjatoslava. Ten se roku 968 vydal s mohutnou armádou k ústí Dunaje a hodlal zaútočit na bulharské území. Jeho síly se však zalekla také Byzanc, a tak vzniklo mezi ní a Bulhary spojenectví. Svjatoslav se poté kvůli nebezpečí útoku Pečeněhů stáhl, ovšem další rok tažení na Bulharsko zopakoval. Zpráva o Svjatoslavově příchodu způsobila Petrovi mrtvici. Bulharský car jí sice přežil, ale nebyl již schopen dále vládnout a odešel proto do kláštera, kde záhy nato zemřel.\nV době Petrovy smrti se bulharská říše rozpadla na dvě části. Zatímco v západních oblastech se chopili moci bojaři David, Mojžíš, Áron a Samuel, zvaní \"komitopulové\" (synové \"kométa\", neboli správce oblasti), ve východní části zasáhl nový byzantský císař Jan I. Tzimiskes a poslal sem Petrovy syny Borise a jeho mladšího sourozence Romana, kteří předtím žili nějakou dobu v konstantinopolském zajetí. Starší z bratrů se poté stal novým carem. Do východní části Bulharska však vtrhl opět Svjatoslav a oba bratry zajal. V Preslavi zanechal silnou posádku, vypravil se dál směrem na Konstantinopol a požadoval, aby mu Byzantinci předali veškerá balkánská území. V bitvě u Arkadipole ale byla jeho vojska poražena a následně vytlačena zpět do Bulharska. Když poté Jan I. osvobodil z Preslavi oba bratry a oblehl Svjatoslava ve městě Dorostolu, požádal kyjevský vládce o mír. Po uzavření smlouvy se vydal kyjevský kníže zpět domů, během cesty ovšem zbytky jeho armády napadli Pečeněhové a Svjatoslav v boji s nimi podlehl.\n\nPo odchodu Rusů kontrolovala východní část Bulharska byzantská armáda, čehož Tzimiskes využil. Během oslav v Kosntantinopoli roku 972 byl Boris veden jako zajatec a následně zbaven carské hodnosti. Zatímco Boris získal titul magistra a zařadil se mezi konstantinopolskou aristokracii, jeho bratr Roman byl vykastrován. Bulharské oblasti byly začleněny do civilní správy říše a bulharský patriarchát zrušen, čímž byla likvidace bulharské samostatnosti dokončena. Ne všechna území se ovšem dostala pod byzantskou kontrolu – v západní části bulharské říše se stále udrželi komitopulové, kteří v následujících letech vedli s Byzancí další války.\n\nČtyři bratři, kteří si udrželi vládu v západních částech Bulharska, si posléze správu území rozdělili mezi sebe. V následujících letech postupně tři nejstarší z nich umřeli a nejmladší Samuel převzal vládu i na jejich územích. Když roku 976 zemřel i Jan Tzimiskes, oba synové cara Petra unikli z Konstantinopole a pokusili se dostat na bulharské území, přičemž cestu přežil pouze mladší Roman, zatímco Boris II. byl zabit při přechodu hranic bulharskými hlídkami. Protože Roman nebyl schopen zplodit žádné děti, vykonával za něj ve skutečnosti vládu Samuel a po Romanově smrti roku 997 během opětovného zajetí v Konstantinopoli se nechal prohlásit carem. Samuel během své vlády dále rozšiřoval svou moc na území, jež dříve tvořila součást bulharského státu, a Bulharsko se tak během jeho vlády na krátkou dobu opět v rámci Balkánu stalo velmocí. V posledním období říše ovšem vnitřní situace doznala určitých změn, protože centrum kulturního a politického dění se nyní přesunulo do západní části, zejména do Ochridu.\nMezitím na byzantský trůn nastoupil císař Basileios II., jenž si stanovil za svůj cíl zničit bulharskou říši. Vypravil se tedy dobýt důležité město Serdiku (dnes Sofie) tvořící spojnici mezi západními a východními částmi říše, jež Samuel během období vnitropolitické nestability v Byzanci získal nazpět. Tento jeho pokus však Samuel překazil a když se císař vracel se svou armádou zpět, bulharský car na něj poblíž Trajánovy brány zaútočil a byzantské vojsko porazil. Zatímco v Byzanci vypuklo proti císaři po jeho porážce povstání, Bulhaři pronikli do Srbska a podřídili zdejší knížata své vládě.\n\nPoměr sil se během času přesto začal vychylovat ve prospěch Byzance, kde mezitím Basileios upevnil svoji pozici a zahájil dlouhou etapu válek s cílem definitivně dobýt bulharský stát a přičlenit jej ke své říši. K první velké bitvě došlo roku 1004 u Skopje. Ta se ukázala být i rozhodujícím střetnutím, jež skončilo bulharskou porážkou a pobitím většiny Samuelova vojska. Další neúspěch následoval příští rok, když Byzantinci získali opět město Drač a Samuel tak ztratil přístup k moři. V následujících letech byla systematicky dobývána veškerá bulharská území. Největší porážku bulharské vojsko utrpělo roku 1014 v bitvě u Belasice, kde padlo do byzantských rukou na 14 000 bulharských bojovníků. Ty nechal Basileios oslepit a pouze jednomu ze sta ponechal jedno oko, aby mohl své spolubojovníky dovést domů, což císaři vyneslo titul \"Bulgaroktonos\" (Bulharobijec). Když Samuel pohlédl na zbytky své armády vrátivší se zpět, ranila ho mrtvice a o několik dní později zemřel.\n\nNovým carem se stal Gabriel Radomír. Ten sice nabídl císaři mír, ale Basileios jej odmítl a pokračoval v dobývání bulharského území. Nespokojenosti s dlouhou a stále hůře se vyvíjející válkou využil syn komitopula Árona Ivan Vladislav, který Gabriela zavraždil. Nový car se pokusil ještě zvrátit situaci a zaútočil roku 1018 na Drač, při dobývání města však padl a zbytky bulharské říše se rychle rozpadly, aby byly záhy nato obsazeny Byzancí. Na dalších více jak 150 let se Bulharsko stalo součástí byzantské říše.\n\nVe svých prvotních formách se prabulharská a slovanská kultura postupně prolínaly a procházely různými etapami vývoje, na jehož konci dospěla bulharská společnost cestou poslovanštění turkické části obyvatelstva a přijetí křesťanství k vytvoření kulturně homogenního státu. Nejvýznamnější dochovanou památkou této doby je reliéf takzvaného Madarského jezdce poblíž města Šumen.\n\nCentrem politického dění byla v době před přijetím křesťanství Pliska, původně opevněný vojenský tábor, který se během vývoje po usazení Bulharů změnil v rozsáhlejší město dosahující velikosti 23 km², jehož budovy kvalitou zpracování a technikou odpovídaly v té době pouze městům byzantským. Archeologické výzkumy zde objevily výstavný palác, pravděpodobně postavený v době chána Omurtaga. Pod ním byl nalezen ještě jeden, rozsáhlejší, jež mohl být zničen během vypálení Plisky byzantským císařem Nikeforem I. Z doby bulharských vládců Omurtaga a Malamira jsou zachovány i četné řecké nápisy, protože řečtina se v té době používala jako jazyk státní správy. Z tohoto období pochází i takzvaný \"Imennik\", seznam bulharských chánů psaný řecky ve formě kroniky.\n\nPo přijetí křesťanství z Byzance roku 864 se jako litrugický jazyk používala řečtina. Chán (od roku 864 kníže) Boris se obával případného byzantského vlivu, a proto přijal na svém území žáky věrozvěstů Cyrila a Metoděje, kteří byli vyhnáni roku 885 z Velké Moravy. Vůdčími osobnostmi mezi těmito žáky byli Kliment a Naum, kteří se stali zakladateli dvou literárních škol. Zatímco Kliment založil jednu v klášteře svatého Pantelejmona u Ochridského jezera, Naum se usídlil v Plisce a založil školu i zde. Obě místa (a později také Preslav) se stala centrem vzdělanosti a kultury, přičemž zde došlo k modifikaci původního písma hlaholice, vytvořené Cyrilem pro potřeby staroslověnštiny, čímž vznikla jeho zjednodušená a upravená varianta – cyrilice; obdoby tohoto písma se prosadily i v Srbsku, Rusku a dalších zemích, kde se používají dodnes. Staroslověnština se díky činnosti obou škol záhy v bulharské společnosti prosadila jako literární a liturgický jazyk.\nO rozvoji staroslověnské literatury svědčí díla již z přelomu 9. a 10. století, například \"O písmenech\" Černorizce Chrabra či \"Proglas k evangeliu\" a \"Abecední modlitba\" Konstantina Preslavského. Již v této době vznikala i první beletristická díla – jedním z nich je povídka \"Zázrak s Bulharskem\". Největšího rozkvětu bylo dosaženo za vlády Symeona, který získal vynikající vzdělání v Konstantinopoli. Do této éry patří sborník \"Zlatostruj\", sestavený skupinou učenců shromážděnou kolem cara. Mezi ně se řadí zakladatel ochridské školy Kliment, Konstantin Preslavský, Černorizec Chabr či Jan Exarcha. Od něho jsou dochovány četné zprávy pojednávající o Symeonovi a životě na jeho dvoru. Jan Exarcha je rovněž autorem vyprávění \"Šestodnev\" a překladatelem tvorby Jana z Damašku.\n\nPo přenesení dvora do Preslavi zde nechal Symeon postavit množství chrámů. Již před i za branami města se nacházela řada dalších budov, často zdobených mramorem, mědí, stříbrem a zlatem. Vytvořila se zde kvalitní umělecká díla, zejména v oblasti kamenného sochařství, keramiky a keramických ikon. Přes tento kulturní vývoj nedosáhla Preslav nikdy rozsahu Plisky, její výměra činila jen zhruba 3,5 km². I pozdější období navazovaly na dosavadní rozvoj – stavěly se nové kláštery, vyvíjela se také tvorba ikon a písemnictví, jež mělo většinou náboženský charakter, například \"Beseda proti Bogomilům\" Presbytera Kosmy nebo \"Zografské evangelium\", \"Asemanovo hlaholské evangelium\", \"Sinajský hlaholský sborník\" či \"Suprasalský sborník\". Tvorba vzniklá ještě za Symeona tak dala základ bulharské literární tradici, která se v následujících staletích dále dotvářela.\n\nPrvotní bulharský stát na Balkáně se vytvořil jakožto obranný svaz Protobulharů a Slovanů proti okolním nepřátelům, zejména Avarům a Byzanci. Vztahy mezi oběma etniky nebyly rovnoprávné – Bulhaři zacházeli se Slovany jako s podmaněným národem. Vládce státu až do roku 864 nosil titul chán, poté kníže či car. Ten stál na vrcholu sociální pyramidy a před přijetím křesťanství zastával úlohu nejen vládce, ale i nejvyššího kněze a velitele vojska. Jeho družina, vzniklá z protobulharské šlechty, se stala základem jeho dvora a politickou elitou nového státu. Postupem času se ale do vyšších kruhů dostali i příslušníci původních slovanských šlechtických rodů a docházelo k vzájemnému míšení mezi oběma národnostmi, které skončilo asimilací Bulharů a jejich připojením do slovanského etnika, na které se v následujících staletích označení Bulhaři také přenesl. Tento proces postupoval pomalu a byl završen až na přelomu 9. a 10. století.\n\nSpolu s usazením Bulharů se začaly vytvářet i feudální vztahy, kdy se z původně svobodných rolníků postupně stali nevolníci závislí na bulharské nebo slovanské šlechtě. Krom nevolníků existovali v Bulharsku také otroci, jejich počet byl však nevelký a využívali se zvláště jako služebnictvo v palácích šlechty. Sami šlechtici se označovali výrazem \"boil\", což se později vyvinulo ve slovo \"boljar\", neboli bojar, což se po slavonizaci turkických Bulharů přeneslo i na slovanské velmože. Naproti tomu svobodní neurození Bulhaři byli známi pod termínem \"bagajn\". Až do doby chána Omurtaga existovalo v Bulharsku kmenové zřízení, Omurtag ale zavedl novou správu založenou na správních obvodech, \"komitétech\" čili župách, v jejichž čele stáli vládní úředníci, \"kométi\" (župani).\n\nVe svých prvopočátcích měl bulharský stát, vlivem permanentně pokračujících bojů, často proměnlivé hranice, tvořené někdy pouze vytyčením hlavních bodů. Neustálé boje a původní kočovný život Protobulharů se odrazily i ve vojsku, ve kterém panovaly tvrdé poměry a disciplína. Veliteli vojenských jednotek byli \"boilové\" a \"bagajni\".\n\nVětšina obyvatel pracovala v zemědělství, přičemž se na bulharském území pěstovala většina obilovin, žito, pšenice, proso, různé ovoce či víno. Choval se dobytek, koně a drobnější domácí zvířata. Od 9. století dochází k rozvoji měst, v nichž docházelo k rozvoji řemesel, především kovářství, hrnčířství, zlatnictví a kamenictví. Protože se v zemi nenacházely žádné větší zdroje vzácných kovů, Bulharsko nepoužívalo vlastní měnu a udržoval se směnný obchod (zejména v naturáliích), ačkoliv je na území Bulharska doloženo omezené užívání byzantských mincí.\n\nVznik slovanského písma po přijetí křesťanství umožnil bulharským vzdělancům přeložit pro potřeby státu původní byzantské právní sbírky, zvláště \"Eklogu\", \"Zemědělský zákon\" a \"Nomokanon\". Soupisem a sjednocením slovanského zvykového práva s byzantským zákonodárstvím vznikl na konci 9. století \"Zákon sudnyj ljudem\". Kníže byl v podání zákoníku absolutním vládcem s mocí exekutivní, legislativní i soudní. Státním náboženstvím bylo na základě zákonů křesťanství, jež bylo jediným povoleným náboženstvím, zatímco původní pohanství bylo zakázáno. Podobně jako v některých dalších částech Evropy i v Bulharsku existoval rozdíl mezi půdou vlastněnou šlechtici a půdou, kterou měli rolníci pro vlastní živobytí.\n\nAž do přijetí křesťanství se v Bulharsku udržely původní pohanské kulty. Zatímco Slované vycházeli z vlastní mytologie a jejich nejvyšším bohem byl pravděpodobně Perun, v případě Hunobulharů šlo o řadu různých náboženských praktik, jako kult předků, kult nebeských těles, či totemismus. Později se však nejvyšším a jediným bohem stal bůh Tengry, spojený s obrazem Slunce. S postupem christianizace pak obě náboženství postupně vymizela. Po různých peripetiích a konfliktu mezi západní a východní církví, do které sféry Bulharsko spadne, se říše přiklonila k východní byzantské civilizaci; bulharský chán přijal ortodoxní křesťanství, které se stalo i státním náboženstvím. V Bulharsku byla vytvořena autonomní církevní provincie v čele s arcibiskupem, v rámci níž existovalo zhruba sedm biskupství. Poměr mezi státem a církví však v této době není znám. V dalších stoletích se vytvořil i okruh světců bulharského původu, z nichž nejvýznamnější je poustevník Ivan Rilský.\n\nV době úpadku Bulharska během 10. století špatné sociální podmínky nejnižších vrstev a neschopnost církve na ně reagovat, vzhledem ke špatně pochopitelným pravidlům a dogmatům, se začaly vytvářet předpoklady pro vznik heretických hnutí. Podle zakladatele jednoho z takových hnutí, popa Bogomila, se jeho přívrženci začali označovat jako bogomilové. Bogomilové věřili, že vše duchovní pochází od boha, zatímco vše hmotné od ďábla (dualismus) a z tohoto důvodu odmítali jakékoliv světské instituce, od liturgie až po sociální nerovnost. V době první bulharské říše zatím nebyly zásahy státu nebo církve na potření bogomilské hereze příliš časté ani tvrdé. Ostřejší opatření proti nim přišla až v dalších staletích.\n\n\n\n"}
{"id": "379353", "url": "https://cs.wikipedia.org/wiki?curid=379353", "title": "Morning Musume", "text": "Morning Musume\n\nMorning Musume ( , \"Móningu Musume\") je dívčí idolová skupina (J-popová skupina) z Japonska. Další varianty jejich jména jsou „Mómusu“ ( ) a na čínském trhu se objevují pod jménem „\"Zǎo Ān Shǎo Nǚ Zǔ\"“ (tradiční čínština: 早安少女組。). Morning Musume je vedoucí a hlavní skupina Hello!Projectu (zkráceně H!P). Jako hlavní producent je známý japonský populární zpěvák a muzikant Tsunku, který je také plodným autorem většiny písní Hello!Project.\n\n\"Musume\" ( ) lze v tomto kontextu přeložit jako „\"dívka\"“, doslovný překlad je ale „\"dcera\"“. Skupina je známá také velkou fluktuací členek z důvodu téměř každoročních „\"promocí\"“ (což prakticky znamená odchod ze skupiny) a konkurzů. Z tohoto důvodu ve skupině působí už „\"čtrnáctá generace\"“ zpěvaček a nejstarší členky jsou z „\"deváté generace\"“.\n\nLeader skupiny je Mizuki Fukumura, sub-leader je Erina Ikuta a Haruna Iikubo.\n\nV roce 1997 japonský producent Tsunku založil tuto skupinu po konkurzní TV show \"Asajan\". Není bez zajímavosti, že vítězka, Michiyo Heike, se nikdy členkou Morning Musume nestala, ale později se začala věnovat sólové dráze. Přesto Cunku sestavil z pěti účastnic základ „\"první generace\"“. Byla to Yuko Nakazawa, Natsumi Abe, Kaori Iida, Asuka Fukuda, a Aya Ishiguro. Bylo podmínkou pro další existenci skupiny během jejich pětidenní promo-tour prodat 50 000 kopií demo singlu „\"Ai no Tane\"“ ( , Semena lásky), což se i přes docela „spontánní“ způsob prodeje podařilo již v prvních čtyřech dnech. Kariéra jedné z nejslavnějších J-popových dívčích skupin tak začala strmým vzletem.\n\nV roce 1998 se přidává „\"druhá generace\"“, Kei Yasuda, Mari Yaguchi, Sayaka Ichii, která doplňuje sestavu a vzniká první \"podskupina\" Tanpopo ( , Pampeliška).\n\nV roce 1999 přichází „\"třetí generace\"“ v osobě Maki Goto, vzniká podskupina Petitmoni ( , \"Puččimoni\"). Jako první z mnoha pozdějších personálních změn v obsazení skupiny odchází (\"promuje\") Asuka Fukuda. Tento a další rok je jedním z nejúspěšnějších v prodeji singlů. Love Machine s více než 1,6 milionu prodaných nosičů v Japonsku je doposud největším úspěchem v dosavadní historii této formace.\n\nRok 2000 přináší „\"čtvrtou generaci\"“, Rika Ishikawa, Hitomi Yoshizawa, Nozomi Tsuji, Ai Kago. Za sólovou kariérou odchází Sayaka Ichii a vzniká další podskupina Minimoni ( ).\n\nV roce 2001 se počet členů Morning Musume vyšplhá na 13 osob. Posílení přichází v podobě „\"páté generace\"“, Ai Takahashi, Makoto Ogawa, Risa Niigaki, Asami Konno. I v tomto roce nechybí \"promoce\", tentokrát je to Yuko Nakazawa (která mj. poukazuje i na to, že je dvojnásobně starší než nejmladší členka Ai Kago). O rok později (2002) odchází Maki Goto.\n\nV roce 2003 „\"šestá generace\"“ rozšiřuje počet členů na 16 a dle vyjádření producenta Cunku je to pro tuto skupinu maximum. Tato generace sestává z Eri Kamei, Sayumi Michishige, Reina Tanaka a Miki Fudjimoto. Je zvláštností, že Miki Fudjimoto byla pouze „přidána“, jelikož už nějakou dobu v Hello!Project působila jako sólová zpěvačka. Ze skupiny odchází Kei Yasuda. Z organizačních důvodů se skupina dočasně dělí na dvě části, Morning Musume Sakuragumi a Morning Musume Otomegumi, jelikož je skupina příliš velká na hostování v některých menších městech. Zajímavostí je, že obě skupiny vydávají samostatné singly bez kompletní účasti Morning Musume.\n\nHned zkraje roku 2004 odchází Natsumi Abe (veřejnosti známá jako „tvář Morning Musume“) a v srpnu ji následují Nozomi Tsuji a Ai Kago, jelikož se chtějí zaměřit na projekt své skupiny W. Je ohlášen další konkurz na „\"sedmou generaci\"“. Ale protože je sedmička šťastné číslo a Tsunku vyžaduje opravdu eso (tvář i zpěvačku), poprvé není vybrána žádná z uchazeček. Toto eso nachází až o rok později (2005) v mladičké, teprve 12leté Koharu Kusumi. V tomto roce \"promuje\" Rika Ishikawa a poslední aktivní člen první generace Kaori Iida. Z důvodu skandálu v bulvárním plátku rezignuje na své členství také Mari Yaguchi. Stává se tak první členkou, která odchází, aniž by měla svoji \"promoci\", jak je v Morning Musume zvykem. Na Silvestra tohoto roku ale společně se současnými a i některými bývalými zpěvačkami Morning Musume zpívá jejich megahit \"Love machine\".\n\nV dubnu 2006 ohlašuje Tsunku přípravu na další promoce, a tak v červnu odchází Asami Konno a v srpnu Makoto Ogawa. Obě zpěvačky se následně zcela věnují svým studiím. Později se ale vrací do Hello!Project. V prosinci a v lednu 2007 přichází „\"osmá generace\"“, Mitsui Aika, a poprvé v historii skupiny i dvě zpěvačky čínské národnosti, Li Chun a Qian Lin, v Japonsku známé jako Junjun a Linlin. V květnu (pět měsíců po tragické smrti mladšího bratra) \"promuje\" Hitomi Yoshizawa. O měsíc později odstupuje Miki Fudjimoto z pozice leadera a člena skupiny z důvodu skandálu v bulvárním plátku. Po Yaguchi je tak druhou členku, která odchází bez řádné promoce (jednalo se o ten samý časopis jako v případě Yaguchi). Tato sestava tak působila do prosince 2009 a byla zatím historicky nejdéle působící sestavou beze změn.\n\n6. prosince 2009 promovala členka sedmé generace Koharu Kusumi a sestava byla v počtu osmi osob.\n\n2. července 2010 vystupuje Morning Musume v rámci svého jarního turné poprvé i v Evropě, konkrétně v rámci výstavy Japan Expo v Paříži. 15. prosince 2010 se konal další graduační koncert Eri Kamei, Junjun a Linlin a tím se sestava opět zúžila na pět osob.\n\n2. ledna 2011 byly na základě devátého konkurzu do skupiny přidány finalistky: Erina Ikuta, Riho Sayashi a Kanon Suzuki. Z Hello! Pro Egg byla vybrána Mizuki Fukumura. Sestava se rozšířila na devět zpěvaček.\n\nV roce 2017 oslavila skupina 20. výročí. K této příležitosti se například konal speciální koncert, během kterého vystoupily i bývalé členky Sayumi Michishige a Reina Tanaka, skupina také přezpívala píseň Ai no Tane z prvního singlu spolu s původními pěti členkami, dále bylo na oslavu výročí věnováno podzimní turné. Také vyšlo patnácté album ⑮ Thank you, too a šedesátý čtvrtý singl Jama Shinai de Here We Go! / Dokyuu no Go Sign / Wakaindashi! Píseň Wakaindashi! je věnována Haruce Kudo, která během jarního turné oznámila, že ze skupiny odejde. Singl se také umístil na prvním místě denního žebříčku Oricon a na druhém místě týdenního žebříčku.\n\nNa jaře 2017 se do skupiny přidala Čisaki Morito ze skupiny Country Girls poté, co z Hello!Projectu odešla Tsugunaga Momoko, a aktivity Country Girls tak byly omezeny.\n\n11. prosince 2017 na konci podzimního turné ze skupiny odešla členka desáté generace Haruka Kudo. Skupina dále pokračuje se třinácti členkami.\n\nStudiová alba/mini-alba\n\nSingly\n"}
{"id": "379355", "url": "https://cs.wikipedia.org/wiki?curid=379355", "title": "Vaga", "text": "Vaga\n\nVaga ( ) je řeka ve Vologdské a v Archangelské oblasti v Rusku. Je dlouhá 575 km. Povodí řeky je 44 800 km².\n\nPramení uprostřed bažin a protéká lesnatou krajinou. Ústí do Severní Dviny jako její největší levý přítok.\n\nPrůměrný roční průtok vody u vesnice Šegovary činí 384 m³/s. Zamrzá v polovině listopadu a rozmrzá na konci dubna\n\nJe splavná pro vodáky. Při vysokém stavu vody je možná vodní doprava od Velsku. Hlavní přístavy jsou Velsk a Šenkursk.\n"}
{"id": "379359", "url": "https://cs.wikipedia.org/wiki?curid=379359", "title": "Khmerština", "text": "Khmerština\n\nKhmerština () nebo kambodžština je jazyk Khmerů a oficiální jazyk Kambodže. Po vietnamštině je druhým nejrozšířenějším jazykem z austroasijské jazykové rodiny, počet mluvčích převyšuje deset milionů. Vývoj khmerštiny poměrně výrazně poznamenal sanskrt i páli.\n\nKhmerština je považována za nejstarší jazyk monkhmerské jazykové rodiny, zároveň se předpokládá, že byl prvním jazykem této rodiny s písemnou formou – nejstarší známý nápis pochází z roku 611. Jelikož se tento jazyk vyvíjel poblíž rozšířenějších a dříve ustálenějších jazyků, existuje v něm řada výpůjček a to především z vietnamštiny a thajštiny.\n\nKhmérština používá vlastní khmerské písmo spadající mezi písma typu abugida. Od ostatních okolních jazyků se odlišuje tím, že nejde o tonální jazyk.\n\nHlavními navzájem srozumitelnými dialekty jsou:\n"}
{"id": "379363", "url": "https://cs.wikipedia.org/wiki?curid=379363", "title": "Booty House", "text": "Booty House\n\nBooty House (jinak znám jako Ghetto House nebo G-House) je forma housu. Obsahuje drum machine minimálně 808 nebo 909, a někdy i sexuálně explicitní texty.\n\n\"Booty House\" je kombinace klasického Chicago Housu s vokály převzatými ze stylů jako Miami Bass nebo Ghetto-Tech.\n\nObvykle obsahuje basový buben v rytmu \"\"4-to-the-floor\"\" (4/4) s Roland 808 a 909 syntetickými \"\"tom-tom\"\" zvuky. Občas se používají analogové synthy a krátké vokály, často se opakující v různých způsobech. Hodně se používají i 808 a 909 clapy (\"\"tlesknutí\"\").\n\n\n"}
{"id": "379368", "url": "https://cs.wikipedia.org/wiki?curid=379368", "title": "Keşlə FK", "text": "Keşlə FK\n\nKeşlə FK (ázerbájdžánsky \"Keşlə Futbol Klubu\") je ázerbájdžánský fotbalový klub sídlící v hlavním městě Baku. V České republice byl dříve znám pod názvem Inter Baku.\n\nSvé domácí zápasy hraje na stadionu Inter Arena s kapacitou 5 300 míst.\n\n\nZdroj: \n\n\nZdroj: \n\nSeznam českých fotbalistů, kteří působili v klubu Keşlə FK (Inter Baku):\n\n"}
{"id": "379375", "url": "https://cs.wikipedia.org/wiki?curid=379375", "title": "FK Rabotnički", "text": "FK Rabotnički\n\nFK Rabotnički je severomakedonský fotbalový klub ze Skopje.\n\n"}
{"id": "379377", "url": "https://cs.wikipedia.org/wiki?curid=379377", "title": "Ghetto-Tech", "text": "Ghetto-Tech\n\nGhetto-Tech (či Ghettotech, jinak znám jako Techno Bass nebo Detroit Bass) je forma elektronické taneční hudby pocházející z Detroitu. \n\nKombinuje Booty House a UK garage s electrem, technem, hip-hopem, a s vokály převzatými ze stylů jako např Miami Bass. Je obvykle rychlejší než většina jiných tanečních hudebních žánrů, zhruba 145 až 170 BPM, a často obsahuje až pornografické texty. \n\n\"Ghetto-Tech\" byl vytvořen několika Detroitskými diskžokeji a producenty, s výrazným vlivem z Miami Bass, UK garage a Booty Housu, kolem roku 1994. \n\n\n"}
{"id": "379385", "url": "https://cs.wikipedia.org/wiki?curid=379385", "title": "FK Budućnost Podgorica", "text": "FK Budućnost Podgorica\n\nFK Budućnost Podgorica (cyrilicí Фудбалски клуб Будућност Подгорица) je černohorský fotbalový klub z Podgoricy. Týmové barvy jsou modrá a bílá. Za éry SFR Jugoslávie se klub jmenoval Budućnost Titograd.\n\nFK Budućnost byl založen v roce 1925 a v roce 1946 začal hrát v Prve lize v tehdejší Jugoslávii. \n\nNejvětšími úspěchy klubu jsou účasti ve finále jugoslávského poháru – roku 1965, kdy Budućnost prohrála s Dinamem Záhřeb 1:2, a 1977, kdy podlehla HNK Hajduk Split 0:2. Mezi další úspěchy patří účast týmu v Intertoto cupu. V roce 1981 tým vyhrál první místo ve skupině. V roce 2005 porazila Budućnost doma španělský tým Deportivo de La Coruña 2:1.\n\nJuniorský tým opakovaně vyhrával jugoslávský fotbalový pohár. V roce 1975 byl týmu udělen Řád bratrstva a jednoty od Josipa Broze Tita.\n\nZa klub hrály nebo hrají osobnosti, jako je Dejan Savićević, Predrag Mijatović, Dragan Vujović, Dragoljub Brnović a Branko Brnović, Dragoje Leković, Zeljko Petrović, Lazar Radović, Nika Nikola, Radović Jovanović, Refik Sabanadzović, Duško Radinović ad.\n\nNejvětšími úspěchy týmu v éře samostatné Černé Hory jsou ligové tituly v sezónách 2007/08 (pod vedením Branka Babiće) a 2011/12.\n"}
{"id": "379387", "url": "https://cs.wikipedia.org/wiki?curid=379387", "title": "Ardžuna", "text": "Ardžuna\n\nArdžuna (dévanágarí अर्जुन) je jeden z ústředních hrdinů staroindického eposu \"Mahábhárata\", kde vystupuje jako vynikající lučištník. Proto je někdy označován jako \"džišnu\" – neporazitelný. Jeho jméno znamená „jasný“, „zářivý“, „bílý“ či „stříbrný“. Ardžuna je třetí z pěti pánduovských bratří, jeho otec je Indra, nevlastní otec Pándu a jeho matka Kuntí. Ardžuna bývá považován za inkarnaci Nary, mladšího bratra Nárájany. Ardžuna podle eposu také vlastní luk zvaný Gándíva.\n"}
{"id": "379388", "url": "https://cs.wikipedia.org/wiki?curid=379388", "title": "Bernadeta", "text": "Bernadeta\n\nBernadeta je ženské jméno, které je českou variantou francouzského jména \"Bernadette\". To je pak ženskou zdrobnělou podobou jména Bernard.\n\nBernadeta má svátek 16. dubna.\n\nVariantami jména jsou Bernardina, Bernardína a Bernarda, mužským tvarem je Bernard\n\nNásledující tabulka uvádí četnost jména v ČR a pořadí mezi ženskými jmény ve srovnání dvou let, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n"}
{"id": "379389", "url": "https://cs.wikipedia.org/wiki?curid=379389", "title": "Jan Ambrož", "text": "Jan Ambrož\n\nJan Ambrož (* 18. června 1954, Lanškroun) je český šachový mezinárodní mistr (od roku 1980), mistr Československa z roku 1980.\n\nJan Ambrož byl společně s Vlastimilem Hortem, Vlastimilem Jansou, Janem Smejkalem a dnes slovenskými hráči Ľubomírem Ftáčnikem a Jánem Plachetkou členem družstva, které na šachové olympiádě roku 1982 v Lucernu skončilo na druhém místě.\n"}
{"id": "379394", "url": "https://cs.wikipedia.org/wiki?curid=379394", "title": "Ward Cunningham", "text": "Ward Cunningham\n\nHoward G. \"Ward\" Cunningham (* 26. květen 1949) je americký počítačový programátor, který vytvořil první wiki na světě - WikiWikiWeb. Vyvinul ho v roce 1994 a o rok později jej nainstaloval na web své konzultační firmy Cunningham & Cunningham (známé také pod jménem své domény c2.com). O wiki napsal i knihu \"The Wiki Way.\" Vynalezl též Framework for integrated test. Je průkopníkem návrhových vzorů a extrémního programování. Je jedním ze sedmnácti signatářů Manifestu agilního programování.\n\nZískal bakalářský titul v oboru interdisciplinární inženýrství (elektrotechnika a informatika) a magisterský titul v oboru informatiky na Purdueově univerzitě. Absolvoval v roce 1978. Krom vlastní firmy Cunningham & Cunningham pracoval pro řadu firem: Wyatt Software, Tektronix, Microsoft, Eclipse Foundation, AboutUs, CitizenGlobal. Dnes žije v Beavertonu v Oregonu a pracuje pro společnost New Relic.\n\nJe znám jako autor tzv. Cunningamova zákona, který zní: \"Nejlepší způsob, jak získat správnou odpověď na internetu, není položit správnou otázku, ale napsat špatnou odpověď.\"\n\n\n"}
{"id": "379395", "url": "https://cs.wikipedia.org/wiki?curid=379395", "title": "Byzantsko-seldžucké války", "text": "Byzantsko-seldžucké války\n\nByzantsko-seldžucké války byly sérií několika velkých bitev, které rozhodovaly poměr sil v oblasti Anatolie a Sýrie mezi Byzantskou říší a říší seldžuckých Turků. Turečtí nájezdníci pocházející ze stepí střední Asie používali taktiky podobné, jako kdysi Hunové útočící na Římskou říši kombinované s muslimskou zanícenou bojovností; v mnoha ohledech Seldžukové Byzanci zaujali místo muslimských rivalů Byzance, kteří s Byzancí bojovali od byzantsko-arabských válek započaté volenými, umajjovskými i abbásovskými chalífy v Levantě, severní Africe i Anatolii.\n\nV současnosti se jako na rozhodující zlom v byzantsko-seldžuckých válkách nahlíží na bitvu u Mantzikertu roku 1071; nicméně stav byzantského vojenství byl pochybný již před rokem 1071 a turecké nájezdy na byzantské teritorium probíhaly v době hroutícího se themního systému. Dokonce ani po porážce u Mantzikertu byzantská moc v Anatolii nepadla okamžitě, ani Turci své poražené protivníky vyloženě nepronásledovali – trvalo dalších dvacet let než Turci ovládli téměř celý poloostrov, a ta vláda netrvala dlouho.\n\nV rámci tureckých výbojů směřovaly útoky Seldžuků Fátimovskému chalífátu v Egyptě, když Turci vtrhli do Palestiny a dobyli Jeruzalém. Válka proti Fátimovcům však v pohledů Tzurků byla něčím víc než válka proti Byzanci – byla džihádem, svatou válkou. Turci, kteří do islámského světa vstoupili z východu přijali sunnitskou podobu islámu a na šíitské Fátimovce pohlíželi jako na heretiky. Bitva u Mantzikertu se však stalo podnětem pro byzantského císaře Alexia I., který požádal o pomocné sbory papeže Urbana II., který roku 1095 vyhlásil první křížovou výpravu, jejíž cílem se stal právě Jeruzalém. Ačkoliv křižáci nevstoupili do byzantského žoldu, jak si Alexios představoval, sto let po bitvě u Mantzikertu se Byzantincům i s křižáckou pomocí podařilo ovládnout rozsáhlá anatolská území, zejména při pobřeží a Turky zatlačit do vnitrozemí a rozšířit byzantský vliv až do oblastí Palestiny a Egypta. Později již byzantinci nebyli schopni dalších křížových výprav využít ve svůj prospěch a nakonec čtvrtá křížová výprava pod vlivem Benátek dobyla samotnou Konstantinopol. Byzantský dvůr v exilu vybudoval v Anatolii Nikájské císařství. Seldžuckým Turkům se podařilo od oslabeného Nikájského císařství získat část území pro vlastní Ikonyjský sultanát (zvaný též Rúmský), později ale sám sultanát padl do rukou Mongolům, což vedlo k vzestupu gházíů a nakonec k počátku byzantsko-osmanským válkám.\n\nVzdálené počátky seldžucko-byzantských válek leží až u pádu Římské říše a úsvitu Byzance ve 4. století. Ještě před utvořením byzantské sféry ve východní části Římské říše, čelila říše několika vojenským a politickým krizím; politické vraždy a nebezpečné kampaně vedly k vystřídání 32 císařů na trůně v období 50 let. Ještě větší problémy pro impérium představovaly špatný stav ekonomiky a demografické problémy. Populace říše začala ve 4. století upadat kvůli nedostatku dobyvačných válek a s tím spojeným nedostatkem otroků, kteří tvořili nezbytnou součást římské populace. Reformy císařů Konstantina Velikého a Theodosia I. prodloužily existenci Římské říše, ale již roku 395 byla císařem Theodosiem I. rozdělena na Západní a Východní část. Západořímská říše nedokázala čelit náporu barbarů a roku 476 zanikla, zatímco Východořímská říše přečkala a začala se postupně helénizovat a transformovat se v Byzantskou říši. Na rozdíl od Západu nezakusila Východní část říše tak silné barbarské nájezdy, ačkoliv války s Huny a Peršany držely východořímské císaře zaměstnané a držely je od jakýchkoliv pokusů o znovudobytí nějakých pozic na Západě.\n\nV období 7. a 8. století byzantská říše vedla mnohé války s novou hrozbou a ztratila tak mnohé důležité provincie v Egyptě, Levantě a Africe. Byzantské vzchopení za vlády Makedonské dynastie dovolilo pro Byzanc znovudobýt některá území v Sýrii a Mezopotámii; zvláště pak za vlády císaře Basileia II., který na přelomu 10. a 11. století Byzanc přetvořil v nejmocnější stát tehdejšího světa.\n\nNavzdory těmto úspěchům však byla říše neustále v ohrožení. Po smrti Basileia II. se na trůnu vystřídalo množství císařů, kteří však nebyli schopni Byzanc ochránit před nepřáteli zvenčí. Největší nebezpečí pro Byzantskou říši od konce válek s Araby představovala invaze Turků na Blízký východ. Turecké kmeny kočovaly v Persii a Mezopotámii. Některé kmeny v období 7. a později 8. století postupně přijaly islám a staly se zanícenými bojovníky ve službách islámu. Turci nebyli jednotným národem, dělili se na množství více či méně mocných kmenů a zdaleka ne všichni Turci přijali islám; mnohdy Turci konvertovali od islámu k jiné víře, což arabští muslimové nikdy nedělali.\n\nZatímco se Byzantinci v 10. století plně soustředili na boj proti Arabům, v Persii se zatím chopila moci turkická dynastie Ghaznovců. Migrace seldžuckých Turků v Persii nakonec v 10. století vedla k pádu Ghaznovců v Persii, zatímco Seldžuci si osvojili perskou kulturu i jazyk. Moc Seldžuků začala růst a roku 1055 se turecké jednotky zmocnily Bagdádu a s ním i Abbásovského chalífátu. Turci se postavili do chalífových služeb, zároveň však zcela ovládali nejvyšší státní funkce a nezřídka svrhávali a dosazovali chalífy dle svých zájmů. Svou pozornost nyní zaměřili proti nepřátelskému chalífátu Fátimovců i proti Byzantské říši. Turci pod prapory Abbásovců vpadli do Fátimovci ovládané Palestiny a roku 1071 dobyli Jeruzalém.\n\nKe kontaktům mezi Byzantinci a Seldžuky v období mezi smrtí Basileia II. a tureckého dobytí Bagdádu prakticky nedocházelo. Nicméně jako důsledek jiného konfliktu, války Byzantinců s Gruzií, Byzantinci zasáhli do oblasti, kde i Seldžuci měli své zájmy a byzantsko-gruzínská válka byla v některých ohledech ovlivněna tureckými nájezdy do Gruzie. Když Turci opět zaměřili svou pozornost na Byzantskou říši, zvolili pro útok vhodnou chvíli; vláda v Konstantinopoli byla slabá a čelila na západních hranicích útokům Normanů, zatímco Abbásovci byli oslabeni schismatem a válkou s Fátimovci.\n\nV polovině 11. století, přibližně v době počátku tureckého dobytí Bagdádu, Byzantinci podnikli několik tažení na východ a získali Edessu na horním Eufratu a další území v Sýrii. Roku 1067 Turci vtrhli do Anatolie a napadli pisidijskou Antiochii a roku 1069 i Iconium. Byzantský protiútok podniknutý roku 1069 však tureckou invazi dokázal zastavit a další byzantské ofenzivy zatlačily Turky zpět na východ přes Eufrat.\n\nTurky neúspěch velké invaze ale neodradil, omezili se však na drobné nájezdy na byzantská území. Turecké jednotky tvořila zpravidla lehká jízda, díky čemuž byli velice pohybliví a místní byzantské posádky zahrnující pěchotu jim tak prostě nestačily. Turci území většinou jen drancovali, ale nedrželi a jak rychle přišli, tak i zmizeli bez toho, že by se s byzantskými jednotkami skutečně utkali. Roku 1071 se Turkům vedeným sultánem Arp Arslanem podařilo zmocnit města Mantzikert a císař Romanos IV. Diogenes proti Turkům vytáhl s obrovskou byzantskou armádou ve snaze zlikvidovat tureckou hrozbu a získat pro sebe prestiž velkého vojevůdce, čímž by posílil svou moc, nicméně byzantský vliv se na západních hranicích v Itálii hroutil pod náporem Normanů. Byzantincům se podařilo znovudobýt Mantzikert, ale následná bitva s tureckými vojsky pro Byzantince dopadla katastrofálně; Byzantinci se nechali vlákat to léčky, armáda byla zničena a sám císař byl zraněn a zajat. Turci poté Mantzikert znovu rychle obsadili. Z této porážky se Byzantská říše již nikdy nevzpamatovala, nicméně samotná bitva neznamenala pro Byzanc okamžitou rozsáhlou územní ztrátu. V říši však jednotliví generálové začali soupeřit o uprázdněný trůn a v zemi se rozpoutal chaos. To podnítilo turecké kmeny aby houfně začali migrovat do Anatolie a trvale ji kolonizovat.\n\nBezprostředně po bitvě po Mantzikertu Seldžukové zkoncentrovali své síly na svých východních, které ohrožovali Fátimovci, kteří právě čelili abbásovskému útoku v Palestině, ačkoliv sultán Arp Arslan povzbuzoval menší spřátelené turecké skupiny, Beyliky, a další vazaly, aby táhli a obsadili Anatolské vnitrozemí – centrum byzantské moci. Mnoho Byzantinců v porážce nevidělo porážku rozhodující pro existenci impéria, nepochybovali že se jim podaří ztracená území dobýt zpět. Když Turci začali postupovat do nitra Anatolie, začali se byzantští Řekové ve velkých městech stavět na odpor a nějaký čas se jim dařilo se udržet, ale ztráta spojení mezi Konstantinopolí a anatolskými městy znamenala jejich neodvratný pád. Rozšíření Turků po Anatolii usnadnila i občanská válka mezi jednotlivými byzantskými uchazeči o trůn (ke kterým se po svém propuštění ze zajetí přidal i Romanos Diogenes), kteří si Turky najímali jako žoldnéře do svých armád. Ti tak získávali na území říše vysoké funkce a zmocňovali se vlády v byzantských velkoměstech; roku 1078 nechal jeden z uchazečů o trůn obsadit Nikaiu svými tureckými žoldnéři, jejichž velitel se města zmocnil po uchazečově smrti.\n\nZtráta měst jako Nikaia a dalších vedla k prodloužení války. Na byzantský trůn nakonec roku 1081 nastoupil Alexios Komnenos, velitel císařských vojsk v Anatolii, který se sám zapojil do občanské války a porazil své rivaly. Alexios se ukázal jako schopný vládce, který si dokázal udržet trůn, ale navzdory jeho kvapným reformám Byzanc přišla roku 1084 o další města. Přístavní město Smyrna ovládl jeden z tureckých náčelníků, který ze Smyrny vytvořil základnu svého pirátského loďstva. Téhož roku do tureckých rukou padla i syrská Antiochie. Antiochii od roku 1078 držel byzantský generál arménského původu, který vládl jako vazal Turků a roku 1084 po generálově smrti jeho syn Antiochii prodal sultánu Maliku Šáhovi. Roku 1091 padl i zbytek měst, která se stále hlásila k Byzanci. Ne všechna padla do rukou Turků, v oblasti Kilíkie operovala a byzantské pozice dobývala různá křesťanská arménská knížata, která s Byzantinci nikdy neměla nejlepší vztahy.\n\nRoku 1094 se Alexios obrátil na papeže Urbana II. s žádostí o žoldnéře do byzantské armády, poukazujíc na utrpení východních křesťanů pod jhem Turků, ačkoliv mu jednoznačně šlo o znovudobytí byzantských pozic na východě. Urban II., který si uvědomoval, že Turci představují nebezpečí i pro latinskou Evropu pomoc slíbil. Na koncilu v Clermontu jeho plamenná výzva a argumentace znesvěcováním posvátných křesťanských míst v Palestině a myšlenka expedice na obranu křesťanství proti islámské agresi vyvolala velký ohlas mezi Evropany. Již následujícího roku ze západní Evropy vyrazily nejprve lidová, a poté i křížová výprava evropských rytířů.\n\nNa přelomu let 1096 a 1097 se začali do Konstantinopole sjíždět první skupiny křižáků ze západní Evropy. Tehdy již bylo zřejmé, že křižáci nemají v úmyslu vstoupit do Alexiova žoldu a v jeho jménu bojovat s Turky, ale dobývat na Blízkém území Palestinu a následně tam založit vlastní panství. Císař se tedy alespoň pokusil křížové výpravy využít ve svůj prospěch a postupně se mu podařilo křižácké vůdce zavázat přísahou, že všechna byzantská území dobytá křižáky budou předána zpět pod císařskou vládu. Naopak křižáci císaři navrhovali, aby se jeho armáda přidala k jejich „svaté válce“, k takovému podniku se však Alexios propůjčit odmítl. Křižákům poskytl pouze menší doprovodné oddíly, průvodce a specialisty na obléhání, zatímco byzantské vojsko se účastnilo pouze těch akcí, které byly přímo v zájmu říše. Jediným společným podnikem se tak stalo pouze obléhání Nikaie, hlavního města rúmských Turků a sultána Kilič Arslana. Byzantinci pro obléhání poskytli své obléhací stroje a flotilu pro obsazení Askánského jezera, čímž se město podařilo zcela odříznout od světa. Město začalo vyjednávat s byzantským velitelem Manuelem Butumitem, který přislíbil Alexiovu velkorysost, pokud se město vzdá a pohrozil, že v případě dalšího odporu Nikaia padne do rukou křižákům. Obránci se rozhodli rychle a 19. června 1097 se Byzantincům vzdali.\n\nSpojenectví mezi Byzantinci a křižáky však bylo velmi křehké a křižáci byli kapitulací města připraveni o svou kořist, navíc zcela nechápali, když se Byzantinci k tureckým obráncům chovají vlídně a za výkupné je propouštějí, což si Evropané vykládali jako zradu a odvolávali své přísahy. Alexios tedy křižáckým velitelům vyplatil odškodné, doutnající rozpor tím byl však pouze utlumen. Křižáci pokračovali ve svém tažení na východ, zatímco Alexios se svou armádou překročil Bospor a vydal se do anatolského vnitrozemí dobývat byzantská území zpět. 1. července křižáci vybojovali drtivé vítězství nad tureckými vojsky v bitvě u Dorylaia, což jim otevřelo cestu do nitra Anatolie. Křižáci se tak postupně zmocnili Sozopole, Filomelionu, Iconia, pisidijské Antiochie, Herakley a Caesary Mazachy Křižáci neměli prostředky ani úmysly tato města držet pro sebe a předávali je Alexiovým zástupcům.\n\nV říjnu 1097 křižáci oblehli syrskou Antiochii a během obléhání se cesty křižáků a Byzantinců jako spojenců rozešly. Byzantské oddíly křižáky opustily, což jen křižáky prohloubilo rozpor mezi Byzantinci a křižáky. Když se jim po dlouhém obléhání podařilo Antiochii konečně obsadit, byli vzápětí obklíčeni tureckou armádou atabega Kerbogy z Mosulu. Hraběti Štěpánu z Blois se však podařilo vyklouznout a dát se na ústup od Antiochie. Po cestě na západ u Filomelionu narazil na armádu císaře Alexia, který táhl k Antiochii křižákům na pomoc. Štěpán však Alexiovi situaci v Antiochii vyložil tak, že Antiochie je ztracena a Alexios tedy záchrannou výpravu musel odvolat a vrátil se do Konstantinopole. Křižáci nakonec Kerbogův nápor ustáli a Antiochii ubránili. Přestože křižáci věděli, že Antiochie ještě nedávno byla součástí Byzantské říše, většina z nich již však odmítala dále respektovat přísahu danou v Konstantinopoli a Antiochii si ponechat. Ačkoliv Alexiovy nároky hájil hrabě Raimond z Toulouse, který si uvědomoval význam přátelských vztahů s Byzancí a doufal, že jej císař jmenuje v Antiochii svým guvernérem, byl jeho názor v menšině. Křižáci se přesto nakonec shodli, že pokud se císař o město přihlásí a dorazí do podzimu, Antiochii mu vydají, jinak si křižáci město přisvojí. Zpět na západ za Alexiem tak vyslali hraběte Huga z Vermandois. Hugo ale císaře zastihl až v Konstantinopoli a s blížící se zimou již bylo pozdě organizovat tažení na východ.\n\nAntiochii nakonec získal normanský válečník Bohemund z Tarentu, který založil Antiochijské knížectví. Císař Alexios, i jeho nástupci, na Antiochii nikdy nerezignovali a toto město se stalo ohniskem napětí mezi Byzancí a křižáckou mocí v Palestině. Již roku 1104 císař Alexios vytáhl na východ, aby Antiochii získal zpět. Bohemund, jehož moc byla porážkou od Turků oslabena a byl navíc z východu ohrožován sultánem Ridvánem z Aleppa, neměl čím by byzantský postup zastavil. Alexios Bohemundovi nechal, podle Anny Komnenovny, vzkázat:\n\nBohemund odmítl a rozhodl se pro válku. Alexios rozkázal námořnictvu Antiochii blokovat, ale Bohemundovi se podařilo pomocí lsti vyklouznout a dostat se do Itálie, kde naverboval novou armádu. Zatímco Alexios na východě bojoval jak se sultánem Kilič Arslanem, tak s Antiochií, již hájil Bohemundův synovec Tankred, Bohemund se na podzim 1097 vylodil na Blakáně a napadl byzantský přístav Dyrrhachion. Byzanc se tak ocitla ve válce na dvou frontách. Alexios musel uzavřít příměří s Kilič Arslanem a vrátit se na západ. Nicméně stažení byzantských sil z Anatolie vedl k posílení pozice otřesených Turků, kteří tak přešli znovu do útoku. Seldžuci získali nazpět Caesareu Mazachu a poté i Iconium, které se po ztrátě Nikaie stalo novým hlavním městem Rúmského sultanátu. Přesto díky křížové výpravě Byzanc posílila a rozkládala se opět od Balkánu na západě až do Kilíkie na východě.\n\nPo smrti Alexia I. na císařský trůn nastoupil jeho syn Jan II. Seldžučtí Turci byli rozdělení vlastními spory a byli tak zranitelnější. Rúmský sultanát byl zaměstnán válkou se svými někdejšími spojenci danišmendovskými Turky. Jan II. toho byl schopen využít a v polovině 30. let 12. století podnikl řadu vojenských tažení na východ za znovudobytí dalších pozic. Za jeho vlády se Byzanci podařilo turecko-byzantskou linii posunout daleko na východ až k hlavnímu městu Rúmského sultanátu Iconiu. Navzdory Janovým úspěchům však Turci pokračovali v odporu a zůstávali hrozbou. Díky posílení byzantské pozice na východě mohl císař zasahovat i do politiky v Sýrii. Roku 1137 přitáhl k Antiochii a knížete Raimonda z Poitiers donutil k uznání lenní svrchovanosti Byzance nad Antiochijským knížectvím. Poté společně císař s antiochijskou armádou vytáhl na expedici proti mosulskému atabegu Zengímu a jeho spojenci, vládci Aleppa. Aliance napadla město Šajzar, ale na nedostatku spolupráce mezi křižáky a Byzantinci tažení ztroskotalo.\n\nPoté se císař věnoval válkám s Turky v Anatolii. Na přelomu let 1139 a 1140 vytáhl proti Danišmendovcům, napadl Caesareu Mazachu a poté i Neoceasareu, ale ani jedno město se mu nepodařilo dobýt a byl donucen ustoupit. Již roku 1142 se v čele své armády vrátil do Sýrie, kde na Raimondovi z Poitiers požadoval vydání Antiochie. Raimond z Poitiers se snažil získat čas. V březnu 1143 se císař však zranil na lovu a musel se vrátit do Konstantinopole. Jan II. byl smrtelně zraněn a císařem tak byl spěšně korunován jeho nejmladší syn Manuel.\n\nJanova poslední dvě tažení tak mnohem více než tureckou moc v Anatolii oslabila především Armény v Kilíkii.\n\nNový císař Manuel I. sice nastoupil na trůn velmoci, nebyl však schopen dále rozšířit sféru svého vlivu. Naopak seldžucký sultán Kilič Arslan II. začal podmaňovat své danišmendovské nepřátele. Se sultánem Kilič Arslanem císař Manuel uzavřel spojenectví proti Danišmendovcům. Císař za to po sultánovi požadoval část danišmendovského území pro Byzanc, což Kilič Arslan odmítl. Manuel proto postavil velikou armádu a roku 1176 vtrhl na seldžucké území s cílem dobýt Kilič Arslanaovo hlavní město Iconium. Byzantské síly však padly do léčky a byly takřka zničeny. Byzantská kampaň tak zcela ztroskotala Po této porážce, která se vyrovnala bitvě u Mantzikertu, znamenala definitivní konec byzantského velmocenského postavení a říše se dala na cestu pomalého, ale jistého úpadku.\n\nBitva byla i pro Turky znamenala Pyrrhovo vítězství a oba vládcové, Kilič Arslan II. i Manuel, se po bitvě snažili uzavřít příměří. V následujícím období byzantské oddíly sváděli v Anatolii s Turky menší potyčky, dokonce se jim podařilo zvítězit nad Seldžuky v menší bitvě v údolí řeky Meander. Navzdrory tomuto dílčímu úspěchu, Myriokefalon měl zdaleka nejzávažnější důsledky a oběti – za vlády Manuela Komnena od roku 1176 již Byzantinci nepodnikli žádnou ofenzivu do Anatolie. Pro Seldžuky ovládnutí danišmendovského teritoria znamenalo další vítězství nad sousedy vedoucí k mírové dohodě mezi Manuelem a Kilič Arslanem. Manuel se smlouvou zavázal stáhnout z oblasti svá vojska a strhnout opevnění měst Dorylaion a Sublaion.\n\nManuel Komnenos nicméně odmítl smlouvu respektovat a Kilič Arslan si ji pokusil vynutit násilím. Manuel vyslal vojevůdce Jana Vazatza aby seldžucký vpád odrazil. Janu Vazatzovi se Turky podařilo zastavit a v bitvě u Hyelionu a Leimocheiru v údolí Meandru vybojovat vítězství; bitva se stala signálem, že byzantská armáda zůstala silná a byzantský systém obrany západní Anatolie úspěšný. Po vítězství na Meandru Manuel osobně vytáhl s malou armádou, aby vyhnal Seldžuky z Panasia a Lacearia, jižně od Cotyaia. Ale již roku 1178 byli Byzantinci po setkání s tureckými silami u Charaxu donuceni ustoupit, zatímco Turkům se podařilo získat značnou kořist na dobytku. O rok později Turci oblehli město Klaudiopolis v Bithýnii, což Manuela donutilo vytáhnout s malou jednotkou jezdců na záchranu města a až ke konci roku 1180 se císaři podařilo nad Turky zvítězit.\n\nNekončící konflikt a válečná tažení se podepsaly na Manuelově zdraví; roku 1180 vážně onemocněl a 24. září zemřel. Rovnováha sil mezi oběma mocnostmi se začala postupně přesouvat na stranu Turků. Po smrti Manuela se v zemi ujala moci císařovna v zastoupení nezletilého Alexia II. Nestabilní režim ale zakrátko padl a v zemi zavládla anarchie, čehož využili východní sousedé, aby uchvátili další byzantská území v západní Anatolii.\n\nRoku 1183 byl svržen císař Alexios II. i jeho matka, císařovna Marie a na trůn dosedl Andronikos I. Jeho vláda se vyjadřovala velkou krutostí a jeho pokusy o další militarizaci země vedly k jeho svržení, mučení, oslepení a 3 dny trvajícím veřejném lynči a smrti v hipodromu Konstantinopole roku 1185. Mezitím se seldžucký sultán Arp Arslan zmocnil i dalších měst v Anatolii, Sozopole, Ankary a Herekley.\n\nPo svržení Andronika Komnena Byzanci vládlo v letech 1185–1204 několik slabých císařů, kteří zcela selhali v obraně východních hranic říše. Slabost vlády v Konstantinopoli také vedla roku 1180 k osamostatnění Antiochijského knížectví z byzantského vazalství a roku 1187 s nástupem Leona II. i Arménského knížectví.\n\nMezitím v Palestině zahájil ofenzivu proti křižáckým státům sultán Saladin, kterému se roku 1187 podařilo křižáky zničit v bitvě u Hattínu a následně dobýt Jeruzalém, což v dalších letech vyvolalo vyhlášení třetí křížové výpravy. Třetí křížová výprava však jak pro Byzantskou říši, tak pro Svatou říši římskou znamenala ztracenou šanci na zisk nějakých významných územích zisků na Blízkém východě. Byzantský císař Izák II. nejprve uzavřel spojenectví se Saladinem, a slíbil zadržet postup německé armády přes Balkán. Poté byl ale donucen Fridrichu Barbarossovi umožnit průchod přes území říše a když Němci získali hlavní město Rúmského sultanátu Iconium, nedokázal to zužitkovat ve prospěch Byzance jako náhradu za ztráty u Myriokefalu.\n\nPro říši obklíčenou nepřáteli rostla i hrozba dobytí i hlavního města Konstantinopole, což se nakonec roku 1204 stalo, když Konstantinopol dobyla evropská vojska čtvrté křížové výpravy. Rozbití jednotné Byzance na čtyři křižácké státy a tři státy pod vládou byzantských aristokratů v exilu oblast uvrhlo do další éry chaosu a válek. Rúmští Seldžuci vedení novým sultánem Kai Chosrauem I. využili situace a roku 1207 napadli přístavní město Antalaya a odtrhli ho od slabého Nikájského císařství. Ale již roku 1210 se situace obrátila a sám sultán byl zabit v menší druhé bitvě v údolí Meanderu, čímž se uklidnila situace na východních hranicích Nikájského císařství. Ve 13. století začali na Blízký východ pronikat Mongolové a roku 1243 mongolská invaze zlomila seldžuckou moc v Anatolii. O tři roky později zemřel mladý sultán Kai Chosrau II. a na trůn nastoupili jeho tři synové. Občanské nepokoje, které následně vypukly v sultanátu uvolnily ruce Nikájskému císařství, aby roku 1261 císař Michael VIII. Palailogos znovudobyl Konstantinopol od latinského císaře Balduina II. Roku 1283 v sultanátu propukla občanská válka a roku 1308 se Rúmský sultanát rozpadl. Iconia se posléze zmocnili karamanští Turci. Konec Rúmského sultanátu neznamenal konec války mezi Turky a Byzancí; vzrůstající moc rúmského šlechtice jménem Osman I., jehož jméno dalo název celé dynastii i jeho říši znamenala klíčící válku mezi Byzantskou o Osmanskou říší, která nakonec přinesla zkázu Byzantské říši i Seldžukům a muslimské panství rozkládající se v Anatolii.\n\nVálka Seldžuků s Byzancí měla dalekosáhlé důsledky. Blízký východ byl po dlouhou dobu pod nadvládou Byzantské říše a Fátimovského Egypta, ale již koncem 13. století ani jeden z těchto států nebyl mocností; Fátimovci v Egyptě byli svrženi a nahrazeni nejprve Saladinovým rodem Ajjúbovců a později vládou mamlúků, zatímco moc Byzantské říše byla zlomena Seldžuky. V nadcházejícím konfliktu mezi Turky a mamlúky se převaha přesunula ve 14. století na stranu mamlúků, ale následně v 15. a 16. století na stranu osmanských Turků, kteří dobyli Mamlúcký sultanát v Egyptě. Křesťanské státy již nikdy neměly na Blízkém východě hrát významnější vojenskou a politickou úlohu. Jak se Turci trvale usazovali na dobytých územích, místní nemuslimskou populaci časem konvertovali k islámu a tím i snížili šance na další křesťanský vpád.\n\nVálka a dobytí Palestiny Turky poskytly záminku západnímu křesťanstvu k vyhlášení křížových výprav na Východ. Křižákům se podařilo ve Svaté zemi vytvořit čtyři křižácké státy balancující mezi sunnitskou Sýrií, šíitským Egyptem a Byzancí. Ale politické i vojenské konflikty s Byzancí vedly k oslabení jak pozic křižáků, tak Byzantinců.\n\nPro Turky to znamenalo novou etapu jejich mocenského postavení. Navzdory útokům křižáků z latinské Konstantinopole ze západu i Mongolů a kvarismanských Turků z východu, anatolští Turci pomalu upevňovali svou velmocenskou pozici, jíž plně dosáhli za vlády osmanských sultánů. Vzestup osmanské dynastie se datuje do doby pádu Rúmského sultanátu a rozdělení Byzantské říše. Politické vakuum vzniklé v Anatolii usnadnilo cestu jednomu z rúmských šlechticů, Osmanu I. Přítomnost křižáckých států na Peloponésu a vzestup Bulharů a jejich neustálé nájezdy na byzantské území velmi ztěžovalo zásahy proti Turkům v Anatolii. V době, kdy jíž byli Byzantinci donuceni žádat o vojenskou pomoc Osmanskou říši proti bulharskému nebezpečí, čímž Turci dostali příležitost k průniku také na evropské území. Blízké sousedství osmanského sultána Bejlika zajišťovala, že konečný střet mezi Osmanskou říši a Byzancí se stal nevyhnutelný. V Konstantinopoli zatím byla aristokracie nejednotná, mnozí se přimlouvali za pomoc ze Západu, jiní byli ochotni akceptovat osmanskou nadvládu, což vedlo k občanským válkám. Zbytky Byzantské říše zatím balancovaly mezi jedním osmanským obléháním za druhým až do konečného pádu Konstantinopole roku 1453.\n\n\n"}
{"id": "379398", "url": "https://cs.wikipedia.org/wiki?curid=379398", "title": "Maďarsko-československá válka", "text": "Maďarsko-československá válka\n\nMaďarsko-československá válka, též válka o Slovensko, (maďarsky \"északi hadjárat\") byl válečný konflikt mezi Československem a Rumunskem na jedné straně a Maďarskou republikou rad na straně druhé, probíhajícím v rámci širšího střetu, zahrnujícího i boj o Sedmihradsko a Podkarpatskou Rus. Trvala od roku 1918 až do srpna 1919.\n\n28. října 1918 byl vyhlášen samostatný československý stát. Součástí Československa mělo být území Slovenska (tehdy Horních Uher), které dosud náleželo Maďarsku. Počátkem listopadu 1918 začalo docházet ke střetům mezi Maďary a československými vojenskými jednotkami. 2. prosince však francouzský podplukovník Vyx, který byl přednostou vojenské mise Dohody v Budapešti, upozornil Maďarsko, že československá armáda byla uznána za součást dohodového vojska. Též upozornil na to, že Slovensko je součástí Československé republiky, která má právo vojensky obsadit území Slovenska a Maďarsko má povinnost odtud svá vojska stáhnout. Tim však maďarsko-československé spory neskončily.\n\nV dubnu 1919 proběhl v Maďarsku bolševický převrat, po němž se maďarská armáda pokusila dobýt Slovensko a Sedmihradsko, čímž vyvolala válku s Československem a Rumunskem. Ve finální fázi války na obou stranách stálo více než 120 tisíc vojáků. Porážka Maďarské republiky rad a rumunská okupace Budapešti v srpnu 1919 ukončila válku. Rumunská vojska se stáhla z okupovaného území v březnu 1920. V této válce Československo získalo kontrolu nad územím Slovenska, které před válkou bylo součástí Uherska.\n\nObsazení Slovenska dostalo na starost pro tento účel vzniklé Velitelství operujících československých vojsk na Slovensku do jehož čela byl postaven generál Josef Štika. Pod jeho pravomoc podléhaly především dobrovolnické jednotky tvořené z velké části Sokoly, posádky českých pluků a posilovaly je postupně útvary vracející se z fronty, většina sil však byla v té době vázána vojenským zajišťováním pohraničí, kde německá menšina vyhlásila samostatné provincie Deutschböhmen, Sudetenland, Böhmerwald a Deutschsüdmähren.\n\n2. listopadu vstoupil na Slovensko prapor 25. střeleckého pluku nadporučíka Bauera. Důvodem byla žádost obecních zástupců z Hodonína, kteří měli obavy z loupeživých nájezdů různých ozbrojených skupin. Současně přišla žádost z Holíče o ochranu před maďarskou mocí. Pro tento účel byla vytvořena pod vedením nadporučíka Ripky jednotka, která byla později nazvána Holíčskou skupinou 120 dobrovolníků z praporu. Tato jednotka pronikla přes Gbely do Malacek. Maďarský župan v Bratislavě však reagoval protestem proti vstupu československého vojska na Slovensko a vysláním vlaku se stovkou ozbrojených námořníků do Malacek. 6. listopadu dorazily do Malacek v síle přibližně 70 mužů, ale byli nuceni odjet s nepořízenou.\n\n8. listopadu byla vyjednána mezi nadporučíkem Ripkou a maďarským majorem Brandstätterem dočasná demarkační linie, vedoucí od Devínské Nové Vsi na Malinský vrch a dále na Malé Karpaty a zůstala platnou až do konce roku 1918. Ripka proto dostal posily, čímž se jeho síly rozrostly na 500 mužů a obsadil podle úmluvy území ke Stupavě až k Devínskému Jazeru.\n\n9. listopadu obsadil podplukovník Hančík se sto dvaceti muži Trnavu, což se nelíbilo maďarskému županovi v Bratislavě, proto vyslal do Trnavy jednotky vedené nadporučíkem Heltayem. Navíc v Trnavě Maďaři vytvořili ozbrojenou gardu, která měla za úkol vytlačit Čechoslováky z města. Hanačík musel ustoupit do Senice, kde ho podpořily dvě pěší roty pod velením nadporučíka Bezruka. Maďaři byli nakonec poraženi a Trnava se ocitla znovu v československých rukou. 17. listopadu byla u Senice rozprášena další maďarská jednotka. Téhož dne převzal velení nad skupinou podplukovník Verich.\n\nV době obsazení úseku u Malacek a Trnavy řádily v oblasti Trenčína a povodí Váhu ozbrojené skupiny, které mohly proniknout na Moravu, proto sem byl vyslán I. prapor 1. dobrovolnického pluku pod velením kapitána Římka s úkolem zajistit dané území v okolí Vlárského průsmyku a udržet pořádek. Římek úkol splnil, navíc 10. listopadu obsadil Trenčín a poté hlavní opěrné body v Pováží.\n\nProtože v Žilině byly maďarské jednotky, které částečně Římka ohrožovaly, vyslalo sem české velitelství další jednotky, jimž velel kapitán Kurz, který 12. listopadu bez boje obsadil Žilinu a chystal se postupovat na Ružomberok, což bylo zmařeno poškozením mostu u Kralovan.\n\n13. listopadu obsadily české útvary Turany, ale o dva dny později bylo město dobyto zpět maďarským obrněným vlakem. Maďaři poté obsadili Vrútky a donutili Čechoslováky ustoupit na severním břehu Váhu směrem na Žilinu. Maďarský vlak nakonec zastavil poručík Viesner tím, že proti němu pustil lokomotivu plnou parou. Kapitán Kurz však 16. listopadu ustoupil do Ostravy.\n\nMezitím na Slovensko dorazila I. rota československých námořníků, která zaujala obranu u Púchova a Zem. Kotešové. Také dorazil na Slovensko III. prapor 1. dobrovolnického pluku a I. prapor 2. dobrovolnického pluku a 30. listopadu obsadil Piešťany a Hlohovec. Tím vznikla Trenčínská skupina, jejíž velení převzal 18. listopadu podplukovník Šembera.\n\n25. listopadu byl generál Štika nahrazen plukovníkem Schöblem, téhož dne také byla válečnou radou určena nová prozatímní demarkační linie: Bratislava – severní břeh Dunaje – podél Ipeľu – Pinciná – ústí Uhu do Laborce – podél Uhu – Užocký průsmyk.. Schöbl částečně reorganizoval své jednotky a zřídil záložní sklady výstroje a výzbroje u Uherského Hradiště.\n\nSchöbl se rozhodl obsadit Nitranské údolí a Nížinu čímž by se Holíčská a Trenčínská skupina spojila. Tato operace měla začít 6. prosince. Již 4. prosince však došlo k prvním bojům, když Maďaři napadli neúspěšně Hlohovec. 5. prosince došlo na úseku I. námořní roty u Zem. Kotěšové k boji s maďarskou posádkou Žiliny. Maďaři v něm utrpěli těžkou porážku a ustoupili z Žiliny, kterou obsadily československé jednotky. 6. prosince Maďaři znovu zaútočili na Hlohovec a opět byli donuceni k ústupu. 7. prosince přišly do Hlohovce další české posily, které do 10. prosince obsadily města Sereď, Modra a Pezinok.\n\nSchöbl poté vyslal 1. dobrovolecký pluk, jemuž velel major Pirník, aby zajistil okolí Nitry. 11. prosince byla Nitra obsazena. Maďaři ustoupili do Nových Zámků.\n\nPo těchto úspěších chtěl Schöbl zajistit východní Slovensko, kde bylo jádro promaďarských sil na Slovensku a vznikla zde i komunistická Slovenská ľudová republika. Navíc hrozilo že Polsko vojensky obsadí oblasti Spiše a Oravy.\n\nNa obsazení východního Slovenska vyčlenil Schöbl 6 pěších praporů, 1 a půl dělostřelecké baterie, polovinu eskadrony 7. jezdeckého pluku a obrněný vlak. Velením této skupiny byl pověřen podplukovník Hrbenský. Ostatní jednotky, jež měl k dispozici, nechal pod velením pplk. Šembery k obraně dosud zajištěného území.\n\nHrbenský vyslal při postupu na východ napřed obrněný vlak, který 15. prosince obsadil Poprad. Další den zbytek skupiny obsadil Spišskou Novou Ves. 17. prosince se jeden prapor střetl s polskými jednotkami u Kežmarku a donutil je ustoupit, přesto se Hrbenský domluvil s polskou stranou na prozatímní demarkační linii Lomnický štít – Magura – Stará Ľubovňa.\n\nPři dalším postupu byl obsazen 22. prosince Zvolen a 23. prosince Banská Štiavnica a Banská Bystrica. V den, kdy se do vlasti vrátil prezident Masaryk, došlo u Popradu k boji mezi I. praporem Gardy slovenskej slobody a praporem polské armády. Tento střet skončil ústupem Poláků, z nichž byli 4 zajati. Následně došlo k uzavření prozatímní demarkační čáry mezi Polskem a Československem, která byla později nahrazena jinou. Do 25. prosince 1918 bylo zajištěno celé Pováží a oblast až ke Spišské Nové Vsi.\n\nPoté na východním Slovensku zbývalo obsadit jen Košice a Prešov, což dostala za úkol nově vytvořená skupina, jíž velel podplukovník Beran. Ten zahájil útočnou operaci na Košice a Prešov 28. prosince a ještě téhož dne obsadil Prešov. Košice byly obsazeny 29. prosince, čímž zanikla Slovenská ľudová republika. Tento den převzal velení nad československými jednotkami na Slovensku italský generál Piccione, který stál v čele Italské vojenské mise v Československu.\n\nPro obsazení jižního Slovenska byl vybrán československý armádní legionářský sbor z Itálie. 30. prosince zahájil Piccione postup na Bratislavu. Československé jednotky se k ní probojovaly a v dnech 1. ledna a 2. ledna 1919 ji obsadily.\n\nV noci z 2. na 3. ledna obsadily Lučenec, 9. ledna bez boje Nové Zámky, 10. ledna Komárno. Do 11. ledna bylo od Maďarů vyčištěno povodí Ipeľu přes Kováčovou, Bušince, Mikušovce k Pinciné.\n\nPiccione se rozhodl že další postup povede jižním směrem, protože Pichonova linie přetínala na mnoha místech důležité železniční cesty.\n\n16. ledna byl obsazen jižní břeh Ipeľu. Do 18. ledna byla ve východní části jižního Slovenska obsazena města Perečín, Velký Berezný, Užok, Veľké Kapušany a Vojany. Do 20. ledna bylo pod československou kontrolou celé území Slovenska.\n\n\n\n"}
{"id": "379410", "url": "https://cs.wikipedia.org/wiki?curid=379410", "title": "Svalové křeče dialyzovaných", "text": "Svalové křeče dialyzovaných\n\nPříčinou svalových křečí u dialyzovaných pacientů je obvykle jeden nebo více z následujících faktorů:\n\nKřeče se nejčastěji objevují ke konci dialyzační procedury v dolních končetinách. Někdy se vyskytují i ve svalech ruky, paže, vzácněji jsou křečemi postiženy i břišní svaly. Křeče se objevují obvykle v průběhu dialyzační procedury. Opakované křeče vedou často k odmítání dialyzační procedury a ukončení terapie ze strany pacienta.\n\nPredispozicí se myslí stavy, které představují vyšší riziko vzniku chorobného stavu. Predisponujícími faktory pro vznik svalových křečí při dialýze jsou:\n\nVzniku dialyzačních křečí lze předcházet dodržováním několika zásad. Nízké přírůstky hmotnosti pacienta mezi dialýzami umožní nastavit nižší ultrafiltrační rychlost během dialyzační procedury. U pacientů s vyšším sklonem ke křečím je možno nastavit vyšší koncentraci sodíku v dialyzátu. Farmakologické postupy spočívají především v podávání karnitinu, např. p.o. 300 mg 2–3× denně nebo 20 mg/kg jednorázově před koncem dialyzační procedury a v podávání vitamínu E. Ostatní léky mají většinou jen krátkodobý efekt a proměnlivou účinnost. Patří mezi ně krátce působící benzodiazepiny (např. oxazepam), nifedipin, fenytoin, karbamazepin, amitriptylin a gabapentin.\n\nNejčastěji vystačí jednoduchá preventivní opatření. Správné stanovení suché váhy, tedy hmotnosti pacienta bez nadbytečné vody, která se v jeho těle v období mezi dialýzami nahromadila, zabrání přílišné ztrátě iontů. Poučením (edukací) pacienta o pitném režimu a mezidialyzačních přírůstcích usnadní pacientovi aktivní spolupráci. Pokud se pravidelně opakují urputné křeče, (většinou u diabetiků pacientů s těžkou polyneuropatii), přestože máme správně stanovenou suchou váhu, možno zvážit převedení na peritoneální dialýzu.\n\nKřeče zpravidla doprovází prudký pokles krevního tlaku, prioritou je co nejrychleji zvrátit hypotenzi intravenosní (nitrožiní) infúzí fyziologického roztoku. Je-li to nezbytně nutné, lze zastavit nebo zmírnit ultrafiltraci a pacienta uložit do Trendelenburgerovy polohy, tedy hlavou dolů. \n\nPřípadné snížená plazmatické osmolarity lze upravit nitrožilním podáním iontů, např.10 ml 10% NaCl.\n\n\n"}
{"id": "379419", "url": "https://cs.wikipedia.org/wiki?curid=379419", "title": "Parníček puf puf", "text": "Parníček puf puf\n\nParníček puf puf ( ) je menší model lodi s jednoduchým parním reaktivním pohonem. V roce 1891 si jej dal patentovat Désiré Thomas Piot. Název je odvozen od charakteristického zvuku, který pohon vydává. Továrně vyráběné modely jsou z lisovaného plechu s barevným potiskem, s vyhříváním svíčkou. Obvyklá délka je 10 až 25 cm, časté jsou repliky nebo retro styl. Jednoduchá konstrukce umožňuje amatérskou rychlostavbu z různorodých odpadových materiálů. Je objektem sběratelství. První mistrovství světa lodiček puf puf se konalo v roce 1996 ve Francii. Existují pokusy a plány na sestrojení dostatečně velkého parníčku schopného uvézt člověka.\n\nPohon neobsahuje pohyblivé části. Základem je malý plochý kotel, ze kterého vedou dvě měděné trubky ústící pod vodní hladinu. Kotlík je nejčastěji vytápěn svíčkou, případně tuhým lihem, olejovou lampou apod. Voda se v místě dotyku plamene s kotlíkem přehřívá až vytvoří bublinu páry, která prudce vytlačí proud vody z ústí trubičky. Pak je nasáta studená voda. Zatímco ven proudí voda prudce usměrněným proudem, dovnitř je nasávána ústím ze všech směrů. Tento rozdíl umožňuje dopředný pohyb. \nPůvodní modely měly vrchní stranu kotlíku z tenkého plechu - membrány, která pulzovala v rytmu s funkcí motoru. Ukázalo se, že membrána není pro funkci motoru nutná. V roce 1920 se na trhu objevil model s jediným vývodem. Zjednodušený typ nemá kotlík, místo toho má trubička 2 až 4 spirálovité závity.\nDalší modifikací je umístění spirály na výšku. Konce trubičky ústí pod hladinou v různé výšce. Potom zde dochází k proudění jako v chladiči, horní trubičkou voda vystřikuje a dolní je nasávána. Pro výzkum byly sestrojeny i motory ze skla.\n\n"}
{"id": "379428", "url": "https://cs.wikipedia.org/wiki?curid=379428", "title": "Amálie Cádizská", "text": "Amálie Cádizská\n\nAmálie Cádizská (12. října 1834, Madrid – 27. srpna 1905, Bavorsko) byla cádizská princezna z Bourbonské dynastie a manželka bavorského prince Adalberta.\n\nNarodila se z manželství cádizského vévody Františka s Luisou Karlotou Neapolsko-Sicilskou, oba její rodiče patřili k Bourbonské dynastii. Stejně jako její manžel Adalbert i ona byla nejmladším dítětem svých rodičů. Měla deset starších sourozenců, ale pouze šest se dožilo dospělosti. Jejím nejznámějším sourozencem byl titulární španělský král František, manžel královny Izabely II..\n\nDne 25. září 1856 v Madridu spojila s Vojtěchem svůj život a porodila mu pět dětí.\nManžela přežila o třicet let a dožila se poměrně vysokého věku sedmdesáti let. Je pochována v Kostele sv. Michala v Mnichově.\n\nCelkem měla pět dětí:\n"}
{"id": "379431", "url": "https://cs.wikipedia.org/wiki?curid=379431", "title": "Stereotyp", "text": "Stereotyp\n\nStereotyp je společensky zakořeněný soubor představ o člověku nebo skupině lidí, který významně ovlivňuje vnímání, hodnocení i postoje vůči nim.\n\nStereotyp má i další významy v někerých oborech. V psychologii je to neměnný a opakovaný soubor představ nebo gest, která se vždy vyskytují pohromadě. Naučený a přesně koordinovaný soubor pohybů, projev podmíněného reflexu, se podle I. P. Pavlova nazývá \"dynamický stereotyp\". V etologii se obvykle definuje jako vrozený soubor pohybů a gest vyvolávaný určitým spouštěcím mechanismem a v medicině jde o opakovaný, často nutkavý pohyb neodpovídající situaci a beze smyslu.\n\nV původním významu je stereotyp tisk z trvalého odlitku (otisku) sazby, případně nezměněný reprint předchozího vydání. Slovo je složeno z řec. \"stereos –\" „tvrdý, pevný“ a \"typtein –\" „razit, tisknout“. Vzniklo jako tiskařský pojem ve Francii koncem 18. století a v angličtině je doloženo již roku 1798. Metaforický význam „klišé, předsudek“ zavedl roku 1922 americký komentátor Walter Lippmann.\n\nSpolečenský stereotyp je v sociologii a sociální psychologii typizovaný, běžně opakovaný a zjednodušený soubor představ a zároveň psychologický či společenský mechanismus, který reguluje vnímání a hodnocení, a tím názory, postoje i chování. Pro stereotyp je typické nerozlišené a paušální přisuzování určitých rysů a vlastností bez výjimek všem členům dané skupiny. Má spíše iracionální povahu, a přestože může být vytvořen na základě vlastní zkušenosti, ve většině případů vzniká přeceněním jednotlivé události či osoby a následným zobecněním na celou skupinu.\n\nPokud se stereotyp týká vlastní osoby nebo skupiny, mluví se o tzv. \"autostereotypu\". Pokud naopak platí o druhých lidech, mluví se o \"heterostereotypu\"; to je soubor často nelichotivých představ o příslušnících jiných společenských skupin, vrstev, etnik a podobně, základ rasových a společenských předsudků, například stereotypy Němce, Žida, Roma, tchyně atd.\nSpolečenské stereotypy zjednodušují orientaci a rozhodování a podporují zjednodušené rozlišení na „my“ a „oni“. Dají se velmi těžko vymýtit a člověk je přebírá už v dětství či v mládí ze svého okolí, z veřejného mínění i sdělovacích prostředků, často o takových skupinách, s nimiž nemá vlastní zkušenost. Společenské stereotypy se vyskytují například v karikaturách a hrají velkou roli v masové propagandě.\nStereotypizace jako psychický a současně sociální mechanismus představuje na jedné straně určitý konsenzus v pohledu na svět, ale na straně druhé determinuje vnímání i hodnocení určitých skupin jevů a ovlivňuje postoje a chování vůči nim. Stereotypizace jinými slovy nese schopnost redukovat, esencializovat a fixovat „rozdíly“. Pozornost je soustředěna na určení shodných a rozlišujících rysů. Stereotypizace se ovšem neomezuje pouze na určení zobecněných kategorií skupin lidí, ale současně zobecněné, nediferencované charakteristiky jednotlivým příslušníkům těchto skupin (v případě genderové stereotypizace mužům a ženám) přisuzuje. V tomto rámci ji lze tedy chápat jako nástroj reprodukce mocenských vztahů, a případně tedy i jako výraz dominantní (patriarchální) ideologie, který pomáhá naturalizovat status quo. Zjednodušení, ustrnulost, zobecněná očekávání, hodnocení i deformace původního vzoru, skrze něž se mocenské vztahy reprodukují, tak vedou ke vnímání stereotypizace jako diskriminačního procesu. Zvláště národní, etnické, třídní a rodové (genderové) stereotypy vytvářené dominující většinou ve společnosti jsou velmi silné.\n\nStereotypizace je často skloňována v souvislosti s médii, neboť ta, jakožto významní nositelé společenských a kulturních hodnot dominantní ideologie, mají rozhodující vliv na ustavování, šíření a posilování stereotypů. Genderovými stereotypy chápeme tradiční a často i diskriminační představy o typicky mužských a typicky ženských vlastnostech a o rolích a pozicích mužů a žen ve společnosti. Takovéto stereotypy můžeme nalézt téměř ve všech druzích televizních pořadů – počínaje reklamami a zprávami konče. Stereotypy jsou ze své podstaty iracionální, a proto jen velmi obtížně podléhají změně na základě logické argumentace. Stereotypizace bývá jako proces reprodukce dominantních hodnot (patriarchátu) v rámci mediální produkce často spojována s mytickými strukturami, jak je definoval Roland Barthes ve své knize Mytologie (Barthes 2004). V genderovém kontextu jde například o mýtus krásy či mýtus ženy matky. Skrze mýtus reprezentovaná schémata účinně multiplikují symbolickou represi, petrifikují sociální exkluzi a současně mohou sloužit jako racionalizace ustrnulosti, nepochopení, nevraživosti až nenávisti. Na druhou stranu jsou však potřebná, protože dělají svět jednodušší a srozumitelnější, pomáhají nám uspořádat a kategorizovat složitou sociální realitu, a proto by bylo nesmyslné se domnívat, že je možné či dokonce žádoucí se jich úplně zbavit, neboť hrají klíčovou roli v tom, jak rozumíme světu a společnosti. V momentě, kdy však vedou k takovému deformování reality, které významnou měrou přispívá k diskriminaci celé skupiny obyvatel, stávají se nebezpečnými. \n\nVýraz stereotypizace poprvé použil Walter Lippmann (1889–1974) v roce 1922 a označil ji za „obrazy v našich hlavách“ vztahující se k ostatním lidem. Lippman vycházel z předpokladu, že je pro člověka nemožné uchopit komplexní realitu, a vytváří si tudíž prostřednictvím stereotypů zjednodušené konstrukce. Rozlišuje mezi „okolním světem“ (tedy reálně existujícím světem) a „pseudo-světem“ (tedy subjektivní percepcí světa). \n\nStereotypizace je společně s typizací základním konstitutivním prvkem sociální konstrukce reality, která formou kategorizujícího zjednodušení pomáhá v orientaci ve struktuře sociálního systému. Stereotypizace se však oproti typizacím – ustáleným strukturám zkušenosti – liší právě v tom, že není pouhým procesem zjednodušení, systematizace a zpřehlednění. Stereotypizace zjednodušené rysy ujařmuje tak, že stereotypy fungují současně jako nositelé soudů, názorů i předsudků, jež jsou v rámci každodenního života tzv. vždy k dispozici.\n\n\n\n"}
{"id": "379433", "url": "https://cs.wikipedia.org/wiki?curid=379433", "title": "Ingemar", "text": "Ingemar\n\nIngemar, nebo také Ingmar je staroseverské mužské jméno. \nNa území Švédska je doloženo už z dob okolo roku 1000. Ze švédštiny bylo zřejmě také převzato do norštiny.\n\n\n"}
{"id": "379440", "url": "https://cs.wikipedia.org/wiki?curid=379440", "title": "Hähnichen", "text": "Hähnichen\n\nHähnichen ( ) je německá saská obec ležící v severní částí okresu Zhořelec, která má obyvatel. Skládá se z částí Quolsdorf, Spree a Trebus. Místní kostel, přestavěný v letech 1708/09, je poprvé zmiňován v roce 1436.\n\nObec leží na železniční trati Zhořelec—Chotěbuz. Nejbližší dálnicí je dálnice A4, na kterou lze najet u dvacet kilometrů jižně ležícího Kodersdorfu.\n\n"}
{"id": "379455", "url": "https://cs.wikipedia.org/wiki?curid=379455", "title": "Šmu'el Šmelke Horovic", "text": "Šmu'el Šmelke Horovic\n\nRabi Šmu'el Šmelke ben Hirš ha-Levi Horovic ( ), v rakouských úředních dokumentech zvaný Samuel Herschel Lewi, 1726 Čortkiv, Halič (dnešní Ukrajina) – 1778 Mikulov) byl slavný chasidský rabín a kabalista. Byl to první (a současně poslední) chasid, který byl v našich zemích zvolen do úřadu zemského rabína.\n\nŠmelke pocházel ze slavné rodiny Horowitzů či Horoviců, jež své jméno odvozovala od středočeských Hořovic. Jeho prapředek Aron Mešulam Horovic nechal v Praze postavit Pinkasovu synagogu. Byl starším bratrem Pinchase Horowitze, který se stal rabínem ve Frankfurtu nad Mohanem. V mládí patřili oba bratři k žákům slavného chasidského rabína Dova Bera z Meziřiče, jehož horlivými následníky se stali.\n\nRabi Šmelke působil zpočátku jako rabín v polských a haličských obcích. Roku 1754 byl povolán do Ryžvalu a v roce 1766 do Sieniavy. Od roku 1773 až do své smrti působil v Mikulově, napřed jako předseda židovského soudního dvora a pak jako moravský zemský rabín.\n\nJeho jmenování zemským rabínem způsobilo značný odpor příslušníků židovské obce pro jeho příslušnost k chasidům, a mnozí mu proto házeli klacky pod nohy. Argumentovali přitom tím, že nezná řádně úřední jazyk, jímž byla němčina, ani moravské poměry. Celý spor vyřešila až císařovna Marie Terezie, která Šmelkeho potvrdila v úřadu vzhledem k jeho zbožnému životu a znalosti ortodoxního židovství, a dokonce mu ještě udělila řadu privilegií.\n\nRabi Šmelke Horovic je považován za průkopníka chasidismu. Ačkoli se v chasidských legendách vypráví o mnoha zázracích, jež údajně učinil, nepřejal učení zakladatele chasidismu Ba'al Šem Tova nekriticky. Obklopil se sice mladými žáky a učil je zásadám chasidismu, žil však jako asketik v ústraní a zachovával si od lidí odstup.\n\nV Mikulově založil velkou ješivu – školu vyššího židovského vzdělání, kde mezi jinými studovali rabi Ja'akov Jicchak Horovic zvaný \"Jasnovidec z Lublinu\", rabi Menachem Mendel z Rimanova, rabi Israel z Koznic, rabi Moše Leib ze Sasova a legendární rabi Mordechaj Benet. Z jeho učení a spisů vyplývá protest proti povrchnímu a lehkovážnému způsobu života většiny tehdy žijících chasidů.\n\nBěhem sporu o chasidismus, který v té době probíhal, prosil rabi Šmelke rabína z Brodů, aby vystoupil proti klatbě, kterou proti chasidismu vyřkl Gaon z Vilna, a popíral, že by stoupenci chasidismu znevažovali židovskou tradici.\n\nRabi Šmu'el Šmelke ben Hirš ha-Levi Horovic zemřel po pěti letech svého působení v Mikulově v noci z 27. na 28. dubna 1778. Je pohřben na rabínském vršku na mikulovském židovském hřbitově a na jeho náhrobním kameni je vyryt symbol jeho rodu – levitská souprava.\n\nJeho jediným potomkem byl rabín Cvi Jehošua ha-Levi Horowitz (1754–1816), zvaný \"Ribaš\" nebo \"Jehošuele Charif\", který byl postupně vrchním rabínem v Jemnici, Třebíči a Prostějově, kde je pohřben na starém židovském hřbitově.\n\nŠmelkeho literární dílo není rozsáhlé, tvoří je prakticky tři spisy:\n\n\n"}
{"id": "379477", "url": "https://cs.wikipedia.org/wiki?curid=379477", "title": "Microhouse", "text": "Microhouse\n\nMicrohouse (jinak znám jako Buftech, Clicks & Cuts, Glitchy Tech House nebo Minimal House) je subžánr housu. \n\nMinimal House má své kořeny v technu, housu a glitchu. Poprvé se tento termín objevil v roce 1993, v rámci recenzí na album od německého glitch umělce \"Oval\".\n\nStejně jako mnoho současných stylů má i microhouse spoustu vlivů, zejména z minimal techna, tech-housu, ale také z glitche.\n\nPrvní \"microhouse\" track, který zaznamenal úspěch a byl zároveň od \"ne-glitchového\" umělce, byla skladba \"Beau Mot Plage\" (1999) od \"Isoleeho\". Nicméně, tento styl získává popularitu až po roce 2000 s příchodem labelů jako \"Kompakt\", \"Perlon\", \"Spectral Sound\", \"Fabric\", \"Telegraph\" či \"Force Inc\".\n\nPodobně jako house a techno je postaven na 4/4 taktu. Obsahuje typické kopáky, hi-haty a jiné efekty používané na drum machine, také jako u Glitche různé cvakání a pípání. Microhouse umělci často experimentují s různými formami zvuku, aby dosáhli tohoto efektu.\n\nPřízačným rysem je silné použití různorodých samplů, např. využívání velmi krátkých nahrávek lidského hlasu, hudebních nástrojů, různých zvuků z okolí (např. chůze, údery do různých předmětů, šustění igelitových sáčků apod.), nebo počítačem vytvořených zvukových vln. Velice často jsou tyto samply zpracovány pomocí různých efektů, nebo rozstříhány, a to do takové míry, že s původní podobou samplu nemá prakticky nic společného a vytváří v podstatě úplně nový zvuk. Tyto samply se kombinují ve výsledku tak, aby vytvořily složité melodie, nebo perkusivní pasáže.\n\nVokály jsou v microhousu často jednoduché, bez hlubšího smyslu a monotónní.\n\n\n"}
{"id": "379482", "url": "https://cs.wikipedia.org/wiki?curid=379482", "title": "Enckeho dělení", "text": "Enckeho dělení\n\nEnckeho dělení či Enckeho mezera je mezera v prstencích Saturnu, konkrétně mezera v prstenci A. Dělení je přibližně 300 km široké a vytváří rozhraní mezi strukturami v prstencích. Oproti Cassiniho mezeře není tak výrazné.\n\nEnckeho dělení nejspíše vzniklo jako výsledek opakovaného průchodu malého měsíce Pan skrz prstenec A, což nakonec vedlo k vyčištění části prstence o většinu materiálu. Dělení bylo pojmenováno po německém astronomovi Johannu Franzi Enckem.\n"}
{"id": "379484", "url": "https://cs.wikipedia.org/wiki?curid=379484", "title": "Lomnické pinky", "text": "Lomnické pinky\n\nLomnické pinky jsou území poznamenané historickou důlní činností. Nachází se 2 km severně od Sokolova a je to oblast plánované těžby, takže předpolí lomu Jiří. Lokalita je přesně mezi Sokolovem, Svatavou a Lomnicí, je poddolovaná a plná pinek neboli propadech po hlubinné těžbě, které jsou zaplavené a spojené do rozmanitých tvarů. Tvář krajiny byla vytvořena v 19. století. Rozloha je necelých 6 km a v rámci těžby se území zmenšuje a hrozí mu úplný zánik. Je zde víc než 50 druhů dřevin.\n\nLomnické pinky jsou hnízdištěm mnoha druhů ptáků. Hojný výskyt motýlů v počtech více než 350 druhů.\n\nPodle plánů těžařské společnosti (Sokolovská uhelná a.s.) zde bude lom do roku 2035 a potom zrekultivované jezero. V současnosti postupuje lom rychlostí 100 metrů ročně a probíhá postupné vypouštění pinek a pokusy o přesun obojživelníků na náhradní lokalitu (Velká podkrušnohorská výsypka).\n\n\n\n\n"}
{"id": "379492", "url": "https://cs.wikipedia.org/wiki?curid=379492", "title": "Ruda Śląska", "text": "Ruda Śląska\n\nRuda Śląska je město v Polsku, ve Slezském vojvodství. Podle informací z konce roku 2008 zde žije 144 584 obyvatel. Městem prochází dálnice A4. Narodila se zde Otylia Jędrzejczak, olympijská vítězka v plavání.\n\nRuda Śląska je rozdělena do jedenácti městských částí.\n\n1. Ruda \n2. Czarny Las\n3. Godula\n4. Orzegów\n5. Bykowina\n6. Halemba\n7. Kochłowice\n8. Chebzie\n9. Nowy Bytom\n10. Wirek\n11. Bielszowice\n\n"}
{"id": "379493", "url": "https://cs.wikipedia.org/wiki?curid=379493", "title": "Liniový graf", "text": "Liniový graf\n\nLiniový graf (nebo také \"spojnicový graf\" či \"čárový graf\") je jedním z nejjednodušších typů grafu. Používá se například ve finančnictví. Jednotlivá data jsou spojená čárou.\n\nPodobně jako u sloupcového grafu, může absence měřítka či posunutí nuly vést k zavádějícímu grafickému zobrazení. Nesprávné užití druhé osy (měřítka) může být také matoucí. Obdobně i obrácené pořadí (měřítko) osy může vést k horší čitelnosti.\n\n"}
{"id": "379494", "url": "https://cs.wikipedia.org/wiki?curid=379494", "title": "Jan Wjela", "text": "Jan Wjela\n\nJan Wjela (8. ledna 1822, Židow – 19. ledna 1907, Budyšín) byl lužickosrbský spisovatel. Často psal pod jménem Radyserb či Jan Wjela-Radyserb.\n\nPsal balady, lyriku a sbíral lidové básně. Jako jeden z prvních lužickosrbských autorů se věnoval i psaní prózy.\n\n"}
{"id": "379496", "url": "https://cs.wikipedia.org/wiki?curid=379496", "title": "Cassiniho dělení", "text": "Cassiniho dělení\n\nCassiniho dělení či Cassiniho mezera je mezera v planetárních prstencích Saturnu, která se nachází mezi prstencem B a prstencem A. Je pojmenována po významném italsko-francouzském astronomovi Giovannim Cassinim, který dělení v roce 1675 objevil.\n\nDělení se považuje za hranici mezi vnitřními a vnějšími prstenci Saturnu, které se nachází přibližně 120 000 km od středu planety. Oblast Cassiniho dělení není zcela zbavené veškerého materiálu, ale materiál v podobě ledu a kamení je zde jen značně méně zastoupen, což se opticky projevuje jako tmavší oblast.\n\nV Cassiniho mezeře vrcholil děj sci-fi knížky \"Test pilota Pirxe\" Stanisława Lema.\n"}
{"id": "379499", "url": "https://cs.wikipedia.org/wiki?curid=379499", "title": "Jabbawockeez", "text": "Jabbawockeez\n\nJabbawockeez je taneční freestylová skupina ze San Diega. Vznikla v roce 2001 a sestává z 8 až 11 (případně i více) tanečníků. Proslavili se především vítězstvím v MTV televizní soutěži America's Best Dance Crew, kde vyhráli 150 000 dolarů a nyní mají turné po Spojených státech amerických. Název skupiny je inspirován básní Jabberwocky (Lewis Carroll). Pro Jabbawockeez jsou charakteristické bílé masky a jednotné oblečení (založili i vlastní značku JBWKZ), synchronizované pohyby a propracovaná choreografie.\n"}
{"id": "379510", "url": "https://cs.wikipedia.org/wiki?curid=379510", "title": "Schodový graf", "text": "Schodový graf\n\nSchodový graf (anglicky \"OHLC chart\" nebo jen \"bar chart\") se používá v technické analýze k zobrazení vývoje ceny v čase. Každému času přísluší sloupec, jehož počátek a konec představují nejnižší a nejvyšší cenu, vodorovné čárky na sloupci značí otevírací (na levé straně) a uzavírací cenu (na pravé straně). Sloupec může být zbarven v závislosti na tom, zda cena klesá, nebo stoupá. Díky detailnějšímu zobrazení průběhu ceny se lépe zpozorují trendy a cenové formace.\n\nStejné údaje zobrazuje odlišným způsobem svícový graf.\n"}
{"id": "379512", "url": "https://cs.wikipedia.org/wiki?curid=379512", "title": "Johann Hieronymus Schröter", "text": "Johann Hieronymus Schröter\n\nJohann Hieronymus Schröter (30. srpna 1745 – 29. srpna 1816) byl německý astronom, který jako první spolu se svým asistentem Karlem Ludwigem pozorovali bílé skvrny v atmosféře Saturnu v roce 1796. Současně jako první v historii pozoroval Sinuous rilles — zvláštní geologické útvary na povrchu Měsíce. Je autorem díla \"Selenotopographische Fragmente\", atlasu měsíčního povrchu.\n\nSchröter se narodil v německém městě Erfurtu a později odešel studovat na univerzitu Göttingen. Po jejím skončení odešel na 10letou praxi.\n\nNa jeho počest jsou na Měsíci (Schröter) a na Marsu (Schröter) pojmenovány impaktní krátery, na Měsíci dále nese jeho jméno údolí Vallis Schröteri.\n"}
{"id": "379515", "url": "https://cs.wikipedia.org/wiki?curid=379515", "title": "Svícový graf", "text": "Svícový graf\n\nSvícový graf (anglicky \"candlestick chart\"), používaný v technické analýze, zobrazuje uzavírací, otevírací, nejnižší a nejvyšší cenu. Na takto detailním průběhu ceny se lépe zpozorují trendy a cenové formace. Svícový graf se začal používat v Japonsku, odkud se rozšířil do celého světa.\n"}
{"id": "379521", "url": "https://cs.wikipedia.org/wiki?curid=379521", "title": "Čavyně", "text": "Čavyně\n\nČavyně je místní část města Vodňany. Má charakter osady s 23 domy umístěné jihovýchodně pod mírným vrchem, nad plochou údolní nivou. Od města Vodňany je vzdálena necelé 3 km severovýchodním směrem. V roce 2011 zde trvale žilo 37 obyvatel.\n\nV okolí se dříve těžila rula. Na Čavyňském vrchu (416 m) nad vsí bývala motokrosová dráha. V současnosti se zde, s určitou kontroverzí, těží kvalitní štěrkopísek na několika hektarech jižním směrem od osady. Těžba se možná rozroste až na 50 hektarů.\n\nPrvní písemná zmínka o vesnici pochází z roku 1335.\n\n"}
{"id": "379522", "url": "https://cs.wikipedia.org/wiki?curid=379522", "title": "Pavel Tobiáš", "text": "Pavel Tobiáš\n\nPavel Tobiáš (* 10. ledna 1955, České Budějovice) je český fotbalový trenér. Naposledy působil jako trenér klubu 1. FK Příbram. Je pověstný praktikováním atypických standardních situací a signálů. Profesionálním trenérem je i jeho syn Kamil.\n\nV české nejvyšší soutěži odkoučoval Pavel Tobiáš 406 utkání a je tak na druhém místě v pořadí odtrénovaných zápasů v 1. české fotbalové lize. Ve druhé lize absolvoval jako trenér 42 zápasů, z toho 32 výher, 7 remíz a 3 prohry. Z toho ve 303 utkáních vedl českobudějovické SK Dynamo. Jeho největšími trenérskými úspěchy byly postupy do 1. ligy s Dynamem České Budějovice v sezónách 1998/99 a 2001/02 a především postup do čtvrtfinále v PVP se Slavií Praha v sezóně 1997/98.\n\nJako hráč nastupoval na postu obránce. S fotbalem začínal, když mu bylo osm let, v Sokolu Včelná. Odtud v dorostu přestoupil do Škody České Budějovice, za níž si ještě jako dorostenec zahrál divizní soutěž dospělých. Vojenská léta odehrál za Duklu Tábor a VTJ Slaný. Poté přestoupil do Dynama České Budějovice, s nímž na konci své hráčské kariéry postoupil do první ligy a odehrál 3 prvoligové zápasy.\n\nPo ukončení hráčské kariéry trénoval v Dynamu nejprve mládež a od roku 1990 působil jako asistent u A-týmu dospělých. Po odchodu Jindřicha Dejmala se stal v roce 1993 hlavním trenérem. V sezoně 1996/1997 dovedl klub na historicky nejlepší umístění v první lize – 6. místo. Od 9. října 1997 působil ve Slavii Praha, kde mu byla i přes úspěch v PVP 26. dubna 1998 předčasně ukončena smlouva. Poté se vrátil do SK České Budějovice, které mezitím sestoupilo do druhé ligy. Poté co s klubem postoupil zpět do první ligy a v následující sezóně s ním obsadil 14. místo, odešel na jednu sezónu do FC Brno. Budějovický klub bez něj znovu sestoupil, a tak se stal jeho úkolem po jeho návratu opět postup do první ligy, což se mu podařilo. Na začátku sezóny 2004/05 byl od týmu odvolán a o několik týdnů později nastoupil jako hlavní trenér Marily Příbram, kterou trénoval až do září 2006. V sezóně 2008/2009 se znovu vrátil do českobudějovického Dynama, kde vystřídal Jana Kmocha, neboť týmu patřila po čtyřech kolech se ziskem jediného bodu poslední příčka. Pod jeho vedením tým zaznamenal sérii jedenácti zápasů bez porážky (téměř tak vyrovnal rekord ze sezóny 1993/94, kdy mužstvo neprohrálo dvanáctkrát za sebou) a po podzimní části přezimoval s 18 body na 12. místě. V jarní části Dynamo své postavení ještě vylepšilo a celkově skončilo na 10. místě. Týmu se vydařil i vstup do sezóny 2009/10 – po dvou kolech mu patřilo 2. místo, pak však přišlo pět porážek v řadě a po 8. kole pád na poslední příčku, na které setrvával i po 10. kole. Po debaklu se Spartou (0:5) v poháru ČMFS byl trenér odvolán a nahradil jej Jaroslav Šilhavý.\n\nV polovině září 2014 se vrátil na prvoligovou scénu, když převzal fotbalisty 1. FK Příbram. Na lavičce středočeského týmu nahradil odvolaného Petra Čuhela. Tobiáš přebíral tým po po sedmi kolech, kdy se dvěma body figuroval na posledním místě tabulky, a hned v prvním zápase pod jeho vedením slavila Příbram vítězství. V jarní části pak tým neprohrál 8 zápasů v řadě, skončil na 5. místě, těsně za pozicí, která znamená kvalifikaci o Evropskou ligu. Pro 1. FK Příbram to bylo druhé nejlepší umístění v historii (po sezóně 2000/01).\n\n"}
{"id": "379534", "url": "https://cs.wikipedia.org/wiki?curid=379534", "title": "Vladimír Balthasar", "text": "Vladimír Balthasar\n\nVladimír Balthasar (21. června 1897, Praha – 10. listopadu 1978, Praha) byl významný český přírodovědec, ornitolog, doktor přírodních věd, entomolog zabývající se řády coleoptera a hymenoptera.\n\nV letech 1933 – 1939 působil jako kustod zoologického a botanického oddělení v slovenském Vlastivědném muzeu v Bratislavě. V ornitologii vytvořil přehled ptactva slovenského Podunají (1934). Byl konzervátorem ochrany přírodních památek pro okresy Šamorín, Dunajská Streda, Komárno, Stará Ďala a Parkan (Štúrovo). \n\nJeho sbírka hmyzu je uložená z větší části v pražském Národním muzeu.\n\n\n"}
{"id": "379536", "url": "https://cs.wikipedia.org/wiki?curid=379536", "title": "Jakub Lorenc-Zalěski", "text": "Jakub Lorenc-Zalěski\n\nJakub Lorenc-Zalěski, (18. července 1874 Radwor - 18. února 1939 Berlín) byl lužickosrbský spisovatel, který psal poesii i prózu.\n\nStudoval v Praze na Německém gymnáziu na Malé Straně, pak studoval lesnictví. Byl ubytován v Lužickém semináři, kde působil ve spolku \"Serbowka\". V Lužici se kromě své literární tvorby i politicky angažoval.\n\nJeho nejznámějším dílem je \"Kupa zabytych\" (česky \"Ostrov zapomenutých\").\n\n"}
{"id": "379539", "url": "https://cs.wikipedia.org/wiki?curid=379539", "title": "Alphonse Louis Nicolas Borrelly", "text": "Alphonse Louis Nicolas Borrelly\n\nAlphonse Louis Nicolas Borrelly (8. prosince 1842 – 28. února 1926) byl francouzský astronom.\n\nPracoval v Marseille, objevoval planetky a komety.\n\nObjevil periodickou kometu 19P/Borrelly.\n\nNa jeho počest byla pojmenována planetka (1539) Borrelly.\n\n"}
{"id": "379543", "url": "https://cs.wikipedia.org/wiki?curid=379543", "title": "Mordechaj Benet", "text": "Mordechaj Benet\n\nMordechaj ben Abraham Benet (hebrejsky , též Markus Benedikt; 1753–1829) byl talmudista a moravský zemský rabín (1790–1829). Narodil se ve vesničce Czurgo u Székesfehérváru v tehdejších Uhrách a zemřel v Karlových Varech. Pochován je na rabínském vršku na mikulovském židovském hřbitově. Rabi Mordechaj Benet byl velice vážený a už za jeho života ho mnozí považovali za svatého muže.\n\nBenetovi rodiče si přáli pro svého nadaného syna co nejlepší vzdělání. A proto se s ním odstěhovali do Mikulova, kde se stal žákem tehdejšího zemského rabína Gersona Pullitz-Pollitzera. Po určitou dobu snad také pobýval v alsaském Ettingenu jako žák tamějšího rabína. V ješivě Pollitzerova nástupce rabiho Šmelkeho Horovice získal hlubší znalosti Kabaly. Jelikož v učení dosahoval vynikajících výsledků, byl v patnácti letech povolán do vyhlášené ješivy (školy vyššího židovského vzdělání) rabiho Josefa Steinhardta ve Fürthu. Poté se dostal na talmudistickou školu do Prahy a do Bratislavy. Po návratu do Mikulova se oženil s dcerou zámožného mikulovského občana Gumpela Prosstitze. Nějakou dobu působil jako rabín v rodných Uhrách, načež byl zvolen rabínem v Břeclavi. V roce 1789, po smrti zemského rabína Gersona Chajese, se vrátil do Mikulova, kde byl zvolen moravským zemským rabínem. Tento úřad zastával rabi Benet po dlouhých 40 let. Později byl zván též do Bratislavy a Krakova, ale na prosby své obce zůstal v Mikulově. Díky přílišné námaze při studiu si v mládí přivodil nervovou chorobu, jíž celý život trpěl a která také 12. srpna 1829 zapříčinila v Karlových Varech, kde se léčil, jeho smrt. Byl dočasně pohřben v nedalekém Hroznětíně, ale po sedmi měsících byly jeho ostatky podle jeho přání převezeny do Mikulova a natrvalo pochovány na zdejším židovském hřbitově.\n\nBenetovo dílo není sice příliš rozsáhlé, ale náleží ke klasickým dílům talmudické literatury 18. století. Za jeho života však vyšel pouze jeho komentář k dílu rabiho Mordechaje ben Hillela \"Biur Mordechaj\" (1813). Ostatní práce, jež mu jsou přisuzovány, vyšly až po jeho smrti. Jsou to: \"Magen avot\" (Štít otců, 1835), \"Parašat Mordechaj\" (Vysvětlivky k Mordechajovi, 1889), \"Tekelet Mordechaj\" (Mordechajův purpurový šat, 1892) a \"Har ha-Mar\" (Hora myrhy) Všechna tato díla dokazují Benetův bystrý úsudek, velkou znalost rabínské literatury a v neposlední řadě jeho logickou a přísně vědeckou metodu. Benetův sloh je jasný a elegantní, jeho úvahy prozrazují znalost moderního myšlení. V tehdejším boji mezi ortodoxií a tzv. „duchem osvícení“ zaujímal nezávislý postoj.\n\n"}
{"id": "379544", "url": "https://cs.wikipedia.org/wiki?curid=379544", "title": "Polární noc", "text": "Polární noc\n\nPolární noc je jev, který nastává za hranicí polárního kruhu, kdy po dobu nejméně jednoho dne nevystoupí Slunce nad obzor a tedy zde není přirozené sluneční světlo. Opakem polární noci je polární den, kdy naopak Slunce nezapadá pod horizont. Období, kdy nastává polární noc, a období výskytu polárního dne se symetricky střídají s periodou půl roku. Nejdelší polární noci a dny můžeme pozorovat na pólech.\n\nPočet dnů, po které nastává polární noc, závisí na zeměpisné šířce. Na hranici polárního kruhu dochází jen k jedné polární noci (celkem trvá 20 hodin) a to během slunovratu (prosincového slunovratu na severní polokouli a červnového na polokouli jižní). Čím je pozorovatel dále od polárního kruhu (blíže k pólu), tím je polární noc delší.\n\nV oblasti pólů pak půl roku (179 dnů zcela pod horizontem, a dalších 7 dnů částečně pod horizontem) Slunce nevychází (trvá polární noc) a pak následně půl roku nezapadá (polární den).\n\nV den slunovratu dojde vždy v oblastech jednoho z polárních kruhů minimálně k jedné polární noci a analogicky v místech polárního kruhu opačného pólu k polárnímu dni.\n\nPolární den je na severním pólu od 21.3. do 23.9. (v této chvíli je na jižní polokouli polární noc).\nPolární noc je na severním pólu od 23.9. do 21.3. (v této chvíli je na jižní polokouli polární den).\n\nDobě bez slunečního světla se přizpůsobuje i život v těchto oblastech (např. migrace některých živočichů), má dopady i na lidskou psychiku. Například cca 2/3 pracovníků polární stanice Amundsen-Scott během zimy odjíždí. Během polární noci nastávají optimální podmínky pro pozorování polární záře, jelikož ta není přesvícena slunečním světlem.\n\nAbsence světla na území polární noci ale i v oblastech nad ní (konkrétně stratosféře, zejména jižního pólu) má vliv na cyklus vytváření a cirkulaci ozónu.\n\n"}
{"id": "379546", "url": "https://cs.wikipedia.org/wiki?curid=379546", "title": "Tambovská oblast", "text": "Tambovská oblast\n\nTambovská oblast ( , \"Tambovskaja oblasť\") je jedna z oblastí (federálních subjektů) Ruska. Její administrativní centrum je město Tambov.\n\nTambovská oblast se nalézá v západní části Ruska, v evropské části Eurasie (tzv. centrálním federálním okruhu). Patří mezi menší administrativní celky Ruska (co do rozlohy zaujímá 63. místo) a není příliš vzdálená od ruské metropole Moskvy. Sousedí s pěti dalšími oblastmi – Lipeckou, Rjazaňskou, Penzenskou, Saratovskou a Voroněžskou.\n\nTambovská oblast leží v středu Oksko-donské roviny, částečně do ní zasahuje i Stredneruskaja vysočina. Má úrodnou černozemní půdu. Leží v povodí řek Chop'ov a Oka, které se vlévají do Volhy a Kaspického jezera. Železniční síť není příliš rozvinutá, v podstatě město Tambov spojuje s třemi okolními městy: Saratovem a Kamyšinem na jihovýchodě a Mičurinskem na severozápadě.\n\nV Tambovské oblasti se nalézá 352 obcí, z toho 7 městských okresů, 23 obecních rajónů. Vedle Tambova (280 000 obyv.) jsou existuje 8 dalších větších měst, např. Mičurinsk (90 000), Rasskazovo, Moršansk, Kotovsk.\n\nV průmyslu převažuje potravinářství a strojírenství.\n\nPůvodně byl Tambov sídlem rozlehlé gubernie (od roku 1796). Po několika vlnách územně-správních změn v počátcích SSSR vznikla Tambovská oblast vydělením z Voroněžské oblasti 27. září 1937.\n\nTambovské povstání v letech 1920 – 1921 bylo jedno z největších lidových povstání během občanské války v Rusku proti moci Sovětů.\n\nPočet obyvatel se v roce 2005 odhadoval na 1 144 800.\n\n\nOblast patří v rámci Ruska mezi národnostně homogenní: 96,5 % tvořili v roce 2002 Rusové, zbytek menšiny zastoupená každá méně než 1 % (Ukrajinci, Romové, Arméni, Tataři aj.)\n\n"}
{"id": "379547", "url": "https://cs.wikipedia.org/wiki?curid=379547", "title": "Dělová koule", "text": "Dělová koule\n\nDělová koule je zastaralý druh projektilu, který byl používán v kanónech. Původně byly dělové koule vyráběny z kamene, od 17. století ze železa. Byly používány zejména při dobývání opevněných staveb, ale i ve válkách v otevřeném poli. V současné době se dělové koule již nepoužívají, byly nahrazeny projektily s větší účinností (například dělostřeleckými granáty).\n\nHmotnost dělových koulí se v minulosti používala také k určování ráže děl. Například osmnáctiliberní dělo bylo dělo s takovým vnitřním průměrem hlavně, že jím prošla železná dělová koule o hmotnosti právě 18 liber.\n"}
{"id": "379549", "url": "https://cs.wikipedia.org/wiki?curid=379549", "title": "Gymnázium Kroměříž", "text": "Gymnázium Kroměříž\n\nGymnázium Kroměříž je všeobecné čtyřleté a osmileté gymnázium založené roku 1882.\n\nPrvní snahy o založení českého gymnázia v Kroměříži se datují do roku 1867 u jeho zrodu stál zemský poslanec Jan Kozánek. Ve městě v té době existovalo piaristické gymnázium založené již roku 1687 olomouckým biskupem Karlem II. z Liechtensteina-Calstelcornu a Arcibiskupské gymnázium založené v roce 1854 arcibiskupem Bedřichem z Fürstenberka jako konvikt. Výuka na piaristickém gymnáziu probíhala původně v latině a po josefinských reformách v němčině, i když mezi studenty převažovali česky hovořící Moravané. Arcibiskupské gymnázium bylo jazykově českoněmecké, ale nebylo úplné. Většina výuky probíhala na piaristickém gymnáziu a studenti skládali maturitu na jiných školách.\n\nZřízení českých tříd na piaristickém gymnáziu se ukázalo jako nereálné. Neprosadila se ani myšlenka rozšířit Arcibiskupské gymnázium na úplnou veřejnou školu, a proto začali místní vlastenci usilovat o založení nového, českého ústavu. Kromě potřeby vzdělání v rodném jazyce poukazovali i na fakt, že většina profesorů piaristického gymnázia nesložila zkoušky z učitelské způsobilosti a učí nekvalitně. Na táboru lidu konaném 29. 6. 1869 byla přijata rezoluce za založení českého gymnázia ve městě.\n\nRoku 1873 bylo postátněno piaristické gymnázium. V roce 1880 schválil rozpočtový výbor poslanecké sněmovny říšské rady rezoluci vyzývající k rozšíření počtu českých státních škol tak, aby lépe odrážel národnostní poměr obyvatelstva. To vedlo i v Kroměříži ke zvýšenému tlaku za prosazení výuky v češtině. Ve věci se angažovala Moravská národní strana (staročeská) vedená dr. Kozánkem, ta však koncem roku drtivě prohrála volby a městskou správu ovládla německá strana. Myšlenku českého gymnázia pak nadále prosazovaly především obce v okolí města. Zaznívaly i ekonomické argumenty. Nebude-li v Kroměříži česká škola, hrozí odliv studentů na slovanská gymnázia v Brně a Olomouci a město přijde o peníze, které do něj studenti přinášejí.\n\nPočátkem roku 1881 navrhlo ministerstvo vyučování zřízení paralelních českých tříd na kroměřížském gymnáziu již od následujícího školního roku, obecní rada v čele s purkmistrem dr. Beneschem však návrh zamítla. Pobouření české části kroměřížské veřejnosti bylo o to větší, že ve městě od roku 1877 existovala i německá reálka (dnešní Justiční akademie).\n\n27. března 1882- podali advokáti Jan Kozánek a Vilibald Mildschuh spolu s kanovníkem od sv. Mořice Františkem Dvořákem svým jménem a jménem dalších patnácti kroměřížských občanů k c. k. zemské školní radě žádost, aby navrhla u ministerstva kultury k otevření čtyř tříd nižšího českého gymnázia, nebo alespoň jedné třídy ke školnímu roku 1882-83. Pro zmíněný ústav se zavázali zajistit náklady. Z ministerstva přišla odpověď, že je málo peněz. Ústav ale může být otevřen až od školního roku 1883-1884.\n\nNově založené \"Družstvo gymnasiální\" začalo bezprostředně zajišťovat vše potřebné, aby škola mohla od září zahájit výuku. Prozatímním ředitelem se stal profesor českého gymnázia v Brně František Višňák, který dostal na svém mateřském ústavu roční dovolenou. Do prvního ročníku bylo přijato 159 žáků rozdělených do oddělení A, B a C. Prostory pro jedno oddělení poskytl arcibiskup v bývalé piaristické koleji (dnes Konzervatoř P. J. Vejvanovského), zbývající dvě byla umístěna v budově Nadsklepí. Školní rok byl zahájen slavnostní bohoslužbou v chrámu sv. Jana Křtitele dne 16. 9. 1882. Složení prvního profesorského sboru bylo následující.\n\n\nZpěvu vyučoval externě Jan Talich, otec Václava Talicha. Dva učitele jménem Klvaňa si studenti rozlišili tak, že jednomu přezdívali Klvaňka.\n\nOd druhého školního roku bylo gymnázium v souladu s dohodou postátněno. Náklady na prostory a vybavení však nadále neslo družstvo. Ředitelem postátněného ústavu byl definitivně jmenován dosavadní prozatímní ředitel František Višňák , škola získala další prostory pronájmem v domě paní Kubesové.\n\nPrvního listopadu 1883 se družstvo obrátilo na obecní radu s žádostí, aby materiální zajištění školy převzalo město. Členové argumentovali tím, že 5/6 kroměřížských obyvatel tvoří Češi, kteří se svými daněmi podílejí na financování německých škol, a je proto spravedlivé, aby stejnou podporu dostala i škola česká. Zdůrazňovali i ekonomický přínos, který pro město představují čtyři stovky studentů, vesměs dětí zámožných sedláků z okolí. Obecní výbor návrh jednohlasně schválil s platností od prvního prosince. Ještě 1. 7. 1884 si však dr. Kozánek stěžoval, že město zatím nedalo ani krejcar.\n\nV roce 1885 postoupili první studenti do čtvrtého ročníku a bylo třeba začít uvažovat o rozšíření gymnázia na úplné osmileté, aby mohli pokračovat ve studiu na stejné škole. Již v květnu předchozího roku uspěli čeští kandidáti v obecních volbách a síly v zastupitelstvu se vyrovnaly. Obecní výbor tedy souhlasil s rozšířením školy a s postavením nové budovy, čeští zastupitelé na oplátku podpořili stavbu německé dívčí školy obecné a občanské. Plány však zhatil ministr kultu a vyučování baron Gautsch, který žádost zamítl. Pobouření české strany bylo obrovské, úřady však žádost opakovaně zamítaly až do roku 1888. Ministr argumentoval, že na rozšíření školy se momentálně nedostává peněz. Zároveň uvedl, že pro poměr českých a německých škol není rozhodující pouze množství obyvatelstva, ale spíše jeho hospodářské a sociální poměry. Ve skutečnosti však usiloval o nasměrování studentů na živnostenské školy v souladu s představami císaře. Záležitost se projednávala i v poslanecké sněmovně ve Vídni.\n\nV roce 1887 Češi vyhráli obecní volby a prvním českým starostou se stal Vojtěch Kulp. Gymnázium tak získalo jasnou podporu obecní rady. V srpnu se konal tábor lidu na protest proti ministerskému rozhodnutí. Dne 14. 1. 1888 podala rada další žádost, která byla na základě císařova rozhodnutí z 25. 7. schválena. Od školního roku 1888/89 bylo kroměřížské gymnázium rozšířeno na úplné.\n\nIhned byly zahájeny přípravy na stavbu nové budovy. Byla zvolena parcela za Kovářskou branou na místě bývalé vojenské nemocnice a dvou sousedních domů. S bouráním těchto staveb se začalo v únoru 1889, stavět se začalo prvního července podle projektu brněnských architektů Julia Tebicha a Josefa Karáska. Hlavním dodavatelem se stal na základě výhodné nabídky kroměřížský stavitel a člen obecního výboru Ladislav Mesenský. Slavnostní svěcení nové budovy proběhlo 21. 9. 1890, řádná výuka začala následující den. Budova sloužila od školního roku 1891/92 i nově zřízenému učitelskému ústavu. První maturity probíhaly od 15. 7. 1892.\n\nPo dvou letech provozu došlo k pohromě. Během let 1892 a 93 byla pod podlahami objevena plíseň, v místnostech se šířil zápach a postupně se ukázalo, že budova je v havarijním stavu. Ředitel si stěžoval, že do jeho bytu zatéká, tvoří se plíseň a do jednoho pokoje prosakuje močůvka z chlapeckých záchodů. Navíc měl pochybnosti o statice budovy, protože v křídle učitelského ústavu začala sesedat chodba. Pravděpodobně se projevil přehnaný spěch při stavbě. Stavitel Mesenský označil za příčinu problémů vlhkou hlínu z městské cihelny, kterou dodala na násepy podlah městská rada, a průtrž mračen během stavby, při které budova navlhla. Dále uvedl, že stavitel ručí za práce jen po dobu jednoho roku od kolaudace, přesto však uhradí ze svého 5 000 zlatých, když město zaplatí zbylých 9 813 zl. a dodá 25 000 cihel.\n\nČást prací proběhla na přelomu ledna a února 1894, hlavní rekonstrukce pod dozorem státního technika měla proběhnout během hlavních prázdnin. Ve skutečnosti se protáhla až do konce roku a výrazně se prodražila, škola však získala řádnou konstrukci a kvalitní podlahy. Výuka zatím probíhala v německém gymnáziu, Lichtenštejnském semináři v Jánské ulici a v měšťance v Oskoli. Kolaudace proběhla již za provozu v březnu 1895, ale již počátkem února následujícího roku si ředitel stěžoval, že z půdy opět pronikla do budovy voda.\n\nV sobotu 7. 11. 1896 ředitel Višňák po dlouhé nemoci zemřel. Školu krátce řídil Bedřich Fialka, od 10. 3. 1897 se ředitelem stal Rudolf baron Henniger z Eberku, bývalý učitel na českém gymnáziu v Olomouci a posléze okresní školní inspektor. V roce 1898 byla ve městě založena česká reálka, pro kterou byla během roku 1902 vystavěna nová budova (dnes Střední pedagogická škola).\n\nPod Hennigerovým vedením prožila škola klidné období. V roce 1903 bylo zavedeno elektrické osvětlení v učebně fyziky a vylepšeno plynové osvětlení zbytku budovy. O dva roky později byl zaveden vodovod s pitnou vodou a splachovací záchody. Škola vlastnila tělocvičnu, kterou využívala i tělovýchovná jednota Sokol, k provozování venkovních her sloužilo již od roku 1890 hřiště na Rejdišti. Na nátlak mj. i ředitele Hennigera vydala obecní rada v roce 1906 vyhlášku zakazující studující mládeži pobyt v hostincích bez doprovodu rodičů. V tomtéž roce odešel Henniger do penze a ve funkci ho nahradil Bedřich Fialka.\n\nZa první světové války byly mnohé školy zabrány pro vojenské účely. Gymnázium posloužilo jako kasárna jen krátce, poté však muselo sdílet svou budovu s reálkou přeměněnou na lazaret. Výuka utrpěla odvedením některých profesorů a později i starších studentů do armády.\n\nPo vzniku Československé republiky začali rodiče hromadně odvolávat své děti z německých škol. Na manifestaci dne 24. 8. 1919 byla přijata rezoluce za zrušení německého gymnázia a reálky v Kroměříži. Obě školy byly skutečně zanedlouho zrušeny jako zbytečné, do bývalé německé reálky se z budovy gymnázia přesunul učitelský ústav. I nadále však gymnázium sdílelo své prostory s jinými školami. Došlo i ke změnám v systému výuky. Již od listopadu 1918 bylo povoleno přijímat dívky jako řádné žákyně. V letech 1923–1929 proběhla na žádost městské rady postupná přeměna ústavu v reálné gymnázium. Počátkem roku 1924 odešel do penze ředitel Bedřich Fialka, jeho nástupcem se zanedlouho stal Jiří Malovaný. V roce 1932 proběhly mohutné oslavy padesátého výročí založení školy. V červenci 1934 nastoupil na místo ředitele Karel Kepert, v následujících letech se čím dál větším problémem stával nedostatek prostor. Škola usilovala o získání celé historické budovy, prozatím však získala jen tři učebny vyklizené Jungmannovou chlapeckou školou.\n\nZa druhé světové války se opakovala situace z let 1914–1918. Gymnázium muselo poskytovat prostory reálce a Arcibiskupskému gymnáziu, jejichž budovy zabrali Němci. Školu opustili studenti židovského původu. Od září 1941 se kroměřížská reálka postupně transformuje v reálné gymnázium Na příkopech. Na místě ředitele gymnázia se v rychlém sledu vystřídal E. Čecháček, Karel Koupil, opět E. Čecháček a konečně od roku 1942 zatímní správce, profesor bývalé reálky, dr. Jindřich Březina. V koncentračních táborech zahynul sokolský funkcionář a učitel zeměpisu a tělocviku Václav Sedláček a student Miroslav Svoboda, syn pozdějšího prezidenta Ludvíka Svobody. Do jara 1943 byly všechny tři kroměřížské střední školy sloučeny do jedné pod vedením Josefa Hilgartnera, kterého zakrátko opět vystřídal dr. Březina. Množila se udání, do budovy se postupně přesouvaly další vzdělávací instituce, studenti byli odesíláni na nucené práce do Německa. Od konce roku 1944 je vyučování redukováno na dva dny v týdnu. V únoru 1945 obsadili budovu maďarští vojáci, přidala se epidemie tyfu a výuka byla zcela znemožněna. Oficiálně byla přerušena 18. 4.\n\nKroměříž byla osvobozena ve dnech 4. až 6. 5. 1945 rumunskou armádou, vyučování bylo slavnostně zahájeno 29. května. Gymnázium bylo obnoveno jako humanitní a od roku 1946 neslo název Benešovo. Ředitelem se stal opět Josef Hilgartner. Arcibiskupské gymnázium bylo obnoveno v původním rozsahu, zrušenou reálku nahradilo nové Masarykovo reálné gymnázium. Tento stav však neměl dlouhého trvání. Po únoru 1948 bylo gymnázium redukováno na čtyřleté, název Benešovo byl opuštěn a ředitelem se stal Josef Zelingr. Arcibiskupské gymnázium, Masarykovo reálné gymnázium a učitelský ústav byly zrušeny (první bylo obnoveno v roce 1991).\n\n\n"}
{"id": "379550", "url": "https://cs.wikipedia.org/wiki?curid=379550", "title": "Základní nepodmíněný příjem", "text": "Základní nepodmíněný příjem\n\nZákladní nepodmíněný příjem (všeobecný základní příjem, univerzální základní příjem, občanský příjem, občanský plat, garantovaný příjem) je navrhovaný systém sociálního zabezpečení v podobě pravidelné peněžní dávky vyplácené ve stejné výši všem lidem a bez jakýchkoli podmínek. Jako takový by mohl potenciálně zcela nahradit současný složitý systém sociálního zabezpečení. „Pokud bychom v České republice zrušili všechny sociální dávky i důchody a nahradili je garantovaným příjmem ve stejné výši pro všechny, stačilo by to na šest tisíc korun měsíčně na osobu, což je zhruba polovina průměrného starobního důchodu,“ domnívá se ekonom Deloitte David Marek.  Smyslem této dávky by bylo poskytnout základní zajištění živobytí každému, bez ohledu na to zda pracuje, pracovat nemůže či pracovat nechce. Její zastánci ji navrhují zavést buď na úrovni jednotlivých států, na úrovni Evropské unie, nebo celosvětově.\n\nUž v roce 1918 se o podobné možnosti zmiňoval filozof Bertrand Russell ve své knize \"Cesty ke svobodě: Socialismus, anarchismus a syndikalismus\", kde spojuje myšlenku s anarchií. Zabýval se jí ale i utopický socialista Charles Fourier, teoretik liberalismu John Stuart Mill, americký liberální ekonom Milton Friedman (v podobě negativní daně) a mnoho dalších.\n\nPodpora ze socialistické části politického spektra souvisí s emancipací a lidskou důstojností a s přesvědčením, že sociální jistoty jsou předpokladem svobody. Libertariáni zase doufají, že výrazným zjednodušením sociálního systému by se radikálně omezila státní administrativa (sociální stát), proto ani toto řešení nepovažují za ideální a prosazují tzv. \"negativní daň\".\n\nV současnosti je jedním ze známých propagátorů myšlenky základního příjmu Philippe van Parijs, filozof a politický ekonom belgického původu, který působil na Harvardově univerzitě, je členem britské \"Academy of Sciences\" a profesorem ekonomie na Université catholique de Louvain.\n\nPodle Parijse a dalších jsou již dnes naplněny technologické předpoklady pro uvedení myšlenky základního příjmu do praxe – stroje podle něj zastanou většinu práce. Pokud bychom považovali pracovní místa za nedostatkový zdroj, mohli bychom tím zdůvodnit zdanění pracujících ve prospěch těch, kteří pracovní místa nemají. Takové pojetí je ovšem v naprostém rozporu s přístupem ekonomické vědy, podle níž pracovní místo naopak zdroje (čas, úsilí) spotřebovává.\n\nPodle jiných je pracovních míst nadbytek, ovšem problémem je spíše kvalifikovanost potenciálních zaměstnanců. Graf vývoje nezaměstnanosti v USA v letech 1890–2009 jasně demonstruje, že s technologickým pokrokem se míra nezaměstnanosti nezvyšuje a přestože většinu lidmi dříve konané manuální práce dělají stroje, nezaměstnaných z dlouhodobého pohledu nepřibývá.\n\nUbývání některých druhů práce společnost nevnímá jako vývoj pozitivní – i evropská levice praktikuje většinou politiku vytváření a hájení pracovních míst za každou cenu. Podle zastánců základního nepodmíněného příjmu však nabízí možnosti zkrácení pracovní doby a v důsledku více volného času, větší svobodu a osobní rozvoj.\n\nAmerický sociolog Erik Olin Wright tvrdí, že zavedení základního příjmu by mohlo přispět ke změně mocenské rovnováhy v kapitalistické společnosti, ve které práce (zaměstnanci) prohrává bitvu proti stále sílícímu kapitálu (průmyslové moci nadnárodních firem).\n\nKromě toho prý tento návrh pomůže vyřešit strukturní problémy, které jsou příčinou současné krize kapitalismu.\n\nReálně systém základního nepodmíněného příjmu funguje už čtvrt století na Aljašce, kde je financován ze zdanění těžby nerostných surovin a tvoří v průměru zhruba 6 % příjmu domácností.\n\nV Brazílii byl základní nepodmíněný příjem rovněž právně zakotven (jako cíl do budoucna), ale realizuje se postupně. Nejprve je vyplácen příslušníkům nízkopříjmových sociálních skupin a pro jeho výplatu je nutno splnit určité podmínky, tudíž zatím nejde tak zcela o základní nepodmíněný příjem vyplácený všem a bez jakýchkoli podmínek, ale spíše o rozsáhlý program sociální pomoci těm nejpotřebnějším. V podmínkách ČR by se za takovouto formu základního příjmu dala považovat tzv. dávka existenčního minima, na kterou má nárok každý plnoletý občan České republiky bez vlastních příjmů.\n\nDomorodí obyvatelé Austrálie tzv. Austrálci mají tři čtvrtiny příjmů ze státní pokladny. Tyto příjmy jsou pro tuto skupinu obyvatel tedy něco jako základní příjem, ale spíše než pozitivní efekt na jejich kulturu má tato skutečnost vliv devastující. Obrovským problémem je hlavně alkoholismus, kdy v den výplaty sociálních dávek často utratí většinu peněz za alkohol.\n\nVe světě existuje řada iniciativ zabývajících se rozpracováním a prosazením teorie základního příjmu do praxe.\n\nV České republice se začala myšlenka všeobecného základního příjmu diskutovat v akademických a politických kruzích v několika levicových i pravicových variantách po roce 2000. Jednalo se však pouze o jednotlivce a nikoli celé politické strany. V roce 2007 publikovali Marek Hrubec, Martin Brabec a Philippe Van Parijs o základním příjmu knihu \"Všeobecný základní příjem: Právo na lenost, nebo na přežití?\" M. Hrubec a M. Brabec se domnívají, že „technologicko-ekonomické podmínky pro všeobecný základní příjem již splněny jsou [...] ale kulturní a politické podmínky [...] nejsou“.\n\nV současné době se o nepodmíněném základním příjmu diskutuje v různých organizacích občanské společnosti a v politických stranách, např. v ČSSD, KSČM, Straně zelených či České pirátské straně nebo Klubu nekompromisních, který usiluje o základní nepodmíněný příjem a ekonomickou svobodu.\n\nO základní příjem usiluje globální organizace Basic Income Earth Network, která realizuje své aktivity také v Evropské unii.\n\nV lednu 2013 Evropská komise zaregistrovala evropskou občanskou iniciativu za základní příjem, čímž začala roční kampaň ve všech státech Evropské unie. Cílem bylo vyvolat diskusi a projednávání v Evropském parlamentu a následně zavést nepodmíněný základní příjem v jednotlivých zemích EU. Potřebný milion podpisů se ale získat nepodařilo.\n\nPokusy o zavádění různých forem podmíněných finančních či jiných sociálních dávek již úspěšně proběhly a dále probíhají v mnoha státech světa např. ve Spojených státech, Namibii, Íránu, Brazílii, Indii a v Kanadě, avšak základní nepodmíněný příjem v podobě pravidelné peněžní dávky vyplácené ve stejné výši všem lidem zůstává zatím v drtivé většině případů pouze systémem navrhovaným, a nikoli plně realizovaným. Mnozí stoupenci základního příjmu se spojili do organizace Basic Income Earth Network, která sdružuje mnoho zájmových skupin z různých států. Zde je přehled experimentů, politických stran, osobností, občanských sdružení, iniciativ a událostí, týkajících se základního příjmu nebo různých nových typů sociálních dávek v jednotlivých zemích světa.\n\nOd ledna 2008 do prosince 2009 probíhal v Namibijské vesnici Omitara (neboli Otjivero-Omitara) pilotní projekt pro zavedení základního příjmu organizovaný sdružením Namibian Basic Income Grant Coalition. Tento projekt byl financován převážně německou protestantskou církví a individuálními dárci z Německa a Namibie a také dotacemi od Německého ministerstva spolupráce. Vyplácená částka na osobu byla 100 namibijských dolarů (8 % průměrného příjmu, přibližně 300 Kč).\n\nŠest měsíců po spuštění projektu bylo zjištěno, že výrazně zredukoval problém dětské podvýživy a zvýšil školní docházku. Dalším příjemným zjištěním bylo, že příjmy lidí v komunitě se zvýšily mnohem více než jen o samotnou výši grantu, protože příjem umožnil většímu počtu občanů účasnit se produktivnějších ekonomických aktivit. Tým, který projekt organizoval, poukazuje na to, že zvýšená ekonomická aktivita je jasnou odpovědí kritikům, kteří tvrdí, že základní příjem povede lidi k lenosti a závislosti.\n\nPo skončení pilotního projektu bylo účastníkům nadále vypláceno 80 namibijských dolarů (přibližně 250 Kč) až do března 2012. Jedním ze zjištění projektu bylo, že i když byl základní příjem omezen jen na obyvatele jedné vesnice, mnoho lidí se během prvního roku projektu rozhodlo přistěhovat do Otjivero-Omitara, přestože nově příchozí základní příjem nedostávali. Organizátoři o tom napsali, že tento úkaz dokládá nutnost závádění základního příjmu celonárodně, protože částečné zavedení způsobí velkou migraci do regionů a měst, kde již byl zaveden. Jiným zjištěním byl pokles kriminality o 42 %, zejména krádeže dobytka klesly o 43 % a jiné krádeže téměř o 20 %.\n\nVýše zmíněné závěry o účincích projektu v Omitaře byly odvozeny ze dvou empirických studií, které provedla organizace Basic Income Grant Coalition: první se zabývá průběhem projektu v prvních 6 měsících a druhá průběhem v prvních 12 měsících. Žádné další empirické studie nebo vyhodnocení projektu publikovány nebyly.\n\nDatabáze projektu není veřejně přístupná. V rozhovoru pro Namibian daily představitelé projektu potvrzují, že data nejsou veřejná, a obhajují proč to tak je (obyvatelům Otjivero-Omitara bylo slíbeno, že jejich osobní údaje nebudou zveřejněny).\n\nNávrh projektu a průběh empirických studií byl některými autory kritizován jako neprůhledný a používající nevhodné metody.\n\nSoučasná vláda Namibijské republiky je stále proti zavedení základního příjmu na celonárodní úrovni a výsledky pilotního projektu její postoj nezměnily.\n\nV Indii již od ledna 2011 běží dva pilotní projekty základního příjmu. Podle prvních zpráv z těchto projektů jsou výsledky pozitivní. Ve vesnicích měli lidé více peněz na jídlo a zdravotní péči, školní výsledky dětí se zlepšily ve 68 % rodin, čas strávený ve škole se téměř ztrojnásobil, osobní úspory se ztrojnásobily a podnikatelská aktivita se zdvojnásobila.\n\nÍrán v roce 2011 zavedl základní příjem jako kompenzaci za zrušení vládních dotací na základní potřeby, jako je benzín a jídlo. První vyhodnocení zkušeností z Íránu vypracoval H. Talabani (2011).\n\nV Japonsku podporuje základní příjem politická strana New Party Nippon a Japonská strana zelených, spolu s některými ekonomy, jako je např. Toru Yamamori a Kaori Katada.\n\nMacao již od roku 2008 dává peníze svým stálým i dočasným obyvatelům v rámci programu „Wealth Partaking Scheme“. V roce 2014 vláda dala 9000 patacas (což je přibližně 28 300 Kč) každému ze stálých obyvatel, a 5 400 patacas (asi 17 000 Kč) přechodným obyvatelům.\n\nV Jižní Koreji podporuje základní příjem Socialistická strana, spolu s delegátem Geum Min.\n\nBasic Income Earth Network, do roku 2004 známý pod názvem „Basic Income European Network“ (BIEN), byl první mezinárodní organizací s cílem podporovat základní příjem na celém světě. Původně se jednalo o skupinu vědců a ekonomů, kteří se tímto tématem zabývali. BIEN sdružuje mnoho zájmových skupin z různých států a koordinuje mezinárodní komunikaci skrze newsletter a kongres, který se koná vždy jednou za dva roky.\n\nPo několika setkáních v různých evropských městech (Vídeň 2005, Basilej 2007, Berlín 2008, Herzogenrath 2009 a Vídeň 2011) se několik organizací jako např. „Německý kulatý stůl pro základní příjem“ rozhodlo spolupracovat na propagaci myšlenky zavedení základního příjmu na celoevropské úrovni. Ve Vídni (2011) se domluvili na uspořádání Evropské občanské iniciativy.\n\n14. ledna 2013 byla registrace Evropské občanské iniciativy přijata Evropskou komisí a začalo tak období 12 měsíců, během kterých bylo třeba získat minimálně jeden milion podpisů občanů EU. 28. listopadu vydala skupina 26 europoslanců společné prohlášení podporující tuto iniciativu. Ta však nakonec nebyla úspěšná, protože se pro ni potřebný milion podpisů získat nepodařilo.\n\nHistoricky nejaktivnější skupinou podporující základní příjem je v Belgii hnutí Vivant a filosof Philippe Van Parijs, který v roce 1987 založil Basic Income European network (BIEN). Belgické občanské sdružení za základní příjem, které je také členem BIEN, bylo založeno v roce 2012 v Bruselu.\n\nKonfederace nezávislých bulharských odborů v roce 2013 podpořila Evropskou občanskou iniciativu za zavedení základního příjmu.\n\nPrvní velkou diskusi o základním příjmu v Česku iniciovali filosofové a sociální vědci Marek Hrubec a Martin Brabec. Později spolu se Philippem Van Parijsem vydali knihu „Všeobecný základní příjem. Právo na lenost, nebo na přežití?“. V roce 2013 se čeští aktivisté a sociální vědci připojili k Evropské občanské iniciativě za Nepodmíněný základní příjem a vytvořili kampaň na jeho podporu. V Česku základní příjem podporuje mnoho jednotlivců, neziskových organizací (např. Alternativa zdola, ProAlt, Levá perspektiva, Pestrá zóna, z.s.) a politických stran. Ve svém programu ho má Strana zelených, Komunistická strana Čech a Moravy, Česká pirátská strana a Strana demokratického socialismu. Podporují ho také mnozí členové České strany sociálně demokratické.\n\nFinská středová strana, jedna ze čtyř hlavních politických stran ve Finsku, vyjádřila svou podporu základního příjmu a spolu s ní i dvě další politické strany, Svaz levice a Zelený svaz. BIEN Finland zahájila ve Finsku k tomuto tématu občanskou iniciativu. Od roku 2017 spustilo Finsko zkušební projekt na skupině 2000 lidí vybrané náhodně ze všech občanů v produktivním věku, které začalo vyplácet v přepočtu 15 tisíc Kč měsíčně. Výsledky se pak porovnají se stejnou skupinou, která bude spadat pod současný režim. Jde tak o první evropskou zemi, která zavede systém na národní úrovni. Projekt byl součástí předvolebních slibů a později i programu vlády centristického premiéra Juhy Sipily, který si od něj sliboval zjednodušení systému sociálních dávek a zvýšení zaměstnanosti. Cílem bylo toto ověřit. Pokus proběhl v období 1. ledna 2017 až 31. prosince 2018 a během let 2019–2020 budou postupně zveřejňovány jeho výsledky.\n\nPrvním významným zastáncem základního příjmu ve Francii byl Yoland Bresson. V roce 1985 spolu s Henrim Guittonem založili organizaci „Association pour l'Instauration d'un revenu d'existence“ za účelem propagovat základní příjem ve Francii a o rok později byli mezi spoluzakladateli Basic Income Earth Network. Jiným známým stoupencem základního příjmu byl filosof André Gorz, který změnil názor a začal tuto myšlenku podporovat, přestože předtím byl několik let jejím oponentem.\n\nLevicoví aktivisté, jako např. Baptiste Mylondo, Yann Moulier Boutang, Toni Negri, Jean-Marc Ferry, Ignacio Ramonet a Jacques Marseille jsou také pro základní příjem.\n\nZ politiků základní příjem podporují např. křesťanská demokratka Christine Boutin a ex-premiér Dominique de Villepin a spolu s nimi někteří poslanci, např. Karima Delli, Jean Desessard a Yves Cochet.\n\nVelmi vlivný think tank „Centre des Jeunes Dirigeants“ (CJD) také vyzývá k zavedení základního příjmu ve výši 400 eur pro každého občana. Návrhy, které předkládá CJD a Christine Boutin, jsou založeny na finančním modelu Marca de Basquiata, který demonstruje způsob, jak lze financovat základní příjem ve výši 400 eur pro každého dospělého a 200 eur pro každé dítě, zatímco jiní zastánci, jako jsou Baptiste Mylondo a Jacques Marseille, navrhují „dostatečně vysoký“ základní příjem okolo 750 eur. De Basquiatův model však na rozdíl od Mylonda a Marseille zároveň zachovává i důchody, podporu v nezaměstnanosti a příspěvky na bydlení.\n\nV roce 2012 skupina občanů založila hnutí napříč politickými stranami se záměrem spojit síly k popularizaci základního příjmu ve Francii. Tato síť měla také jako jeden z cílů zúčastnit se Evropské občanské iniciativy pořádané v roce 2013.\n\nNejznámějším zastáncem základního příjmu v Německu je Götz Werner, bývalý výkonný ředitel prodejního řetězce DM Drogeriemarkt a jeden z nejbohatších lidí v Německu. Mimo jiné také vyučuje ekonomii na Karlsruhe Institute of Technology.\n\nZobecnění podpory v nezaměstnanosti, známé jako Hartzův koncept, připravilo cestu pro širší hnutí za základní příjem v Německu.\n\nV roce 2008 iniciovala sociální aktivistka Susanne Wiest petici, kterou podepsalo více než 50 000 občanů, což jí zajistilo slyšení v Bundestagu a to také přispělo k rozšíření veřejné debaty o této myšlence.\n\nV roce 2011 začala základní příjem oficiálně podporovat Pirátská strana Německa. Křesťanský demokrat Dieter Althaus také navrhuje přechod na model základního příjmu. Mezi další stoupence patří skupina členů levicové strany Die Linke, vedená Katjou Kippingovou, a od roku 2010 také skupina Rhein-Erft uvnitř Sociálně demokratické strany. Mnoho stoupenců je také ve Straně zelených.\n\nPřestože myšlenka základního příjmu není v Řecku příliš známá, mnoho místních ekonomů se tomuto tématu věnuje. V roce 2010 liberální strana Drasi podpořila návrh na zavedení „základní penze“, což mělo mít za cíl zjednodušení stovek systémů vyplácení penze v zemi, která byla zasažena dluhovou krizí a nucena Troikou k vyrovnání veřejného rozpočtu. Manos Matsaganis a Chrysa Leventi společně vypracovali studii, která demonstruje uskutečnitelnost takového návrhu.\n\nJiné neortodoxní návrhy naznačují, že odchod Řecka z eurozóny by mohl být příležitostí k zavedení „peněžních dividend“ pro každého řeckého občana, jako nástroje ke zmírnění důsledků finančního kolapsu.\n\nV říjnu 2014 vydala Islandská pirátská strana parlamentní usnesení vyzývající ministra sociálních věcí, aby ustanovil skupinu s cílem prozkoumat možné cesty, jak by bylo možné zajistit základní příjem pro každého občana.\n\nBasic Income Ireland je v současné době hlavní skupinou zastánců základního příjmu v Irsku. Toto sdružení je členem BIEN. Dříve byla hlavním zastáncem organizace CORI (Náboženská konference Irska). V politice je pro zavedení základního příjmu Irská strana zelených. Pro bylo i šest europoslanců zvolených za Irsko.\n\nV rámci dohody se sociálními partnery včetně CORI byl v roce 2002 vládou předložen návrh základního příjmu, od té doby však již na vládní úrovni k žádnému dalšímu posunu nedošlo.\n\nOtázka základního příjmu získala v Nizozemsku velký ohlas v období 70.–90. let 20. století, ale v posledních 15 letech z politické agendy zmizela. V létě 2015 se objevil v Utrechtu projekt, který má za cíl prověřit možnosti univerzálního základního příjmu. Do projektu město zařadilo některé občany pobírající dávky a ty rozdělilo do tří skupin – jedna bude brát dávky stávajícím způsobem, druhá bez dozoru a třetí s dozorem. Po nějaké době město systém vyhodnotí.\n\nOd roku 2001 existuje národní síť Red Renta Básica, která je členem BIEN. Sdružuje vědce a aktivisty za základní příjem. V letech 2011–2012 přispělo k šíření této myšlenky ve španělské společnosti také hnutí 15-M a politická strana Podemos jej zařadila do svého programu.\n\nMezi významné zastánce základního příjmu ve Španělsku patří Daniel Raventos, David Casassas a José Luis Ley.\n\nSdružení BIEN-Switzerland (člen Basic Income Earth Network) podporuje základní příjem ve frankofonní části Švýcarska. V německy mluvící části existuje skupina Initiative Grundeinkommen, která je velmi aktivní v jeho propagaci.\n\nV roce 2006 sociolog Jean Ziegler prohlásil základní příjem za „jednu z nejnaléhavějších myšlenek“.\n\nV roce 2008 Daniel Häni a Enno Schmidt natočili film \"The Basic income, a cultural impulse\", který vysvětluje fungování základního příjmu. Film se stal virálním videem, které mělo více než 400 000 zobrazení, a výrazně přispěl k rozšíření této myšlenky ve francouzsky a německy mluvících zemích.\n\nV dubnu 2012 obě skupiny společně iniciovaly tzv. lidovou legislativní iniciativu s cílem nasbírat 100 000 podpisů.\n\nV září 2013 již tato iniciativa měla přibližně 126 000 podpisů a 4. října je předala vládě, čímž se spustilo národní referendum, které bylo celosvětově prvním referendem svého druhu k tomuto tématu. Odborová organizace Syna také podpořila tuto iniciativu.\n\n5. června 2016 proběhlo ve Švýcarsku celonárodní referendum, ve kterém voliči návrh zamítli většinou 76,9% hlasů.\n\nProfesor ekonomie Guy Standing, jeden ze spoluzakladatelů Basic Income Earth Network, je slavným zastáncem této myšlenky. Ve své knize \"Precariat - the new dangerous class\" viní globalizaci z toho, že shazuje více a více lidí do nově vznikající chudé společenské třídy, kterou označuje jako „prekariát“. Jeho závěrem je nutnost toho, aby „vlády zajišťovaly základní jistoty jako jedno z lidských práv“ skrze základní příjem.\n\nEdward Skidelsky a Robert Skidelsky vyjádřili svou podporu základního příjmu ve své knize \"How Much is Enough?\".\n\nZákladní příjem podporuje Zelená strana Anglie a Walesu, Skotská Strana Zelených a Skotská Socialistická Strana.\n\nNorská strana zelených, Norská rudá strana, Norští demokraté a Norská pirátská strana podporují zavedení základního příjmu v Norsku. Norská liberální strana jej dříve podporovala také, ale svou podporu stáhla před volbami do poslanecké sněmovny v roce 2013.\n\nNa šíření této myšlenky pracuje také nezisková organizace BIEN Norge, člen Basic Income Earth Network.\n\nZákladní příjem, v maďarštině \"Feltétel Nélküli Alapjövedelem\" (FNA) podporuje zejména skupina FNA Group, která uspořádala první setkání v Maďarsku v Budaörs 31. května 2011. Základní příjem také podporuje Maďarská pirátská strana.\n\nMartin Luther King, Jr. navrhoval zavedení základního příjmu ve své knize \"Where Do We Go From Here: Chaos or Community?\", vydané v roce 1967.\n\nV roce 1968 James Tobin, Paul Samuelson, John Kenneth Galbraith a spolu s nimi dalších 1 200 ekonomů podepsalo dokument vyzývající americký kongres k zavedení „systému záruk a doplňků příjmu“ ještě v témže roce.\n\nV roce 1969 Richard Nixon navrhl program pomoci rodinám – „Family Assistance Program“, který se podobal základnímu příjmu v tom, že dávky nezačnou rapidně klesat, když si k nim příjemce začne vydělávat více peněz. Nixonův návrh se týkal jen rodin, ale oproti dřívějšímu programu rozšiřoval sociální péči i na jiné občany než jen ty, kteří „nemají otce“. Tento návrh však nepřijal finanční výbor sněmovny ani poté, co Nixon k návrhu přidal podmínku, že příjemci musí mít práci. V roce 1973 napsal Daniel Patrick Moynihan knihu \"The Politics of a Guaranteed Income\" (ISBN 978-0-394-46354-4) ve které obhajuje základní příjem a rozebírá Nixonův návrh.\n\nBěhem prezidentské kampaně v roce 1972 senátor George McGovern navrhoval zavedení „demograntu“, který fungoval podobně jako základní příjem.\n\nMike Gravel, bývalý americký kongresman a kandidát na prezidenta, navrhuje slevu na dani vyplácenou každý měsíc v podobě šeku od vlády každému občanovi v rámci přechodu od daně z příjmů na národní daň z prodeje se sníženým základem (tzv. FairTax).\n\nMezi významné zastánce základního příjmu mezi libertariány patří Milton Friedman (v podobě negativní daně z příjmu) a Charles Murray, který načrtl možný návrh základního příjmu ve své knize \"In Our Hands: A Plan To Replace The Welfare State\". vydané v roce 2006.\n\nMezi držitele Nobelovy ceny za ekonomii, kteří podporují základní příjem, patří Herbert A. Simon, Friedrich Hayek, James Meade, Robert Solow a Milton Friedman.\n\nRichard Parncutt zastává názor, že daň z příjmů se stává progresivní, pokud je základní příjem kombinován s rovnou daní z příjmů a že tato kombinace by zjednodušila systém daní a sociálních dávek.\n\nVe státě Oregon existuje občanské sdružení Tax and Conversation, jehož cílem je zrušit všechny daňové výjimky pomocí „ballot measure“, což je proces, ve kterém je občanská iniciativa automaticky přijata jako zákon, pokud ji podepíše více než 50 % voličů. Toto sdružení poukazuje na to, že v současném systému 20 % lidí s největším majetkem dostává 66 % peněz z daňových výdajů, což znamená, že daň z příjmů je po započítání výjimek regresivní (chudí platí více než bohatí), a že tyto peníze by měly být místo toho vypláceny nepodmíněně: každý daňový poplatník by dostával $700 na měsíc. Celkové výdaje by pak byly o něco nižší než současná částka 24 miliard dolarů ročně a nejdůležitější vládní služby by byly lépe financovány.\n\nJeremy Rifkin ve své knize \"The End of Work\" uvádí argument, že nutnost zavedení podobných opatření bude stoupat spolu s tím, jak bude v budoucnosti automatizace nahrazovat zaměstnance a snižovat poptávku po pracovních silách.\n\nAmerická strana zelených ve volebním programu na rok 2010 navrhuje „zavést univerzální základní příjem (známý též jako garantovaný příjem, negativní daň z příjmu, občanský příjem, nebo sociální dividendy). Ten by měl dostávat každý dospělý, bez ohledu na zdravotní stav, zaměstnanost, nebo rodinný stav, což by snížilo vládní byrokracii a zásahy do životů občanů.“\n\nV lednu 2014 vyšel v časopisu \"Rolling Stone\" článek navrhující základní příjem, neboli „sociální zabezpečení pro všechny“, jako jednu z pěti ekonomických reforem, za které by měli bojovat mladí lidé z generace Y.\n\nVe Spojených státech dostávají daňoví poplatníci s nejnižšími příjmy slevu na dani z příjmu. V roce 2006 sepsali členové organizace USBIG zákon, který měl tuto slevu na dani přeměnit na částečný základní příjem, a předložili ho americkému kongresu. Tento zákon však nebyl přijat.\n\nVe státě Aljaška funguje systém, který přiděluje každému občanu díl ze státních zisků z ropy, ovšem výše tohoto příspěvku, $878 na osobu na celý rok 2012, ani zdaleka nestačí na živobytí. Aljašský základní příjem navíc podléhá zdanění na federální úrovni. Dá se tedy říci, že tento „základní příjem“ funguje jako negativní daň z příjmu, ale v podobě snížení daňového základu, ne dodatečné slevy na dani (z pohledu státních financí).\n\nČlenové východního kmene indiánů Cherokee, kteří žijí v Severní Karolíně, dostávají dvakrát ročně příspěvek ve výši několika tisíc amerických dolarů. Tyto příspěvky jsou financovány ze zisků kasína Harrah's Cherokee a jsou rozdělovány již od roku 1996. Studie zkoumající účinky těchto finančních příspěvků na život dětí v této komunitě zjistila, že došlo k výraznému poklesu chudoby, problémů s chováním, zločinu, drogové závislosti a psychiatrických problémů a že více dětí odmaturovalo v řádném termínu. Pozitivní účinky byly nejsilnější u těch, kteří byli nejmladší v době, když tyto příspěvky začaly, a byly výraznější u těch, kteří tím byli osvobozeni od chudoby, oproti těm, jejichž finanční situace byla dobrá již předtím.\n\nWilliam Aberhart, premiér státu Alberta, se nechal inspirovat teorií starosty C. H. Douglase o „sociálním kreditu“ a zkusil zavést základní příjem pro občany státu Alberta již ve 30. letech 20. století. Jeho pokusy byly však zastaveny tehdejší federální vládou.\n\nMěsto Dauphin v kanadském státě Manitoba se zúčastnilo experimentu se zavedením základního příjmu, který probíhal v letech 1974–1979 pod názvem „Mincome“.\n\nV listopadu 2013 proběhl v Kanadě průzkum veřejného mínění, který uspořádala Trudeau Foundation. Výsledek byl, že 46 % Kanaďanů je pro a 42 % proti nahrazení současného systému sociálních dávek základním příjmem.\n\nOd roku 2014 Liberální strana Kanady, Kanadská strana zelených, Kanadská pirátská strana, regionální strana Québec Solidaire a senátor za konzervativce Hugh Segal podporují zavedení základního příjmu v Kanadě. Mike Redmond, lídr Nové demokratické strany Ostrovu prince Edwarda, navrhuje uskutečnění pilotního programu pro základní příjem na tomto ostrově.\n\nExperiment byl zrušen v roce 2018, kdy ho kanadská vláda a ministerstvo sociálních věcí vyhodnotilo jako neudržitelný a bez kýžených výsledků.\n\nZákladní příjem si získal podporu australských akademiků, jako jsou John Tomlinson, John Wiseman a Allan MacDonald. Queenslandská strana zelených byla první politickou stranou, která přijala politiku „Garantovaného adekvátního příjmu“ (GAI) v roce 1999. V roce 2010 oznámila Demokratická liberální strana svou podporu pro zavedení negativní daně z příjmu spolu s rovnou daní z příjmu ve výši 30 % a od roku 2014 tento návrh podporuje i Australská pirátská strana. Organizace Basic Income Guarantee Australia byla v roce 2006 přijata do Basic Income Earth Network. V srpnu 2014 Australská rada sociálních služeb (ACOSS) předložila doporučení zjednodušit systém sociálních dávek zavedením „podpůrné dávky základního příjmu“, ta se však od skutečného základního příjmu liší tím, že by bylo nadále třeba prověřovat majetkové poměry občanů.\n\nDiskuse o základním příjmu probíhá v Brazílii již od 80. let 20. století. V roce 2001 předložil senátor Eduardo Suplicy za Brazilian Workers Party návrh zákona, který ustanovuje postupné zavedení tohoto systému sociální péče. Brazílie se tak stala prvním státem, který uzákonil základní příjem. Suplicy se již dříve pokoušel předložit návrh Negativní daně z příjmu, ten však nebyl schválen. Nový zákon požaduje, aby byl v celé zemi zaveden základní příjem, a začít se má od těch nejvíce potřebných. Zákon byl schválen senátem v roce 2002 a poslaneckou sněmovnou v roce 2003. Prezident Lula da Silva tento zákon podepsal v roce 2004 a podle znění zákona je nyní úkolem prezidenta tuto reformu postupně zavést. Od té doby začala Brazílie tento zákon realizovat zavedením programu Bolsa Família, který byl ústředním bodem sociální politiky prezidenta Lula da Silvy, a je možné, že přispěl k jeho vítězství v prezidentských volbách v roce 2006.\n\nV Brazílii nyní probíhá nezávislý a soukromě financovaný pilotní projekt. Dává však zatím jen R$30 měsíčně, což je 4.4 % minimální mzdy v roce 2013 (podle vládní definice minimální mzdy) a nestačí tedy na pokrytí základních potřeb.\n\nZákladní nepodmíněný příjem souvisí už z názvu se skutečností automatizace. Není to tedy sociální dávka. Základní problémy automatizace jsou: \nTyto již dnes existující problémy řeší základní nepodmíněný příjem.\n\n\n"}
{"id": "379553", "url": "https://cs.wikipedia.org/wiki?curid=379553", "title": "Zemský okres Zhořelec", "text": "Zemský okres Zhořelec\n\nZemský okres Zhořelec ( , ) je nejvýchodnějším okresem Svobodného státu Sasko a Německa vůbec. Je členem Euroregionu Nisa.\n\nOkres vznikl v srpnu roku 2008 sloučením města Zhořelec s okresem Löbau-Žitava a okresem Dolnoslezsko-hornolužickým v rámci reformy státní správy. Zahrnuje část Horní Lužice a nepatrnou část původního Slezska \"(v hranicích před rokem 1815)\".\n\nZhořelecký okres na západě sousedí s okresem Budyšín, na severu s okresem Spréva-Nisa v spolkové zemi Braniborsko. Na východě sousedí s polskými vojvodstvími Dolnoslezským a Lubušským. Na jihu sousedí s Českou republikou – s Libereckým krajem, v jihozápadním cípu i s krajem Ústeckým.\n\nJe pojmenován podle svého největšího města Zhořelce, dalšími velkými okresními městy jsou Žitava, Löbau, Weißwasser/O.L., Niesky.\n\nKrajina plynule přechází od horského charakteru, který mají hraniční Lužické hory na jihu okresu, do severní nížiny. Nejvyšším vrcholem je s výškou 793 metrů Luž ležící přímo na hranicích s Českou republikou. Významné vodní toky jsou jednak Spréva protékající západní částí okresu, jednak Lužická Nisa, která tvoří hranici s Polskem, a její přítok, Mandava. Mezi nejvýznamnější vodní plochy patří dvě jezera vzniklá zatopením bývalých hnědouhelných dolů, Berzdorfer See a Bärwalder See.\n\nNejvýznamnější silniční stavbou je dálnice A4, která okres protíná směrem západovýchodním. Směrem na západ vede dále do Budyšína, Drážďan, Kolína nad Rýnem, Cách a Ostende, směrem na východ poblíž Zhořelce přechází do Polska a pokračuje přes Vratislav, Katovice, Krakov a Lvov do Kyjeva.\n\nDůležité železniční tratě jsou: Chotěbuz–Zhořelec, Zhořelec–Žitava, Drážďany–Žitava, Hojeřice–Horka–Zhořelec a Drážďany–Zhořelec, Žitava–Liberec.\n\nTechnickou zajímavostí je úzkokolejná železniční trať Žitavská úzkorozchodná dráha (\"Zittauer Schmalspurbahn\"), která má dodnes parní provoz.\n\n"}
{"id": "379559", "url": "https://cs.wikipedia.org/wiki?curid=379559", "title": "Rudolec (zámek)", "text": "Rudolec (zámek)\n\nZámek Rudolec se nachází ve stejnojmenné obci v okrese Žďár nad Sázavou.\n\nJde o čtyřkřídlou patrovou budovu s pilířovitou arkádou v přízemí a otevřenou arkádovou chodbou v 1. poschodí. Zmínky o tomto zámku se datují do 2. poloviny 15. století, a to do roku 1480, kdy zámek vlastnili Šabartové z Rudolce. Ve 2. polovině 15. století byla původní tvrz přestavěna na renesanční zámek Janem Rafaelem Chroustenským z Malovar, který tehdy tzv. Německý Rudolec získal po smrti svého otce Václava Chroustenského z Malovar jako jeden ze statků. V Německém Rudolci žil se svou manželkou, s níž neměl žádné děti. V roce 1597 sepsal Jan Rafael Chroustenský závěť, ve které stanovil Jana – syna Petra Rafaela dědicem. Ten však v roce 1620 konfiskací o svůj majetek přišel.\n\nJelikož zámek byl Petru Rafaelu Chroustenskému za účast na stavovském povstání zabaven, v roce 1622 bylo panství Německý Rudolec s Černou za 68 000 moravských tolarů odevzdáno Rambaldu XII. z Collalto. Ten svou poslední vůlí z roku 1633 spojil brtnické a rudolecké panství ve fideikomis. Collaltové zámek drželi po následující staletí. Během čsl. pozemkové reformy byl zámek v Německém Rudolci Collaltům konfiskován a odprodán statkáři Lad. Růžičkovi z Černé u Měřína. Nový majitel hodlal v zámku zřídit letní sídlo turistů a návštěvníků Horácka.\n\nV současné době, po smrti tehdejšího majitele v 90. letech 20. století, zámek není přístupný veřejnosti a chátrá. Naposledy sloužil jako rehabilitační centrum \"Zámek Zdraví Rudolec\".U zámku se nacházejí zbytky anglického parku, který byl založen v 19. století.\n"}
{"id": "379562", "url": "https://cs.wikipedia.org/wiki?curid=379562", "title": "LA Women's Tennis Championships", "text": "LA Women's Tennis Championships\n\nLA Women's Tennis Championships byl ženský profesionální tenisový turnaj hraný ve městě Carson poblíž Los Angeles, Kalifornie, USA. Hrál se od roku 1971 na otevřených dvorcích s tvrdým povrchem. V roce 2010 byl nahrazen turnajem Mercury Insurance Open v San Diegu.\n\nTurnaj patřil v roce 2009 do nově vzniklé kategorie WTA Premier Tournaments a od sezóny 2004 také do severoamerického turné US Open Series.\n\n\n"}
{"id": "379564", "url": "https://cs.wikipedia.org/wiki?curid=379564", "title": "Richard von Krafft-Ebing", "text": "Richard von Krafft-Ebing\n\nRichard Fridolin Joseph svobodný pán Krafft von Festenberg auf Frohnberg, zvaný von Ebing (14. srpna 1840 Mannheim – 22. prosince 1902 Štýrský Hradec) byl významným německo-rakouským psychiatrem, neurologem, jedním ze zakladatelů moderní sexuologie. Ve svém klíčovém díle Psychopathia sexualis (1886) popsal mnoho kazuistik a v rámci utřídění zavedl mnoho termínů, z nichž například slova sadismus, masochismus, fetišismus nebo paedophilia erotica jsou k nozologické klasifikaci parafilií užívány vesměs dosud. Sexuální odlišnosti včetně homosexuality nově pojímal jako vrozené dědičné neurologické poruchy. V češtině nevyšla dosud žádná jeho kniha.\n\nJeho otcem byl bádenský velkovévodský vrchní úředník, baron Friedrich Karl Konrad Christoph von Krafft-Ebing. Otcem matky Richarda von Krafft-Ebing Kláry Antonie Caroliny byl známý heidelberský právník a obhájce Carl Joseph Anton Mittermaier. Richard se narodil jako první z pěti dětí. V době Richardova dětství se rodina v rámci Bádenska několikrát stěhovala.\n\nStudoval lékařství na univerzitě v Heidelbergu, roku 1863 byl promován a získal doktorát medicíny prací \"„Die Sinnesdilirien“\". V rámci rekonvalescence po tyfovém onemocnění působil rok v Zürichu, kde se seznámil s výzkumem anatomie mozku, který prováděl Wilhelm Griesinger. V tomto období také hospitoval ve Vídni, Praze a Berlíně.\n\nV letech 1864–1868 pracoval jako asistent v ústavu pro duševně choré v Illenau v Bádensku. V roce 1867 v práci \"Erkenntnis zweifelhafter Seelenzustände\" zavedl pojem nutkavá představa (Zwangsvorstellung). Od roku 1868 do prusko-francouzské války (1870/1871) působil v Baden-Badenu jako samostatný neurolog. Ze začátku tohoto období obětavě ošetřoval svého mladšího 24letého těžce nemocného bratra Friedricha. Po jeho smrti se vydal na několikatýdenní odpočinkovou cestu po jižní Evropě spojenou s návštěvami psychiatrických a neurologických ústavů. Za prusko-rakouské války působil jako polní lékař na hejtmanství bádenské divize, poté jako lazaretní lékař v pevnosti Rastatt. O zdejších zkušenostech, zejména s tyfovým onemocněním, napsal odborné pojednání. Po návratu z války v roce 1871 byl pověřen vedením elektroléčebné stanice v Baden-Badenu.\n\nDo té doby Richard von Krafft-Ebing vydal již mnoho odborných publikací a rozhodl se věnovat akademické dráze. Habilitován byl v Lipsku, roku 1872 byl ve Štrasburku jmenován profesorem neurologie a rok hostoval na štrasburské čtyřlůžkové psychiatrické klinice. Od května 1873 vedl zemský blázinec Feldhof u Grazu a současně začal vyučovat psychiatrii na univerzitě v Grazu, v blázinci Feldhof založil 22. května 1874 psychiatrickou kliniku, kterou vedl až do roku 1880. V Grazu se také roku 1874 stala jeho ženou Maria Luise Kißling (1846–1903) z Baden-Badenu. Roku 1886 rezignoval na funkci ředitele ústavu Feldhof a otevřel privátní sanatorium v Mariagrün v Grazu, zaměřené na bohatou klientelu z vyšších vrstev.\n\nRoku 1886 byla jeho profesura rozšířena na obor psychiatrie. Od roku 1889 vedl I. psychiatrickou kliniku dolnorakouského zemského blázince ve Vídni, od roku 1892 psychiatrickou univerzitní kliniku Všeobecné nemocnice ve Vídni. Pod jeho vedením byla klinika jednou z prvních na světě, kde byla využívána hypnóza. Stále častěji byl přizváván jako soudní znalec. Popularizoval psychiatrii, pořádal veřejné přednášky, na nichž předváděl například hypnózu.\n\nOvládal několik jazyků a rekreačně se zabýval hrou na klavír. Byl otcem dvou synů a jedné dcery, ke své rodině měl celoživotně láskyplný a starostlivý vztah. Ve stáří se po oslavě třicátého výročí své profesury ze zdravotních důvodů odebral do sanatoria Mariagrün, které dříve založil, a půl roku poté zde zemřel. Byl pohřben na hřbitově u svatého Leonarda v Grazu.\n\nNejznámějším dílem Richarda von Krafft-Ebing je \"Psychopathia sexualis\", jejíž první vydání vyšlo v roce 1886. Části knihy, které by mohly být vnímány jako pohoršlivé, napsal v prvním vydání v latině. Za Ebingova života vyšlo 12 postupně přepracovávaných vydání, dílo bylo přepracováváno i po jeho smrti a roku 1924 vyšlo 17. německé vydání. Bylo přeloženo také nejméně do 7 jiných jazyků. V roce 2006 natočil americký režisér Bret Wood na náměty Ebingova odborného díla neúspěšný hraný film Psychopathia Sexualis, kritika film odsoudila jako komicky povrchní.\n\nAčkoliv dílo bylo určeno pro lékaře a právníky a latinským titulem a částmi textu v latině se Ebing snažil odradit laické čtenáře, bylo obchodně velmi úspěšné, protože o ně projevila zájem širší veřejnost.\n\nEbing vycházel z prokreačního paradigmatu a za perverzi považoval každou formu sexuální touhy, která nemůže tomuto cíli sloužit. Proto například násilné chování mezi perverze nepočítal.\n\nV prvním vydání byly „mozkové neurózy“ rozděleny do čtyř kategorií:\n\nDílo vyvolávalo ve své době rozporuplné reakce. Byl oceňován jeho vědecký přínos, ale také bylo odsuzováno jako nemorální ospravedlňování perverzí, protože chování, které do té doby bylo hodnoceno jen v morální rovině, vysvětloval vrozenými neurologickými dispozicemi.\n\nHomosexualitu von Krafft-Ebing řadil mezi ostatní perverze jako dědičnou vrozenou inverzi sexuálního pudu, která spadá do kompetence neurologů, oproti dobovému standardu, který ji považoval za duševní poškození, morální selhání či zločinný sklon. Vyslovoval se pro úplnou beztrestnost homosexuálního chování, protože homosexualita není nakažlivá a její nositel za ni není odpovědný, čímž si vysloužil nepřízeň církevně-konzervativních kruhů. Ovlivnila jej korespondence s fríským homosexuálním právníkem, teologem a historikem Karlem Heinrichem Ulrichsem, kterou sám inicioval, a zaštítil Ulrichsovu teorii „urningů“ jako jakéhosi „třetího pohlaví“. Někteří hledají v Krafft-Ebingově díle drobné formulační rozdíly, které mají svědčit o mírném oslabování patologizujícího postoje k homosexualitě (například když v roce 1901 v článku pro \"Jahrbuch für sexuelle Zwischenstufen\" místo termínu „anomálie“ použil slova „diferenciace“). Ze strany homosexuálního hnutí je Krafft-Ebingovi vyčítáno mimo jiné to, že dědičnost v případě homosexuality vysvětloval tak, jako by byla příbuzná s různými duševními poruchami („téměř ve všech případech, kde bylo možné uskutečnit vyšetření fyzických a duševních zvláštností předků a pokrevních příbuzných, se v rodině zjistily neurózy, psychózy, degenerativní znaky atd.“).\n\nPo roce 1905 bylo Ebingovo pojetí vrozených odchylek sexuality zastíněno popularitou psychoanalytických sexuálních teorií Sigmunda Freuda, ale Magnus Hirschfeld v téže době pojetí sexuálních odlišností jako vrozených neurologických dispozic dále rozvíjel.\n\nRichard von Krafft-Ebing napsal množství odborných děl. Některými z nich jsou:\n\n\n"}
{"id": "379575", "url": "https://cs.wikipedia.org/wiki?curid=379575", "title": "Alfred Hrdlicka", "text": "Alfred Hrdlicka\n\nAlfred Hrdlicka (někdy psáno též \"Hrdlička\") (27. února 1928, Vídeň – 5. prosince 2009, tamtéž) byl rakouský sochař.\n\nVyrůstal v rodině komunistického předáka, již jako pětiletý pomáhal roznášet letáky\na roku 1944 vstoupil do ilegality, aby se vyhnul službě ve Wehrmachtu. V letech 1946–1957 studoval nejdříve malířství a později sochařství na vídeňské Akademii. První výstavu uspořádal ve Vídni roku 1960 a známým se stal díky své účasti na Benátském biennále (1964). V 70. a 80. letech přednášel na různých německých a rakouských akademiích. Jeho nejznámějším dílem je \"Pomník proti válce a fašismu\" (\"\") na vídeňském náměstí Albertina. Roku 2008 u příležitosti jeho osmdesátých narozenin mu uspořádala výstavní síň Kunsthalle Würth ve Schwäbisch Hall monumentální výstavu, kde bylo prezentováno na 200 jeho děl. Několik jeho soch bylo vystaveno poté i na Albertině.\n\nByl také dobrým šachistou, roku 1953 se nominoval na akademické mistrovství světa v šachu, které se konalo  Bruselu.\n\nRoku 1999 kandidoval do parlamentu za Komunistickou stranu Rakouska (KPÖ) v Korutanech. Sklidil kritiku za své stalinistické postoje. Roku 2000 stál v pozadí setkání Gregora Gysiho a Oskara Lafontainea v Saarbrückenu.\nRoku 2007 stál u zrodu německé levicové strany Die Linke. Tvrdil o sobě, že je Velkoněmec a zásadně odmítal velkoněmectví spojovat s nacismem.\n\n\n"}
{"id": "379579", "url": "https://cs.wikipedia.org/wiki?curid=379579", "title": "Pavel Šmolík", "text": "Pavel Šmolík\n\nPavel Šmolík (* 13. prosince 1979 Plzeň) je český varhaník, sbormistr a dirigent specializující se na chrámovou a duchovní hudbu. Je regenschorim na Svaté Hoře.\n\nPo studiích na konzervatoři v Českých Budějovicích, obor Hra na varhany u Jitky Chaloupkové a AMU obor Dirigování nastoupil místo regenschoriho (varhaníka a ředitele kůru) na Svaté Hoře v Příbrami. Zde vede Svatohorský chrámový sbor, dále pak působí v Příbrami jako dirigent Příbramské filharmonie a Komorního smíšeného sboru Dr. Vladimíra Vepřeka. Pedagogicky působí na Konzervatoři v Českých Budějovicích. Příležitostně koncertuje a věnuje se chrámové kompozici. Jeho varhanní sóla se objevila i ve vysílání Českého rozhlasu či Proglasu a vystupuje na různých církevních slavnostech (např. Svatováclavská pouť).\n\nJako regenschori při bazilice Nanebevzetí Panny Marie na Svaté Hoře složil liturgickou hudbu použitou při vysvěcení nového oltáře v roce 2005 a v roce 2004 zhudebnil nešpory.\n\nJako host doprovázející na varhany vystupuje na albu \"Písně vánoční od Ginevry\" od skupiny Ginevra, které Radio Proglas zařadilo na seznam nejlepších vánočních alb roku 2008.\n\n"}
{"id": "379587", "url": "https://cs.wikipedia.org/wiki?curid=379587", "title": "Bohumil Fidler", "text": "Bohumil Fidler\n\nBohumil Fidler (27. května 1860, Příbram – 2. června 1944 Příbram) byl český učitel, hudební skladatel a dirigent.\n\nBohumil Fidler se narodil v Příbrami. Po studiu reálky a Učitelského ústavu působil v Příbrami jako učitel zpěvu a později ředitel gymnázia, dirigent sboru Lumír-Dobromila a zakladatel a dirigent Příbramské filharmonie, varhaník a regenschori v chrámu sv. Jakuba. Přátelil se skladatelem Karlem Bendlem a zejména s Antonínem Dvořákem, jehož dopisy částečně vydal ve svých pamětech.\n\nJe autorem mnoha duchovních skladeb, zvláště pak je znám instrumentací oblíbeného cyklu vánočních písní Koleda Karla Steckera.\n\n"}
{"id": "379589", "url": "https://cs.wikipedia.org/wiki?curid=379589", "title": "Lítov - Boden", "text": "Lítov - Boden\n\nVýsypka Lítov – Boden, rovněž uváděná jako \"Lítovská výsypka\" se rozkládá mezi obcemi Chlum Svaté Maří, Habartov, Lítov, Bukovany a Kaceřov v okrese Sokolov. Těleso výsypky je tvořeno materiály ze skrývkových řezů povrchových hnědouhelných lomů Medard, Libík a Boden. Sypání skrývkových hmot bylo ukončeno v roce 1997. Maximální nadmořská výška výsypky je 567 m. Rozloha přesahuje 720 ha.\n\nVýsypka patří zároveň k exkurzním lokalitám Geoparku Egeria, součásti Česko-bavorského geoparku.\n\nLožiska hnědého uhlí v Sokolovské pánvi byla těžená nejprve v hlubinných dolech a malolomech, od poloviny 20. století se přešlo převážně na koncepci velkolomového dobývání. Těžba uhelných slojí si vyžádala odtěžení značného objemy nadložních zemin. V lomech Medard a Libík mezi Svatavou a Habartovem bylo technicky nemožné vytvořit vnitřní výsypky uvnitř povrchových lomů. Skrývkové hmoty byly proto ukládány na vnější výsypky.\nVýsypka se nachází v nejzápadnější části Sokolovské pánve na katastrálních územích Habartov, Lítov a Horní Částkov. Původní nadmořská výška terénu činila 450 až 540 m. Po dosypání se zvýšila až na téměř 570 m. Celkový objem výsypky obsahuje přes 20 miliónů m skrývkových hmot.\nRekultivovaný prostor výsypky Lítov a vytěženého lomu Boden u Habartova zaujímá celkovou plochu 723 hektarů. Většina této plochy byla rekultivována lesnicky. Vysazovány byly hlavně olše lepkavá (\"Alnus glutinosa\"), olše šedá (\"Alnus incana\"), smrk ztepilý (\"Picea abies\"), několik druhů borovic, zejména borovice lesní (\"Pinus sylvestris\") a borovice kleč (\"Pinus mugo\"), modřín opadavý (\"Larix decidua\"), dub červený (\"Quercus rubra\"), dub zimní (\"Quercus petraea\") a jasan ztepilý (\"Fraxinus excelsior\"). Vzhledem ke značné fytotoxicitě substrátu došlo k lokálnímu úhynu vysazených dřevin a vzniku holých míst.\n\nTato výsypka je charakteristická špatným výsypkovým hospodářstvím. Za obvyklých podmínek se úrodné vrstvy (ornice) ukládají na deponie mimo základní těleso a spodní vrstvy do spodních částí, aby byly připraveny úrodné vrstvy pro následné budoucí rekultivace. Je to způsob založený na stratigrafických zákonech a takovýto postup se nazývá selektivní skrývka nadložních zemin. Výsypka Lítov – Boden byla sypána tak, že úrodné vrstvy jsou zasypány neúrodnými tufitickými jíly, které jsou toxické pro vegetaci. Proto se na ní neuchytily téměř žádné dřeviny ani jiné rostliny. Pokusy o zúrodnění většinou ztroskotaly, ale některé části se podařilo pokrýt úrodnou vrstvou a založit chudší porosty. Zúrodňování je velice nákladné a obtížné. Většina plochy je dnes pokryta chudší vegetací, jen na jižní straně jsou pokusy stále neúspěšné. Některá místa jsou postižena rýhovou erozí a odnosem materiálů.\n\nNa tělesu výsypky se vyskytují menší vodní plochy a jedna větší u obce Chlum Svaté Maří. Jejich vlastnosti jsou ovlivněny toxickými tufitickými jíly. Povrchové vody zde jsou značně kyselé a velmi nevhodné pro koupání. U města Habartov jsou postaveny dvě vodní nádrže v místě bývalého lomu Boden, ve kterém byla těžba uhlí ukončena v roce 1992. První nádrž má plochu 9,5 ha, druhá 7,4 ha.\n\nV budoucnu po úpravách pH se zde počítá s využitím k rekreaci a koupání nebo s výstavbou in-line dráhy. V rámci rekultivací a přilehlého jezera Medard se počítá s využitím výsypky pro vycházkové trasy a s výstavbou cyklostezek. \n\nNa výsypce byla vybudována naučná stezka se zaměřením na geologii, hornictví, ekologii a rekultivaci krajiny po povrchové těžbě uhlí. Okružní trasa kolem umělé vodní nádrže je vybavena pěti infopanely Česko-bavorského geoparku. Na panelech jsou informace o vzniku výsypky, její rekultivaci i o fauně a flóře na výsypce. Naučná stezka začíná asi 300 m od autobusové zastávky v Chlumu Svaté Maří a je vedena většinou po štěrkem zpevněných cestách.\n\n"}
{"id": "379591", "url": "https://cs.wikipedia.org/wiki?curid=379591", "title": "Evropský sociální fond", "text": "Evropský sociální fond\n\nEvropský sociální fond (\"ESF\") je hlavním finančním nástrojem Evropské unie pro podporu zaměstnanosti v členských státech a také pro prosazování hospodářské a sociální soudržnosti. Výdaje ESF dosahují přibližně 10 % celkového rozpočtu EU.\n\nESF je jedním ze strukturálních fondů EU, jejichž cílem je zlepšování sociální soudržnosti a hospodářského blahobytu v regionech Unie. Strukturální fondy jsou finanční nástroje, které přerozdělují finanční prostředky a podporují soudržnost v Evropě prostřednictvím koncentrace výdajů do méně rozvinutých regionů. Specifickým cílem výdajů ESF je podpora vytváření většího počtu lepších pracovních míst v EU, což tento fond dělá tak, že spolufinancuje národní, regionální a místní projekty, které zlepšují úroveň zaměstnanosti, kvalitu pracovních míst a otevřenost pracovního trhu v členských státech a jejich regionech.\n\nEvropský sociální fond byl vytvořen v rámci Římské smlouvy v roce 1957; jedná se o nejstarší strukturální fond. I když cílem ESF vždy byla vyšší zaměstnanost, během let fond vždy přizpůsobil své zaměření tak, aby odpovídal nárokům doby. Krátce po válce se soustředil na zvládání migrace pracovníků v rámci Evropy; později se zaměřil na boj proti nezaměstnanosti mezi mladými a málo kvalifikovanými lidmi. V současném období finanční pomoci, tedy v letech 2007 až 2013, jde pomoc z ESF také na podporu těch, kdo obzvlášť obtížně hledají práci, například žen, mladých lidí, starších pracovníků, migrantů a lidí s tělesným postižením. Kromě toho ESF také pomáhá podnikům a pracovníkům přizpůsobit se změnám. Proto podporuje inovaci na pracovišti, celoživotní učení a mobilitu pracovníků.\n\nZastřešující strategií Evropské unie je Lisabonská agenda, jejímž cílem je do roku 2010 vytvořit z Evropy nejdynamičtější a nejkonkurenceschopnější znalostní ekonomiku na světě, která bude schopná zajistit udržitelný hospodářský růst s větším počtem lepších pracovních míst a větší sociální soudržnost a respekt k životnímu prostředí. Cíle Lisabonské agendy utvářejí priority ESF.\n\nLisabonskou agendu podporuje mnoho finančních a politických nástrojů EU. Mezi nimi je i politika soudržnosti, jejímž cílem je omezovat hospodářské a sociální nerovnosti mezi zeměmi a regiony EU. K tomu používá finanční zdroje (strukturální fondy) z rozpočtu EU – včetně ESF –, pomocí kterých podporuje hospodářský a sociální rozvoj méně rozvinutých regionů. \n\nVzhledem k tomu, že na pozadí globalizace a stárnoucích populací je zapotřebí zvyšovat konkurenceschopnost a zaměstnanost, poskytuje Evropská strategie zaměstnanosti koordinační rámec, aby se členské státy EU mohly dohodnout na společných prioritách a cílech v oblasti zaměstnanosti. Tyto společné priority se pak zpracují ve Směrnicích pro zaměstnanost a začlení se do národních reformních programů připravovaných jednotlivými členskými státy. Finanční prostředky ESF přidělují členské státy s podporou národních reformních programů a národních strategických referenčních rámců (\"NSRR\"), které stanovují hlavní priority členského státu pro výdaje ze strukturálních fondů EU, jež obdrží.\n\nNa utváření priorit výdajů ESF má vliv i evropská Sociální agenda. Sociální agenda usiluje o aktualizaci „Evropského sociálního modelu“ na základě modernizace pracovních trhů a systémů sociální ochrany tak, aby pracovníci a podniky měli užitek z příležitostí vzniklých na základě mezinárodní konkurence, technických pokroků a změny populačních vzorů a zároveň byli chráněni ti nejohroženější členové společnosti. Kromě toho k současným iniciativám ESF přispívá koncepce „flexikurity“. Flexikuritu je možné definovat jako politickou strategii, jejímž cílem je zvýšení flexibility pracovních trhů, pracovních organizací a pracovních vztahů na straně jedné, a jistoty zaměstnání a jistoty příjmu na straně druhé. Termín flexikurita zahrnuje nový přístup k zaměstnanosti a pracuje s modelem „práce na celý život“, spíše než se dřívějším modelem „pracovní místo na celý život“. Motivuje pracovníky, aby řídili svůj pracovní život prostřednictvím celoživotního školení, přizpůsobení se změnám a mobility.\n\nESF je řízen na základě sedmiletých programovacích cyklů. Strategie a rozpočet ESF se projednává mezi členskými státy EU, Evropským parlamentem a Komisí EU. Strategie definuje cíle financování ESF, které částečně nebo plně sdílí s dalším strukturálním financováním. Cíle aktuálního finančního cyklu ESF jsou:\n\nStrategie také stanovuje široké „prioritní osy“ – opatření, která jsou nutná pro dosažení cílů a která jsou způsobilá pro financování. \n\nÚroveň financování ESF se v různých regionech liší v závislosti na jejich relativním bohatství. Regiony EU jsou rozděleny do čtyř kategorií způsobilých regionů, a to na základě jejich regionálního HDP na osobu ve srovnání s průměrem EU (EU o 25 nebo 15 členských státech), a dělí se do dvou zmíněných cílů.\n\nCíl Konvergence zahrnuje:\n\nCíl Regionální konkurenceschopnost a zaměstnanost zahrnuje:\n\nV konvergenčních regionech může spolufinancování projektů ze strany ESF dosáhnout až 85 % celkových nákladů. V regionech regionální konkurenceschopnosti a zaměstnanosti je běžnější 50 % spolufinancování. V případě bohatších členských států a regionů finanční prostředky z ESF doplňují existující národní iniciativy na podporu zaměstnanosti; u méně bohatých členských států financování ESF může být hlavním zdrojem financí pro iniciativy související se zaměstnaností. \n\nDefinice strategie se sice provádí na úrovni EU, ale realizace financování ESF je odpovědností členských států a regionů EU. Jakmile je odsouhlasena strategie a alokování rozpočtu, zaujme se k programování společný přístup. Členské státy a jejich regiony společně s Evropskou komisí naplánují sedmileté operační programy. Tyto operační programy popisují oblasti činnosti, které budou financovány, a mohou být geografické nebo tematické. \n\nČlenské státy určí vnitrostátní řídicí úřady ESF, které jsou zodpovědné za výběr projektů, výplatu fondů a vyhodnocování postupu a výsledku projektů. Jmenují se také certifikační a auditorské subjekty, které sledují a zajišťují dodržování výdajů podle předpisů ESF.\n\nV praxi je ESF realizován prostřednictvím projektů, které předkládá a realizuje celá řada organizací, a to jak ve veřejném, tak v soukromém sektoru. Patří k nim národní, regionální a místní úřady, vzdělávací a školicí instituce, nevládní organizace (NGO) a dobrovolnický sektor a také sociální partneři, například odbory a pracovní rady, průmyslová a profesní sdružení a jednotlivé firmy.\n\nProjekty ESF jsou určeny pro různé cílové skupiny. Jedná se například o jednotlivé pracovníky, skupiny lidí, průmyslová odvětví, odbory, veřejné správy nebo jednotlivé firmy. Konkrétní cílovou skupinou jsou zranitelné skupiny lidí, pro které je mimořádně náročné najít práci nebo postoupit v rámci pracovního místa, jako jsou například dlouhodobě nezaměstnaní a ženy. Jen pro ilustraci – odhaduje se, že každý rok je prostřednictvím účasti v projektech ESF poskytnuta pomoc více než 9 milionům osob patřícím k těmto zranitelným skupinám.\n\nSoučasný programovací cyklus ESF běží od roku 2007 do roku 2013 pod heslem „Investice do lidí“. Během tohoto období ESF vynaloží investice ve výši kolem 75 miliard eur – téměř 10 % rozpočtu EU – na projekty zvyšující zaměstnanost. Finanční prostředky se vynakládají v šesti specifických prioritních oblastech:\n\nV každém regionu bude skutečná distribuce finančních prostředků záviset na místních a regionálních prioritách. Všech šest priorit platí na cíl Konvergence i na cíl Regionální konkurenceschopnost a zaměstnanost; konvergenční regiony budou však obvykle klást důraz na „posílení lidského kapitálu“.\n\n\n"}
{"id": "379593", "url": "https://cs.wikipedia.org/wiki?curid=379593", "title": "1. kniha Makabejská", "text": "1. kniha Makabejská\n\nPrvní kniha Makabejská (zkratka 1 Mak) je historická kniha Starého zákona, sepsaná patrně hebrejsky krátce před rokem 104 př. n. l., která vypráví o židovském makabejském povstání (175 až 140 př. n. l.). Zachovala se pouze v řeckém překladu Septuaginty a nestala se součástí „palestinského kánonu“ hebrejské Bible (Tanachu). K jejímu obsahu se však vztahuje židovský svátek chanuka.\n\nKnihu napsal palestinský Žid, který sympatizoval s odbojem bratří Makabejských proti násilné helenizaci Palestiny a kladl velký důraz na plnění Mojžíšova zákona a chrámovou bohoslužbu v Jeruzalémě. Knihu zřejmě užívaly židovské obce a patrně v Alexandrii byla přeložena do řečtiny. Stala se součástí Septuaginty a alexandrijského kánonu, který převzaly první křesťanské církve, chápala se však jako deuterokanonická. Origenés i Jeroným dosvědčují, že byla napsána hebrejsky nebo aramejsky. V reformačních překladech Bible byly deuterokanonické knihy nejprve odděleny (jako v Kralické bibli), později je většina protestantských církví odmítla. Dnes ji jako deuterokanonickou uznávají katolické, pravoslavné a některé další církve. V židovské liturgii se o ni opírá svátek chanuka, oslava opětovného posvěcení jeruzalémského chrámu po vítězství bratří Makabejských (1Mak 4, 52-59).\n\n\nPrvní kniha Makabejská patří žánrově mezi historické knihy. Události líčí více méně v chronologickém pořádku, s velkým zaujetím pro židovský Zákon a zejména chrámovou bohoslužbu, přesto poměrně střízlivě a věcně. Její obsah tvoří dějiny židovského povstání proti násilné helénizaci Palestiny syrskými Seleukovci mezi roky 175 až 140 př. n. l. Panovník Antiochos IV. Epifanés zrušil a zakázal židovskou bohoslužbu, obřízku a sobotu (šabat) a někdy po roce 161 př. n. l. postavil v chrámu sochu boha Dia.\n\nPovstání zahájila rodina židovského kněze Matatiáše, jehož tři synové – Juda, Jónatan a Šimeón dostali přezdívku „makabejští“ (z hebr. \"makav\", průbojník). Povstání začalo jako partyzánská válka v horách, postupně ale mělo úspěch a Juda mohl vyčistit jeruzalémský chrám a obnovit v něm bohoslužbu. Po mnoha vojenských úspěších začal Juda jednat s Římany a uzavřel v Římě smlouvu o spojenectví (1Mak 8). Když roku 160 př. n. l. padl v bitvě, nastoupil po něm jeho bratr Jónatan Apfus, kterého nový král Alexander jmenoval veleknězem a jeho nástupce Démetrios II. stanovil, aby se daně z Judska neodváděly králi, nýbrž do Jeruzaléma (1Mak 11,30-37). Po Jónatanově smrti roku 143 př. n. l. převzal vedení jeho bratr Šimeón, který nastolil mír a dosáhl mezinárodní uznání (1Mak 14-15). Zajistil si znovu římskou podporu, byl však úkladně zavražděn v Jerichu. Velekněžského úřadu se ujal jeho syn Jochanan.\n\nBratři Makabejští tak založili novou židovskou dynastii, kněžskou a později i královskou, která vládla až do Heroda Velikého. Spojení velekněžské a královské moci však postupně mnozí kritizovali a odmítali a z tohoto protestu vzniklo mimo jiné hnutí esejců.\n\n2. kniha Makabejská nenavazuje na líčení 1Mak, nýbrž líčí některé události téže doby z jiného hlediska a přináší nové náboženské myšlenky, například modlitby za zemřelé a vzkříšení při Posledním soudu.\n\n"}
{"id": "379595", "url": "https://cs.wikipedia.org/wiki?curid=379595", "title": "Končedarja", "text": "Končedarja\n\nKončedarja () je řeka na západě ČLR v autonomní oblasti Sin-ťiang. Je 550 km dlouhá. Povodí, které zahrnuje i povodí jezera Bagraš köl má rozlohu 184 400 km². Na horním toku známá také pod jménem \"Korla\".\n\nOdtéká z jezera Bagraš köl a na horním toku protíná východní výběžky Ťan-šanu. Dále pokračuje po severním okraji Kašgarské roviny. V rovině řeka vytvořila složitou síť ramen, která jsou propojena průtoky. Směr jejich odtoku se často mění. V letech, kdy řeka dotéká do jezera Lobnor, se toto jezero naplňuje vodou, zatímco v letech, kdy voda dotéká do Tarimu, jezero vysychá.\n\nPrůměrný průtok vody v místech, kde řeka opouští hory činí 36 m³/s. Jeho velikost v průběhu roku výrazně nekolísá.\n"}
{"id": "379597", "url": "https://cs.wikipedia.org/wiki?curid=379597", "title": "Literatura faktu", "text": "Literatura faktu\n\nLiteratura faktu (neboli non-fiction) je způsob literárního zpracování užívaný při literární tvorbě na zpracování událostí dějinných i současných a vědeckých materiálů.\n\nDo vývoje literatury se hlavně dostala po 2. světové válce kdy se obráží změna estetických norem. Dochází k vytváření nového hodnotového systému s požadavkem věrnosti faktu a dokumentárnosti.\n\nV širším pojmu se užívá pro širokou škálu literatury nefiktivní, tj. biografické, reportážní, cestopisné, memoárové a deníkové. Autoři užívající tento způsob zpracování svého díla v mnoha případech, odmítají tradiční beletristické žánry a zdůrazňují dokumentární zprávu, reportáž, která je schopna lépe vyjádřit dynamiku skutečnosti. Anglická Wikipedie do \"non fiction\" ovšem řadí i náboženství, v tom smyslu, že věřící daným věcem skutečně věří (nejsou pro ně fiktivní).\n\nV období Československa byl nejproslulejší z českých autorů Ludvík Souček. Ze světových je znám např.: Erich von Däniken.\n\nMá značný význam pro kulturu.\n\nZaznamenávají převážně vlastní zážitky,nálady a pocity. Nemusí být určeny pro veřejnost nebo jsou psány naopak tak, že se s jejich zveřejněním počítá (deníky z cest). Mohou představovat i zvláštní žánr, kde spisovatel píše fiktivní deník jistého hrdiny.\n\nDeník je literární dílo, koncipované jako série fiktivních nebo skutečných, zpravidla datovaných záznamů, pořizovaných průběžně v kratších časových intervalech (často v intervalu jednoho dne, odtud název).\nDeník je velmi starým literárním žánrem, v Evropě deníková metoda zápisků zažívá velký rozmach v období renesance, byl pěstován v asijských zemích (Čína, Japonsko, Arábie), byl pěstován už ve středověku, častými autory deníků byli šlechtici a jiné významné osobnosti, jejich deníky byly často (zpravidla posmrtně) vydávány jako literární dílo nebo jako historický dokument.\nPsaní deníků je aspoň u některých osob v určité části života velmi rozšířené, samozřejmě ne všechny jsou zveřejněny (velká část není ke zveřejnění ani určena, takové jsou často psány tajným písmem nebo pomocí šifry). \n\nSamuel Pepys (1633–1703) deník nebyl určen veřejnosti a autor zde líčí významné události své doby (Londýnský mor 1665 a velký požár Londýna) Dále také uvádí ryze osobní informace.\n18. století – J.W.Goethe – Italská cesta. Začíná psát v Čechách – 3.9.1786 opouští podle deníku Karlovy Vary.\n\nZáznamy většinou popisují autorův osobní a duševní život, často citáty, nápady nebo úvahy (v tomto směru vynikají deníky spisovatelů, např. Cesare Paveseho nebo Franze Kafky).\nMnoho deníků vzniká za druhé světové války. Od června 1942 do srpna 1944 si vedla deník mladá židovka Anne Franková, skrývající se se svou rodinou před nacisty. Později byl její deník vydán otcem,který jediný válku přežil.\n\nZa zmínku stojí i deníky Jiřího Ortena nazvané podle barev desek – Modrá, žíhaná a červená kniha. Poslední zápisy jsou z doby těsně před jeho smrtí 29.8.1941. S deníky hovoří jako s milovanou osobou.\nDeníky Ortena, Kafky a Máchy obsahují i poznámky o četbě jiných autorů, líčení snů či dopisy.\nFormou fiktivního deníku jedné z postav jsou často psána i jiná literární díla, například romány (např. Helen Fieldingová – Deník Bridget Jonesové). Toto pojetí románu zvyšuje autentičnost a osobní charakter sdělení.\n\nV české literatuře jsou známé erotické deníky Karla Hynka Máchy – 1835, nebo básnické deníky Jiřího Koláře.\nDvacáté století přineslo některé nové prvky – např. existenciální úzkost či větší otevřenost v sexuální oblasti.\nDeníkové zápisy si vedli Albert Camus, Virginia Woolfová, Romain Rolland.\n\n(fr. – la mémoire – \"paměť\") – zaznamenávají vzpomínky na dobu, v níž autor žil a na lidi, s nimiž se setkal. Tímto pojmem označujeme paměti,vzpomínky a literární životopisy.Vycházejí také ze subjektivních zkušeností,zachycují skutečné historické děje i postavy. Vypravěčem a často i hlavním hrdinou bývá sám autor. Paměti píší většinou významné osobnosti, např. uměleckého, kulturního nebo politického života.\nPaměti vznikaly již v antice:\n\nmemoáry psali například generál Montgomery či Winston Churchill.\n\nFiktivní (smyšlený) memoár je smyšlená vzpomínka, někdy jen vzdáleně připomínající opravdový memoár. Autoři:\n\nJsou někdy také součástí umělecké literatury. Soukromé dopisy významných lidí bývají vydávány po jejich smrti jako osobité dokumenty.\n\nDopisy se psaly již v antice – Ovidius – Listy Heroin – fiktivní dopisy mytických žen vzdáleným milencům či manželům.\n\nZvláštní literární hodnotu má milostná korespondence – Odkrývá vztahy mezi mužem a ženou (nebo mužem a mužem, či ženou a ženou) a působí na čtenáře velice emotivně. Vyskytuje se obzvláště v 19. století\n\nvydány byly i dopisy Franze Kafky adresované Maxu Brodovi,Mileně Jesenské a jiným.\nVydány byly i dopisy Václava Havla – Dopisy Olze.\n\nRomán v dopisech (někdy také epistolární román, briefroman) je literární útvar, který je tvořen dopisy mezi dvěma nebo více osobami.\nVeškerý děj je v románu v dopisech popisován účastníky korespondence. Čtenář tak získává pocit, že nahlíží do soukromé korespondence. Použitím této formy se autor snaží docílit dojmu větší opravdovosti a realismu a zároveň mu umožňuje poskytnout čtenáři více úhlů pohledu, na rozdíl od klasického románu s vševědoucím vypravěčem. Román v dopisech bývá často doplňován o deníkové záznamy nebo novinové zprávy. Tato literární forma zažila největší rozkvět v období osvícenství v 18. století.\nRomán v dopisech jako literární forma vznikl nejdříve nejspíš z publikovaných dopisů slavných osobností. Ve třináctém století byly v Evropě nesmírně populární dopisy filosofa Pierre Abélarda a jeho milované Heloisy, které popisovaly jejich tragickou lásku. Tyto dopisy byly vloženy do neméně populárního a slavného Románu o růži (1230).\n\nV době osvícenství se proslavily romány v dopisech V Angličanů Samuela Richardsona Pamela (1740) a Clarissa (1749). Ve Francii Charles Louis Montesquieu Perské listy (1721), Rousseauova Julie aneb Nová Heloisa (1761). Snad nejznámějším románem v dopisech je kniha Nebezpečné známosti (1782) Choderlose de Laclos, také díky filmovému zpracování Miloše Formana (Valmont). Velmi známý je také Drákula od irského autora Brama Stokera. V Německu patří mezi klasická díla román v dopisech Utrpení mladého Werthera (1774) od Johanna Wolfganga Goetheho. Na konci 18. století tato literární forma pomalu ustoupila a začala být více používána až v literatuře 20. století.\n\nAutobiografie (z řeckého auton „vlastní“, bios „život“ a graphein „psát“) je epický literární žánr spočívající v autorově vylíčení vlastního života, popřípadě některých jeho úseků. Termín pochází z pozdního 18. století, ale forma je mnohem starší. Zatímco životopisci se obvykle opírají o širokou sbírku dokumentů a hledisek, autobiografie může být založena pouze na vlastní paměti pisatele.\n\nBiografie (z řeckého bios – \"život\" a grafein – \"psát\") je umělecký (literatura, film) žánr založený na popisu života nějaké většinou známé osobnosti (umělec, politik, sportovec…). Správná biografie by měla komplexně a nezaujatě popisovat život dané osoby v souvislostech. Je to tedy více než jen seznam dat a skutků.\nBiografie je životopis dané osoby napsaný někým jiným, který musí jeho život popisovat neutrálně. Tedy ani kladně, ani záporně. Pokud je autorem biografie sám autor, jedná se o autobiografii.\n\nŽivotopis slavných Řeků a Římanů – Plútarchos.\nŽivoty Konstantina a Metoděje.\nJako autoři prosluli zejména André Maurois, Irwing Shaw, Karel Schulz (Kámen a bolest – román o Michelangelovi). František Kožík – romány o slavných osobnostech české kultury.\n\nCestopis je prozaický literární žánr, který můžeme podle jeho funkce zařadit jednak do literatury dokumentární (publicistické), jednak do literatury umělecké (zábavné).\n\nObsahem cestopisu je popis autorovy cesty do cizích zemí a krajin se záznamem jejich geografických, národopisných, kulturních, sociálních a jiných zvláštností. Dokumentárně hodnotné cestopisy vznikaly již ve starověku (Pausaniás, Strabón) a středověku (Marco Polo (Milion), Ibn Batuta). V české literatuře byla nejslavnější díla vytvořena v době humanismu a renesance (Jan Hasištejnský z Lobkovic, Kryštof Harant z Polžic a Bezdružic, Václav Vratislav z Mitrovic), v 19. století (Emil Holub) a ve 20. století (Alois Musil, Jiří Hanzelka a Miroslav Zikmund).\n\nCestopis jako žánr umělecké literatury je rovněž možno najít již ve starověku (Lúkianos) a středověku (Mandevillův cestopis). Tato vymyšlená, fantaskní a většinou i satirická díla tzv. podivuhodných cest, která navázala na klasickou cestopisnou literaturu, se rozvíjela zejména v období renesance (Cyrano de Bergerac) a v 18. století (Jonathan Swift (Gulliverovy cesty), Gottfried August Bürger). V období preromantismu vznikl intelektuální cestopis (Laurence Sterne), který u nás později rozvíjel například Karel Čapek.\n\n\n"}
{"id": "379598", "url": "https://cs.wikipedia.org/wiki?curid=379598", "title": "2. kniha Makabejská", "text": "2. kniha Makabejská\n\nDruhá kniha Makabejská (zkráceně 2 Mak) je deuterokanonická kniha Starého zákona, sepsaná patrně koncem 2. století př. n. l.\n\nKniha byla sepsána řecky, pravděpodobně v egyptské Alexandrii kolem roku 124 př. n. l. Začíná textem dvou dopisů judských Židů do Egypta z roku 124 př. n. l. a z roku 164 př. n. l. (1Mak 1,1-2, 18), které se týkají chrámové bohoslužby. V dalším textu se autor odvolává na pět (dnes ztracených) svitků Jasona Kyrenského, které chce shrnout do jediného.\n\nProtože byla psána řecky, nestala se součástí kánonu hebrejské bible, stala se však součástí alexandrijského kánonu a Septuaginty. Jako kanonickou ji uznávají katolické a pravoslavné církve, kdežto protestanti, kteří uznávají pouze palestinský kánon, považují knihu za apokryfní.\n\n2 Mak nenavazuje na První knihu Makabejskou, nýbrž podává jiný pohled na první období makabejského povstání, popsané v 1 Mak 1-7. Neklade takový důraz na faktografii a je tedy historicky méně zajímavá, tyto události však interpretuje ve světle farizejské tradice, jak o tom svědčí témata modlitby za mrtvé a soudu při vzkříšení. Mnohem víc také zdůrazňuje Boží zásahy ve prospěch Izraele a sloužila tedy jako povzbuzení věrných Izraelců. Proto se těšila velké oblibě v dobách pronásledování křesťanů i ve středověku a významně ovlivnila i křesťanské představy Posledního soudu a vzkříšení. Naopak Martin Luther ji kvůli zmíněným naukám odmítl a po něm i většina protestantských církví.\n\n\n"}
{"id": "379603", "url": "https://cs.wikipedia.org/wiki?curid=379603", "title": "Loketská výsypka", "text": "Loketská výsypka\n\nLoketská výsypka je výsypka nacházející se mezi městy Nové Sedlo, Chodov a obcí Hory a má rozlohu přes 500 ha.\nNachází se v konečné fázi rekultivací. Byly zde provedeny zemědělské a lesnické rekultivace. Jejích plocha je 320 ha.\n\nJsou zde vyznačeny v rámci obnovy území i nové cyklostezky v délce 14 km se sedmi odpočinkovými místy (přístřešky + informační tabule). Náklady na výstavbu činily 5,8 milionu Kč.\n\nVýsypky na Sokolovsku:\n"}
{"id": "379608", "url": "https://cs.wikipedia.org/wiki?curid=379608", "title": "Kniha Báruch", "text": "Kniha Báruch\n\nKniha Báruch, označovaná též jako První kniha Báruchova, zkráceně Bar či 1 Bar, je deuterokanonická kniha Starého zákona, připisovaná učedníku proroka Jeremjáše, Báruchovi.\n\nKniha se nenachází v kánonu hebrejské bible, patří však do alexandrijského kánonu, tvoří součást Septuaginty, Vulgaty a překladu Theodotiónova a jako kanonickou ji uznávají katolické a pravoslavné církve. Části hebrejského textu Knihy Báruch se našly mezi kumránskými svitky. Protestanti, kteří uznávají pouze palestinský kánon, považují knihu za apokryfní.\n\nVulgata, společně s dalšími biblickými překlady, přikládá jako 6. kapitolu knihy Báruch List Jeremjášův.\n\n\nNový zákon vícekrát cituje knihu Báruch: cituje Báruk 4, 37, cituje Báruk 3, 29, pak cituje Báruk 4,7 a se odkazuje na Báruk 3,38 společně s , a .\n\nŘímskokatolická církev čte Bar 3,9-38 mezi starozákonními proroctvími při velikonoční vigilii. Východní církve, které užívají byzantského ritu, čtou z knihy Báruch mezi osmi starozákonními čteními při večerní modlitbě v předvečer Vánoc.\n\n"}
{"id": "379609", "url": "https://cs.wikipedia.org/wiki?curid=379609", "title": "Proroctví", "text": "Proroctví\n\nV základním všeobecném pochopení lidí je proroctví nějaká předpověď týkající se budoucnosti. Tedy že nějaká osoba či skupina lidí, popřípadě kniha, sdělí dopředu informaci o události či událostech, které se teprve stanou. V tomto bodě se podobá prognóze, která je vlastně předpovědí budoucího vývoje a budoucích událostí na základě analýzy dostupných informací a faktů. Nicméně proroctví na rozdíl od prognózy nepracuje v základu s nějakými základními poznatelnými fakty, empiricky posuzovanými odhady vývoje, které srovnávají podobné případy, historii a další dostupná fakta a z toho predikují následný vývoj událostí. Proroctví ze své podstaty tuto informaci přijímá z nějakého vnějšího zdroje, ne na základě rozumu, zkušeností a odhadu, ale na základě tzv. zjevení. V případě biblických proroků je tímto zdrojem Bůh, respektive Hospodin, a podstatou fenoménu biblického proroctví je \"„vhled do bytosti Tvůrce, prožívání Tvůrcových prožitků a cítění Tvůrcovými city“\". Základní úlohou biblických proroctví není vynesení orákula, ale předložení \"„cíle a směřování, ke kterým je třeba se ubírat, ať již k nim dospějeme, nebo ne.“\"\n\nProroctví může znamenat:\n\nPříklady proroctví\n\nv kinematografii:\n\n\nv literatuře\n\n\nostatní\n\n\n\n"}
{"id": "379611", "url": "https://cs.wikipedia.org/wiki?curid=379611", "title": "Václav Kruta", "text": "Václav Kruta\n\nVáclav Kruta (francouzsky Venceslas) (4. listopadu 1939 Saumur, Francie), univerzitní profesor, je francouzský archeolog a historik česko-francouzského původu, zabývající se protohistorií Evropy, především dějinami a kulturou Keltů.\n\nV letech 1956–1961 absolvoval studium prehistorie a klasické archeologie na Universitě Jana Evangelisty Purkyně (nyní Masarykova univerzita) v Brně. V letech 1963–1971 pracoval pro Archeologický ústav ČSAV v Praze a v Mostě. Od 1971 (po odchodu do Francie) pracoval v Centre national des récherches scientifiques (CNRS) v Paříži. V roce 1974 získal doktorát historie na pařížské Sorboně. V letech 1972–2008 se stal ředitelem studií evropské protohistorie na École pratique des hautes études na Sorboně, posléze i ředitel keltských studií v CNRS.\n\n\nZabývá se archeologií a protohistorií Evropy, s obzvláštním zaměřením na obchodní a kulturní vztahy populací střední Evropy s mediteránním světem v 1. tisíciletí př. n. l., věnuje se především kultuře a dějinám Keltů, zvláště pak keltskému umění, náboženství a duchovnímu životu vůbec.\n\nJako vedoucí nebo poradce připravil řadu reprezentativních mezinárodních výstav:\n\n\n\n\n"}
{"id": "379615", "url": "https://cs.wikipedia.org/wiki?curid=379615", "title": "Báruch", "text": "Báruch\n\nBáruch, někdy též Báruk ( בָרוּךְ, \"Baruch\" požehnaný) je hebrejské jméno, užívané od biblických dob až do současnosti, jehož se někdy užívá i jako příjmení.\n\nJméno je svým kořenem ברך \"b-r-ch\" příbuzné slovu \"brachá\", požehnání (hebrejsky בְרַכָה, pl. בְרַכוֹת \"brachot\"). Tentýž kořen sdílejí i jiné semitské jazyky, a totéž jméno pak lze nalézt i v nich, např. arabské jméno Mubarak.\n\n\n\n"}
{"id": "379619", "url": "https://cs.wikipedia.org/wiki?curid=379619", "title": "Covenant (album, Morbid Angel)", "text": "Covenant (album, Morbid Angel)\n\nCovenant je třetí řadové album americké deathmetalové kapely Morbid Angel. Je to první deathmetalové album, které bylo v USA vydáno u velké nahrávací společnosti (Giant Records) a podle amerického informačního systému Nielsen Soundscan i dosud nejprodávanější deathmetalové album všech dob. Ke skladbám \"Rapture\" a \"God of Emptiness\" byly natočeny klipy, přičemž klip ke druhé jmenované skladbě se dostal do obecnějšího povědomí i díky své parodizaci ve známém americkém animovaném seriálu Beavis a Butt-head.\n\nV roce 2006 byla na vinylu vydána limitovaná edice alba v počtu 1000 kusů.\n\n\n\n"}
{"id": "379625", "url": "https://cs.wikipedia.org/wiki?curid=379625", "title": "Jurij Chěžka", "text": "Jurij Chěžka\n\nJurij Chěžka (22. července 1917, Hórki –13./17.října 1944, území bývalé Jugoslávie) je lužickosrbský básník považovaný za zakladatele moderní lužickosrbské poezie. Charakteristické pro něj bylo hledání nových forem a netradičních prostředků, částečně inspirovaných českou poezii. Jeho jméno nese škola ve vsi Chrósćicy.\n\nJurij Chěžka se narodil v lužickosrbské vsi Horkách. Jeho otec Mikławš Chěžka pracoval v lomu a matka Hana, rozená Delenkec byla známá lidová vypravěčka (psal o ní Pawol Nedo) a měla na budoucího básníka velký vliv. Na doporučení chrósčického faráře Jakuba Šewčika odešel Chěžka v roce 1929 studovat na osmileté Arcibiskupské gymnázium v Praze. Vyučovacím jazykem zde byla čeština a Chěžka, podobně jako jiní lužickosrbští studenti, udržoval znalosti mateřštiny v obnovené Serbowce na hodinách dr. Miklawše Krječmara. Navštěvoval také přednášky Josefa Páty, když se po maturitě v r. 1937 rozhodl pro studium bohemistiky, germanistiky a sorabistiky. Páta jako první (v máchovském sborníku 1936-37) upozornil na mladého básníka J. Hórčanského (což byl Chěžkův pseudonym) v souvislosti s jeho poémou \"W nocy\" napsanou na počest slavného českého romantika. O prázdninách roku 1937, v podkrovní místnůstce hájovny v českých Jabkenicích, napsal 23 básní, které nazval \"Na puču za druhej domiznu\". V té době již byla nacisty zakázána činnost Domowiny a veřejné používání lužické srbštiny. Tato rukopisná sbírka tvoří základ jeho nerozsáhlého literárního díla.\n\nDalší Chěžkovy básně a prózy se uchovaly v rukopisném studentském časopisu \"Gmejnska heja\" (říjen 1937 - červen 1938), který Chěžka založil a redigoval. Jeho básně znamenaly v porovnání se současnou lužickosrbskou poezií výrazný umělecký posun k moderní poezii. Po obsazení ČSR v roce 1939 byl vyslýchán gestapem a převezen do vězení. Nedlouho po propuštění byl povolán do wehrmachtu a odvelen na frontu ve Francii a poté na Balkáně. Mezi 13. a 17. říjnem 1944 Chěžka zahynul v Srbsku poblíž města Kragujevce (pravděpodobně) při pokusu přeběhnout k partyzánům.\n"}
{"id": "379635", "url": "https://cs.wikipedia.org/wiki?curid=379635", "title": "Podhorácké muzeum", "text": "Podhorácké muzeum\n\nPodhorácké muzeum je umístěno v budově proboštství kláštera Porta coeli v Předklášteří u Tišnova v okrese Brno-venkov v Jihomoravském kraji. Výstavní prostory a sbírky jsou součástí Muzea Brněnska.\n\nVe dvou patrech nabízí muzeum několik expozic:\n\nK nim jsou připravovány i 1 – 2 umělecké, řemeslné či vzdělávací výstavy. Kromě vlastních expozic poskytuje muzeum návštěvníkům i prohlídky samotného gotického kláštera Porta Coeli a lapidária v klášterní křížové chodbě. \n\n\n"}
{"id": "379653", "url": "https://cs.wikipedia.org/wiki?curid=379653", "title": "Schöpstal", "text": "Schöpstal\n\nSchöpstal ( ) je saská obec ležící v okrese Zhořelec. Prochází jí dálnice A4. Má obyvatel.\n\nSchöpstal se rozkládá v údolí říčky Weißer Schöps severozápadně od Zhořelce. Z hlediska vzniku a uspořádání zástavby podél vodního toku se jedná a typickou lesně-lánovou ves. Jednotlivé části obce jsou: Kunnersdorf, Ebersbach, Girbigsdorf a Liebstein. Přes Ebersbach a Liebstein vede jedna z tras Svatojakubské poutní cesty v úseku Zhořelec–Weißenberg–Budyšín.\n\n"}
{"id": "379657", "url": "https://cs.wikipedia.org/wiki?curid=379657", "title": "Burna-Buriaš II.", "text": "Burna-Buriaš II.\n\nBurna-Buriaš II. byl králem Babylónu v období mezi 1359 - 1333 př. n. l. a pocházel z kassitské dynastie (byl to mladší syn krále Kurigalza I.).\n\nByl současníkem egyptského faraona Achnatona a asyrského krále Ašur-uballita I.. Diplomatická korespondence mezi ním a Achnatonem se zachovala ve sbírce tzv. dopisů z Amarna (9 dopisů \"EA6 - EA14\"). Vztahy mezi Egyptem a Babylonem byly za jeho vlády zpočátku přátelské, byla uzavřena dohoda o spojenectví (měla být stvrzena manželským sňatkem mezi královskými rodinami). Později byl však asyrský král Ašur-uballit I. přijat na faraonově dvoře, což vyvolalo velmi odmítavou reakci ze strany Burna-Buriaše, který považoval Asyřany za své vazaly.\nBurna-Buriaš psal faraonovi:\n\n\"\"a vzhledem k mým asyrským poddaným, to jsem nebyl já, kdo je poslal k Tobě. Proč přichází do Tvé země bez řádného oprávnění? Pokud jsi mi věrným, nedovolíš jim jednat o žádné záležitosti. Pošli mi je s nepořízenou\".\"\nPřesto nemohla být nová asyrská mocnost ignorována a sám Burna-Buriaš se později oženil s Aššur-uballitovou dcerou. S asyrskou princeznou měl syna Karachardaše.\nAsýrie (i díky špatné Achnatonově zahraniční politice) se během Burna-Buriašovy vlády stává velmi silnou mocností a začala ohrožovat severní hranici babylonského království.\n\n"}
{"id": "379665", "url": "https://cs.wikipedia.org/wiki?curid=379665", "title": "Umělá muška", "text": "Umělá muška\n\nUmělá muška je rybářský pojem, který označuje umělou nástrahu, představující napodobeninu skutečné potravy ryb, především hmyzu nebo jeho vývojová stádia (např. larvy), v dnešní době se ovšem vyskytují i mušky, které napodobují i jiné živočichy včetně rybek, pulců, pijavic, korýšů, malých myší či ptáků, dokonce i jikry nebo kostku plovoucího chleba. Je vyráběna především z rybářského háčku, peří, srsti a vázacích materiálů. Způsob lovu, ve kterém je muška nejvíce využívána, se nazývá muškaření. Při něm nástrahu dostáváme na vodu do větších vzdáleností pomocí pohybu prutu a muškařské šňůry s návazcem.\n\nUmělá muška jako rybářská nástraha pochází pravděpodobně z Číny, odkud se dostala až do Římské říše. Právě odtud pochází první písemné záznamy, z epigramů římského spisovatele Martiala, z 1. století našeho letopočtu. Z 2. století našeho letopočtu z Makedonie (v té době součást Římské říše) pochází už mnohem přesnější informace, z přírodopisné knihy Aelianuse z Praeneste. Ten píše i o vláčených umělých muškách za lodí při lovu tuňáků. Z dob středověku máme již záznamy o více typech umělých mušek, a to nejen sloužících k chytání pstruhů a lipanů, ale také kaprů, štik apod. Už se zde vyskytují návody na vázání mušek a také, kterou mušku nejlépe vybrat pro měsíce od března do srpna (dílo The Treatise of Fishing with an Angle). Už v 50. letech 16. století byla napsána kniha Konrada Gessnera, ve které popisuje mimo jiné i tvar mušek, barvu a dokonce i které peří z jaké části těla ptáka použít. V polovině 17. století Angličan Thomas Barker rozděluje mušky na 2 skupiny – bezkřídlé a s křídly. A ve stejnou dobu vychází kniha Izaaka Waltona, který se proslavil jako zakladatel moderního rybářského umění. Po doplnění kapitol jeho přítele Charlese Cottona, který přidal dalších 25 druhů mušek, se tato kniha stala po dlouhé roky „rybářskou (a muškařskou) Biblí“. 18. století bylo pro muškaření nepříliš významné, až v první třetině 19. století přichází Alfred Ronalds s dílem pro muškaře, kde se vyskytují vědecké názvy hmyzu a běžně užívané názvy mušek, které tento hmyz napodobují.V polovině 19. století se teprve mušky začaly dělit na suché a mokré (zásluhou Fredericka M. Halforda a jeho přítele Marryata). Nastala tak éra suchých mušek, trvající až do konce 20. století, kdy G. E. M. Skues přichází s obhajobou mokré mušky a uvádí nymfy a nymfování do muškařského slovníku. Touto dobou k nám z Ameriky přichází i streamer.\n\nVýhodou mušek je bezpochyby to, že si je může každý vyrábět sám dle vlastní fantazie. K tomu nám postačí pouze pár rad nebo postupů a několik potřebných pomůcek. Nejdůležitějšími pomůckami jsou muškařský svěráček, držák na cívku (tzv. bobina), nůžky, skřipec, rotační setrvačník, sklepávač srsti, „finišér“ a pro dobré vidění lampa či bílá položka.\n\nPodle stavby mušky a způsobu lovu na ní je primárně rozdělujeme na suché mušky, mokré mušky, streamery a nymfy.\n\nTechniku muškaření rozlišujeme především podle druhu umělých mušek, ale záleží také na rychlosti proudu, kde chytáme (např. jestli chytáme na pomalu tekoucí nebo stojaté vodě nebo na vodě rychle tekoucí).\n\nTouto metodou lovíme ryby, které sbírají potravu na hladině. Náhozy provádíme přímo nebo šikmo proti proudu. Hody musí být přesně směrované a dopad mušky musí být měkký. Muška musí správně sedět na hladině a necháváme ji splavat rychlostí proudu, do zorného pole ryby. Důležité je, aby muška nebrázdila hladinu a nečeřila vodu. Proud unáší mušku směrem k nám, proto musíme rychle zkracovat šňůru. Občas mušku osušíme planými hody nebo ji mastíme. Nejčastěji se chytá na jednu mušky, výjimečně na dvě. Při záseku nám napomáhá zrak a cit. Nejčastěji lovenými rybami tímto způsobem jsou pstruzi, lipani, jelci či plotice.\n\nTouto metodou lovíme ryby, které sbírají potravu potápějící se ve vodě. Mušku nahazujeme šikmo přes proud nebo mírně proti proudu. Po dopadu mušky poupravíme její pozici a pak ji necháme volně unášet proudem, aby se dostala do všech vrstev vody, občas ji můžeme oživit lehkým škubnutím špičky prutu. Návazec necháme splavat čtvrtobloukem pod naše stanoviště. Můžeme lovit i na více mušek, nejčastěji se však používají dvě. Zásek provádíme při záblesku ryby pod hladinou v místech, kde by se podle nás mohla naše nástraha nacházet, nebo při škubnutí či napnutí naší šňůry.\n\nChytání nymfou se uskutečňuje u dna, jelikož nymfy většinou představují larvy opouštějící svůj úkryt. Nejčastěji nahazujeme šikmo proti proudu a nymfu necháme klesnout na dno a necháme ji unášet proudem směrem k nám. Pokud lovíme v klidné vodě, tak nymfu přitahujeme šňůrou pomalými a jemnými pohyby v kratších časových intervalech. Tímto způsobem se kromě mimo jiné často uloví i ryby jako je kapr nebo cejn. Aplikací lovu na nymfu jsou techniky Česká nymfa a Francouzská nymfa.\n\nLov na streamery je v podstatě kombinací vláčení a muškaření. Nához provádíme jako při muškaření, nejčastěji šikmo po proudu, a necháváme streamer splavat pod sebe. Pak ho různou rychlostí a pomalými, trhavými pohyby přitahujeme k sobě jako při vláčení. Často takto lovíme dravce i ve stojatých vodách. Výhodou oproti vláčení je, že streamer obvykle není zatížený a tudíž se chová ve vodě více přirozeně. Nosnou a tedy i zátěžovou funkci v tomto případě zajišťuje Muškařská šňůra. Mimo pstruhy bývá úlovkem i štika, okoun nebo bolen.\n\n\n\"Ing. Jaromír Říha, 1000 + 1 rada pro rybáře, Státní zemědělské nakladatelství, Praha 1976\"\n"}
{"id": "379674", "url": "https://cs.wikipedia.org/wiki?curid=379674", "title": "Odval Lihovarská", "text": "Odval Lihovarská\n\nOdval Lihovarská je název jednoho z ostravských odvalů. Slouží pro velkoobjemový odpad především z hutní výroby společnosti ArcelorMittal Ostrava. Odval slouží také jako skládka odpadů, kterou provozuje společnost Czech Slag - Nová Huť s.r.o. Odval je spojen železniční vlečkou s areálem Nové hutě, odkud je na odval přivážena ve speciálních vozech ke klopení žhavá vysokopecní struska.\n\nOdval o rozloze 66 ha se nachází mezi Kunčičkami a Radvanicemi v městském obvodu Slezská Ostrava. Odval je z jihu ohraničen Lihovarskou ulicí, z východu a severu Šenovskou ulicí a ze západu tramvajovou tratí DPO.\n\nVýstavba odvalu, který měl nahradit malý provizorní odval na Ostravici, byla dokončena v létě roku 1958. První klopení proběhlo na haldě Lihovarská 9. srpna 1958.\n"}
{"id": "379679", "url": "https://cs.wikipedia.org/wiki?curid=379679", "title": "Mezinárodní jednotka", "text": "Mezinárodní jednotka\n\nMezinárodní jednotka (MJ) je měrná jednotka pro množství účinné látky, založená nikoli na hmotnosti, nýbrž na naměřeném biologickém působení nebo účinku. Užívá se ve farmakologii a v lékařství pro vitamíny, hormony, léky, vakcíny, krevní produkty a podobné biologické látky. \n\nMezinárodní jednotka znamená pro každou látku jiné váhové množství, 1 MJ vitaminu A neváží stejně jako 1 MJ insulinu. MJ pro různé látky definuje \"Výbor pro biologickou normalizaci\" Světové zdravotnické organizace (WHO). \n\nKromě české zkratky \"MJ\" se běžně užívá i zkratka IU z anglického \"International Unit\", v němčině zkratka IE z \"Internationale Einheit\" a ve francouzštině UI z \"Unité internationale\". Ačkoli se mezinárodně užívá, není součástí normovaných fyzikálních jednotek Soustavy SI.\n\n\n"}
{"id": "379688", "url": "https://cs.wikipedia.org/wiki?curid=379688", "title": "Vlastimil Babula", "text": "Vlastimil Babula\n\nVlastimil Babula (* 2. října, 1973, Uherský Brod) je český mezinárodní šachový velmistr (od roku 1998), mistr České republiky z roku 1993 a 2008.\n\nVlastimil Babula obsadil roku 1993 čtvrté místo na juniorském mistrovství Evropy a druhé na juniorském mistrovství světa. Zvítězil na velmistrovských turnajích ve Zlíně (1995), v Lázních Bohdaneč (1995), v Zalakarosu (1998), v Štýrském Hradci (2002 a 2003), v Pardubicích (2003), a v Olomouci (2004). Na vyřazovacím mistrovství světa v šachu roku 1999 v Las Vegas, kam se probojoval po vítězství v pásmovém turnaji v Krynici 1998, prohrál již v prvním kole. V letech 1994 až 2008 reprezentoval Českou republiku na osmi šachových olympiádách.\nV roce 2013 obsadil druhé místo v mezinárodním šachovém turnaji Open Teplice.\n"}
{"id": "379689", "url": "https://cs.wikipedia.org/wiki?curid=379689", "title": "Labioplastika", "text": "Labioplastika\n\nLabioplastika je chirurgický úkon prováděný na zevních pohlavních orgánech žen. Zákrok spočívá v odstranění části malých stydkých pysků (\"labia minora pudendi\") a jejich úpravu do požadované velikosti, případně tvaru. V extrémním případě může jít o jejich úplné odstranění. \n\nDůvodem operace může být nadměrná velikost anebo délka malých stydkých pysků, která způsobuje potíže např. při sportu (jízda na kole), v intimním životě a nevypadají esteticky ve spodním prádle. Rekonvalescence po labioplastice trvá většinou jen několik dnů, otoky však přetrvávají déle. Několik týdnů je nutná pečlivá hygiena a omezení v intimním životě. Není vhodné nosit příliš těsné oblečení, aby bylo hojení efektivní a bez komplikací. \n"}
{"id": "379691", "url": "https://cs.wikipedia.org/wiki?curid=379691", "title": "KS Dinamo Tirana", "text": "KS Dinamo Tirana\n\nKS Dinamo Tirana je albánský fotbalový klub z Tirany.\n\n"}
{"id": "379695", "url": "https://cs.wikipedia.org/wiki?curid=379695", "title": "Digitální obraz", "text": "Digitální obraz\n\nDigitální obraz je reprezentace dvojrozměrného obrazu, který používá jedničky a nuly (binární soustavu). Rozlišují se dva typy obrázků. vektorový nebo rastrový (bitmapový) typ. Bez hlubšího rozlišení se termín \"digitální obraz\" obvykle používá pro rastrové obrázky.\n\n\"Rastrový\" nebo \"bitmapový\" obrázek je popsán pomocí jednotlivých barevných bodů (pixelů). Body jsou uspořádány do mřížky. Každý bod má určen svou přesnou polohu a barvu (např. RGB). Tento způsob popisu obrázků používá např. televize nebo digitální fotoaparát. Kvalitu záznamu obrázku ovlivňuje především rozlišení a barevná hloubka.\n\n\"Vektorový\" obrázek je reprezentován pomocí geometrických objektů (body, přímky, křivky, polygony).\nDigitální obrazy se nejdříve mohou upravovat v počítačových grafických editorech a posléze tisknout na vhodný materiál. \nVýsledný produkt pak může být přenesen inkoustovým tiskem na speciální plátno. Například ručně podávaným velkoplošným tiskem, ve kterém se nanesené barvy vpijí do hloubky použitého materiálu, takže se neodlupují a neodírají. Malba může být ošetřena fixativem, který malbu zpevní a chrání před ultrafialovým zářením a vodou. Nakonec se obraz ošetří závěrečným lakem. Výsledné autorské dílo je adjustováno, naklížením nebo nalepením na tvrdou podložku, vypnuto a sponkováno na tzv. spodní blind rám.\n\n"}
{"id": "379700", "url": "https://cs.wikipedia.org/wiki?curid=379700", "title": "FK Modriča", "text": "FK Modriča\n\nFK Modriča je bosenský fotbalový klub z Modriči.\n\n"}
{"id": "379705", "url": "https://cs.wikipedia.org/wiki?curid=379705", "title": "Husum", "text": "Husum\n\nHusum (frísky \"Hüsem\") je okresní město ve spolkové zemi Šlesvicko-Holštýnsko v severním Německu, na břehu Severního moře. Je důležitým námořním přístavem.\n"}
{"id": "379708", "url": "https://cs.wikipedia.org/wiki?curid=379708", "title": "Ensemble Inégal", "text": "Ensemble Inégal\n\nSoubor Ensemble Inégal byl založen v roce 2000.\n\nTento vokálně-instrumentální soubor se soustřeďuje na provádění méně známých a pozapomenutých skladbeb. Věnuje se interpretaci hudby starších slohových období: renesanční, barokní, klasicistní, ale i romantické. Uměleckým vedoucím souboru je varhaník Adam Viktora, ten jej založil společně se zpěvačkou Gabrielou Eibenovou.\n\nOd roku 2014 soubor pořádá mezinárodní Zelenka Festival Praha - Drážďany, jehož součástí jsou od roku 2015 také muzikologické konference. \n\n"}
{"id": "379713", "url": "https://cs.wikipedia.org/wiki?curid=379713", "title": "Fotokniha", "text": "Fotokniha\n\nFotokniha nebo fotografická kniha je kniha, ve které fotografie tvoří významnou součást jejího obsahu. Dříve se běžně používalo označení fotografická kniha, v internetové současnosti převládá kratší pojem fotokniha, asi i vlivem angličtiny.\n\nPrvní fotografické knihy začaly vznikat už v polovině 19. století, vzápětí po vynálezu fotografie. Bylo pro ně typické, že fotografie byly do knihy přímo vlepené, tedy netiskly se tehdy na stejný papír jako textové stránky. Většina titulů se vydávala ve velmi nízkých nákladech, pouze pro nadšence a majetnější čtenáře.\n\nAnna Atkinsová (1799-1871) byla anglická botanička a fotografka považovaná za první osobu, která vydala knihu ilustrovanou fotografickými obrázky. Některé zdroje ji označují za první ženu, která zhotovila fotografii. Sir John Herschel, přítel Atkinse a Childrena, vynalezl fotografický proces kyanotypie v roce 1842. Během jednoho roku Atkinsová tento proces aplikovala na řasy (konkrétně mořské řasy) a zhotovovala kyanotypické fotogramy kontaktních kopií \"\"umísťováním sušených řas přímo na kyanotypický papír\"\".\n\nAtkinsová vydala ve vlastním nákladu své fotogramy v prvním díle \"Photographs of British Algae: Cyanotype Impressions\" v říjnu 1843. Jednalo se o soukromé vydání v omezeném počtu kusů s ručně psaným textem \"Photographs of British Algae: Cyanotype Impressions\" a jedná se o první knihu ilustrovanou fotografiemi. Teprve o osm měsíců později, v červnu 1844, vyšla knížka Williama Henryho Foxe Talbota \"The Pencil of Nature\"; tato kniha byla \"\"první kniha ilustrovaná fotografiemi ke komerčnímu vydání\"\" nebo \"\"první komerčně publikovaná kniha ilustrovaná fotografiemi\"\".\n\n\"Tužka přírody\" (anglicky \"The Pencil of Nature\") bylo fotografické dílo Williama Foxe Talbota zveřejněné v šesti (nebo v sedmi) vydáních v letech 1844 až 1846. Byla to vůbec \"první fotograficky ilustrovaná kniha, která byla komerčně publikována\" někdy je také označována jako \"první komerčně publikovaná kniha ilustrovaná fotografiemi\". Je považována za důležitou a vlivnou práci v dějinách fotografie. Knihu vydala společnost Longman & Co|Longman, Brown, Green & Longmans v Londýně, obsahuje popis procesu kalotypie včetně 24 ručně zhotovených kalotypických tisků na slaném papíru. Každý z nich je podlepen silnějším kartonem a slouží k ilustraci některé z možných aplikací nové technologie. Talbot ve své dílně vyrobil celkem 2500 kopií této knihy.\n\nZmíněný anglický článek také uvádí, že po roce 1920 už byly vydávány levné fotografické knihy v Japonsku. Rovněž v Evropě v té době byla technika tisku fotografií již zvládnutá, fotografie se objevovaly v časopisech a tiskly se fotografické kalendáře. Kdy přesně byla v tehdejším Československu vydána první fotografická kniha, a která to byla, však není snadné zjistit. Například z bibliografie Josefa Sudka je vidět, že jeho hlubotiskový kalendář vyšel v roce 1932, ale jeho první fotografickou knihou nejspíš byly až \"Pražské zahrady\" z roku 1943. První velmi výpravná fotografická kniha jiného, jen o dva roky staršího významného českého fotografa Karla Plicky, hlubotiskem tištěná velkoformátová (25,5 x 34 cm) \"PRAHA ve fotografii Karla Plicky\", byla vydána péčí České grafické Unie v roce 1940. Vázaná kniha se prodávala za 200, brožovaná za 165 korun, počet vydaných výtisků není v knize uveden. Je ovšem dobře možné, že existují ještě starší české fotografické knihy.\n\nPo roce 1950 byly fotografické knihy již dosti běžné, velkou popularitu v tehdejším Československu například získala známá \"Afrika snů a skutečností\" (1952) Jiřího Hanzelky a Miroslava Zikmunda. Pořád šlo o černobílé obrázky. Ačkoli barevná fotografie už existovala docela dlouho předtím, k jejímu skutečnému rozmachu došlo až někdy kolem roku 1970.\n\nV současnosti jsou samozřejmě výpravné fotografické knihy tištěné klasickými technikami stále vydávány a bývají dokonce cenově srovnatelné s ostatní knižní produkcí. Jsou to jak publikace obsahující fotografie jako samostatná výtvarná díla, tak knihy zaměřené do jiných oblastí, u nichž čtenáři bohatý fotografický doprovod ocení, například cestopisy, kuchařky, knihy o přírodě, pohledy do minulosti, atp.\n\nS masivním rozvojem digitální fotografie po roce 2000 se objevila a rychle rozšířila ještě další varianta fotografických knih, jejichž obsah si snadno mohou připravit jednotlivci na svých počítačích. Existují firmy, které komukoliv takovou individuálně vytvořenou fotoknihu na objednávku vytisknou na barevné digitální tiskárně a svážou ji do podoby profesionálně vypadající knihy. Tyto firmy nabízejí autorům nástroje ke snadnému vytvoření fotoknihy s profesionálním rozvržením, ale podle individuálních potřeb.\n\nAutor vytváří fotoknihu na počítači z digitálních obrázků, zpravidla fotografií, a z textů. Kniha, která nakonec vznikne, musí vypadat přesně tak, jak ji vidí autor při její přípravě. Pro firmy, které výrobu fotoknih nabízejí, je to dost přísný požadavek. Aby mu vyhověly, vždy požadují vstupní soubory (tj. soubory s fotoknihami) ve svých vlastních speciálních formátech. Autor se proto musí na hned začátku rozhodnout, u které firmy si nechá danou knihu vytisknout, neboť pouze její software dokáže vygenerovat výsledný soubor v požadovaném speciálním formátu.\n\nKaždý takový software se snaží být autorovi co nejvíce nápomocný. Grafický design knihy (rozvržení obrázků a textů) totiž má splňovat jistá estetická pravidla, která autor bez grafického nadání nebo vzdělání nezná, takže takovou pomoc potřebuje. Proto mu software nabízí různé šablony vzhledu stránek, z nichž si autor vybírá, a jež může v určitých mezích i modifikovat. Šablony jsou přizpůsobené konkrétním rozměrům knih, které daná firma vyrábí, takže rozměr knihy je nutné vybrat hned na začátku, v průběhu práce už ho nelze změnit.\n\n"}
{"id": "379717", "url": "https://cs.wikipedia.org/wiki?curid=379717", "title": "Tuleň obecný", "text": "Tuleň obecný\n\nTuleň obecný (\"Phoca vitulina\") je pravý tuleň zakládající kolonie na severní polokouli. Je nejrozšířenějším ploutvonožcem světa. Jeho globální populace čítá zhruba 400–500 tisíc jedinců. Na souši se pohybuje po břiše.\n\nVáží 55–170 kg. Je dlouhý 1,4–1,9 m. Pod velkýma očima jsou těsně u sebe postavené nozdry ve tvaru písmene V. Barva těla je variabilní, většinou tmavě hnědá nebo světle šedohnědá s malými kroužky a skvrnami. Tuleň obecný je oportunistický druh a může též způsobovat potíže v oblastech rybolovu. Jeho hlavní potravou jsou sledi, smačci, halváči, štikozubci a tresky, které loví při ponorech trvajících 3–5 minut. Je to savec, žije ve vodě i na souši.\n\nDruh se dělí na pět poddruhů:\n\n"}
{"id": "379721", "url": "https://cs.wikipedia.org/wiki?curid=379721", "title": "Gestapo", "text": "Gestapo\n\nGestapo (zkratka z \"Geheime Staatspolizei\", česky „tajná státní policie“) byla tajná policie nacistického Německa a jím okupovaných území. Vzniklo přeměnou tajné pruské státní policie dne 26. dubna 1933 a jeho posláním bylo vyhledávat, zajišťovat a případně i likvidovat osoby a skupiny, které by mohly ohrožovat fungování nacistického státu. Zaniklo 8. května 1945. Po druhé světové válce bylo prohlášeno za zločineckou organizaci.\n\nJeště v roce 1933, když se Hitler stal německým kancléřem, stal se Hermann Göring pruským ministrem vnitra a rozhodl o vzniku zvláštní tajné policie. Oddělil politickou a výzvědnou složku od pořádkové policie, do jejího vedení jmenoval řadu členů SS a její bezpečnostní složky \"Sicherheitsdienstu\" (SD). Státní policie tak postupně srůstala s represivními složkami nacistické strany, v roce 1934 přešla přímo pod vedení SS. Přesto většina z 32 000 až 46 000 zaměstnanců gestapa nebyli nacisté (v roce 1939 bylo jen asi 15 % členy SS, jejich počet ale stále rostl, v berlínské ústředně až do 50 %), byli to však loajální úředníci, kteří přesně plnili rozkazy nadřízených. Roku 1936 Hitler sjednotil tradičně zemské policie v jednu říšskou organizaci \"Sicherheitspolizei\" zahrnující tajnou i kriminální policii (roku 1939 byly obě převedeny pod Říšský bezpečnostní úřad – RSHA), těsně ji propojil s SS a SD a zákonem stanovil, že její činnost nepodléhá soudnímu přezkoumání.\n\nTak se hlavní zbraní gestapa stalo právo kohokoli zatknout a uvěznit, třeba i v koncentračním táboře, bez soudního procesu. Zaměstnanci gestapa se nikdy neprokazovali legitimací s fotografií, nýbrž jen odznakem. Možnosti gestapa ve smyslu jeho všudypřítomnosti a vševědoucnosti byly někdy přeceňovány; ve skutečnosti bylo úředníků gestapa poměrně málo: například ve Frankfurtu nad Mohanem to bylo asi 45 zaměstnanců a o něco větší počet placených agentů. O to větší význam měla běžná udání, která způsobila až 80 % pronásledování. Jen asi čtvrtina z nich měla politický motiv, většinou šlo o osobní spory a snahu prokázat vlastní loajalitu.\n\n\n\n\nCentrální administrativní kancelář gestapa, zodpovědné za kartové informace o celém personálu.\n\n\n\n\n\n\n"}
{"id": "379722", "url": "https://cs.wikipedia.org/wiki?curid=379722", "title": "Kontejnerizace", "text": "Kontejnerizace\n\nKontejner = základní přepravně manipulační jednotka, pro kterou platí:\n\njednoduchá a snadná manipulovatelnost překládky,\nsnížení nákladů na manipulaci se zbožím u odesílatele i příjemce,\nspojením zboží do jedné obalové jednotky dochází ke snížení nákladů na balení zboží, obalovou techniku i materiály,\nvelmi dobrá skladovatelnost, využívání prostorů stohováním a určitá nezávislost na krytých skladech,\nvyužití mechanizace a automatizace,\nodstranění (nebo alespoň snížení) namáhavé fyzické práce při manipulaci se zbožím včetně zlepšení pracovního prostředí,\nsnížení mzdových nákladů v důsledku menšího počtu pracovníků,\nsnížení možností poškození a ztráty zboží,\nzrychlení přepravy mezi odesílatelem a příjemcem,\nvyšší ekologičnost přepravy při současném snížení energetické náročnosti.\n\n\n\n\nV ČR i na celém světě se nejčastěji používají 20´ a 40´ kontejnery. Kromě těchto čtyř základních velikostí se používají ještě kontejnery ISO délky 45´ (cca 13,6 m).\n\n\nRozdělení kontejnerů podle tohoto hlediska je velmi důležité pro zákazníky z hlediska volby optimálního kontejneru podle přepravovaného materiálu.\n\nVzhledem k tomu, že nejčastějšími jsou kontejnery pro všeobecné použití (univerzální), zaměřím se právě na ně.\nKaždý tento kontejner se skládá z pěti hlavních částí, a to z rámu, střechy, spodku, čelních a bočních stěn. Základem kontejneru je rám, který může být úplný nebo neúplný. V rámu jsou uloženy stěny (včetně střechy) nebo nádržka (cisterna). Rozměry rámu a jeho pevnost jsou dány normou ISO a nelze je měnit ani z těchto požadavků udělovat výjimky.\nPopis některých částí kontejnerů:\n\nKonstrukce a popis vybraných kontejnerů ISO řady 1\n\nTento nejrozšířenější plně zavřený kontejner (nazýváme též „box kontejner“) je odolný vůči povětrnostním vlivům a je rovněž vodotěsný. Má vždy jedny čelní dvoukřídlé dveře (jedná se o jednodveřový univerzální kontejner), může mít i dvoukřídlé dveře na jedné nebo obou bočních stěnách (dvoudveřový nebo třídveřový univerzální kontejner). Odvětrávání kontejneru je umožněno větracími otvory, které jsou umístěny v horních částech bočních stěn. V současné době se používají ve větší míře jednodveřové kontejnery.\nTento typ kontejneru se používá pro přepravu i skladování kusového baleného i nebaleného zboží, polotovarů a surovin. Zboží je možné ukládat volně ložené, na paletách i ve svazcích.\nU tohoto kontejneru je důležité rovnoměrné rozložení nákladu z hlediska hmotnosti. Zboží se v kontejneru nesmí volně posouvat, přesypávat, kutálet apod. V případě nutnosti se používají lehké výplně.\n\nVyrábějí se 20‘ i 40‘. Patří do univerzálních kontejnerů, mají odnímatelnou střechu, nejčastěji ve formě plachty, která se upevňuje k nosné konstrukci ocelovým lankem.\nPoužívají se především k přepravě a skladování sypkých substrátů, např. obilovin, potravinářských a chemických látek. Často jsou používány i k přepravě velkých kusových předmětů, které je nutné nakládat (vykládat) právě otevřenou horní částí kontejneru (např. turbíny, kompresory, čerpadla, motory apod.)\n\nVyrábějí se 20‘ i 40‘. Tyto kontejnery se skládají z plošinového spodku, který má příčný spoj mezi rohovými prvky. Obě čelní stěny kontejneru lze sklápět. Podlaha v místě bočních stěn má otvory pro klanice, které jsou součástí tohoto kontejneru a lze je při sklopení čel umístit do vyčleněného prostoru kontejneru. Pro přepravu prázdných kontejnerů flat je lze skládat na sebe tak, že 5 kontejnerů flat zaujme výšku přibližně jednoho univerzálního kontejneru.\n\nVyrábějí se opět 20‘ i 40‘. Tyto kontejnery se skládají pouze z plošinového spodku, který má příčný spoj mezi rohovými prvky. Rohové prvky jsou vždy dva nad sebou. Podlaha je opatřena otvory pro klanice.\nKontejnery platform se používají pro přepravu i skladování zboží, které nepodléhá nepříznivým povětrnostním vlivům, zejména kusových zásilek velké hmotnosti a dopravních prostředků. Lze je použít i pro svazky, profily, tyčoviny a stavebniny.\n\nTyto kontejnery se vyrábějí jako dvacetistopé. Jsou podobné konstrukce jako univerzální kontejnery, ve střeše však mají navíc nejčastěji tři násypné otvory (mohou být kruhového, čtvercového nebo obdélníkového průřezu), které mají pryžové těsnění. Jedna čelní stěna je obvykle opatřena dvojkřídlými dveřmi klasické konstrukce, druhá čelní stěna má v dolní části výsypnou klapku s tyčovým uzávěrem.\nTento typ kontejneru se používá pro přepravu i skladování sypkých, zrnitých, volně ložených substrátů, které je nutné chránit před nepříznivými atmosférickými vlivy. Jde zejména o obilí, granule, slad a šrot.\n\nTyto kontejnery se vyrábějí také jen jako dvacetistopé. Konstrukčně jsou podobné kontejnerům bulk s tím rozdílem, že nemají střechu. Aby nedošlo při plnění k deformaci bočních stěn kontejneru, jsou horní podélné nosníky propojeny příčníky, které zvyšují tuhost kontejneru. Plnění kontejneru je samozřejmě horní, vyprazdňování se provádí pomocí vyprazdňovací klapky, pneumaticky nebo sklopením kontejneru.\nJak napovídá název kontejnerů používají se pro přepravu a skladování především uhlí, dále koksu, štěrku, škváry a písku.\n\nVyrábějí se rovněž jako dvacetistopé. Hlavní částí kontejneru tank je válcová zpravidla tlaková nádoba, která je vodorovně uložena v nosné konstrukci kontejneru.\nPlnění kontejneru se provádí volným nasypáváním substrátu plnicím hrdlem a vyprazdňování je pneumatické pomocí přetlaku nebo je gravitační. Pro plnění kapalinami se používá hadic.\nNádržkové kontejnery se používají k přepravě a skladování volně ložených sypkých substrátů, zejména cementu vápna, kaolinu apod. Dále se používají k přepravě různých druhů kapalin (ropy, nafty, kyselin, nápojů apod.) a stlačených plynů.\nProblémy s nádržkovými kontejnery nastávají v případě, chceme-li změnit druh přepravovaného substrátu: je nutné jejich pečlivé vyčištění.\nKonstrukcí a vybavením se jedná o kontejnery velice složité. Jejich provoz společně s termickými je nejnákladnější a také cena přepravy nebo pronájmu je velmi vysoká.\n\nVyrábějí se 20‘ i 40‘. Konstrukčně jsou podobné univerzálním kontejnerům, všechny části (stěny, podlaha, střecha a dveře) jsou však opatřeny tepelnou izolací nebo jsou vyrobeny z materiálu s vlastností tepelné izolace.\nRozdělení termických kontejnerů:\n\nTermické kontejnery pro nižší teploty se používají k přepravě a krátkodobému skladování zmrazeného nebo vychlazeného zboží, které může rychle podléhat zkáze – maso, ryby, zelenina, ovoce, mléčné výrobky a také např. květiny.\nVyhřívací kontejnery musí být konstruovány tak, aby udržely vnitřní teplotu 16 °C při vnější teplotě −20 °C po dobu osmnácti hodin.\n\nJedná se o systémově nový druh kombinované dopravy v relacích silnice – železnice (nelze je\npřepravovat vodní dopravou) a opačně, který nabízí komplexní logistické služby typu „home to home“, zejména:\npoužití kontejnerů ACTS žádaného druhu,\npoužití nákladních silničních a železničních dopravních prostředků ACTS,\norganizace svozu i odvozu zboží po pozemních komunikacích do (z) terminálů,\norganizace železniční přepravy,\ndozor nad přepravou,\njiné (zvláštní) služby při přepravě),\nindividuální kalkulace celkových výkonů.\n\n\nTato základna je tvořena třemi základními prvky:\n\n1.Odvalovací unifikované kontejnery s rámem systému ACTS o objemu 10 až 36 m. Ve spodní části těchto kontejnerů jsou válečky pro jejich odvalování. Kontejnery ACTS se vyrábějí v různých konstrukčních provedeních – uzavřené, otevřené, plošinové, nádržkové, plachtové, izotermické, sila aj.\n2.Automobilový nosič manipulačních zařízení pro přepravu i překládku kontejnerů ACTS. V tomto případě jde o překládku mezi automobilovým nosičem, železničním vozem, manipulační plochou, rampou a naklápění kontejneru pro vykládku sypkých substrátů.\n3.Plošinový železniční vůz s otočnými rámy pro uložení kontejneru ACTS.\n\n\nNakládka i vykládka se provádí bez dalších speciálních manipulačních prostředků pro vertikální překládku,\nje možné přímé překládání kontejneru mezi železničním vozem a automobilovým nosičem,\nsložení (naložení) kontejneru je možné na libovolném potřebném místě (není nutný terminál),\nk provedení překládky je potřeba jednoho pracovníka (řidič automobilového nosiče),\nvysoká produktivita práce a dopravní výkony (doba 1 překládky trvá asi 5 minut),\nšetření ložnými, manipulačními i skladovacími plochami,\nvzhledem k unifikaci automobilového nosiče s manipulačním zařízením je možné přepravovat a manipulovat s přibližně 30 druhy kontejnerů ACTS,\nje plně kompatibilní se zahraničními systémy,\nnezávislost systému ACTS na kolejové dopravě (mohou jej používat i ti přepravci, kteří vlečku),\nširoká škála kontejnerů ACTS umožňuje přepravovat libovolné druhy zboží.\n\nV letecké nákladní dopravě byl i u nás v poslední době zaznamenán velký pokrok. K tomu\nnesporně přispěly zlepšené technické podmínky, které se podařilo vytvořit zejména na pražském letišti Ruzyně, kde došlo k vybudování nového moderního odbavovacího areálu a ke zlepšení technických podmínek na úroveň nejnáročnějších požadavků letecké nákladní dopravy.\nDnes již prakticky neexistují náklady, které by nebylo možné dopravovat letecky. To nejlépe dokumentuje pestrá paleta zboží, které se běžně přepravuje, zahrnující mimořádně cenné náklady, umělecké předměty, živá zvířata, ale i chladírenské a mrazírenské náklady. Letecky jsou již běžně přepravovány i mimořádně těžké náklady.\n\nKrásnou ukázkou takovéto mimořádné letecké dopravy byla např. přeprava tramvají z Prahy do Manily nebo kanoí a skifů do Hakone.\nTak jako v ostatních dopravních odvětvích, také v letecké dopravě jsou využívány výhody kontejnerizace. Zatímco u speciálních nákladních letadel jsou běžně používány kontejnery ISO a IATA, v daleko větším rozsahu, a to v přepravách prováděných v nákladovém prostoru běžných, linkových, pasažérských letadel, jsou používány speciální letecké kontejnery (Unit Load Devices - ULD's).\nLetecké kontejnery jsou konstruovány tak, aby vyhovovaly tvaru nákladového prostoru letadla a jeho maximálnímu využití. Používání ULD's jako přepravní jednotky zjednodušuje manipulaci a vytváří podmínky pro dodávky na bází dům - dům.\nLetecké kontejnery - ULD's se tak stávají stále význačnějším instrumentem umožňujícím rozvoj kombinované dopravy v letecké dopravě, přeprav prováděných v kombinaci silnice - vzduch. Využívání ULD's podněcuje účinné soustřeďování, sestavování, přesun a redistribuci množství drobných zásilek, zavádění letecké konsolidace přinášející výhody jak pro dopravce, tak přepravce.\nULD's, které jsou ve vlastnictví leteckých dopravců, jsou zpravidla jako přepravní jednotky poskytovány přepravcům bezplatně. Dopravce je odesílatelům obvykle dává k dispozici 48 hodin před požadovanou dodávkou nákladu k odletu. Obdobně je poskytována přiměřená lhůta k provedení vykládky kontejneru a k jeho navrácení dopravci. Zatímco většina používaných ULD's patří leteckým dopravcům a je součástí jejich nakládacího a kontrolního systému odpovídajícího typům používaných letadel, jsou dnes v praxi používány ULD's, jejichž majiteli a provozovateli jsou přepravci a leasingové společnosti. Jejich používání je však podmíněno dodržením standardních rozměrů, které jsou dány technickými kritérii stanovenými organizací IATA. Tyto kontejnery jsou označovány Non-Aircraft ULD's a musejí být zaregistrovány v evidenci IATA a náležitě podle předpisů této organizace zevně označeny.\nK tomu je třeba zdůraznit, že u jednotlivých typů provozovaných letadel je možnost využití nákladového prostoru přesně vymezena. Tak např. letadlo typu BOEING 747-400 je schopno vedle plného pasažérského obsazení přepravit až 20 tun nákladu.\nNákladový prostor je rozdělen do pěti komor, z nichž čtyři jsou vyhrazeny pro přepravu nákladu umístěného v ULD's.\nLetečtí dopravci, kteří se dnes stále více angažují ve svozu a rozvozu nákladů, mají stejným způsobem propracovány možnosti využití nákladového prostoru používaných kamionů podle jednotlivých typů ULD's. Touto cestou se stále efektivněji prosazuje letecká doprava do rozvoje kombinované dopravy provozované na bází silnice - vzduch.\nRámec tohoto pojednání neumožňuje zabíhat do větších podrobností o rozsáhlé paletě nabízených přepravních možností. Ty zájemcům poskytnou jak zástupci jednotlivých leteckých společností, tak zejména letečtí agenti a zasílatelské organizace specializující se na tento druh dopravy, např. Čechofracht, Expeditors, Drusped, ESA, G.T.S.\n\nSilniční dopravní prostředky\nSilničními dopravními prostředky v kombinované dopravě rozumíme zejména silniční kontejnerové návěsy.\nSilniční kontejnerový návěs je přípojné vozidlo uzpůsobené ke spojení s tahačem návěsu, nemá podlahu a slouží pouze pro přepravu kontejnerů (někdy i některých typů výměnných nástaveb). Tyto návěsy jsou vyráběny ve 3 provedeních:\na)návěs délky 12 m – pro jeden 40‘ kontejner nebo dva 20‘ kontejnery\nb)návěs délky 6 m – pro jeden 20‘ kontejner\nc)návěs délky 6 m – sklopné provedení pro kontejnery s výsypnou klapkou (bulk, ugel) pro sypké substráty.\nSpojením vhodného tahače návěsu s kontejnerovým návěsem vznikne kontejnerová návěsová jízdní souprava.\nVzhledem k tomu, že se některé nákladní automobily, jízdní soupravy a návěsy pohybují nejen po silnici, ale i na železnici, musí uvedená vozidla splňovat určité podmínky v rámci průjezdného průřezu, hmotnosti na nápravu vozu a hmotnosti na běžný metr vozu.\nDo této skupiny silničních dopravních prostředků dále patří již zmíněné překladače a nakladače, které až na výjimky slouží k manipulaci s kontejnery.\nPřekladače jsou univerzálnější, protože umožňují naložení a složení kontejneru na zem, stohování kontejnerů a překládku kontejneru na železniční vůz nebo silniční návěs.\nNakladače umožňují pouze naložení a složení kontejneru na zem.\n\nŽelezniční vozy pro přepravu kontejnerů a výměnných nástaveb\nPro přepravu kontejnerů ISO řady 1 a výměnných nástaveb se v současné době používají dva typy železničních vozů.\n\"Kontejnerové železniční vozy\" – jsou to plošinové vozy bez podlahy a bočnic, které jsou opatřeny fixačními trny pro uchycení kontejnerů nebo výměnné nástavby.\n\"Plošinové kontejnerové železniční vozy\" – jsou běžné plošinové vozy s podlahou, opatřené navíc fixačními trny pro uchycení kontejneru nebo výměnné nástavby.\n\n\nJde o velice progresivní typ plavidla, ve kterém je vhodně zkombinován systém RoRo s přepravou kontejnerů. Kontejnery se dokládají na palubu těchto lodí, a tím značně zvyšují jejich efektivnost.\n\n\nTyto lodě jsou v rámci vodní dopravy z hlediska kombinované dopravy nejdůležitější, i když jsou uzpůsobeny pouze pro přepravu různých typů kontejnerů ve vysokém počtu. Kontejnerové lodě nejčastěji přepravují běžné 20‘ kontejnery (ISO 1 C), 40‘ kontejnery (ISO 1 A – tzv. rejdařské), dále 45‘ kontejnery High Cube.\nKontejnery se přepravují na palubě i v podpalubních nákladových skladových prostorech.\nNa rozvoj kontejnerových lodí měla paradoxně rozhodující vliv válka ve Vietnamu, kdy USA přepravovaly do Vietnamu kontejnery s vojenskou technikou a materiálem.\nLodě jsou konstrukčně vybaveny úchyty pro ukotvení kontejnerů, které se také stohují. Pevné ukotvení kontejnerů je velmi důležité pro příčnou i podélnou stabilitu kontejnerové lodi. Kontejnerové lodě jsou dále opatřeny vnitřními manipulačními prostředky pro operace s kontejnery.\nPoměrně zajímavá je i rychlost kontejnerových lodí – až 33 uzlů.\nVe vnitrozemské plavbě se pro přepravu kontejnerů používaly univerzální otevřené nebo palubové motorové nákladní lodě, dnes častěji tlačná soulodí, kde v tlačných člunech bývají nejčastěji 3 řady kontejnerů ve 2 – 3 vrstvách, podle kategorie vodních cest. Největší říční kontejnerová loď je nasazena mezi nizozemským přístavem Rotterdam, belgickými Antverpami a německými přístavy na Rýně.\n\n\nMateřské lodě (nosiče) jsou speciální námořní plavidla, která mohou nést na své palubě člunové kontejnery (lichtery) nebo speciální říční lodě.\nNakládka a vykládka lichterů se provádí na vodní ploše, která by měla být chráněna před mořským příbojem. Jedná se především o přístavní rejdy a ústí řek do moře.\nČlunové kontejnery jsou tvarově i konstrukčně přizpůsobeny své funkci, mají tvar kvádru s kolmými čelními stěnami (tvar je nevhodný pro plavbu po řekách a průplavech). Nosná konstrukce bývá zesílena, boky a dno jsou většinou dvojité. Jsou také opatřeny odpovídajícím kotevním a uvazovacím zařízením.\nLichtery jsou určeny zejména pro přepravu ISO kontejnerů, mohou však přepravovat kusové zboží i zboží hromadného charakteru.\n"}
{"id": "379724", "url": "https://cs.wikipedia.org/wiki?curid=379724", "title": "Fotbalový pohár Republiky srbské", "text": "Fotbalový pohár Republiky srbské\n\nFotbalový pohár Republiky srbské (srbskou cyrilicí Kуп Peпубликe Cpпcкe, srbskou latinkou Kup Republike Srpske) je vyřazovací fotbalová soutěž v Republice srbské, srbského etnického území ve federativní Bosně a Hecegovině. První ročník byl odehrán v roce 1993.\n\n"}
{"id": "379730", "url": "https://cs.wikipedia.org/wiki?curid=379730", "title": "Clan war", "text": "Clan war\n\nClan war je pojem pro zápas dvou teamů v oblasti progamingu. Může se jednat o jakýkoliv typ ligového zápasu, či zápasu v rámci určitého on-line žebříčku. V této souvistosti má slovo \"klan\" význam teamu počítačových hráčů.\n\nU většiny FPS her se výsledek zápasu potvrzuje screenshotem s výsledky zápasu. U strategických her se většinou dodává replay zápasu.\n"}
{"id": "379731", "url": "https://cs.wikipedia.org/wiki?curid=379731", "title": "Nadsklepí", "text": "Nadsklepí\n\nMěstské Nadsklepí v Kroměříži je historická budova č.p.488 z roku 1868, která více než sto let sloužila jako centrum kulturního života města. V současnosti je využívána jako multifunkční zařízení, ale i jako kino. Objekt je chráněn jako nemovitá Kulturní památka České republiky pod číslem 101316.\n\nBudova Nadsklepí byla postavena v letech 1868-1870 nad sklepy s lednicemi právovárečných měšťanů sdružených kolem měšťanského pivovaru v hradebním příkopě za starou školou. Původně se jednalo o restauraci, velký sál však od počátku sloužil k pořádání koncertů, divadelních představení a bálů. Vystupovali zde významní představitelé české kultury, mezi jinými Ema Destinnová, Eduard Vojan, Hana Kvapilová, Jaroslav Vrchlický, Adolf Heyduk, Antonín Dvořák či Václav Talich. Koncerty zde měl pěvecký sbor Moravan a Pěvecké sdružení moravských učitelů vedené Ferdinandem Vachem. O většinu hudebních akcí se zasloužil JUDr. Emil Kozánek, který ve svém domě hostil mnoho významných osobností své doby. V roce 1890 kroměřížský stavitel Ladislav Mesenský objekt přestavěl a rozšířil, přičemž vzniklo také stálé jeviště s plynovým osvětlením. V roce 1901 byla úředně nařízena změna na instalaci osvětlení elektrického.\n\nOd roku 1882 do postavení vlastní budovy v roce 1890 zde byly umístěny dvě třídy, kancelář a kabinet nově založeného českého gymnázia. Od roku 1968 slouží Nadsklepí jako kino. V témže roce byla na schodišti ke stému výročí postavení budovy umístěna pamětní deska.\nV roce 2011 byla budova rekonstruována v rámci projektu \"Infrastruktura pro kulturní akce v Kroměříži\". \nTento projekt byl spolufinancován Evropskou unií z Evropského fondu pro regionální rozvoj.\n\n\n"}
{"id": "379734", "url": "https://cs.wikipedia.org/wiki?curid=379734", "title": "Něrl (přítok Kljazmy)", "text": "Něrl (přítok Kljazmy)\n\nNěrl ( ) je řeka v Jaroslavské, v Ivanovské a ve Vladimirské oblasti v Rusku. Je 284 km dlouhá. Povodí má rozlohu 6 780 km².\n\nÚstí zleva do řeky Kljazmy (povodí Oky).\n\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 102 km od ústí činí přibližně 25,7 m³/s. Zamrzá v listopadu až v prosinci a rozmrzá v dubnu.\n"}
{"id": "379736", "url": "https://cs.wikipedia.org/wiki?curid=379736", "title": "Drkalka", "text": "Drkalka\n\nDrkalka (\"Oscillatoria\") je rod sinic z řádu Oscillatoriales. Jeho zástupci se vyznačují vláknitými stélkami, u nichž buňky přechází jedna v druhou bez výrazných zúžení vlákna. Netvoří heterocyty a dělí se binárně, a to v jedné rovině. Zásobní látkou je sinicový škrob.\n\nJejich české i latinské jméno je dáno jejich zvláštním drkavým způsobem pohybu, respektive oscilací. Tento pohyb umožňuje vylučování slizu a tenké hladké buněčné stěny (bez dalších přídatných obalů). Svým pohybem dosahuje rychlosti až 11 µm/sec.. Častá symbióza s houbami, výskyt ve vlhké půdě.\n\n"}
{"id": "379746", "url": "https://cs.wikipedia.org/wiki?curid=379746", "title": "Karel Skalička", "text": "Karel Skalička\n\nKarel Skalička (Carlos Skalicka) (1. listopadu 1896, Praha – 10. prosince 1979, Buenos Aires) byl československý a později argentinský šachista, mistr ÚJČŠ od roku 1919, právník a signatář protokolu o založení FIDE za Československo roku 1924.\n\nKarel Skalička hrál úspěšně na celé řadě turnajů. Vyhrál například roku 1923 turnaj v Praze, roku 1924 se dělil v Praze o první místo s Karlem Hromádkou, roku 1925 skončil v Bromley druhý za Hermanisem Matisonsem, roku 1930 v Praze druhý za Salomonem Flohrem a roku 1933 opět v Praze druhý za Karlem Opočenským.\n\nKarel Skalička byl společně s Karlem Hromádkou, Janem Schulzem a Karlem Vaňkem členem československého mužstva, které zvítězilo na první neoficiální šachové olympiádě roku 1924 v Paříži.\n\nKromě toho se Skalička zúčastnil tří oficiálních šachových olympiád:\n\nPo skončení šachové olympiády v Buenos Aires se Skalička z politických důvodů (nacistická okupace) nevrátil do vlasti, nakonec zůstal v Argentině natrvalo a pro svět se stal známý jako Carlos Skalicka. Roku 1945 zde skončil na turnaji v Quilmes na druhém až pátém místě (vyhrál Gideon Ståhlberg) a roku 1946 pak společně s René Letelierem zvítězil v Buenos Aires na turnaji \"Círculo La Régence\".\n\n"}
{"id": "379750", "url": "https://cs.wikipedia.org/wiki?curid=379750", "title": "Olga (Kyjevská Rus)", "text": "Olga (Kyjevská Rus)\n\nSvatá Olga (rusky \"Княги́ня О́льга\", křtěna jako Jelena (\"Еле́на\"), † 11. července 969) byla kyjevská kněžna, manželka knížete Igora a po jeho smrti regentka Kyjevské Rusi v době nezletilosti svého syna Svjatoslava I. Igoreviče. Jako první z ruských vládců přijala křesťanství a po své smrti začala být uctívána jako světice. Roku 1547 byla prohlášena ruskou pravoslavnou církví za svatou. Jako světici jí uctívá i římskokatolická církev a její svátek slaví 11. července.\n\nPodle \"Pověsti vremennych let\" oženil kyjevský kníže Oleg svého svěřence Igora s Olgou, pocházející ze Pskova, v roce 903. To je značně nepravděpodobné, protože se tu zároveň uvádí, že jejich syn Svjatoslav I. se narodil teprve v roce 942.\nRoku 945 byl kníže Igor zabit při výběru daní u Drevljanů. Následníkovi trůnu Svjatoslavovi byly tehdy teprve tři roky, proto se regentkou a faktickou vládkyní Kyjevské Rusi stala kněžna Olga. Igorova družina jí přísahala věrnost a uznala Olgu za zástupce zákonného následníka trůnu.\n\nDrevljané po zabití Igora poslali za jeho vdovou Olgou namlouvače, aby ji vdali za svého knížete Mala. Nato se kněžna důsledně a krutě vypořádala se staršími Drvevljanů, a poté přivedla celý národ Drevljanů k poslušnosti. Staroruský letopisec podrobně líčí pomstu Olgy za smrt svého muže:\n\n\nPoté co se vypořádala s Drevljany, ujala se vlády nad Kyjevskou Rusí do plnoletí syna Svjatoslava, ale i poté zůstala faktickým vládcem, neboť Svjatoslav Igorevič mnoho času trávil na vojenských taženích.\n\nKřest přijala Olga v Cařihradu (Konstantinopoli) v roce 955 po smrti svého manžela Igora. V roce 957 byla v Konstantinopoli znovu slavnostně přijata byzantským císařem Konstantinem VII. Porphyrogennetem, který ji požádal o ruku, ale byl odmítnut, to alespoň tvrdí Nestorův rukopis. Tvrzení je ovšem v podstatě nesmyslné, neboť Konstantin VII. byl v té době ženatý. Olga žádala o vyslání pravoslavných biskupů na Rus, z neznámých důvodů ale císař misii nevyslal.\n\nV roce 959 Olga taktéž žádala římskoněmeckého krále Otu I. o vyslání misie s biskupem na pomoc při christianizaci Kyjevské Rusi. Tímto poselstvem se Olga pokusila vybudovat těsnější spojení se západním císařstvím a získat tak větší nezávislost na Byzanci.\n\nPoté se mnich Adalbert (pozdější arcibiskup magdeburský) vydal na východní misii, avšak již roku 962 se vrátil zpět:Na tom měl pravděpodobně svůj podíl vliv Svjatoslavův.\n\nV Kyjevě však byly při archeologických průzkumech odkryty pozůstatky rotundy z 10. století.\n\nNejpozději od roku 964 panoval v Kyjev Svjatoslav, o jeho křtu však není nic známo. Olga zemřela v roce 969. V letech 987–988 na Rusi proběhla nová vlna christianizace pod vlivem byzantského ritu. To rozhodujícím způsobem předznamenalo budoucí směřování Ruska jak na úrovni duchovní, tak politické.\n\n\n"}
{"id": "379763", "url": "https://cs.wikipedia.org/wiki?curid=379763", "title": "Ukulele", "text": "Ukulele\n\nUkulele (havajsky \"ʻukulele\") je drnkací nástroj podobný kytaře. Obvykle má 4 struny, někdy má také 6 či 8 strun. Vyrábí se v sedmi velikostech: \"soprano\", \"concert\", \"tenor\", a \"baritone\" a méně často \"sopranino\", \"bass\" a \"contrabass\".\n\nUkulele, nebo také uke, je havajský hudební nástroj, jenž vypadá jako malá kytara. Na počátku 20. století se tomuto nástroji také často říkalo „ukelele“, a to hlavně ve Velké Británii. Někdy je klasifikován jako drnkací loutna, patří do podskupiny nástrojové rodiny kytar a obvykle má 4 struny.\n\nUkulele původem z 19. století jako havajská interpretace malé kytary se dostalo na ostrovy díky Portugalcům. Získalo obrovskou popularitu ve Spojených státech na počátku 20. století a odtud se rozšířilo po celém světě. Tón a hlasitost nástroje se mění zároveň s velikostí a konstrukcí. Ukulele přišlo se čtyřmi velikostmi: sopránové, koncertní, tenorové a barytonové.\n\nHistorie je obvykle spojena s hudbou z Havaje, kde tomuto nástroji stroze říkají „skákající blecha“ a byl zde vynalezen v 80. letech 19. století. Podle poslední havajské královny Lili‘uokalani ukulele znamená „dar, který přišel sem“ z havajského slova „uku“ (dar, odměna) a „lele“ (přijít).\n\nTyto dva názvy pocházejí z toho, že lze slovo \"uku\" psát jako \"uku\", což znamená v havajštině dar, nebo jako \"'uku\"( s apostrofem před hláskou u), což označuje havajskou blechu. Apostrof se v mluveném jazyce vyjádří tzv. hrdelním zvukem při vyslovení první hlásky slova. Slovo \"lele\" znamená v havajštině přicházet, ale také létat i skákat. Proto existují tyto dva názvy nástroje.\n\nUkulele je založeno na podobnosti s „malou kytarou“, cavaquinho, které bylo představeno havajským ostrovům portugalskými imigranty. Zvláště tři z nich, Manuel Nunes, José do Espiríto Santo a Augusto Dias, jsou obecně známí jako vůbec první výrobci ukulele. Dva týdny poté, co se vylodili z britské plachetnice Ravenscrag na konci srpna 1879, havajské noviny (Hawaiian Gazette) hlásily, že madeirští ostrované nedávno přijeli a už těší publikum nočními pouličními koncerty.\n\nJedním z nejdůležitějších faktorů, zavádějících ukulele do havajské hudby a kultury, byla nadšená podpora a propagace nástroje havajským králem Davidem Kalakauou. Jako patron umění jej začlenil do představení na královském dvoře. (Tento nástroj se však stal celosvětově známým až díky americkému publiku kolem roku 1915.)\n\nUkulele bylo zpopularizováno pro americké publikum během Panamsko – pacifické mezinárodní expozice (PPIE), která se konala roku 1915 v San Francisku na oslavu dokončení Panamského průplavu. Havajský pavilón uváděl kytarový a ukulelový ansámbl, George E. K. Awai a jeho Královské havajské kvarteto, a sám výrobce ukulele a hráč Jonah Kumalae. Ukulelový ansámbl pobláznil návštěvníky havajskými písničkami a tím uvedl ukulele do americké populární hudby, kde bylo přijato zábavnými umělci jako byli třeba Roy Smeck a Cliff Edwards.\n\nUkulele se také brzy stalo ikonou jazzového období. Bylo lehce přenosné a docela levné a pořád si zvyšovalo popularitu díky amatérským hráčům během 20. let. Také vycházely akordové tabulátory v té době populárních skladeb. To bylo impulzem pro některé výrobce hudebních nástrojů (např. Regal, Harmony nebo Martin).\n\nMezi 40. a 60. léty výrobce hraček Mario Maccaferri prodal okolo 9 miliónů plastových ukulele. Velká část popularity byla také způsobena Arthurem Godfreyem v jeho televizní show. Havajský rodák Jake Shimabukuro, který začal hrát na ukulele od svých 4 let, se stal velice známým hráčem v nedávných letech.\n\nUkulele přišlo do Japonska v roce 1929, poté, co se havajský rodák Yukihiko Haida vrátil po smrti svého otce do této země a představil tento nástroj. Haida a jeho bratr Katsuhiko si otevřeli svůj vlastní klub (Moana Glee Club), kde si užívali rychlý úspěch v prostředí vzrůstajícího nadšení pro západní populární hudbu, zvláště havajskou hudbu a jazz. Během 2. světové války úřady zakázaly většinu západní hudby, ale fanoušci a hráči ji potají zachovávali, a po válce opět nabrala popularitu. Dnes je Japonsko považováno za druhý domov pro havajské muzikanty a ukulelové virtuózy.\n\nV 60. letech pedagog John Chalmers Doane dramaticky změnil školní hudební program v Kanadě používáním ukulele jako levného a praktického výukového nástroje k výchově muzikální gramotnosti ve třídě. Asi 50 tisíc školáků a dospělých se učilo na ukulele pomocí Doaneova programu.\n\nJiž za první republiky ve dvacátých a třicátých letech existovalo u nás několik kavárenských a barových „jazzových“ orchestrů, které po americkém vzoru měly ve svém instrumentáři i ukulele. Spolu se zlidověním prvků jazzové hudby se šířilo také ukulele a to zejména v oblasti trampské hudby. Dodnes velmi populární je například \"Balada z Tahiti\" (podle úvodního verše známá též jako \"Lká ukulele tmou\") od Josefa Kumoka, publikovaná již počátkem třicátých let.\n\nVe druhé polovině dvacátého století s bouřlivým rozšířením tzv. havajských skupin na našem území došlo také k neobyčejné poptávce po malých čtyřstrunných „havajských“ kytarách ukulele a posléze i k masovému rozšíření tohoto nástroje. „Klasické“ obsazení havajských skupin se totiž skládalo ze dvou až tří kytar, jedné havajské kytary, jednoho ukulele, jednoho kontrabasu a jednoho bonga (malé, dva až čtyři sdružené bubínky). Zpočátku se ukulele obtížně získávala ze západního zahraničí, což však bylo pro většinu nadšenců nerealizovatelné. Ukulele začala být vyráběna amatérsky podomácku. Některé takto vyrobené nástroje dosahovaly docela dobré kvality. Výroba byla také zadávána profesionálním jednotlivě pracujícím houslařům, kteří se soustředili především na ukulele typu jazzová kytara (Gibson). Teprve na počátku šedesátých let se výroby ujaly také Československé hudební nástroje, které daly do prodeje jednoduché ukulele z překližky. Tyto nástroje pak byly amatérsky předělávány a vylepšovány – například opatřením ukulele kolíčkovým strojkem atd. Celkově však tyto překližkové výrobky nedošly velkého uplatnění a skončily ve většině případů jako dětské hračky. V havajských skupinách dominovaly amatérské výrobky a nástroje od mistrů houslařů či výrobců kytar. Jen několik amatérských skupin, nostalgicky hrajících někdejší repertoár havajské skupiny Václava Kučery, tento nástroj používá ještě dnes.\n\nZatímco tradiční americko-anglickou výslovností „ukulele“ je [yoo-kuh-ley-lee], někteří anglicky mluvící lidé preferují originální havajskou výslovnost [oo-koo-ley-ley]. I když je americko-anglická výslovnost více používána, havajská je podporována na Havaji a jedinci, kteří se zajímají o havajskou kulturu.\n\nUkulele se obecně vyrábí ze dřeva, i když někdy mohlo být částečně nebo i zcela vyrobeno z plastu. Levnější ukulele je většinou vyrobeno z laminového dřeva, ale v některých případech je pro lepší akustiku vyrobena horní deska z dřeva kvalitnějšího, např. z jedle, smrku, vrby nebo javoru. Ostatní dražší ukulele jsou vyrobena z exotického tvrdého dřeva, jako je například mahagon. Některá z nejhodnotnějších ukulele, která mohou stát i tisíce dolarů, jsou vyrobena z kvalitního havajského dřeva, kterému se říká koa. Dodává tónu atraktivní barvu a tvar.\n\nTypické ukulele má tělo stavěno stejně jako malá akustická kytara. Můžeme jej také často vidět i v nestandardních tvarech. Je to např. ovál, obvykle nazýván „ananasové ukulele“, tvar lodního pádla, vymyšlený firmou Kamaka, nebo příležitostně čtverec, vyráběný ze starých dřevěných cigaretových krabic.\n\nTyto nástroje mohou mít pouze čtyři struny, ale některé struny mohou být v páru se strunou, která je naladěna o oktávu výše, stejně nebo níže než ta základní. Tím vznikne nástroj o osmi strunách.\n\n\nUkulele může mít čtyři různé velikosti: sopránové (21 palců ), koncertní (23 palců), tenorové (26 palců) a barytonové (30 palců). Existuje také extrémně malé ukulele sopranino a extrémně velké basové. A aby toho nebylo málo, bylo zhotoveno taky něco mezi banjem a ukulelem- Banjolele.\n\nSopránové ukulele – na Havaji se mu říká „standardní“ – má nejmenší a zároveň originální velikost. Koncertní, které bylo vynalezeno ve 20. letech minulého století jako zvětšenina sopránového, je mírně větší a hlasitější, s hlubším tónem. Krátce poté bylo vytvořeno o mnoho větší tenorové ukulele, které je opět ještě hlasitější a má hlubší basový tón. Největší je barytonové, vytvořené ve 40. letech. Je považováno za miniaturní čtyřstrunnou kytaru, protože má stejné ladění.\n\nStandardní ladění pro sopránové, koncertní a tenorové ukulele je v C dur, g’c’e’a’. Struna g je naladěna o oktávu výše, než by se očekávalo. Tím pádem nejsou struny uspořádány od nejnižší po nejvyšší. Někdo preferuje ladění na „malé g“, s g o oktávu níže.\n\nBarytonové ukulele je obvykle laděno do d g h e‘, které odpovídá ladění 4 nejvýše položeným strunám na kytaře, tudíž je pro kytaristy na barytonové ukulele lehčí hrát.\n\nDalší možností je ladění sopránových a koncertních ukulele v D dur, a’d’f#’h’, což je o dva půltóny výše než g’c’e’a’ ladění. Někteří hráči říkají, že v tomto případě dosahují sladšího tónu, zejména na malém ukulele. Toto ladění bývalo běžné během boomu havajské hudby na počátku 20. století a bylo často vidět v notových záznamech tohoto období.\n\nD dur ladění s nízkou čtvrtou strunou, ad’f#‘h‘ je někdy nazýváno „kanadské ladění“ proto, že se používalo v kanadském školském systému většinou na koncertech tenorových ukulele.\n\nMimo čtyřstrunné ukulele existují i nástroje 6 strunné a osmistrunné. U šestistrunného ukulele se zdvojuje druhá a čtvrtá struna ( u ladění GCEA to bude dvojité C a E). Přitom se ladí přidané struny tak, že další struna C bude laděna o oktavu výše a přidaná struna A o oktávu níže. Toto ladění se na památku poslední havajské královny nazývá Lili'u (podle Liliuokalani). Šestistrunné ukulele se tedy ladí na frekvence podle následujícího schematu:\nG…..196 Hz\nC…..532 Hz\nC…..261 Hz\nE…..329 Hz\nA…..440 Hz\nA…..220 Hz. U osmistrunného nástroje jsou všechny struny zdvojeny, kde g struna je zdvojena o oktávu níže a C struna o oktávu výše. E a A struny jsou prostě zdvojeny, tzv. v unisonu.\n\nRůzné varianty ukulele zahrnují smíšené nástroje jako banjo ukulele, harfa ukulele a lap steel ukulele. Existuje také elektricky ozvučená verze, elektrické ukulele. Rezonátorové ukulele je hlasitější a má rozdílnou kvalitu tónu než dřevěná ukulele. Vydávají zvuk jedním nebo více zatočenými aluminiovými kužely (rezonátory) místo horní desky. Další unikátní variantou je tahitské ukulele, které je obvykle vyřezáno z jediného kusu dřeva a nemá duté tělo.\n\nBlízké příbuzné ukulele zahrnují portugalští předchůdci cavaquinho (také známo jako machete nebo braquinha) a nepatrně větší rajão. Ostatní strunné nástroje jsou portorikánská bordonua, venezuelské cuatro, kolumbijské tiple, timple z Kanárských ostrovů, španělská vihuela a bolivijské charango tradičně vyráběné z krunýře pásovce. V Indonésii existuje nástroj kroncong, který je inspirován portugalskými vlivy.\n\nDíky tomu, že používá speciální staré techniky hraní, o kterých amatérští hráči nemají ani ponětí, se Jake Shimabukuro stal jedním z nejznámějších ukulelistů na světě. Jeho matka ho naučila první akord, když mu byly čtyři roky. Přestože se později rozhodl hraní zanechat, je nyní znám jako „Jimi Hendrix ukulele“, protože často hraje přes zkreslený zvuk. Jake Simabukuro prozatím úspěšně nahrál devět alb a dvě DVD.\n\nČlenové tohoto malého orchestru z Velké Británie hrají na všechny typy ukulele, zpívají a dělají dobrou zábavu. Věří, že mohou interpretovat všechny žánry hudby. Jejich vystoupení jsou zábavná, virtuózní, obsahují prvky rokenrolu a směs hlasů. Žádné bicí, piána ani banja zde nenajdeme. Hrají skladby od Čajkovského, ale třeba i od Nirvany.\nSoubor vznikl v roce 1985 a postupem času získal velkou oblibu hlavně kvůli představením v televizních stanicích. Členy jsou: Dave Suich, Peter Brooke-Turner, Hester Goodman, George Hinchliffe, Richie Williams, Kitty Lux, Will Grove-White a Jonty Bankes.\n\nV netradičním podání hraje tato brněnská formace deseti různých druhů ukulelí, cajonu a baskytary skladby od Rolling Stones, Leonarda Cohena, Billa Haleyho, Ritchieho Valense, AC/DC, Boba Marleyho, Sex Pistols, Iggyho Popa, The Clash, Toma Jonese, Depeche Mode, Steppenwolf, The Doors … a spousty dalších. Orchestr založil na konci roku 2010 René Senko, působící také v další fenomenální world-music kapele Čankišou. Skupinu tvoří věkově i hudebními zkušenostmi pestrá parta hráčů a příznivců tohoto nástroje. Základním impulsem pro vznik kapely byla inspirace knihou Toma Hodgkinsona Líný rodič. V ní autor, a současně propagátor ukulele, vyzdvihuje přednosti tohoto skladného nástroje a píše, že ukulele je nástroj pro každého a neměl by chybět v žádné domácnosti.\n\nPo prvních vystoupeních na Vánoce 2010 se velmi rychle vytvořilo seskupení, pestré jak věkem, tak hudebními zkušenostmi, a postupně si vybudovalo osobitý přístup a také repertoár složený z coververzí známých hitů. Ty se snaží prezentovat s cílem zejména pobavit sebe i posluchače.\n\nOd svého vzniku absolvovala kapela více než 100 veřejných vystoupení, od letních festivalů a vystoupení na náměstích přes klubové hraní nebo soukromé a firemní oslavy až po komornější akce v rámci představení Divadla Husa na provázku. Natočila tři CD coververzí, v roce 2012 CD \"Živě z Brna/Live from Brno\", 2013 CD \"A Little Less Conversation\" a v roce 2014 CD \"Mad World\".\n\n\"Více o ukulelových orchestrech zde:\" Ukulele Orchestra of the world\n\n"}
{"id": "379774", "url": "https://cs.wikipedia.org/wiki?curid=379774", "title": "Gigantomachie", "text": "Gigantomachie\n\nGigantomachie (z řečtiny γιγαντo-μαχια, válka gigantů) je jedna z epizod kosmogonie v rámci řecké mytologie a zároveň oblíbený motiv antického řeckého a helénistického umění.\n\nZeus uvěznil poražené Titány do Tartaru. Jejich matka, Gaia, která byla z porážky Titánů nešťastná, tak poslala do boje proti Olympanům své děti, Giganty. Darovala jim rostlinu, která způsobovala, že byli neviditelní pro střely bohů. Zeus a olympští bohové se spojili s Héraklem a boj nakonec skončil jejich vítězstvím.\n\n\n\n\n"}
{"id": "379775", "url": "https://cs.wikipedia.org/wiki?curid=379775", "title": "Give It 2 Me", "text": "Give It 2 Me\n\nGive It 2 Me je píseň z jedenáctého studiového alba \"Hard Candy\" americké zpěvačky Madonny. K vydání došlo 24. června 2008 nakladatelstvím Warner Bros. Records a to jako druhý singl desky. Autorem skladby se stala Madonna. Doprovodné vokály nazpíval Pharrell Williams. V hitparádě \"Billboard\" Hot Dance Club Play píseň vystoupala na vrchol a stala se 39. singlem číslo jedna americké zpěvačky.\n"}
{"id": "379778", "url": "https://cs.wikipedia.org/wiki?curid=379778", "title": "Miles Away", "text": "Miles Away\n\n„Miles Away“ je třetí a závěrečný singl z jedenáctého studiového alba americké zpěvačky Madonny pojmenovaného \"Hard Candy\". V červnu 2008 byl nejdříve uvolněn v Japonsku jako propagační titul, když se objevil v japonském televizním seriálu \"Change\", produkovaném televizí Fuji.\n\nNakladatelství Warner Bros. Records jej pak vydalo 17. října 2008. Následně se objevil na kompilační nahrávce \"Celebration\" (2009). Autory písně se stali Madonna, Justin Timberlake, Timbaland a producent Nate „Danja“ Hills. Jedná se o melancholickou elektrobaladu, která má podle zpěvačky autobiografický obsah, když byla inspirována jejím tehdejším manželem Guyem Ritchiem.\n"}
{"id": "379796", "url": "https://cs.wikipedia.org/wiki?curid=379796", "title": "Dąbrowa Górnicza", "text": "Dąbrowa Górnicza\n\nDąbrowa Górnicza je město v Polsku, ve Slezském vojvodství. Podle informací z počátku roku 2016 zde žije 122 451 obyvatel. Město je známé především pro svůj hutnický a těžební průmysl.\n\n\n"}
{"id": "379805", "url": "https://cs.wikipedia.org/wiki?curid=379805", "title": "Alonso Pérez de Guzmán", "text": "Alonso Pérez de Guzmán\n\nAlonso Pérez de Guzmán el Bueno y Zúñiga, sedmý vévoda de Medina Sidonia (10. září 1550 – 26. července 1615) byl španělský šlechtic, voják a ne příliš zkušený admirál a vrchní velitel španělské Armady, pod jehož vedením byla drtivě poražena v bitvě u Gravelines. Po smrti svého děda se stal sedmým vévodou de Medina Sidonia a hlavně dědicem a hlavou jednoho z nejbohatších rodů tehdejší Evropy.\n\nPo smrti markýze ze Santa Cruz byl vévoda z nejasných důvodů určen králem Filipem II. za vrchního velitele připravujícího se loďstva. Zprvu poukazoval na to, že nemá dostatečné zkušenosti, ale posléze vložil události do rukou Boha a vydal se do boje, kde neuspěl. Po návratu Armady byl Filip sice porážkou zdrcen, ale z neúspěchu nevinil vévodu a ani nepodnikl kroky k jeho potrestání.\n\nDon Alonso se narodil do rodiny Juan Clarose Péreze de Guzmán y Aragón, hraběte de Niebla a Leonory Manrique de Zuñíga y Sotomayor. Otec Juan Claros zemřel již v roce 1555 nebo 1556 a don Alonso se stal španělským šlechticem. Mezi elitní španělskou šlechtu se dostal až po smrti svého děda Juana Alonsa v roce 1558, který byl hlavou rodu a po kterém zdědil titul sedmého vévody de Medina Sidonia a jmění tak veliké, že se stal jedním z velmi bohatých mužů.\n\nDon Alonso byl zasnouben v roce 1565, kdy byly nastávající nevěstě Aně de Silva y Mendoza teprve čtyři roky. Ke svatbě došlo v roce 1572, když papež udělil výjimku pro naplnění tohoto manželství. Vévodova manželka byla dcerou Ani de Mendoza e de la Cerda, v té době obviněné a vězněné intrikánky proti Filipovi II. Vévodovy snahy o zachránění své tchyně způsobily, že ji bylo umožněno dožít ve vězení.\n\nPo smrti Álvaroa de Bazán, markýze ze Santa Cruz, v roce 1588, který měl na starost přípravu Nejšťastnějšího loďstva pro vyplutí směrem k Anglii bylo třeba pověřit někoho tímto nelehkým úkolem. Filipova volba padla na vévodu nejspíš kvůli jeho vysokému sociálnímu postavení. Sám vévoda se zprvu zdráhal a psal španělskému králi: \"„Zdraví mi nedovoluje, abych podnikl takovou plavbu, neboť dle oněch nemnohých zkušeností, jež mám s pobytem na moři, vím, že vždy dostanu mořskou nemoc a trpím nastuzením… Protože nemám žádných zkušeností námořních ani válečných, nejsem přesvědčen, že měl bych velet výpravě tak důležité.“\"\n\nKrál své rozhodnutí nezměnil a vévodovi se nakonec podařilo s loďstvem vyplout na moře. Už na počátku trpěla Armada složitými zásobovacími postupy, u pobřeží Španělského Nizozemí se nezdařilo spojení s vojsky parmského vévody a konečně střet s loďstvem vysokého lorda admirála Charlese Howarda dopadl pro Španěly katastrofálně.\n\nFilip II. i Alžběta I. nezdar španělské výpravy přičítali v mnohém přírodním podmínkám, Filip údajně prohlásil po návratu loďstva: \"„Vyslal jsem své lodě do boje proti lidem, ne však proti vlnám a větrům božím.“\" a Alžběta nechala razit mince s verši:\n\n<poem>\n\n</poem>\n\nPo návratu z neúspěšné mise byl vévoda ve špatném zdravotním stavu, ale po určité rekonvalescenci se vrátil do královských služeb, kde zůstal až do své smrti. Později v roce 1605 způsobil svým nerozhodným jednáním ztrátu několika španělských lodí u Gibraltaru, kde byl napaden Nizozemci. Za tento neúspěch se vévoda stal terčem básně Miguela de Cervantese.\n\nVévodova prestiž za jeho života velmi trpěla, protože mnoho lidí neúspěch Armady připisovali pouze vévodovi za vinu. Z dnešních poznatků víme, že faktorů, které způsobily porážku loďstva vedeného vévodou bylo více, od samotného výběru vrchního velitele, přes specifické přírodní podmínky po technické vybavení, které vévoda sám nemohl ovlivnit.\n\n"}
{"id": "379809", "url": "https://cs.wikipedia.org/wiki?curid=379809", "title": "Dvojčata", "text": "Dvojčata\n\nDvojčata jsou dva jedinci, kteří vznikli zmnoženým těhotenstvím u člověka nebo u savců rodících obvykle jen jedno mládě.\n\n\nU člověka připadají přibližně na 80 porodů jedna dvojčata. Na vznik dvojčat mají vliv také dědičné faktory.\n\nJe-li dětí z vícečetného těhotenství více než dvě, označují se jako vícerčata (trojčata, čtyřčata, paterčata, šesterčata atd.).\n\nDvojčata srostlá stejnou částí těla (v oblasti hlavy, dolní části zad nebo hrudníku) se nazývají siamská dvojčata. \n\nParazitické dvojče vzniká tehdy, pokud zárodek, který lépe prospívá, nakonec svého sourozence pohltí. Pohlcené dvojče se potom stává parazitem, jehož přežití závisí na spojení s hostitelem. Život takového plodu je podobný jako u nádoru: buňky zůstávají životaschopné způsobem normální metabolické aktivity, ale neexistuje vědomí. V některých případech se může projevovat rostoucím břichem, tj. navenek může vypadat podobně jako těhotenství. Dvojčata splynulá v jednoho jedince se nazývají chiméra. \n\n\nTématem dvojčat se ve fotografickém umění zabývala celá řadu umělců. Hledají například podobu jejich fyzické a duševní stránky. Například Tereza Vlčková ve své sérii \"Two\" (\"Dvojice\") vytváří klony a konfrontuje je se skutečnými dvojčaty, s podobným tématem pracují dále Loretta Lux (snímek \"Sasha a Ruby\"), Rineke Dijkstra (\"Chen a Efrat\"), Diane Arbus (\"Identická dvojčata\"), Dagmar Hochová, Mary Ellen Mark, August Sander, Wendy McMurdo nebo Chantal Michel.\n\n\n\n\n"}
{"id": "379813", "url": "https://cs.wikipedia.org/wiki?curid=379813", "title": "Národní fronta (Belgie)", "text": "Národní fronta (Belgie)\n\nFront national (FN, česky Národní fronta) byla belgická frankofonní politická strana vzniklá roku 1985. Strana se profilovala jako nacionalistický a populistický subjekt, bývá řazena na krajní pravici politického spektra. Členové a sympatizanti strany byli běžně označováni jako \"frontisté\".\n\nNárodní frontu vedl od jejího založení Daniel Féret, který byl ovšem roku 2007 vyloučen ze strany (byť formálně by měl zůstat předsedou až do konce roku 2009). Nahradil ho dosavadní místopředseda Michel Delacroix, který ovšem v listopadu 2008 odstoupil, poté, co byl zveřejněn záznam na kterém zlehčoval holokaust.\n\nV roce 2012 došlo k rozpuštění strany. Příčinou byl spor s předsedkyní dřív vzniklé stejnojmenné francouzské Národní fronty Marine Le Penovou kvůli užívání stejného názvu a symbolů. Le Penová podala žalobu na belgickou Národní frontu a soud rozhodl o jejím rozpuštění. Strana poté začala vystupovat pod názvem Národní demokracie \"(Democratie Nationale)\".\n\nStrana vznikla v roce 1985 fúzí tří subjektů: \"Národně sociálního hnutí\" (Mouvement Social Nationaliste), \"Unie za novou demokracii\" (l'Union pour une nouvelle Démocratie) a skupiny \"Delta\". Znak strany je totožný se znakem strany stejného názvu ve Francii.\n\nProgram strany byl založen především na odporu vůči imigraci ze států Maghrebu a Turecka. Především svými protivníky byla označována za populistickou a reakční.\n\n"}
{"id": "379819", "url": "https://cs.wikipedia.org/wiki?curid=379819", "title": "Velká cena Kataru silničních motocyklů 2008", "text": "Velká cena Kataru silničních motocyklů 2008\n\nVelká cena Kataru 2008 byla zahajovacím závodem Mistrovství světa silničních motocyklů v roce 2008. Konala se ve dnech 7.-9. března na okruhu Losail International Circuit v katarském hlavním městě Dauhá. Do historie tento závod zapsal především tím, že se konal poprvé v noci za umělého osvětlení, závod třídy MotoGP se konal ve 23 hodin místního času.\n\nPodruhé v historii započala sezóna mistrovství světa na katarském okruhu Losail. Tentokrát se však jednalo o historicky první závod za umělého osvětlení v silničních motocyklech.\n\nPřed úvodním podnikem se uskutečnily oficiální IRTA testy, které vyvrcholily kvalifikací, kde jezdci měli bojovat o cenu v podobě vozu BMW. Testy byli rozloženy do volných tréninků, kvalifikace a posledního dnu testů. První den byl nejrychlejší Nicky Hayden s časem 1:39,200. Druhý den před kvalifikací zajel nejrychleji Casey Stoner 1:51,427. Trať ovlivnil déšť.\n\nPoté následovala nejzajímavější část testů a to kvalifikace. Podmínky byly stejné jako v tréninku, se kterým se shodoval i vítěz a výherce BMW Casey Stoner s časem 1:49,263. Zkrácen byl třetí volný trénink do kterého nasedlo na své motocykly pouze pár jezdců. Pořadatelé ho ukončili kvůli silném větru. Nejrychlejší byl Randy de Puniet 1:55,568. Nicky Hayden zakončil testy v Jerezu stejným způsobem jako je začal, zajel nejrychlejší čas dne v hodnotě 1:38,848,což byl i nejrychlejší čas celého testu.\n\nNež ovšem odstartovaly oficiální volné tréninky tak se jezdci sešli v Kataru při posledních IRTA testech. První noční test vyhrál Casey Stoner a ten druhý zase nováček Jorge Lorenzo. Sezóna závodů mistrovství světa MotoGP tak mohla začít. Daniel Pedrosa nastoupil do závodu se značným omezením. Při letošních testech v Sepangu si poranil pravou ruku.\n\n\nSylvain Guintoli odjel v Kataru svou 100.velkou cenu v mistrovství světa. Shinya Nakano oslavil 150.start v mistrovství světa.\n\nNováček Jorge Lorenzo dokázal hned při svém prvním závodě v nejsilnější kubatůře dojet na stupně vítězů.To se podařilo naposled jeho krajanovi Pedrosovi v roce 2006 a Noriyuki Hagovi v roce 1998.Rovněž dokázal vybojovat pole-position při svém debutu.Před ním to dokázal Max Biaggi v roce 1998.\n\nBarbera předjíždí Kallia a jde na 3.místo.\n\n\n"}
{"id": "379824", "url": "https://cs.wikipedia.org/wiki?curid=379824", "title": "Felice Beato", "text": "Felice Beato\n\nFelice Beato nebo Felixe Beato (1833 nebo 1834, Korfu - 29. ledna 1907), byl britský fotograf, někdy také označovaný jako příslušník \"Corfiot Italians\". Byl jedním z prvních fotografů, který fotografoval ve východní Asii a jeden z prvních válečných novinářských fotografů.\n\nJe známý svými portréty, pohledy a panoramaty architektury a krajiny z Asie a oblasti Středozemního moře. Beatovy cesty do mnoha zemí mu daly příležitost vytvořit působivý a trvalý obraz zemí, lidí a událostí, které byly neznámé a vzdálené většině lidí v Evropě a Severní Americe. Ve své práci popisuje klíčové obrazy takových událostí jako bylo indické povstání z roku 1857 a Druhá opiová válka. Jeho fotografie představují první významné dílo, které dostalo pojmenování fotožurnalismus. Měl významný dopad na ostatní fotografy a jeho vliv v Japonsku, kde pracoval a učil se s mnoha jinými fotografy a umělci, byl obzvláště hluboký a trvalý.\n\nV roce 1853 začal fotografovat s britským fotografem Jamesem Robertsonem a oba vytvořili firmu s názvem \"Robertson & Beato\" buď v tomto roce nebo o rok později, kdy si Robertson otevřel fotografický ateliér ve městě Pera v Konstantinopoli. Robertson a Beato vzali s sebou Beatova bratra Antonia na fotografickou expedici na Maltu roku 1854 nebo 1856 a do Řecka a Jeruzaléma v roce 1857. Řada fotografií této společnosti vyrobených v roce 1850 jsou podepsány \"Robertson, Beato and Co.\" Dodatek \"and Co.\" pravděpodobně odkazuje na Antonia.\n\nRoku 1855 Robertson a Felice Beato odcestovali na Balaklavu na Krymu, kde pokračovali ve fotografování reportáže z Krymské války po Rogeru Fentonovi. Nasnímali pád Sevastopolu v září 1855. Na konci roku 1854 nebo začátem roku 1855 si Robertson vzal Beatovu sestru Leonildu Marii Matildu Beato. Některé zdroje uvádějí, že v roce 1857 oba dva, Robertson i Felice Beato odešli do Indie fotografovat indické povstání; je ale více pravděpodobné, že Beato odcestoval sám.\n\nFirma Robertson & Beato byla rozpuštěna v roce 1867 poté, co vyprodukovala řadu vynikajících obrazů - včetně několika pozoruhodných panoramat - Malty, Řecka, Turecka, Damašku, Jeruzaléma, Egypta, Krymu a Indie.\n\nS Felicem Beatem a Raimundem von Stillfriedem spolupracoval jako fotografický asistent Kusakabe Kimbei, který později získal jejich negativy. Beato měl také blízký pracovní vztah s Uenem Hikomou. Během návštěvy Nagasaki Beato využíval Uenův ateliér a fotografoval svou mladší sestru a známé a obyvatele města. Beato také fotografoval samotného Uena u chrámu Daikōji a své fotografie si vzájemně vyměnili.\n\nPřibližně 80. léta v japonské fotografii byla mezníkem, kdy začalo tvořit více japonských fotografů, například Ogawa Kazumasa (1860 – 1929), Adolfo Farsari (1841 – 1898), Raimund von Stillfried (1839 – 1911), Kusakabe Kimbei (1841 – 1934), Suzuki Shin’ichi (; 1835–1918) nebo Tamamura Kozaburó (; 1856 – 1923?). Přiřazení autorství fotografií autorovi nebo jeho studiu jen podle názvu se ukázalo jako obtížné. Je to částečně způsobeno vzájemným získáváním negativů mezi fotografy, a skutečností, že lidé kupující tyto fotografické suvenýry je sháněli často z různých ateliérů a pak je vkládali do společného alba. Například portrét s názvem \"Dcera úředníka\" se připisuje zároveň Adolfu Farsarimu, Kusakabe Kimbeiovi i Raimundovi von Stillfriedovi.\n\nV roce 1860 Beato opustil společnost \"Robertson & Beato\", ačkoli Robertson používal společné jméno až do roku 1867. Beato byl vyslán z Indie do Číny, aby tam fotografoval anglo-francouzskou vojenskou výpravu ve druhé opiové válce. Do Hongkongu dorazil v březnu a okamžitě začal fotografovat město a jeho okolí až po Kanton. Beatovy fotografie jsou vůbec jedny z prvních pořízených fotografií v Číně.\n\nV Hongkongu se Beato setkal s Charlesem Wirgmanem, umělcem a korespondentem pro noviny \"Illustrated London News.\" Oba pak doprovázeli anglo-francouzské síly cestující na sever do zálivu u města Ta-lien, poté do Bejtanu a pevnosti Taku v ústí Chaj-che a dále do Pekingu a Letního paláce. Pro místa na této trase byly Wirgmanovy ilustrace (a dalších autorů) pro \"Ilustrated London News\" často odvozeny z Beatových fotografií.\n\nBeatovy fotografie druhé opiové války jsou prvními, kdo dokumentoval vojenskou kampaň, a podával zprávu o tom, jak probíhala a sice prostřednictvím sekvence datovaných a souvisejících fotografií. Jeho fotografie pevnosti Taku představují tento přístup ve zmenšeném měřítku a vytvářejí zprávu o bitvě. Pořadí obrázků ukazuje přibližování se k pevnosti, důsledek bombardování na vnějších zdech a opevnění a konečně devastaci uvnitř pevností, včetně těl mrtvých čínských vojáků. Fotografie nebyly pořízeny v tomto pořadí, protože jako první musely být pořízeny fotografie mrtvých Číňanů ještě před odstraněním těl; teprve pak mohl Beato v klidu pořizovat další snímky uvnitř a vně pevností.\n\nBeatovy obrazy čínských mrtvých vojáků a způsob jejich pořízení odhalují zejména ideologické aspekty jeho fotožurnalistiky. Dr. David F. Rennie, člen expedice, ve své zprávě poznamenal: „Obešel jsem hradby na západní straně. Byly silně posety mrtvými - v severozápadním úhlu jich leželo třináct v jedné skupině poblíž palné zbraně. Pan Beato tu scénu prožíval s velkým vzrušením, popisoval ji jako „krásnou“ a prosil, aby se do ní nezasahovalo, dokud nebude zachycena jeho fotografickou aparaturou, což provedl několik minut poté.“\n\nJen mimo Peking fotografoval Beato v Letním paláci, soukromém sídle čínského císaře, který obsahuje palácové pavilony, chrámy, velké umělé jezero a zahrady. Některé z těchto fotografií pořízených mezi 6. a 18. říjnem 1860 jsou unikátní obrazy budov, které byly vypleněny a vypáleny anglo-francouzskými silami počínaje 6. říjnem. Ve dnech 18. a 19. října britská první divize vypálila na příkaz lorda Elgina budovy jako odvetu proti císaři za mučení a smrt dvaceti členů spojenecké diplomatické strany. Bennett píše, že „tyto [fotografie] se zdají být nejstaršími obrazy dosud objeveného Pekingu a mají nejvyšší historický a kulturní význam.“\n\nMezi poslední fotografie, které Beato v této době pořídil v Číně, byly portréty lorda Elgina v Pekingu, který podepsal Pekingskou smlouvu, a knížete Kunga, který ji podepsal jménem čchingské vlády.\n\nBeato se vrátil do Anglie v říjnu 1861 a během této zimy prodal 400 svých fotografií z Indie a Číny Henrymu Heringovi, londýnskému komerčnímu portrétnímu fotografovi.\n\nZvlášť úspěšné je jeho panorama Pehtangu složené z devíti jednotlivých snímků, které plynule mezi sebou přecházejí a má celkovou délku 2,5 metru.\n\n\n\n"}
{"id": "379825", "url": "https://cs.wikipedia.org/wiki?curid=379825", "title": "Gerard Manley Hopkins", "text": "Gerard Manley Hopkins\n\nGerard Manley Hopkins (28. června 1844 Londýn – 8. července 1889 Dublin) byl anglický jezuitský kněz, teolog, filolog a básník. Narodil se v Londýně ve středostavovské rodině. Studoval Balliolskou kolej v Oxfordu, roku 1866 konvertoval ke katolicismu (působením kardinála Johna Henry Newmana) a později se stal jezuitou a knězem. Působil jako učitel, později jako profesor klasické filologie na University College v Dublinu. Zemřel na tyfus v Dublinu. \n\nZa svého života žádné básně nepublikoval, jeho básnické dílo bylo vydáno posmrtně až roku 1918 jeho přítelem Robertem Bridgesem. Skutečně proslulým autorem se stal až po roce 1945. Dnes je Hopkins považován za jednoho z nejvýznamnějších viktoriánských básníků jak pro své prozodické experimenty, tak pro imaginativní sílu svých veršů. Hopkins využíval tónický verš a hodně aliteraci (Thou mastering me/God, giver of breath and bread).\n\n\n\n"}
{"id": "379828", "url": "https://cs.wikipedia.org/wiki?curid=379828", "title": "Jolanda Jeruzalémská", "text": "Jolanda Jeruzalémská\n\nJolanda Jeruzalémská či Isabela II. Jeruzalémská (1212 – 25. dubna 1228, Andria) byla královna jeruzalémská a sicilská a císařovna Svaté říše římské.\n\nJolanda byla jediným dítětem urozeného, leč chudého Jana z Brienne a Marie z Montferratu, dědičky Jeruzalémského království. Jan z Brienne a Marie z Montferratu uzavřeli sňatek roku 1210. Ženichovi bylo téměř šedesát a nevěstě necelých dvacet let. Marie z Montferratu zemřela krátce po porodu, Jolanda byla prohlášena královnou a Jan z Brienne se stal regentem Jeruzalémského království. Záhy se znovu oženil s dcerou arménského krále Lva II. v Kilikii, Štěpánkou.\n\nRoku 1223 se setkal ve Ferentinu papež Honorius III., Jan z Brienne a německý císař Fridrich II. Štaufský. Čerstvě ovdovělý Fridrich mnoho let sliboval, že se vydá na křížovou výpravu a nyní si jako podmínku kladl sňatek s dědičkou Jeruzaléma. V srpnu roku 1225 se třináctiletá Jolanda za třicetiletého Fridricha v zastoupení provdala. Poté byla korunována jeruzalémskou královnou a odvezena do Itálie. 9. listopadu se v katedrále v Brindisi odehrál slavnostní svatební ceremoniál. Jolanda se vdávala nerada a novomanžel údajně již během líbánek svedl jednu z jejích sestřenic. Jana z Brienne císař okamžitě zbavil pozice regenta a manželku držel ve svém harému.\nRoku 1226 mladá královna porodila dcerku, která brzy zemřela. O rok později se v Andrii narodil syn Konrád a Jolanda jeho narození zaplatila životem. Byla pohřbena v katedrále Santa Maria Assunta v Andrii. Počátkem 21. století se stala jednou z postav historického románu spisovatelky Ludmily Vaňkové \"Dítě z Apulie\".\n\nDědicem jeruzalémského trůnu se stal malý Konrád a Fridrich II. Štaufský byl regentem. Po příchodu do Svaté země se Fridrichovi podařilo uzavřít desetiletý mír se sultánem al-Kámilem, vlastnoručně se korunoval králem jeruzalémským. Při odjezdu 1. května 1229 na něj nespokojené obyvatelstvo házelo hnůj a odpadky.\n\n\n"}
{"id": "379829", "url": "https://cs.wikipedia.org/wiki?curid=379829", "title": "James Robertson", "text": "James Robertson\n\nJames Robertson (1813 Middlesex – 18. dubna 1888) byl britský fotograf, rytec klenotů a mincí, který pracoval v oblasti Středozemního moře, na Krymu a případně v Indii. Byl jedním z prvních válečných fotografů.\n\nNarodil se v roce 1813 v Middlesexu. Vyučil se jako rytec u Wyona (pravděpodobně Williama Wyona) a v roce 1843 začal pracovat jako rytec Říšské Osmanské mincovny v Konstantinopoli.\n\nRobertson se začal zajímat o fotografii pravděpodobně v Osmanské říši roku 1840. V roce 1853 začal fotografovat s britským fotografem Felicem Beatem a oba vytvořily partnerství s názvem \"Robertson & Beato\" buď v tomto roce nebo o rok později, kdy si Robertson otevřel fotografický ateliér ve městě Pera v Konstantinopoli. Robertson a Beato vzali s sebou Beatova bratra Antonia na fotografickou expedici na Maltu roku 1854 nebo 1856 a do Řecka a Jeruzaléma v roce 1857. Řada fotografií této společnosti vyrobených v roce 1850 jsou podepsány \"Robertson, Beato and Co.\". Pravděpodobně \"and Co.\" odkazuje na Antonia.\n\nV závěru roku 1854 nebo začátem roku 1855 si Robertson vzal Beatovu sestru Leonildu Marii Matildu Beato. Měli spolu tři dcery, Catherinu Grace (nar. 1856), Edith Marcon Vergence (nar. 1859) a Helenu Beatruc (nar. 1861).\n\nRoku 1855 Robertson a Felice Beato odcestovali na Balaklavu na Krymu, kde pokračovali ve fotografování reportáže z Krymské války po Rogeru Fentonovi. Nasnímali také pád Sevastopolu v září 1855.\n\nNěkteré zdroje uvádějí, že v roce 1857 oba dva, Robertson i Felice Beato odešli do Indie fotografovat indické povstání, ale je více pravděpodobné, že Beato odcestoval sám. V tomto čase Robertson dělal fotografie v Palestině, Sýrii, na Maltě a v Káhiře s jedním nebo oběma Beatovými bratry. Roku 1860, poté co Felice Beato odešel do Číny, aby fotografoval Druhou Opiovou válku a Antonio Beato odešel do Egypta, Robertson se nakrátko vrátil s Charlesem Shepherdem zpět do Konstantinopole. Firma \"Robertson & Beato\" byla rozpuštěna v roce 1867, poté, co vyprodukovala řadu vynikajících obrazů – včetně několika pozoruhodných panoramat – Malty, Řecka, Turecka, Damašku, Jeruzaléma, Egypta, Krymu a Indie.\n\nRobertson se pravděpodobně vzdal fotografie roku 1860 a vrátil se k práci rytce Imperial Ottoman Mint až do svého odchodu do důchodu v roce 1881. Zemřel v dubnu 1888.\n\n\n"}
{"id": "379832", "url": "https://cs.wikipedia.org/wiki?curid=379832", "title": "Stodůlky (Strážný)", "text": "Stodůlky (Strážný)\n\nStodůlky ( ), katastrální území Stodůlky u Strážného, je zaniklá horská dřevorubecká osada na území obce Strážný (něm. \"Kuschwarda\") na Šumavě v okrese Prachatice, bezprostředně u hranice s Bavorskem, jižně od Červeného potoka, severozápadně od Stodůlecké hory a Žďárecké hory, jihozápadně od Žďárecké slati, západně od Žďáreckého jezírka.\n\nStodůlky byly založeny roku 1774 jako osada dřevorubců pracujících pro knížecí správu ve Vimperku. V roce 1775 zde bylo 6 domů, v roce 1840 20 domů a 147 obyvatel. V roce 1921 měla obec kolem 27 domů a 179 obyvatel. Obyvatelstvo bylo vždy výhradně německé národnosti.\n\nDomy byly rovnoměrně rozloženy podél hlavní cesty, jižní část osady se nazývala \"Vorder Scheurek\" (česky \"Žďárek\"), severní část osady \"Hinter Scheurek\" (česky \"Stodůlky\"), některé zdroje uvádějí české názvy opačně. Škola byla uprostřed mezi oběma částmi, knížecí hájovna byla nad Žďáreckým jezírkem. V obou částech osady byly kaple. Osada patřila k obci Strážný a spadala pod faru a poštu Knížecí Pláně.\n\nPo druhé světové válce bylo původní obyvatelstvo odsunuto, území se stalo součástí hraničního pásma. Roku 1956 byly zbořeny obě kaple i zbytky domů, dochovalo se jen několik rozvalin a boží muka. V místech osady postavila pohraniční stráž budovu roty PS Žďárek. Po zrušení hraničního pásma byl obnoven hřbitov v Pláních a několik náhrobků. Dnes přes bývalou osadu vede z jihovýchodu na severozápad červeně značená pěší turistická trasa.\n\n"}
{"id": "379836", "url": "https://cs.wikipedia.org/wiki?curid=379836", "title": "100 fotografií, které změnily svět", "text": "100 fotografií, které změnily svět\n\nLIFE: 100 fotografií, které změnily svět (anglicky: \"100 Photographs that Changed the World\") je název fotografické knihy, kterou vydala redakce časopisu \"Life\". Projekt začal otázkou, která byla zveřejněna on-line na internetových stránkách Life The Digital Journalist: „\"Mohou mít fotografie stejný historický účinek jako literatura?\"“ Redaktoři posbírali 100 fotografií, které podle nich ztělesňují technologické úspěchy fotografické dokumentace historických událostí a úspěchů, nebo mají ikonický kulturní status nebo symboliku. Knihu vydal Robert Sullivan a nakladatelství Time Inc. Home Entertainment, New York v roce 2003, .\n\nPráce byla rozdělena do čtyř hlavních kapitol se třemi průvodními podkapitolami:\n\nHlavní části jsou: Umění (soustředí se na fotografický vývoj v celém 19. století a jeho pozdější uplatnění na kulturu); Společnost (obrázky okamžiků, které ovlivnily veřejnost, kterou seznamovaly s politickými, sociálními, kulturními, sociálními a společenskými otázkami); Války (stěžejní okamžiky spojené s konflikty a násilím) a Věda a Technika (zachycuje technologické triumfy, prohry i hrůzy).\n\nTři podkapitoly nesou názvy: Fotografické umění (rané práce umělců, jejichž hlavním médiem byla fotografie); Fotografická manipulace (nechvalně známé podvody spáchané pomocí fotografií) a Stop akce (fotografie, které jsou de facto převzaty z filmu).\n\nNěkteré z fotografií se ztotožňují s větší akcí, jako například Wongova fotografie z roku 1937 plačícího osamoceného dítěte na zdemolovaném vlakovém nádraží o „Krvavé sobotě“ během bitvy o Šanghaj jako jeden zástupce bombardování Šanghaje. Další fotografie jsou vyňaty z velkých historických sbírek, jako jsou průlomové snímky Rogera Fentona a Alexandra Gardnera z Krymské války a Americké občanské války. Do sbírky byla zařazena také pohybová vysokorychlostní fotografie Eadwearda Muybridge.\n\nV knize je také dílo z jedné nejslavnější reklamní kampaně Oliviera Toscaniho postavené na fotografii, kterou pořídila Therese Frare. Portrét zachycuje Davida Kirbyho umírajícího na AIDS jak leží na nemocničním lůžku obklopen svými truchlícími příbuznými. Snímek je kontroverzní pro svou určitou podobnost s pietou a také pro použití snímku posledních okamžiků v lidském životě pro reklamu na prodej oblečení, což je vnímáno jako využití lidské oběti. Rodina Kirbyho uvedla, že použití povolila a že kampaň Benettonu pomohla zvýšit povědomí o nemoci AIDS.\n\n\"Muž před tankem\" je označení pro protestujícího, který se postavil proti řadě tanků ráno 5. června 1989 poté, co čínské ozbrojené složky násilím potlačily demonstrující lid na náměstí Nebeského klidu. V dubnu 1998 zařadil americký týdeník \"Time\" tohoto muže (\"Unknown Rebel\") na seznam 100 nejvlivnějších lidí 20. století. Fotografie cyklicky obíhá médii po celém světě (s výjimkou Číny, kde je zakázána). America Online ji řadí mezi deset nejslavnějších fotografií všech dob. Fotografii tohoto muže pořídilo pět známých profesionálních fotografů z různých tiskových agentur. Charlie Cole, fotograf z časopisu \"Newsweek\" získal za svou fotografii cenu World Press Photo.\n\nPoznámky v knize dokumentují pozadí vzniku mnoha fotografií, které byly obviněny, že jsou falešné.\n\n\n"}
{"id": "379838", "url": "https://cs.wikipedia.org/wiki?curid=379838", "title": "Barbakan", "text": "Barbakan\n\nBarbakan či barbakán (z latinského \"barbecana\") je fortifikační prvek sloužící k lepší obraně brány. Býval stavěn nad branami hradů, tvrzí, pevností apod. a umožňoval jednak ochranu brány před dělostřelbou a zároveň dovoloval obráncům brány chráněný přístup nad její prostory. Obvykle byla jeho interiérem vedena hlavní přístupová komunikace, která byla uvnitř uměle zalomena. Barbakany mají většinou masivní zdi, výjimečně jsou opatřeny i věží. Byly stavěny zejména ve středověku, poté se od jejich stavby začalo upouštět.\n\nU hradů na českém území je použití barbakanu vzácností. Jako důležitý fortifikační prvek je použit na Lichnici. Barbakan lze zhlédnout také např. na Helfštýně či Pernštejně, barbakanem bývala i lokalita Příhrádek na spojovací cestě mezi středověkými Pardubicemi a přilehlým zámkem. Zachovalý barbakan je i v Kadani.\n\n\n"}
{"id": "379841", "url": "https://cs.wikipedia.org/wiki?curid=379841", "title": "Kristin Størmer Steiraová", "text": "Kristin Størmer Steiraová\n\nKristin Størmer Steiraová (* 30. dubna 1981 v Mo i Rana) je bývalá norská běžkyně na lyžích. Je olympijskou vítězkou a trojnásobnou mistryní světa (vše ve štafetě). Aktivní kariéru ukončila v roce 2015.\n\nVe Světovém poháru se objevila poprvé v březnu 2002 v Holmenkollenu v závodě na 30 km volně. V sezóně 2004/05 v Pragelatu poprvé zvítězila v závodě Světového poháru. Startovala třikrát na Zimních olympijských hrách a šestkrát na Mistrovství světa. Na OH v Turíně smolně skončila třikrát čtvrtá a jednou pátá, ve Vancouveru vybojovala zlato se štafetou a na OH v Soči získala vytouženou individuální medaili (bronzovou) ze závodu na 30 km volně. Ještě více se jí dařilo na světových šampionátech, medailově vyšla naprázdno pouze při svém debutu v roce 2003 a celkem má z MS 4 individuální a 4 týmové medaile. Běžkyně úspěšně zvládala i náročnější závody – např. závěrečný běh do vrchu na Tour de Ski (Alpe Cermis). Jejím vrcholem v sérii Tour de Ski je bronzová pozice v sezóně 2012/13. V únoru 2012 byla dočasně vyřazena z norské reprezentace kvůli nízkému BMI, což bylo způsobeno nemocí po Tour de Ski a také špatnou psychikou po jejím osobním rozchodu. Po dvou týdnech se mohla do reprezentace opět vrátit.\n\nBěžkyně ukončila kariéru v dubnu 2015. V červenci 2015 se provdala za kanadského běžce na lyžích Devona Kershawa.\n\nNa svou první olympiádu se Steiraová kvalifikovala jako 24letá (ZOH 2006 v Turíně). Na svém kontě měla již bronz z kombinačního závodu z MS v Oberstdorfu z roku 2005. Její olympijský debut, skiatlon, skončil čtvrtým místem za dvojnásobnými medailistkami z těchto Her, Šmigunovou, Neumannovou a Medveděvovou. V dalším závodu se Steiraová mezi favoritky na cenný kov neřadila, jelo se totiž 10 km klasicky a navíc intervalově, což jí nikdy příliš nesvědčilo. Opět však vyválčila čtvrté místo za nedostižnou Šmigunovou a krajankami Bjørgenovou a Pedersenovou. O 1,1 sekundy porazila Neumannovou, ale ani to jí medaili nezajistilo. Čtvrtá Norka, Stemlandová, tehdy skončila 12. Dal se tedy očekávat medailový zásah ve štafetě, ale Bjorgenová na posledním úseku vyhořela a Norky doběhly až páté. V posledním závodu, v běhu na 30 km volně s hromadným startem, byla Steiraová prakticky celou dobu na čelních místech, nakonec však nedokázala udržet v závěru krok se třemi soupeřkami a opět doběhla čtvrtá. Předběhly ji Neumannová, Čepalovová a Kowalczyková. Ironií osudu byla právě Steiraová jedinou běžkyní, která dokázala v Turíně porazit olympijské šampionky Šmigunovou i Neumannovou, ale na medaili to nestačilo. V roce 2014 se objevily informace o možném dopingu Šmigunové v Turíně, přičemž případ by měl být vyřešen v první polovině roku 2016. Estonce v krajním případě hrozí odebrání obou olympijských prvenství a Kristin Steiraová by dodatečně získala dva olympijské bronzy.\n\nSteiraová si spravila chuť individuálními medailemi v Sapporu (2007) a v Liberci (2009) a bronzem se štafetou v Sapporu, ale ve Vancouveru (2010) opět na individuální olympijskou medaili nedosáhla. Po osmém místě v běhu na 10 km volně byl na programu skiatlon. V něm prohrála bronz s Kowalczykovou o 0,1 sekundy a bylo to pro ni horší o to, že původně byla vyhlášena jako třetí a Kowalczyková jako čtvrtá. Kowalczyková přitom v klasické části závodu v jednu chvíli bruslila a Norové zvažovali protest, nakonec ale bronz zůstal Polce a Steiraová zůstala čtvrtá. Dosáhla pak alespoň na zlato se štafetou, ale v závěrečném závodu na 30 km klasicky v závěru nevyměnila pomalejší lyže a ze 3. místa se propadla na 8. pozici. V celkovém hodnocení dálkových závodů ve SP pak pro tuto sezónu obsadila 3. místo.\n\nV letech 2011 a 2013 pak na MS vycházela medailově naprázdno, co se individuálních závodů týče; a ani na OH v Soči se zprvu nezdálo, že by tomu mělo být jinak. Ve skiatlonu skončila až 23. a ani se nenominovala do štafetového běhu, kde Norky podobně jako v Turíně vyhořely. Jenže v posledním závodě se vybičovala k životnímu výkonu, dokázala téměř celou dobu držet krok s papírově silnějšími krajankami Bjorgenovou a Johaugovou a zaslouženě si doběhla pro první individuální olympijskou medaili. K zisku medaile jí sice taktickým během obě krajanky velmi pomohly, nicméně převaha norských běžkyň nad zbytkem světa byla v tomto závodu obrovská a Steiraová získala bronz zcela zaslouženě.\n\n\n\n\nSteiraová dvakrát skončila v celkovém hodnocení SP na 6. místě (2010 a 2013) a v hodnocení distančních závodů SP skončila dvakrát 3. (2010 a 2013). Kromě tří vítězství vybojovala dosud v závodech SP dalších sedm individuálních medailových umístění. Do tohoto výčtu nejsou započítány jednotlivé etapy Tour de Ski.\n\n"}
{"id": "379843", "url": "https://cs.wikipedia.org/wiki?curid=379843", "title": "Diskuse", "text": "Diskuse\n\nDiskuse (z lat. \"discussio\" od \"dis-quatere\", pře-třásat, zkoumat, diskutovat) je věcný rozhovor několika osob nad určitým tématem, jehož cílem není rozhodovat, nýbrž věc pečlivě rozebrat z různých stránek, shromáždit argumenty a případně připravit půdu pro racionální rozhodnutí. Pravidla českého pravopisu připouštějí i variantu \"diskuze\", avšak za slohově neutrální považují \"diskusi\".\n\nDiskuse od účastníků vyžaduje:\n\nZkušenost ukazuje, že taková diskuse může být pro hlubší poznání složitých jevů velmi užitečná, protože překonává přirozené jednostrannosti účastníků a zvyšuje pravděpodobnost, že se na nic důležitého nezapomnělo. Některé diskuse jsou méně náchylné k polemikám, například diskuse řešení v matematice, obtížnější je dodržet požadavky diskuse ve vědě, v právu nebo dokonce v politice.\n\nPanelová diskuse je diskuse několika osob, obvykle odborníků, na pódiu před posluchači, před televizními diváky a podobně.\n\nŘada pojmů označuje něco podobného a jejich významy se často překrývají, nicméně v přesném smyslu slova se od sebe liší:\n\n\n"}
{"id": "379847", "url": "https://cs.wikipedia.org/wiki?curid=379847", "title": "Schleife", "text": "Schleife\n\nSchleife (lužickosrbsky Slepo, v místním dialektu neoficiálně Slěpe) je obec v Sasku, v zemském okresu Zhořelec, v oblasti střední Lužice u hranice s Braniborskem. Má obyvatel.\n\nVe obci je lužickosrbská menšina, místní varianta lužické srbštiny je dokonce považována za zvláštní dialekt. Lužickou srbštinou sice v současnosti mluví jen menšina obyvatel, je zde ale snaha opět lužickosrbštinu pozvednout — v rámci programu Witaj zde funguje lužickosrbská školka. Je zde také lužickosrbské kulturní centrum.\n\nPrvní písemná zmínka o sídlu s názvem Slepe je z 21. ledna roku 1272. V roce 1960 v obci vzniklo pod vnějším nátlakem Jednotné zemědělské družstvo (německy \"Landwirtschaftliche Produktionsgenossenschaft\").\n\nHistorickou památkou je pozdně gotický kostel.\n\n"}
{"id": "379849", "url": "https://cs.wikipedia.org/wiki?curid=379849", "title": "Brodek", "text": "Brodek\n\nNázev Brodek má více sídel:\n\n\n…nebo také vodních toků:\n\n…nebo také rybník:\n"}
{"id": "379862", "url": "https://cs.wikipedia.org/wiki?curid=379862", "title": "Knihy kronik", "text": "Knihy kronik\n\nKnihy kronik ( divrej ha-jamim, , paraleipómena) neboli 1. a 2. Paralipomenon (Český ekumenický překlad, Bible kralická, Překlad nového světa) či 1. a 2. Letopisů (Překlad 21. století) tvoří součást Starého zákona. V hebrejské bibli se jedná o poslední část Spisů (). Vyprávění knihy je z větší části paralelou k davidovským příběhům v 1. a 2. knize Samuelově a 1. a 2. knize královské a lze ji též chápat jako midraš k těmto spisům. Rozdělení knihy na dvě části odpovídá rozdělení v Septuagintě. Kniha je důležitým historickým pramenem pro studium izraelských dějin až po babylónské zajetí. Autorovi knihy však nešlo ani tak o \"„kronikářský záznam událostí“\", jako spíše o zpracování historických událostí \"„z hlediska výlučně náboženského“\", takže v centru jeho pozornosti stojí především chrámová bohoslužba.\n"}
{"id": "379868", "url": "https://cs.wikipedia.org/wiki?curid=379868", "title": "Papákové z Mošnova", "text": "Papákové z Mošnova\n\nPapákové z Mošnova (von Moschenaw) byl starý šlechtický rytířský rod. Jméno nese podle obce Mošnov, který leží v rovinaté části Moravské brány v okrese Nový Jičín. Je pravděpodobné, že již koncem 12. nebo začátkem 13. století tady mezi Moravou a Slezskem vznikla malá slovanská osada. Papákové drželi obec nejprve celou, ale v roce 1350 již drželi zřejmě jen její část.\n\nErb rytířů z Mošnova tvoří stříbrný nebo bílý tříramenný hákový kříž na červeném štítě. Klenotem na přilbě je jeden hák hříče. Tento erb je složen na způsob jetelového listu.\n\nPrvní zmínka o Papácích z Mošnova patří Čeňkovi Papákovi z Mošnova (von Moschenaw), který dne 28. září 1415 ve Šternberku podepsal VIII. stížný list proti upálení Jana Husa.\n\nManželkou Čeňka byla Anna ze šlechtického rodu Hřivnáčových z Hněvošic a Heraltic. Spolu měli tři syny – Jana, Oldřicha (Heralta) a Jiřího. Jan v roce 1453 navázal na služby svého otce; zastával ve Vídni funkci hejtmana nad městskou hotovostí Vídně.\n\nOd roku 1440 podnikala jihomoravská šlechta (Jan z Lichtenburka, Pertold z Lipé aj.) a bývalí rakouští hejtmané (Eincinger, Assenheimer) vpády do Rakouska proti Fridrichovi III. Úspěšným nájezdům z české strany v letech 1441–1445 se Rakušané snažili mimo jiné čelit i tím, že povolali do svých služeb Čeňka Papáka z Mošnova na Hodoníně, zvaného jimi „Pseningko von Mosicz“, který odešel z moravského severovýchodu již v roce 1420. Čeněk z Mošnova a později jeho syn Jan několikrát zasáhli v rakouských záležitostech.\n\nČeněk Papák zemřel v roce 1454.\n\n\n"}
{"id": "379875", "url": "https://cs.wikipedia.org/wiki?curid=379875", "title": "Kniha Ezdráš", "text": "Kniha Ezdráš\n\nKniha Ezdráš je knihou Starého zákona a hebrejské bible. Zachycuje události spojené s koncem babylónského zajetí. Původně byla chápána jako jeden celek společně s knihou Nehemjáš, avšak Vulgata řadí tuto knihu jako 1. knihu Ezdrášovu a Nehemjáše jako 2. knihu Ezdrášovu.\n\nKniha se skládá ze dvou hlavních částí. První z nich vypráví o prvním návratu z exilu na začátku vlády Kýra Velikého (536 př. n. l.) a o rekonstrukci jeruzalémského chrámu za vlády Dareiovy (515 př. n. l.). Druhá část pak hovoří o Ezdrášově reformě za vlády Artaxerxovy (kolem roku 456 př. n. l.). Události zachycené v knize Ezdráš tak pokrývají období zhruba osmdesáti let.\n\nExistují také apokryfní 3. kniha Ezdrášova a 4. kniha Ezdrášova.\n"}
{"id": "379877", "url": "https://cs.wikipedia.org/wiki?curid=379877", "title": "Smolnická výsypka", "text": "Smolnická výsypka\n\nSmolnická výsypka se rozkládá na ploše 616 ha mezi obcemi Nová Role, Chodov, Vřesová a Stará Chodovská. Výsypka ze severu navazuje na významný geomorfologický útvar Krušných hor. Jako na poslední sokolovské výsypce zde probíhalo sypání materiálu z lomu Jiří a Družba společnosti Sokolovská uhelná. V roce 2019 bylo ukončeno sypání výsypky a rovněž provoz související kolejové dopravy pro ukládání skrývky do maximální nadmořské výšky 555 m. Pod patou jižních svahů Smolnické výsypky se nachází lom Osmóza, kde se těží kaolin a v blízké budoucnosti se počítá také s jeho rekultivací. Západní část výsypky je využívána jako plaviště popílku elektrárny a generátorovny Vřesová. Oblast odvodňuje Tatrovický potok a Černý potok.\n\nPůvodní krajina byla charakteristická velkým množstvím vodních ploch (rybníků) a protékal zde Černý potok, který oblast odvodňoval a který byl odkloněn koryta do Tatrovického potoka. Název výsypka dostala po zaniklé obci Smolnice.\n\nV budoucnu se počítá s rekreačním využitím oblasti. Na východní části tělesa se budují nové cyklostezky a provádějí se lesnické rekultivace. U jižní části výsypky byla na požadavek města Chodov vytvořena vodní plocha Bílá Voda se záměrem využít území jako koupaliště a rekreační zónu pro obyvatele města.\n\n\nSokolovsko: Seznam výsypek v Podkrušnohoří (vnější výsypky)\n"}
{"id": "379878", "url": "https://cs.wikipedia.org/wiki?curid=379878", "title": "Babylonské zajetí", "text": "Babylonské zajetí\n\nBabylonské zajetí (též babylonský exil či vyhnanství) je označení pro deportaci a exil Židů z judského království do Babylónu za vlády Nabukadnesara II. na počátku 6. století př. n. l.. Návrat do Judska byl Židům povolen až roku 537 př. n. l., dva roky po dobytí Babylonie Peršany. Následovalo období dlouhé obnovy Jeruzaléma a náboženského života v Judsku. Událost má zásadní význam v dějinách izraelského národa, zformovala židovskou společnost i judaismus v období druhého Chrámu.\n\nV posledních desetiletích 7. století moc asyrské říše nezadržitelně slábla. To v judském království vzbudilo naděje na vytvoření panizraelského státu expanzí na území, jež dříve ovládalo izraelské království. Dříve než se však tyto plány mohly realizovat, mezinárodní situace se změnila: na západě prudce rostla moc Egypta, zatímco na východě se vzmáhala Babylonie. Střetnutí těchto dvou mocností mělo neblahé důsledky pro osud judského království.\nKdyž egyptský faraon Neko II. táhl proti Babylonii, zabil přitom roku 609 judského krále Jóšijáše u Megida, což zároveň znamenalo konec politického i náboženského reformního úsilí, jež Jóšijáš započal. Jóšijášova syna Jóachaze Egypťané odvlekli, takže místo něho vládl Jójakím. Po vítězství Babylonie nad Egyptem v bitvě u Karchemiše roku 605 se judský král stal babylonským vazalem. Ve snaze o vymanění se z babylonského područí král Jójakím požádal o pomoc Egypt, dříve než však nějaká pomoc přišla, oblehlo babylonské vojsko roku 597 Jeruzalém, během něhož Jójakím zemřel. Jeho syna Jójakína, kněze a aristokracii Babyloňané odvlekli do zajetí a na trůn dosadili Sidkijáše. I ten se však vzbouřil, tentokrát však měla babylonská odveta ještě drastičtější účinky. Nebukadnesar II. roku 587 Judsko vyplenil, dobyl Jeruzalém, zbořil Chrám a část obyvatelstva odvlekl do zajetí (odhady počtu odvlečených se pohybují od několika tisíc do počtu maximálně 20 tisíc lidí, což by činilo čtvrtinu obyvatelstva).\n\nZprávy o podmínkách zajatců v Babylonii jsou nejasné, žili zřejmě v Babylónu i na venkově a pravděpodobně vytvořili také nějakou formu organizace. Zbylému obyvatelstvu Judska nechal Nebukadnesar II. jistou míru autonomie, v jejíž čele stál Gedaljáš, jehož sídlem byla Mispa. Gedaljáš však byl kvůli snaze o spolupráci s Babyloňany záhy zavražděn a část obyvatelstva ze strachu před další babylonskou odvetou prchla do Egypta, mezi nimi i prorok Jeremjáš. V Judsku však život neustal. Zbylí obyvatelé se navzdory těžkým podmínkám dále živili zemědělstvím, v jisté formě pokračoval také náboženský život.\nRoku 539 dobyli Peršané Babylon a o dva roky později jejich král Kýros II. vydal edikt, podle něhož se zajatí Judejci (odtud výraz Židé) mohli vrátit domů do provincie Jehud. Tento edikt vynesl Peršanům loajalitu zejména vyšší židovské vrstvy, jež tvořila velkou část navrátilců. Návrat se však potýkal s mnoha problémy. Jen část Židů usazených v Babyloně mělo chuť se vrátit do stagnujícího Judska, a tak návrat probíhal pomalu a v několika vlnách. Navíc Židé, kteří se vrátili, se cítili být nositeli pravé formy náboženství a považovali náboženské představy obyvatelstva, jež v Judsku zůstalo, za pokleslé. Stroze proto odmítli nabídku jejich pomoci při obnově jeruzalémského chrámu. Původní obyvatelstvo se tudíž rozhodlo navrátilcům výstavbu Chrámu znemožnit. To se jim sice nepovedlo, Chrám byl roku 516 dokončen, mezi původním obyvatelstvem a navrátilci však vznikly jen těžko překonatelné rozpory.\n\nSkutečná obroda náboženského života však nastala až po dalších padesáti letech okolo roku 458, kdy do Jeruzaléma přišel písař v hodnosti soudce Ezdráš, který tvrdě kritizoval míšení Židů s cizinci a zpronevěřování se Božím zákonům. Ezdráše následoval vysoký představitel perského dvora Nehemjáš, jenž obnovil i přes odpor Samařanů, Amónu i Arabů jeruzalémské hradby, prosadil sociální zákony a prosazoval náboženskou čistotu lidu (nesmíšená manželství). Ezdráš a Nehemjáš tak položili základy judaismu druhého Chrámu a prosadili přísné uplatňování deuteronomistického zákona. Je pravděpodobné, že teprve v době této poexilní rekonstrukce sponzorované Peršany došlo k definitivní kompozici různých tradic do nám známého Pentateuchu, pěti knih Mojžíšových neboli Tóry.\n\nPo babylonském zajetí židovské dějiny nabraly nový směr. Davidovská dynastie ztratila své postavení a rozhodující roli hrál perský místodržitel a vrstva kněží jeruzalémského Chrámu. Odmítnutím dialogu s původním obyvatelstvem judští navrátilci prohloubili rozpory společnosti Judska. Nejzřetelnější to bylo v případě Samařanů, kteří si dokonce později vystavěli na hoře Gerizim svůj vlastní chrám.\n\nZ dlouhodobého hlediska však nejdůležitější důsledek představovala proměna židovského náboženství. Židé se na rozdíl od mnoha okolních národů nesmířili s prohrou, neopustili Hospodina, ale snažili se katastrofu do svého náboženského pojetí zapracovat. Nenaplnění Hospodinova slibu Davidovi, že jeho potomci budou v Jeruzalémě vládnout navěky, kruté zklamání, že odměnou za Jóšijášovu zbožnost a spravedlnost bylo zničení judského království, to vše naléhavě potřebovalo odpověď. Celé dějiny izraelského i judského království proto podle biblických autorů, kteří žili po zkáze Judska, byly dějinami úpadku a zánik Izraele i Judska byl odplatou za činy hříšných králů a tuto odplatu činy spravedlivých králů (například Chizkijáše či Jóšijáše) pouze oddalovaly. Nová teologická interpretace rovněž zdůrazňovala Boží smlouvu nikoli s jednotlivcem (davidovskou dynastií), ale s celým izraelským lidem. Tato smlouva tak trvá i v době absence krále a klade náboženské nároky na každého jednotlivce Izraele.\n\nZ babylonského zajetí si Židé přinesli znalost aramejského písma, z kterého se postupně vyvinulo hebrejské písmo kvadrátní, které se stalo základem pro hebrejská písma používaná dodnes.\n\n"}
{"id": "379894", "url": "https://cs.wikipedia.org/wiki?curid=379894", "title": "Berezajka", "text": "Berezajka\n\nBerezajka může znamenat:\n"}
{"id": "379897", "url": "https://cs.wikipedia.org/wiki?curid=379897", "title": "Left 4 Dead", "text": "Left 4 Dead\n\nLeft 4 Dead je kooperativní FPS střílečka vydaná pro počítače s operačním systémem Windows, Mac OS X a konzoli Xbox 360. Za její výrobou stojí společnost Turtle Rock Studios, která byla odkoupena společností Valve. V roce 2009 vyšlo pokračování této hry jménem Left 4 Dead 2.\n\nV Left 4 Dead čelí čtveřice přeživších hordám zombií. Princip hry spočívá ve spolupráci proti „AI Režisérovi“, který upravuje tempo a obtížnost hry podle úspěšnosti a postupu hráčů. Ve výsledku je rozmístění infikovaných a předmětů pro každou novou hru jiné.\n\nV tomto režimu se hraje síťová hra, kde hraje minimálně jeden živý hráč a další tři postavy, které jsou buď ovládány lidmi nebo počítačem. Přeživší postupně prochází mapami a musí spolupracovat, aby přežili.\n\nVe hře hraje jeden hráč a ostatní tři postavy jsou ovládány počítačem. Hráč si může volně zvolit mapy a kapitoly.\n\nHra je rozdělena na dva týmy pro celkem osm hráčů, což znamená čtyři hráče v každém týmu. Jeden tým je tvořen přežívšími, který hraje proti druhému týmu speciálních infikovaných. Po dokončení mapy nebo zabití všech přeživších dojte k součtu skóre a vyměně hráčů týmů.\n\nSurvival mod byl přidán v dubnu 2009 v zadarmo stažitelném Survival Packu. Přeživší se zde snaží přežít co nejdéle proti nekonečným řadám zombií. Přeživší zůstávají celou dobu hry na jedné mapě, po smrti všech přeživších hra končí a hráči jsou odměněni medailemi dle času přežití.\n\nŽádný z přeživších nemá žádné speciální schopnosti, liší se vzhledem a hlasem.\n\n\n\n\n\n\n\n"}
{"id": "379900", "url": "https://cs.wikipedia.org/wiki?curid=379900", "title": "Antonín (výsypka)", "text": "Antonín (výsypka)\n\nVýsypka Antonín se nachází západně od města Sokolov, mezi Sokolovem, Dolním Rychnovem a řekou Ohří, po jejím pravém břehu. Její rozloha je 168 ha. Rekultivace už byly ukončeny a výsypka je pokryta téměř z 90 % vegetací (lesnické rekultivace).\n\nVýsypka vznikla zasypáním povrchového lomu Antonín (do 28.10.1945 nesl důl název Luipold). Těžba dolem Antonín probíhala v letech 1881 až 1965, nejprve hlubinným, později povrchovým způsobem. Těžba skrývky a uhlí za období od roku 1945 do vyuhlení zásob činila přibližně 22,5 mil. tun uhlí a 10,8 mil. m skrývkových hmot. Údaje z předešlých let jsou neúplné. Po vyuhlení lomu v roce 1965 došlo k jeho uzavření. Následovalo zakládání prostoru lomu skrývkovými hmotami z uhelného lomu Medard. Do jižní části lomu se plavil popílek z elektrárny. Po definitivním zasypání a upravení výsypky začala probíhat rekultivační činnost.\n\nVýsypka překračuje původní terén přibližně o 40 metrů. V druhé polovině 20. století byla výsypka lesnicky rekultivována, když v letech 1969 až 1974 zde bylo vysazeno více než 200 druhů a poddruhů dřevin. Střední část výsypky o ploše 48 ha byla ponechána pro experimentální výzkumné účely a vzniklo na ní arboretum s významnými přírodními prvky.\nNejvyšší bod arboreta leží v nadmořské výšce 445 metrů. Převýšení terénu od řeky Ohře je zhruba 44 metrů.\n\nArboretum je jednou z lokalit Geoparku Egeria, části Česko-bavorského geoparku.\n\nPočítá se s rekreačním a vědecko-vzdělávacím zaměřením a tvorbou vycházkových cest pro obyvatele přilehlého města Sokolova.\n\nPo úpatí výsypky nad břehem Ohře je vedena cyklostezka č. 6 \"Ohře\".\n\nSokolovsko: Seznam výsypek v Podkrušnohoří (vnější výsypky)\n\n"}
{"id": "379901", "url": "https://cs.wikipedia.org/wiki?curid=379901", "title": "Berezajka (řeka)", "text": "Berezajka (řeka)\n\nBerezajka ( ) je řeka ve Tverské s prameny v Novgorodské oblasti v Rusku. Je dlouhá 150 km. Povodí řeky je 3230 km².\n\nOdtéká z jezera Berezaj na Valdajské vysočině. Ústí zleva do Msta.\n\nZdrojem vody jsou převážně sněhové srážky. Průměrný roční průtok vody činí přibližně 27 m³/s.\n"}
{"id": "379904", "url": "https://cs.wikipedia.org/wiki?curid=379904", "title": "Adwa (sopka)", "text": "Adwa (sopka)\n\nAdwa (také Aabida, Amoissa, Dabita) je v současnosti neaktivní stratovulkán, nacházející se v Etiopii, východně od starší sopky Ayelu. Vrchol sopky je tvořen kalderou s rozměry 4 × 5 km, přerušenou trachytickým dómem. V kaldeře se nacházejí i aktivní fumaroly.\n\n"}
{"id": "379911", "url": "https://cs.wikipedia.org/wiki?curid=379911", "title": "Kongres v Cáchách", "text": "Kongres v Cáchách\n\nKongres v Cáchách byl setkáním panovníků a ministrů Francie, Pruska, Rakouska, Ruska a Spojeného království, který se konal ve dnech 29.9. – 21.11. 1818 ve městě Cáchy.\n\nKongres rozhodl o předčasném odvolání okupačních vojsk z Francie (která tam zůstala po Napoleonově prohře) a o jeho vstupu do tzv. Svaté aliance. Byl zde přijat \"Aachenský protokol\", v kterém účastníci oficiálně vyjádřili svou touhu po „udržení míru ve světe“. Kongres také řešil otázky práv židovského obyvatelstva a obchodu s otroky.\n"}
{"id": "379918", "url": "https://cs.wikipedia.org/wiki?curid=379918", "title": "Aalborg", "text": "Aalborg\n\nAalborg (nebo Ålborg) je dánské město ležící na severu Jutského poloostrova, administrativní centrum stejnojmenné obce a celého regionu Nordjylland. Žije zde obyvatel a Aalborg je čtvrtým největším městem v Dánsku. Spolu se sousedním městem Nørresundby a okolními vesnicemi tvoří třetí nejlidnatější oblast Dánska (po Kodani a Aarhusu).\n\nPrvní osídlení je doloženo z období kolem roku 700. První písemná zmínka o Aalborgu nazývaném \"„Alabu“\", se nalézá na minci datované k roku 1040. Díky své poloze v oblasti Limfjordu se město už ve středověku stalo významným přístavem. Aalborg velmi dobře prosperoval a postupně se stal jedním z největších měst v Dánsku. Tato prosperita se ještě zvýraznila, když v roce 1516 Aalborg získal monopol na výrobu soli na sledě. V roce 1342 obdržel městská práva a biskupství se zde datuje od roku 1554.\n\nPozději došlo k průmyslovému rozvoji města.\n\nDo Aalborgu vede od jihu dálnice E45, která pokračuje do přístavního města Frederikshavn. V Aalborgu se od této dálnice odpojuje dálnice E39 vedoucí do přístavního města Hirtshals. Tyto přístavy spojují Dánsko trajekty s městy ve Švédsku a Norsku.\n\nMěsto je spojeno hlavní železnicí s Aarhusem, tato trať nabízí každou hodinu také přímé spojení Aalborgu s hlavním městem Kodaní. Na sever vede z Aalborgu místní železnice přes Frederikshavn do Skagenu, nejsevernějšího místa v Dánsku. \n\nDále se zde nachází významné vojenské a civilní letiště (po letištích v Kodani a Billundu třetí nejvyužívanější v Dánsku), z něhož odlétají linky, které několikrát denně spojují město s významnými evropskými letišti (Kodaň a Amsterdam) a pravidelnými linkami se lze dostat i do Osla, Londýna (letiště Gatwick) či Frankfurtu nad Mohanem.\n\nNachází se zde Aalborská univerzita (zkráceně AAU), založená roku 1974. Mezi další významnou vzdělávací instituci patří University College of Northern Denmark (zkráceně UCN).\n\nPro turisty je zde krásná zoologická zahrada a námořní muzeum s ponorkou z válečných dob.\n\nPůsobí zde fotbalový klub Aalborg BK, čtyřnásobný vítěz dánské ligy. Nejvyšší hokejovou ligu hraje tým Aalborg Pirates.\n\n"}
{"id": "379920", "url": "https://cs.wikipedia.org/wiki?curid=379920", "title": "Filip Rězak", "text": "Filip Rězak\n\nFilip Rězak (22. dubna 1859 Auritz u Budyšína – 17. září 1921 Budyšín) byl lužickosrbský překladatel, filolog a katolický duchovní.\n\nStudoval v Praze, kde působil ve spolku Serbowka. Psal v hornolužické srbštině, do které přeložil \"Babičku\" Boženy Němcové pod názvem \"Naša wowka\". Přitom ji přenesl do lužickosrbského prostředí. V roce 1920 vydal \"Němsko-serbski wšowědny slownik hornjolužiskeje rěče\".\n\n"}
{"id": "379922", "url": "https://cs.wikipedia.org/wiki?curid=379922", "title": "Aaron Krickstein", "text": "Aaron Krickstein\n\nAaron Krickstein (* 2. srpen 1967, Ann Arbor, Michigan, USA) je bývalý americký profesionální tenista. Během své kariéry vyhrál 9 turnajů ATP v dvouhře.\n"}
{"id": "379923", "url": "https://cs.wikipedia.org/wiki?curid=379923", "title": "Aaron Lennon", "text": "Aaron Lennon\n\nAaron Justin Lennon (* 16. duben 1987) je anglický fotbalista a bývalý reprezentant. Hraje jako křídelní záložník v klubu Everton FC. Kariéru začal v klubu Leeds United v roce 2003 jako nejmladší hráč v Premier League. V roce 2005 přestoupil do Tottenham Hotspur FC. Jako reprezentant Anglie se zúčastnil MS 2006 v Německu a MS 2010 v Jihoafrické republice.\n\nNarodil se v Leedsu ve West Yorkshire. Lennonova matka pochází z Jamajky, ale trvale žije v Anglii. Otec pochází z Irska. Je ze čtyř dětí; má jednoho staršího bratra jménem Anthony a další dva mladší sourozence; bratra a sestru. Navštěvoval City of Leeds high school, později ale přešel na Boston Spa School, jelikož tato škola byla blíže k Thorp Arch (hřiště fotbalového klubu Leeds United), tak pro něj bylo snazší soustředit se na studium i na sport. Jeho starší bratr Anthony hrál za fotbalový klub Manchester United's youth team (dorost), avšak pouze do doby před dopravní nehodou, při které se zranil.\n\nSám Aaron není zasnoubený a nemá žádné děti.\n\nV roce 2001 se Lennon stal členem Leeds United Academy. O dva roky později začal svoji profesionální kariéru v Leeds United, kde se stal nejmladším hráčem, se objeví v Premier League. Tehdy mu bylo 16 let a 129 dnů, když nastoupil na utkání proti Tottenhamu, kde ale jeho tým prohrál 2:1.\n\nV roce 2001 vytvořil nový rekord, když ve svých 14 letech podepsal smlouvu s Adidas a vytvořil tak vlastní kolekci bot. Za Leeds United střelil Lennon jen jeden gól v zápasu proti Sunderlandu na Boxing Day 2004, tehdy jeho tým vyhrál 3:2. Většinu zápasů seděl Lennon na lavičce, ale jen do té doby, než z týmu odešel John Oster a Aaron nastoupil na jeho místo.\n\nKdyž začal mít v červnu roku 2005 Leeds United finanční problémy, prodal Lennona do klubu Tottenham Hotspur.\n\nLennon byl oficiálně prodán do Tottenhamu dne 15. června 2005 za jeden milion liber. První odehraný zápas v novém týmu byl proti Chelsea, kde prohráli 0:2. Dne 18. března 2006 Lennon vstřelil svůj první gól v Premier League za Tottenham, což nakonec dovedlo tým k výhře 2:0 nad Birminghamem City.\n\nByl nominován na PFA Young player of the year za sezonu 2005-2006 a následně znovu za 2006-2007. Ocenění ale nakonec získali Wayne Rooney a Cristiano Ronaldo.\n\nLennon podepsal novou smlouvu na pět a půl roku s Tottenham dne 8. ledna 2007.  Vylepšenou smlouvu podepsal v březnu roku 2009, to znamenalo, že jeho smlouva pro Tottenham končí v roce 2014. Třetí rok po sobě, tedy v sezóně 2008/09, byl nominován na PFA Young player of the year. Cenu ale nakonec nedostal. Lennon byl dvakrát \"Hráčem sezóny\" a \"Mladým hráčem sezóny\" v sezóně 2008-09.\n\nDne 24. října 2009 byl Lennon zraněn v zápase proti Stoke City. Nicméně 22. listopadu se znovu vrátil na zápas proti Wiganu Athletic, kde Tottenham vyhrál 9:1. Lennon poskytl tři asistence a sám vstřelil jeden gól.\n\nDalší zranění Lennon utrpěl v prosinci 2009 při zápasu proti West Hamu United, kde si zranil tříslo. 25. dubna se znovu vrátil na zápas pro Manchester United, kde prohráli 3:1.\n\nDne 1. září 2012 podepsal smlouvu na 4 roky, která ho měla v klubu udržet až do roku 2016. Po tomto byl jmenován kapitánem.\n\nDne 2. února 2015 byl Lennon zapůjčen do klubu Everton pro zbytek sezóny. 22. března 2015 Lennon vstřelil svůj první gól za Everton v utkání proti Queens Park Rangers, kde jeho tým vyhrál 2:1.\n\nV létě se krátce vrátil do Tottenhamu, ale v září 2015 do Evertonu přestoupil natrvalo.\n\nLennon reprezentoval Anglii v mládežnických kategoriích U17, U19 a U21.\n\nV A-mužstvu Anglie debutoval 3. června 2006 v přátelském zápase v Manchesteru proti reprezentaci Jamajky (výhra 6:0). Zúčstnil se MS 2006 v Německu a MS 2010 v Jihoafrické republice.\nCelkem odehrál v letech 2006–2013 za anglický národní tým 21 zápasů, branku nevstřelil.\n\n"}
{"id": "379924", "url": "https://cs.wikipedia.org/wiki?curid=379924", "title": "Cardanovy vzorce", "text": "Cardanovy vzorce\n\nCardanovy vzorce jsou matematické vzorce, které se využívají k nalezení kořenů kubických rovnic. Jsou pojmenovány po svém objeviteli Girolamu Cardanovi.\nŘešení je možné nalézt díky dvěma italským matematikům Scipionemu del Ferrovi a Tartagliovi, žákům Gerolama Cardana.\nRovnici nejprve převedeme na tvar\nSubstitucí formula_2 odstraníme kvadratický člen, dostaneme rovnici \nTuto rovnici můžeme řešit díky Thomasi Harriotovi (1560-1621) substitucí formula_4 a vynásobením obou stran formula_5, po mnoha pokráceních dostaneme formula_6, kterou jednoduše vyřešíme.\n      My ale popíšeme originální Cardanovu metodu, která stále dominuje v dnešních učebnicích.\nPředpokládejme, že lze nalézt dvě neznámé \"u\" a \"v\" splňující\nTento výraz dosadíme do původní rovnice a po roznásobení dostaneme :\nGenialita Cardanova řešení spočívá v zavedení podmínky\nTo je možné, protože jsme zavedli dvě neznámé \"u\" a \"v\" spojené jen podmínkou u + v = t. Substitucí tohoto do první rovnice v (3) dostaneme\nPřesuneme všechno na \"q\" stranu, vynásobíme rovnost \"u\" a dostaneme\nToto je kvadratická rovnice pro \"u\". Pokud budeme řešit tuto rovnici, zjistíme, že \nProtože \"t\" = \"v\" + \"u\", \"t\" = \"x\" + \"a\"/3, a \"v\" = −\"p\"/3\"u\", dostaneme\nVšimněte si, že máme šest možností počítání s \"u\" (4), protože existují dvě řešení, díky druhé odmocnině\n(formula_15), a tři komplexní řešení třetí odmocniny – hlavní odmocnina a hlavní odmocnina vynásobená formula_16. Nicméně znaménko druhé odmocniny (plus nebo mínus) neovlivní výsledné \"t\" (zřejmě -p/3u=v), ačkoli musíme být opatrní ve dvou zvláštních případech, abychom se vyhnuli dělení nulou. Za prvé, pokud \"p\" = 0, pak u = 0 a \nZa druhé, pokud \"p\" = \"q\" = 0, pak dostáváme trojnásobný reálný kořen t=0. Taky pokud q=0, pak\n\nPro kubickou rovnici\nřešení pro neznámou \"x\" dostaneme jako\nkde\n\nAlternativní metoda získání stejných výsledků je následující.\n\nVíme, že formula_28 nebo formula_29\n\nAle protože u a v musí splňovat formula_30 a formula_31\nmůžeme dokázat, že pokud\n\nformula_28 pak formula_33.\n\nVypsáním třetích odmocnin dostaneme \n\nformula_34\n\nNezapomeňte, že díky formula_35 dostaneme jenom tři možné hodnoty t, protože jsou možné jen tři kombinace u a v, pokud formula_31 musí platit, takže – \n\nformula_37\n\na x dostaneme jako\nformula_38\n\nVšimněte si, že dosud uvedené metody použijeme, pokud p a q jsou komplexní. V případě, že p a q jsou obě reálné, může být elegantní následující řešení:\n\nNechť:\n\nformula_39\n\nPotom: \n\n"}
{"id": "379925", "url": "https://cs.wikipedia.org/wiki?curid=379925", "title": "Ábádán", "text": "Ábádán\n\nÁbádán ( ) je přístavní město na jihozápadě Íránu. V roce 2005 mělo 217 988 obyvatel. Je centrem zpracování ropy.\n\nÁbádán leží na hranicích s Irákem, přibližně 50 kilometrů od Perského zálivu na ostrově s rozlohou 270 km² na řece Šatt al-Arab. Ve městě je mezinárodní letiště a technologický institut založený v roce 1939.\n\nV roce 1847 se bývalé turecké území stalo součástí Íránu. V roce 1908 zde byla objevena ropa a o rok později vznikla první rafinérie. Během irácko-íránské války v roce 1980 bylo město částečně zničeno.\n"}
{"id": "379929", "url": "https://cs.wikipedia.org/wiki?curid=379929", "title": "Abaya", "text": "Abaya\n\nAbaya, také Abaja (amharsky \"Abaya Hayk\") je sladkovodní jezero v jižní Etiopii. Leží v nadmořské výšce 1268 m, má rozlohu 1256 km² a hloubku až 13 m.\n"}
{"id": "379931", "url": "https://cs.wikipedia.org/wiki?curid=379931", "title": "Andy Bolton", "text": "Andy Bolton\n\nAndy Bolton (* 22. ledna 1970 Dewsbury v Yorkshire, Velká Británie) je anglický powerlifter z Leedsu. Pochází Dewsbury, v Yorshiru, ale kvůli tréninkovým potřebám kolem jeho dvaceti let se přestěhoval do Leedsu.\n\nVe svých třinácti letech se Andy Bolton rozhodl, že silový trénink je to, co si přeje dělat, bylo to poté, co viděl nějaké mladíky v místní posilovně zvedat velké váhy. Boltonův otec nebyl příliš nadšený z jeho tréninků v tak mladém věku a pečlivě ho hlídal, aby nezvedal příliš mnoho. Když bylo Boltonovi 18 let, jeho otec už ho nechal zvedat těžší váhy v plném tréninkovém režimu a umožnil mu posunout se dál.\n\nBolton vyhrál svou první soutěž v roce 1991, když mu bylo 21 let na místních závodech v silovém trojboji nazvaných The \nYorkshire Junior Championship. Je držitelem světového rekordu v trojboji v organizace WPO (World Powerlifting Organization) (1273 kg/2806 lb). Bolton má také současné WPO rekordy ve dřepu (550.5 kg/1213 lb) a mrtvém tahu (455 kg/1003 lb), a byl prvním kdo dokázal zvednout na mrtvý tah přes tisíc liber. Zároveň soutěžil v strongmanských závodech. Jeho strongmanské úspěchy zahrnují páté místo na Arnold Classic Strongman Competition v roce 2002.\n\n"}
{"id": "379938", "url": "https://cs.wikipedia.org/wiki?curid=379938", "title": "Abaliget", "text": "Abaliget\n\nAbaliget je obec v Maďarsku v župě Baranya v okrese Pécs.\n\nMá rozlohu 1609 ha a žije zde 605 obyvatel (2009).\n\n\n"}
{"id": "379939", "url": "https://cs.wikipedia.org/wiki?curid=379939", "title": "Olympos", "text": "Olympos\n\nOlympos (\"Όλυμπος\") je řecký název pohoří Olymp v Řecku. V řecké mytologii je považovaný za sídlo bohů. Název byl přenesen i na jiné útvary.\n\n\n\n\n"}
{"id": "379951", "url": "https://cs.wikipedia.org/wiki?curid=379951", "title": "Abasár", "text": "Abasár\n\nAbasár je obec v Maďarsku v župě Heves.\n\nRozkládá se na ploše 20,82 km² a v roce 2010 zde žilo 2 521 obyvatel.\n"}
{"id": "379952", "url": "https://cs.wikipedia.org/wiki?curid=379952", "title": "Nostoc punctiforme", "text": "Nostoc punctiforme\n\nNostoc punctiforme je druh vláknitých sinic z rodu \"Nostoc\".\n\nTento druh má genom velký 8,9 Mb, tvoří heterocyty (je schopný fixace dusíku) a také akinety. Také je schopen transformovat se v hormogonie. Tvoří symbiotické svazky s některými houbami (mnohé lišejníky), s mechorosty, nahosemennými i krytosemennými rostlinami.\n"}
{"id": "379953", "url": "https://cs.wikipedia.org/wiki?curid=379953", "title": "Lars Boom", "text": "Lars Boom\n\nLars Anthonius Johannes Boom (* 30. prosince 1985 Heusden) je nizozemský profesionální cyklista, cyklokrosař a silničář, který vyhrál v roce 2008 mistrovství světa v cyklokrosu italském Trevisiu. Je také vítězem mistrovství světa v cyklokrosu juniorů 2003 a mistrovství světa v cyklokrosu do 23 let 2007. Jezdil za nizozemskou stáj Belkin a za kazašský Astana Team, od roku 2017 je členem Team LottoNL–Jumbo. V roce 2008 také vyhrál mistrovství Holandska v silničním závodě a v časovce jednotlivců, mistrem země v cyklokrosu byl šestkrát za sebou v letech 2007 až 2012. Vyhrál silniční etapové závody Kolem Belgie 2009, Kolem Británie 2001 a Eneco Tour 2012, na Tour de France získal jedno etapové vítězství v roce 2014.\n\n"}
{"id": "379954", "url": "https://cs.wikipedia.org/wiki?curid=379954", "title": "Permanentní opozicí za demokracii", "text": "Permanentní opozicí za demokracii\n\nPermanentní opozicí za demokracii (POZDe) byla recesistická politická strana kandidující ve federálních parlamentních volbách v roce 1990. Deklarovaným cílem strany bylo zůstat za každých okolností v opozici, a to i v případě, že vyhraje volby.\n\nStranu založili studenti MFF UK jako studentský žert. Po nasbírání potřebného počtu podpisů byla oficiálně zaregistrována 28. března 1990. V červnových parlamentních volbách kandidovali její zástupci v českých krajích na kandidátkách maďarského národnostního hnutí Együttélés – Spolužitie. Kandidátky hnutí byly v České republice nevolitelné, získané hlasy však byly podle tehdejšího volebního zákona přičteny k celkovému zisku Együttélés na Slovensku. Strana byla zrušena usnesením Nejvyššího soudu ČR ze dne 7. listopadu 1995.\n\nJediným symbolem strany byla zkratka POZDe s korunkou nad písmenem „e“ graficky připomínající slovo „pozdě“.\n\n"}
{"id": "379955", "url": "https://cs.wikipedia.org/wiki?curid=379955", "title": "Jailbreak", "text": "Jailbreak\n\nJailbreak je softwarová úprava mobilního telefonu iPhone.\n\nSlovo jailbreak je možné rozložit jako:\nCož v tomto případě znamená dostat se z vězení uzavřeného operačního systému (konkrétně iOS).\n\nPo jailbreaku lze do iPhonu instalovat neoficiální aplikace (nevydávané v App Store), které mají přístup do souborového systému. Lze to provést přes aplikace:\nnebo přes SSH (například programem WinSCP).\n\nInstalace neoficiálních aplikací je asi nejobvyklejší důvod jailbreaku, ale po JB lze i různými způsoby (přes SSH, nainstalované aplikace) upravovat systémové soubory – mazat je, přejmenovávat atd.\n\nJailbreak je často přirovnávám k Rootování Androidu, kde je však méně omezení, která je potřeba překonat.\n\nJailbreak lze provést následujícími nástroji (některé jsou pro starší FW, jiné pro novější):\n\nPřístup do souborového systému, z čehož plyne:\n\n\nUnlock telefonu – softwarové odemknutí zahraničního iPhone pro použití s jakýmkoliv operátorem.\n\nZakladatel Cydie Jay Freeman odhaduje, že 8,5 % iPhonů a iPodů je jailbreaknutých.\n\nDiskutuje se o možném neuznání reklamace (při důvodu reklamace kvůli SW závadě). Zatím nejsou známy případy neuznání reklamace kvůli HW závadě na telefonu s jailbreakem.\n\nPrvní červ pro iPhone se objevil na telefonech, které prošly jailbreakem. Ovšem na začátku roku 2011 proběhlo soudní líčení, kde byl nakonec jailbreak uznán legálním.\n\n"}
{"id": "379957", "url": "https://cs.wikipedia.org/wiki?curid=379957", "title": "Dvojčata (rozcestník)", "text": "Dvojčata (rozcestník)\n\nDvojče či dvojčata má více významů:\n"}
{"id": "379972", "url": "https://cs.wikipedia.org/wiki?curid=379972", "title": "Blaupunkt", "text": "Blaupunkt\n\nBlaupunkt (česky: \"Modrý puntík\") je německý podnik zabývající se výrobou autorádií, reproduktorů, zesilovačů již od roku 1932 kdy vyrobil vůbec první autorádio na světě. Kromě toho je výrobcem autonavigací, handsfree a další audiotechnikou pro automobily.\n\nBlaupunkt od počátku spadal pod společnost Robert Bosch GmbH až do 18. prosince 2008, kdy byl prodán za neurčitou částku firmě Aurelius AG.\n\nPodle anglické verze Wikipedie po obtížné minulosti a několika změnách ve vlastnictví a reorganizaci podala na konci roku 2015 konkurs s likvidačním řízením ukončeným začátkem roku 2016.\n\nSpolečnost byla založena v Berlíně roku 1923 pod názvem \"Ideal\" a následně byla přejmenována na Blaupunkt roku 1938. Toto jméno získala podle modrých puntíků, kterými byla označována sluchátka, která prošla kontrolou kvality.\n\nPo 2. světové válce se sídlo společnosti přestěhovalo do města Hildesheim. V současnosti má Blaupunkt svá výrobní centra v Tunisu a Malajsii.\n\nV průběhu devadesátých let byla postupně omezována výroba kazetových autorádií a jejich místo začaly zabírat přístroje pro kompaktní disky. Několik let byl vyráběn i model pro přehrávání disků DVD, avšak dnes už v nabídce produktů není.\n\nSoučasná autorádia Blaupunkt se rozlišují na \"autorádia pro CD\", \"autorádia pro SD\" a \"autorádia s bluetooth\". Bez výjimky jsou všechny modely schopné přehrávat soubory ve formátu mp3. Modely s technologií bluetooth nebo modely s možností o doplnění o tento prvek mohou fungovat také jako handsfree.\n\nV závislosti na typu jsou rádia vybavena moderními funkcemi jako RDS, slotem pro SD kartu, rozhraním USB, LCD displejem s výběrem barvy až z několika tisíc odstínů. Standardní výkon bývá 4x 40 – 50W.\n\nBlaupunkt své modely označuje podle světových měst. Modely vyšší třídy, které lze koupit pouze u specializovaných dealerů pak výhradně názvy německých měst.\n\nKromě těchto standardních modelů vyrábí také OEM produkty, které se následně montují do automobilů jako originální rádia výrobců. Takto dodává rádia pro značky Audi, Volkswagen, BMW, Porsche a další. Dále jsou v nabídce autorádia s GPS navigací, ale tyto modely Blaupunkt označuje jako vlastní Navigace s funkcí autorádia.\n\nV oblasti autonavigací nabízí Blaupunkt řadu produktů, kterou rozděluje na \"mobilní navigace\" (přenosné, obdoba přístrojů TomTom), \"navigace kombinované s autorádiem\" a jeden model \"navigace s velkým displejem\", které se využívají spíše v kamionech nebo autobusech.\n\nMobilní navigace -\nObdobná řada jako u značek TomTom nebo Garmin. Blaupunkt označuje tuto řadou názvem \"\"TravelPilot\"\" s třímístným číselným dodatkem. Za zmínku stojí nejvyšší model TravelPilot 700, který jako první na světě změnil zavedený standard pohledu na mapu z ptačí perspektivy na reálný obrázek křižovatky. Nainstalovanou kamerou přístroj vyfotí křižovatku, fotografii promítne na displej a na ní zobrazí směr jízdy. Obdobným způsobem umí i rozpoznávat a upozorňovat na dopravní značení. Navíc je vybaven zabudovaným handsfree a umí přijímat i televizní vysílání.\n\nNavigace kombinované s rádiem -\nProtože jde o kombinaci autorádia a navigace, jsou tyto modely označovány spojením názvů \"\"TravelPilot\"\" + \"název světového města\". Jde vlastně o napůl zabudované GPS přijímače a tak s sebou zachovávají nevýhodu nutnosti odvrácení pohledu od situace na silnici, ale nedisponují velkým displejem, jako tomu je u zařízení instalovaných výrobci automobilů.\n\nVe všech mapových přístrojích jsou dodávány mapy od společnosti TeleAtlas.\n\nTradiční sortiment firmy Blaupunkt tvoří basové reproduktory (subwoofery), středové reproduktory a výškové reproduktory nikoliv pouze pro automobily, ale také pro lodě.\n\nZa zajímavost lze považovat řadu přenosných subwooferů \"V2Go\", které lze z automobilu jednoduše vyjmout, odnést a zabezpečit tak proti krádeži.\n\nZesilovače určené do automobilů o výkonu až 4x 260W.\n\n\n"}
{"id": "379973", "url": "https://cs.wikipedia.org/wiki?curid=379973", "title": "Spytihněv", "text": "Spytihněv\n\nSpytihněv může znamenat:\n\n"}
{"id": "379981", "url": "https://cs.wikipedia.org/wiki?curid=379981", "title": "Autorádio", "text": "Autorádio\n\nAutorádio je rozhlasový přijímač určený pro instalaci do automobilu, kamionu či autobusu, většinou kombinovaný se zařízením pro přehrávání některých zvukových nosičů. Též jsou modely vodě-odolné, vhodné do lodí, houseboatů... Prvním autorádiem bylo v roce 1930 rádio značky Motorola. V současné době jsou rádia schopna přehrávat paměťové karty, CD, DVD a díky konektorům USB a dalším rozhraním i připojení nepřeberného množství zdrojů zvuku.\n"}
{"id": "379982", "url": "https://cs.wikipedia.org/wiki?curid=379982", "title": "Durman", "text": "Durman\n\nDurman (\"Datura\") je rod rostlin z čeledi lilkovitých. Všechny durmany jsou jedovaté a zároveň halucinogenní rostliny kvůli obsahu tropanových alkaloidů jako je atropin, skopolamin nebo hyoscyamin. Blízkým rodem je rod brugmansie (\"Brugmansia\"), který bývá s rodem durman i slučován.\n\n\n\n \n"}
{"id": "379991", "url": "https://cs.wikipedia.org/wiki?curid=379991", "title": "Operace Visla", "text": "Operace Visla\n\nOperace Visla (polsky \"Akcja \"Wisła\"\" [akcja visua], ukrajinsky \"Операція «Вісла»\" [operacija visla]) je označení pro operaci probíhající v roce 1947 na územích východního a jihovýchodního Polska. Akce byla nejprve zamířena na likvidaci osvobozeneckých jednotek UPA (Ukrajinské povstalecké armády), vojenské složky OUN (Organizace ukrajinských nacionalistů); na území Československa operovala po II. světové válce jednotka nazývaná podle vůdce Stepana Bandery – Banderovci.\n\nAkce Visla začala 28. dubna 1947, přičemž byly rozbity jednotky UPA o síle kolem 1500 osob, bylo uvězněno kolem 2900 osob aktivních nebo domnělých členů OUN. \nNásledovaly deportace celkem asi 140 000 obyvatel zejména z regionů Polesí, Roztočí, Bieščad, Nízkého Beskydu a dalších horských oblastí Východních Karpat. Ti pak byli přesídleni na území, která Polsko po roce 1945 nově získalo od Německa. Vysídleni byli hlavně Ukrajinci (včetně Ukrajinců po válce vyhnaných z USSR Sovětským svazem), dále Rusíni, (Lemkové, Bojkové), ale i Poláci se smíšených rodin. Hlavním důvodem vysídlení byla často jen příslušnost k pravoslavné nebo řeckokatolické církvi.\n\nI když hlavní akce byly ukončeny ještě v létě 1947, ještě do roku 1950 docházelo k drobným vojenským operacím a vysídlování obyvatel.\n\nAkce Visla je považována za diskutabilní, na jedné straně byla zajištěna svrchovanost Polska ve východních oblastech po vytvoření nových hranic, organizace jako OUN usilovaly o vznik Ukrajinského státu, nezávislého na Polsku i SSSR, na straně druhé docházelo k nespravedlivému vysídlení množství obyvatel pouze s minimem majetku a jejich rozmístění na nová území a to často zpřetrháním původních rodinných a místních vazeb. Následovalo pomalé osidlování dotčených oblastí polským obyvatelstvem.\n\nPochybení v jednáním s ukrajinským obyvatelstvem při Akci Visla bylo uznáno polským ministerstvem vnitra už v roce 1956, odsouzena byla v roce 1990 Polským sejmem a v roce 2008 společným komuniké prezidentů Polska a Ukrajiny.\n"}
{"id": "379995", "url": "https://cs.wikipedia.org/wiki?curid=379995", "title": "Abaújalpár", "text": "Abaújalpár\n\nAbaújalpár je obec v Maďarsku v župě Borsod-Abaúj-Zemplén v okrese Gönc.\n\nMá rozlohu 848 ha a žije zde 77 obyvatel (2009).\n"}
{"id": "379996", "url": "https://cs.wikipedia.org/wiki?curid=379996", "title": "Abaújkér", "text": "Abaújkér\n\nAbaújkér je obec v Maďarsku v župě Borsod-Abaúj-Zemplén v okrese Gönc.\n\nMá rozlohu 1728 ha a žije tu 694 obyvatel. (2009).\n"}
{"id": "379997", "url": "https://cs.wikipedia.org/wiki?curid=379997", "title": "Abaújlak", "text": "Abaújlak\n\nAbaújlak je obec v Maďarsku v župě Borsod-Abaúj-Zemplén v okrese Szikszó.\n\nMá rozlohu 706 ha a k roku 2008 zde žilo 121 obyvatel.\n"}
{"id": "379998", "url": "https://cs.wikipedia.org/wiki?curid=379998", "title": "Portugalská koloniální válka", "text": "Portugalská koloniální válka\n\nPortugalská koloniální válka (portugalsky \"Guerra Colonial Portuguesa\"), v Portugalsku známá též jako „Zámořská válka“ (portugalsky \"Guerra do Ultramar\") a v bývalých portugalských koloniích též jako „Osvobozenecká válka“ (portugalsky \"Guerra de Libertação\") je označení vojenského střetnutí mezi Portugalskou říší a nacionalistickými hnutími v portugalských koloniích v Africe, podporovanými Spojenými státy i Sovětským svazem a mnohými africkými zeměmi.\n\nPříčiny dlouholeté koloniální války je třeba hledat v politickém systému v Portugalsku. Od roku 1926 byl u moci autoritářský režim Estado Novo. Portugalsko zachovalo neutralitu v druhé světové válce a snažilo se být neutrální i v začínající Studené válce. Sovětská hrozba z východu ale nakonec přivedla Portugalsko do NATO (v roce 1949). Z účasti v NATO si Portugalci slibovali pomoc proti sílícímu guerrilovému osvobozeneckému hnutí v koloniích. Po v 50. letech sílila osvobozenecká hnutí po celé Africe. Začala tzv. druhá vlna dekolonizace. V letech 1956 - 1964 vyhlásily nezávislost všechny bývalé africké kolonie Francie, Velké Británie a Belgie. Portugalské kolonie tak zůstaly poslední na kontinentě pod koloniální správou. Však i v nich vzniklo silné osvobozenecké hnutí, které začalo proti koloniální správě bojovat.\n\nV tzv. Portugalské západní Africe se volání po revoluci a osamostatnění chopily dvě organizace. Starší a silně levicové bylo Lidové hnutí za osvobození Angoly (MPLA, Movimento Popular de Libertação de Angola). Mělo své základny na území Zairu a podnikalo útoky do severních provincií Angoly. Vyzbrojeni byli zprvu pouze zbraněmi ukořistěnými od koloniálních vojáků a policistů. Mladší hnutí Národní fronta pro osvobození Angoly (FNLA, Frente Nacional de Libertação de Angola) se orientovalo na spolupráci s USA. MPLA se v roce 1961 přesunulo do Zairu a začalo rekrutovat nové vojáky z řad místních farmářů a dělníků. Pokud se místní lidé nepřidali k boji bývala jejich vesnice srovnána se zemí. Jednotky FNLA začaly napadat portugalské farmy, policejní stanice a pošty. Jejímu vraždění padlo za oběť okolo tisíce portugalských kolonistů. Však díky brutalitě FNLA se světové sympatie začaly klonit na stranu Portugalska a nepříznivě ovlivnili pověst FNLA a jejího vůdce Holdena Roberta\nJako odpověď na vzrůstající násilí se Portugalská armáda pustila do boje s heslem \"Oko za oko, zub za zub\". Zavražděno bylo mnoho vzbouřenců, ale i neozbrojených demonstrantů. Úspěšný postup Portugalců zatlačil FNLA zpět přes hranici do Zairu. Příchod rebelů vyvolal v Zairu útěk 15 000 uprchlíků. MPLA si v té době nevedla o nic lépe, a tak angolské osvobozenecké hnutí bylo prakticky poraženo. Tím byly hlavní boje v Angole do konce války silně utlumeny. Naštěstí pro rebely se po celém území Angoly začaly tvořit nové guerrilové skupiny. V roce 1966 vzniklo třetí nejdůležitější uskupení v boji za svobodu Angoly. Byl to Národní svaz za úplnou nezávislost Angoly (UNITA, União Nacional para la Independência Total de Angola), který byl z počátku ovlivněn maoismem. Celá angolská scéna byla od té doby rozdělena na čtyři armády (MPLA, FNLA, UNITA a Portugalská armáda). Jednotlivé strany bojovaly proti sobě a vzájemně uzavíraly příměří či koalice. Portugalci z toho výrazně těžili, takže v roce 1973 byla vojenská akceschopnost MPLA téměř nulová, FNLA byla vojensky úplně poražena a UNITA bojovala jen sporadicky.\n\nCelkově se tažení proti rebelům v Angole bere jako nejúspěšnější akci ze strany Portugalska v celé koloniální válce. Nezávislost získala Angola až po převratu v Portugalsku v roce 1974. Nová portugalská vláda stáhla armádu z Angoly a ta vyhlásila 11. listopad 1975 nezávislost. Klid však netrval v Angole dlouho. Vypukla občanská válka, ve které se proti sobě postavila MPLA (podporovaná SSSR) proti UNITA a FNLA (podporována USA). Konflikt zvaný Angolská občanská válka trval do roku 2002.\n\nIntenzivní boje za nezávislost začaly v Guineji v roce 1963. Hlavním hnutím za svobodu byla marxistická Africká strana nezávislosti Guineje Bissau a Kapverd (PAIGC, Partido Africano da Independência da Guiné e Cabo Verde). Válka v Guineji je označována jako Portugalský Vietnam. Boje se staly nejintenzivnější a nejničivější z celé Portugalské koloniální války. Především proto, že jednotky PAIGC měly dobrý výcvik a výzbroj. Měly bezpečné zázemí na území sousedního Senegalu a republiky Guinea. V roce 1965 se boje rozšířily po celém území kolonie. PAIGC začala dostávat materiální podporu států od socialistického bloku (především Kuby a SSSR). díky tomu přešla portugalská armáda do defenzivy. Portugalská správa byla výrazně oslabována sympatiemi místních obyvatel s PAIGC a přílivem nových rekrutů do jejich jednotek z řad venkovského obyvatelstva. PAIGC těžila z toho, že na osvobozeném území nemuseli rolníci platit daně portugalským vlastníkům půdy. PAIGC nakonec redukovala portugalskou správu na zlomek území Guineje. Na zbytku vybudovala PAIGC funkční správu a začal chránit rolníky před nálety letectva.\n\nV roce 1968 se stal guvernátorem kolonie Guineje António de Spínola. Hned po nástupu do úřadu začal bojovat proti PAIGC zcela novým způsobem. Schválil reformy, které odstranily diskriminaci místního obyvatelstva a měly posílit důvěru v koloniální úřady. Začaly se stavět nové školy a nemocnice. Výrazně se rozšířila silniční síť. Všechno díky veřejným pracím, které dávaly místním práci. Zároveň zahájil novou ofenzívu proti povstalcům. V listopadu 1970 při operaci \"Zelené moře\" (Operação Mar Verde) se guinejští disidenti s podporou portugalské armády pokusili svrhnout režim Ahmeda Sékou Touréa v sousední Guineji. Režim se sice udržel, ale mezitím Portugalci dokázali zničit mnoho táborů PAIGC a osvobodili své vojáky ze zajateckých lágrů. Boje se opět zintenzivněly. Pomoc PAIGC nabídlo Alžírsko a Nigérie. SSSR poslal k břehům západní Afriky válečné loďstvo.\nV letech 1968 - 1972 síly útoky Portugalců na území ovládané PAIGC. Portugalci si osvojili nový způsob boje s rebely, který byl zaměřen na likvidaci politických vůdců a generálů PAIGC. V roce 1973 se dokonce armádě podařilo zabít Amílcara Cabralu, který byl hlavou celé PAIGC. Na druhou stranu rebelové získali od SSSR protiletecké kanóny, kterými se konečně mohli efektivně bránit proti portugalskému bombardování.\n\nBoje byly ukončeny Karafiátovou revolucí v Portugalsku v roce 1974. Koloniální vojsko bylo staženo a Guinea-Bissau vyhlásila nezávislost 10. září 1974. V roce 1980 proběhla nenásilná revoluce a k moci se dostal Joao Bernardo Vieira, který vládl až do roku 1998. V tento rok povstala opozice a po občanské válce byl v roce 1999 Viera odstraněn.\n\nTzv. Portugalská východní Afrika byla poslední kolonie, kde proběhly boje mezi koloniální armádou a rebely. Do čela osvobozeneckého hnutí se postavila marxistická Osvobozenecké fronta Mosambiku (FRELIMO, Liberation Front of Mozambique). Hnutí bylo podporováno SSSR, Čínou a dalšími komunistickými zeměmi. Válka v Mosambiku začala až v roce 1964. FRELIMO používalo velice často pozemní miny a začala rozšiřovat území své působnosti. Ve válce v Mosambiku se velmi angažovala Rhodesie na straně Portugalců. V roce 1973 už bylo skoro celé území Mosambiku pod kontrolou Portugalců. Nejvýznamnější operací ve válce byla \"Operação Nó Górdio\". Operaci vedl Kaúlza de Arriaga a stala se největší a nejdražší operací celé koloniální války. O úspěchu operace vedou historici spory, ale faktem zůstává, že ke konci války stále ovládali Portugalci značnou část Mosambiku.\n\nRevoluce v Portugalsku ukončila válku. Nová vláda stáhla portugalské vojsko a z Mosambiku se stal pod názvem Mosambická lidová republika nezávislý stát (25. července 1975). Proti komunistické vládě se ale rychle vytvořila protikomunistická opozice. Už v roce 1975 vznikla nevýznamnější odbojová organizace Národní odpor Mosambiku (RENAMO, Resistência Nacional Moçambicana) a boj uvrhl zemi do konfliktu známým jako Občanská válka v Mosambiku. Válka trvala až do roku 1992.\n\nMalou portugalskou kolonií bylo souostroví o rozloze 1 001 km² São Tomé and Príncipe ve střední Africe. Vůdčí osvobozeneckým silou se stalo Hnutí za osvobození São Tomé and Príncipe/Sociálnědemokratická strana (MLSTP/PSD, Movimento de Libertação de São Tomé e Príncipe/Partido Social Democrata). Strana byla založena v roce 1960. V roce 1961 se spojila s dalšími levicovými hnutími v koloniích, které bojovali proti portugalské nadvládě. Jádrem hnutí byli emigranti, kteří se koncentrovali v nedalekém Gabonu. K žádným bojům ale nedošlo. Stát Svatý Tomáš a Princův ostrov získal pokojně nezávislost po kolapsu autoritářského režimu v Portugalsku 12. července 1975. Nová vláda silně inklinovala k socialismu a navázala blízké vztahy s Kubou, Čínou a SSSR. První demokratické volby se uskutečnily až v roce 1991.\n\nHnutí za svobodu na ostrovech Kapverdy je silně spojeno s hnutím v nedaleké Guinea-Bissau. I zde se stala hybnou silou marxistická Africká strana nezávislosti Guineje Bissau a Kapverd (PAIGC, Partido Africano da Independência da Guiné e Cabo Verde). Naopak od pevninské Guineje se rebelům nikdy nepodařilo ovládnout Kapverdy, ale ve vodách okolo ostrovů se pohybovalo sovětské loďstvo. Revoluce v Portugalsku v roce 1974 otevřela bránu k nezávislosti. 5. července 1975 se tak i stalo. PAIGC zůstávalo velice aktivní i po odchodu Portugalců. Však k zamýšlenému spojení Kapverdských ostrovů s Guineou-Bissau nedošlo. V roce 1980 proběhla v Guineji revoluce a Kapverdy ztratily naději ve společnou budoucnost v jednom státě. Byla založena Africká strana nezávislost Kapverd (PAICV, Partido Africano da Independência de Cabo Verde), která se držela u moci do roku 1990.\n\n\n\n"}
{"id": "380003", "url": "https://cs.wikipedia.org/wiki?curid=380003", "title": "Slípka zelenonohá", "text": "Slípka zelenonohá\n\nSlípka zelenonohá (\"Gallinula chloropus\") je malý, široce rozšířený vodní pták z početné čeledi chřástalovitých.\n\nJe velká přibližně jako hrdlička, dorůstá 32–35 cm, váží 310–456 g a v rozpětí křídel měří 54–62 cm, samec přitom dorůstá mírně větších rozměrů než samice. Má velice svérázný vzhled, je leskle černá s modravým nádechem, má hnědá křídla a hřbet, žluté končetiny, červený čelní štítek a zobák se žlutou špičkou a nápadné bílé znaky na bocích. Končetiny má navíc opatřeny velmi dlouhými prsty, které rozkládají váhu těla a slípce zelenonohé tak umožňují snadno se pohybovat po bahnitém dně a plovoucí vegetaci.\n\nObě pohlaví se zbarvením vzájemně neliší, mladí ptáci jsou převážně hnědí a postrádají charakteristické červené zbarvení zobáku. Mláďata v prachovém peří jsou velmi snadno rozpoznatelná, mají černé tělo a končetiny, červený zobák se žlutou špičkou, holou oranžově zbarvenou kůži na hlavě a modrý pruh kolem oka.\n\nSlípka zelenonohá je nejúspěšnějším a nejrozšířenějším zástupcem celé své čeledi a náleží k vůbec nejrozšířenějším sladkovodním ptákům světa. Vyskytuje se na všech světových kontinentech s výjimkou Austrálie a Antarktidy, v Evropě ve větším počtu chybí pouze ve Skandinávii a na území několika států jižní Evropy. I přes výrazný pokles jejích populací během 70. a 80. let 20. století je stále hojně zastoupeným druhem, pouze její evropská populace čítá celých 1 700 000–3 300 000 jedinců.\n\nJe velmi přizpůsobivá a proto může žít prakticky téměř na všech typech stojatých, pomalu tekoucích, sladkých i poloslaných vod od rybníků, jezer a močálů až po průplavy a větší vodní nádrže v samotných centrech měst. Je částečně tažná (viz mapka s rozšířením), ptáci ze zamrzajících vodních ploch se každým rokem hromadně stahují směrem na jih. Pravidelně a místy i v hojném počtu se vyskytuje také v České republice, zejména mezi březnem a říjnem. Každým rokem tak na českém území hnízdí přibližně 5 000–10 000 párů a zimuje okolo 700–1500 jedinců. V Červeném seznamu České republiky je v současné době zařazena do kategorie téměř ohrožených druhů (Near Threatened).\n\nSlípka zelenonohá je ve volné přírodě většinou velmi plachá a při náznaku nebezpečí rychle prchá do úkrytu poblíž břehu, které ji nejčastěji poskytují husté porosty rákosů nebo ostřic. Dobře se však přizpůsobuje i životu v těsné blízkosti člověka, zejména v městských parcích, na polích a v průplavech, a svou přirozenou plachost v takovýchto oblastech již mnohdy postrádá. Často se vyskytuje i na otevřené vodě, kde upomíná na menší kachnu, i na větší vzdálenost je však u ní patrné charakteristické pocukávání hlavou a ocasem a výrazné zbarvení spodních ocasních krovek.\n\nZdržuje se jednotlivě, požírá zejména bobule, různé druhy travin, popadané plody a vodní hmyz. Za potravou se často vydává nejen ve dne, ale i v noci. Umí velmi dobře plavat a dokonce se i potápět, pod vodou přitom dokáže vydržet až 2 minuty. V porovnání s jinými druhy slípek náleží také mezi schopné a poměrně vytrvalé letce. Ozývá se velmi širokou paletou různých hlasových projevů, nejčastěji prudkým „kirk“ nebo „kiruk“.\n\nPři zásnubních tancích se samec hlasitě ozývá a samici nabízí kusy vodních rostlin, které trhá na břehu i ve vodě. Během hnízdního období je slípka zelenonohá silně územní a žije v pevných svazcích. Zajímavostí je, že pár během jednoho hnízdního období staví z pobřežní vegetace, rákosu a ostatních vodních rostlin hned několik hnízd a pouze jedno, které bývá velké přibližně 15 × 15 cm, využívá k hnízdění, další slouží jako nocoviště. Hnízdo bývá obvykle umístěno na břehu, často si jej však staví i v mělké vodě.\n\nV dobrých podmínkách mívá ročně i dvě snůšky, první čítá průměrně 8–12 vajec, které samice klade již na počátku jara, druhá bývá obvykle menší a čítá přibližně 5–8 vajec. Vejce slípky zelenonohé jsou světlá s černým skvrněním a měří přibližně 42 × 29,7 mm. Na jejich inkubaci, která trvá zhruba 3 týdny, a na následné výchově mláďat se podílí oba rodiče. Mláďata opouští hnízdo již krátce po vylíhnutí a jsou plně opeřena přibližně kolem 40. až 50. dnu života. Rodiče obvykle opouští několik málo týdnů poté, občas v jejich blízkosti však zůstávají celé léto a při další snůšce rodičům pomáhají při sezení na vejcích a následném opečovávání vylíhlých mláďat. Slípka zelenonohá pohlavně dospívá kolem 1. roku života a ve volné přírodě se dožívá maximálně 11 let.\n\nPřesný počet poddruhů slípky zelenonohé není až dodnes zcela ujasněn, nejčastěji se udává 12–15. V následujícím přehledu jsou vypsány všechny nejčastěji zmiňované poddruhy i se svým areálem rozšíření:\n\n\n"}
{"id": "380007", "url": "https://cs.wikipedia.org/wiki?curid=380007", "title": "Daniel Cohn-Bendit", "text": "Daniel Cohn-Bendit\n\nDaniel Cohn-Bendit (* 4. dubna 1945, Montauban, Francie) je francouzsko-německý politik německo-židovského původu, který byl jedním z vůdců studentské revolty v květnu 1968. Je členem Evropského parlamentu a spolupředseda politického klubu European Greens–European Free Alliance.\n\nNarodil se ve francouzském Montaubanu židovským rodičům, kteří v roce 1933 uprchli z Německa před nacistickým režimem. Dětství strávil v Montaubanu a v roce 1958 se přestěhoval do Německa, kde jeho otec od konce války pracoval jako právník. Při narození byl bez státního občanství a když mu bylo 14 let, zvolil si německé občanství, aby se tak vyhnul povinné vojenské službě. V roce 1965 absolvoval v Německu střední školu.\n\nOd roku 1966 studoval sociologii na univerzitě v Nanterre. V květnu 1968 byl jedním z vůdců studentských protestů, získal přezdívku „Rudý Danny“ a za narušování pořádku byl z Francie vyhoštěn, což v roce 1978 zrušil Mezinárodní soudní dvůr.\n\nV roce 1984 vstoupil v Německu do strany Zelení (Die Grünen) a v letech 1989 až 1997 byl místostarostou Frankfurtu nad Mohanem. V roce 1994 byl zvolen do Evropského parlamentu za německé Zelené, v roce 1999 za francouzské Zelené a v roce 2004 opět za německé. V eurovolbách 2009 byl lídrem francouzské koalice Europe Écologie, která získala 16,28 procent odevzdaných hlasů a získala 14 míst v EP.\nV 70. a 80. letech učinil Cohn-Bendit množství provokativních prohlášení o sexu s dětmi. Například v polovině sedmdesátých let ve své biografii \"Le Grand Bazar\" (Velký bazar) popsal své zkušenosti s dětskou sexualitou z doby, kdy pracoval jako učitel v „alternativní“ mateřské školce: \"„Můj trvalý flirt se všemi dětmi získal brzy erotické rysy. Mohl jsem skutečně cítit, jak se mě již pětileté holčičky naučily balit.“\" V roce 1982 v interview prohlásil: \"„Když se malé, pětileté děvče začne svlékat, je to fantastické. Je to hra, neuvěřitelně erotická hra.“\"\n\nZa tento radikálně levicový aktivismus je od počátku 21. století kritizován. V roce 2013 prezident Spolkového ústavního soudu Andreas Voßkuhle odřekl účast na předání Ceny Theodora Heusse, když se dozvěděl, že jejím laureátem bude Cohn-Bendit, protože nechtěl být spojován s jeho pedofilním akivismem. To způsobilo vyvolání zájmu o pedofilní minulost německé strany Zelených, protože podobné názory byly ve straně až do 80. let obecně rozšířeny.\n\n"}
{"id": "380010", "url": "https://cs.wikipedia.org/wiki?curid=380010", "title": "Svatá rodina", "text": "Svatá rodina\n\nSvatá rodina v křesťanství označuje rodinu tvořenou Pannou Marií, svatým Josefem a Ježíšem Kristem.\nZejména v římskokatolické církvi je uváděná jako nejlepší příklad lásky, ctnosti a svornosti a vzor pro život všech katolických rodin.\n\nSvátek Svaté rodiny podle římsko-katolické církve připadá v současném kalendáři na 27. prosinec, v historii bylo datum kladeno na neděli v oktávu Narození Páně, kdy se také na mši svaté obnovují manželské sliby\n\n\nSvatá rodina od přelomu 15. a 16.století začíná být předobrazem rodiny křesťanského panovníka, například v dvorském prostředí Habsburků a Jagellonců, počínaje obrazy císaře Maxmiliána I..\n\n\n\n\n"}
{"id": "380012", "url": "https://cs.wikipedia.org/wiki?curid=380012", "title": "Antonín Švorc", "text": "Antonín Švorc\n\nAntonín Švorc (12. února 1934 Jaroměř – 21. února 2011 Praha ) byl český operní pěvec-barytonista.\n\n\n\n\nBudivoj (\"Dalibor\"), Amonasr (\"Aida\"), Hans Sachs (\"Mistři pěvci norimberští\"), \"Bludný Holanďan\", Telramund (\"Lohengrin\"), Wotan (\"Zlato Rýna\" a \"Valkýra\"), \nDonner (\"Zlato Rýna\"), Kurvenal (\"Tristan a Isolda\"), Přemysl (\"Libuše\" a \"Šárka\"), Radovan (\"Libuše\"), Vladislav (\"Dalibor\"), Ismen (\"Armida\"), Adolf (\"Jakobín\"), Chrudoš (\"Libuše\"), Jago (\"Othello\"), \"Nabucco\", \"Simon Boccanegra\", Scarpia (\"Tosca\"), Alfio (\"Sedlák kavalír\"), Escamillo (\"Carmen\"), \"Boris Godunov\", \"Kníže Igor\", Pizarro (\"Fidelio\"), Kašpar (\"Čarostřelec\"), Barak (\"Žena beze stínu\"), Jochanaan (\"Salome\") a další.\n\nSpolupracoval s mnoha významnými světovými dirigenty i pěvci. Hostoval v Německu, Švýcarsku, Francii, Španělsku, Polsku aj.\n\n\n\n"}
{"id": "380013", "url": "https://cs.wikipedia.org/wiki?curid=380013", "title": "Pedagogická fakulta Jihočeské univerzity", "text": "Pedagogická fakulta Jihočeské univerzity\n\nPedagogická fakulta Jihočeské univerzity vznikla v roce 1948. Zaměřuje se především na výchovu budoucích učitelů prvního a druhého stupně základních škol. Dá se na ní však studovat i několik neučitelských oborů, jako aplikovaná informatika a matematika, psychologie nebo filologie. S více než 3800 studenty a 136 učiteli je největší fakultou Jihočeské univerzity. Jejím děkanem je od roku 2018 doc. RNDr. Helena Koldová, Ph.D..\n\n\n"}
{"id": "380027", "url": "https://cs.wikipedia.org/wiki?curid=380027", "title": "Mittelwerk", "text": "Mittelwerk\n\nMittelwerk GmbH (česky: \"Ústřední dílny\") byla v éře nacistického Německa během druhé světové války státní zbrojařská firma, pověřená výrobou raketových zbraní v podzemním továrním komplexu. Založena byla 21. září 1943 „Říšským ministerstvem zbrojení a válečné výroby“ (\"Reichsministerium für Bewaffnung und Munition\"). Existovala až do konce války.\n\nOd roku 1917 v hoře Kohnstein fungoval důl na anhydrit firmy \"Badische Anilin- und Soda Fabrik\". V září 1943 byly díky své výhodné poloze (uprostřed Německa a pod zemí) doly konfiskovány. Vzniklé štoly převzal v roce 1935 státní podnik \"Wirtschaftliche Forschungsgesellschaft\", který ho využíval jako sklad paliva. Podzemní prostory byly rozšířeny a vznikl rozsáhlý systém dvou tunelů A a B v délce 1 800 metrů, které byly postupně propojovány 150 až 200 metrů dlouhými štolami. V srpnu 1943 po bombardování armádního výzkumného střediska raketových zbraní v Peenemünde sem byli přesunuti první vězni z koncentračního tábora Buchenwald. V říjnu vznikl samostatný tábor Mittelbau-Dora (do té doby pobočný tábor Buchenwaldu) a v lednu 1944 pak začala samotná výroba raket Aggregat 4 (\"V-2\"), Fieseler Fi 103 (\"V-1\") a leteckých motorů.\n\n11. dubna 1945 byla továrna osvobozena americkými vojsky, nicméně pro většinu vězněných bylo pozdě, protože továrna byla již evakuovaná a uvnitř byli ponechání pouze mrtví a umírající, zdraví vězni byli posláni na tzv. \"Todesmarsch\" (pochod smrti). Nalezené vybavení bylo zabaveno a převezeno do Spojených států.\n\nGenerálním manažerem továrny byl od května 1944 až do ukončení provozu Georg Rickhey. Přímým nadřízeným všeho personálu v Mittelwerk byl Hans Kammler. Mezi další německý personál patřili Albin Sawatzki, Arthur Rudolph, Magnus von Braun, Guenther Haukohl, Hans Fridrich, Hans Palaoro a Rudolph Schlidt.\n\nV továrně pracovalo přes 60 000 vězňů. Podle odhadů zde z nich při výrobě raket více než 20 000 zemřelo. Z toho asi 9000 na vyčerpání, 350 bylo oběšeno (200 pro sabotáž) a zbytek zemřel na podvýživu nebo nemoci (tuberkulóza, zápal plic, průjem).\n\n"}
{"id": "380031", "url": "https://cs.wikipedia.org/wiki?curid=380031", "title": "Durs Egg", "text": "Durs Egg\n\nDurs Egg (1748–1831) byl anglický puškař vyhlášený svými křesadlovými pistolemi a tovární výrobou Fergusonových pušek (zadovky používané britskou armádou v americké válce za nezávislost). Patřil také mezi první průkopníky letectví.\n\nEgg, dříve než v roce 1772 založil v Londýně obchod se zbraněmi, prošel učením v Solothurnu (Švýcarsko) a Paříži. Byl současníkem puškařů Johna Twigga, Johna a Josepha Mantonových, Roberta Wogdona, Henryho Nocka či H. W. Mortimera. Egg dokázal držet krok se svými současníky jak kvalitou konstrukce svých zbraní, tak i jejich zdařilým designem – vyráběl jedny z nejlepších anglických zbraní.\n\nRoku 1814 přišel do Londýna Eggův krajan, Švýcar Samuel Johannes Pauly, puškař a vynálezce, který do Anglie odešel po dobytí Paříže spojeneckými vojsky. Tehdy byl již Egg úspěšným a uznávaným obchodníkem, vlastnil britské občanství a osobně se znal s králem Jiřím III. či princem z Walesu. Pauly se chtěl vrátit k projektu své vzducholodi, kterou konstruoval již v roce 1802, a svým výkladem a nákresy Egga uchvátil natolik, že se tento rozhodl vložit do společného projektu 10 000 liber (podle Paulyho údajů 5000 £) a již o půl roku později, 25. dubna 1815, udělil král Jiří III. těmto dvěma švýcarským průkopníkům letectví licenci, na stavbu \"létacího stroje ve tvaru ryby nebo ptáka\". V blízkosti Hyde Parku pak postavili pravděpodobně první hangár na světě. 16. srpna 1816 oznámil londýnský list \"Observer\", že jejich \"Flying Dolphin\" je téměř dokončen a brzy začne provoz na pravidelné lince Londýn – Paříž. Měl přepravovat 15 až 20 cestujících, k zahajovacímu letu však nikdy nedošlo. Po neúspěchu tohoto projektu se Egg s Paulym dostali do rozepře a rozešli se.\n\n"}
{"id": "380034", "url": "https://cs.wikipedia.org/wiki?curid=380034", "title": "Providence", "text": "Providence\n\nProvidence je hlavní a nejlidnatější město amerického státu Rhode Island a jedno z nejdříve založených měst Spojených států. Je to zároveň třetí největší město v Nové Anglii. Leží na řece Providence.\n\nMěsto bylo založeno v roce 1636 Rogerem Williamsem, anglickým teologem. Postupně se stalo známé pro svůj šperkovní průmysl. Dnes v Providence sídlí osm nemocnic a sedm institucí vyššího učení. Přesto téměř 30 % obyvatel žije pod hranicí chudoby.\n\nProvidence zabírá plochu 53,2 km², z toho je 47,8 km² pevnina a 5,3 km² (10 %) voda.\n\nPodle sčítání lidu z roku 2010 zde žilo 178 042 obyvatel. Podle sčítání lidu v roce 2000 ve městě sídlilo 173 618 obyvatel, 62 389 domácností a 35 859 rodin. Hustota zalidnění byla 3 629,4 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 38,1% populace.\n\n\n"}
{"id": "380049", "url": "https://cs.wikipedia.org/wiki?curid=380049", "title": "Abaújszolnok", "text": "Abaújszolnok\n\nAbaújszolnok je obec v Maďarsku v župě Borsod-Abaúj-Zemplén v okrese Szikszó.\n\nMá rozlohu 865 ha a žije v ní 169 obyvatel. (2008).\n"}
{"id": "380050", "url": "https://cs.wikipedia.org/wiki?curid=380050", "title": "Levita", "text": "Levita\n\nLevita ( \"levi\", plurál \"levijim\") je podle židovské tradice příslušník jednoho z 12 izraelských kmenů – kmene Levi. Levité jsou potomci Léviho – třetího syna patriarchy Jákoba. Původně byli vybráni, aby na poušti sloužili ve stanu úmluvy.\n\nKdyž Jozue přivedl izraelský lid do \"země zaslíbené\", byl kmen Levi jediný, který sice obdržel města, ale žádné dědičné území, neboť \"Hospodin, Bůh Izraele, bude jejich dědičným podílem, jak je ujistil.\" (Joz. 13,33) \n\nV Zemi zaslíbené, Kanaánu, prováděli Levité různé úkoly pro kněží, sloužili jako chrámoví zpěváci a hudebníci a jako učitelé.\n\n\n"}
{"id": "380052", "url": "https://cs.wikipedia.org/wiki?curid=380052", "title": "Antiseptikum", "text": "Antiseptikum\n\nAntiseptikum (z řeckého \"αντί\" - \"anti\", '\"proti\" + \"σηπτικός\" - \"septikos\", \"hnilobný\") je protimikrobiální látka aplikovaná na živou tkáň/kůži ke snížení rizika infekce, sepse nebo hniloby. Antiseptika je třeba obecně odlišovat od antibiotik, která ničí mikroorganismy uvnitř těla, a od dezinfekčních látek, které ničí mikroorganismy na neživých předmětech. Některá antiseptika jsou skutečně \"baktericidní\", tedy schopna ničení mikrobů, zatímco jiná působí pouze \"bakteriostaticky\" a brání množení mikrobů. \"Antibakteriální látky\" jsou antiseptika, která mají prokázán účinek proti bakteriím, zejména je-li jejich cílem ničit jen bakterie. Mikrobicidní látky účinné proti virům se označují jako antivirotika.\n\nPo vydání Listerova díla \"Principy antisepse v praktické chirurgii\" v roce 1867, inspirovaného Pasteurovou mikrobiální teorie hniloby, následovalo všeobecné zavádění antiseptických chirurgických metod. Lister ve svém díle obhajoval použití karbolové kyseliny (fenolu) jako metody zajišťující, že veškeré přítomné mikroorganismy budou zničeny. Část této práce byla předjata:\n\nOvšem každé antiseptikum, jakkoli dobré, je více či méně toxické a dráždivé pro povrch rány. Proto byly antiseptické metody chirurgické práce nahrazeny metodami aseptickými, které jsou založeny na ochraně před vniknutím mikrobů, namísto jejich odstraňování.\n\nPro růst bakterií musí být k dispozici zdroj potravy, vlhkost, ve většině případů kyslík a určitá minimální teplota (viz bakteriologii). Tyto podmínky byly studovány a aplikovány v oblasti konzervace potravin a ve starověkých praktikách balzamování zemřelých, což je nejstarší známé systematické používání antiseptik.\n\nOvlivňují také mitochondrie a odezvu na hormony.\n\nV časných výzkumech byl kladen důraz na prevenci proti infekci a procedury se zaměřovaly na zjišťování, kolik účinné látky je potřeba do roztoku přidat, aby se zabránilo vývoji nežádoucích bakterií. Z různých důvodů však tato metoda byla nepřesná a dnes se o účinnosti antiseptik rozhoduje na základě čistých kultur patogenních mikrobů, jejich vegetativní formy i spor. Byla všeobecně zavedena standardizace antiseptik a jako standard pro porovnávání účinnosti antiseptik se dnes používá vodný roztok fenolu o pevně stanovené koncentraci.\n\n\nStuart B. Levy, v prezentaci na Emerging Infectious Diseases Conference v roce 2000, vyjádřil obavy, že nadužívání antiseptických a antibakteriálních látek může vést ke nebezpečným, rezistentním kmenům bakterií. Teorie říká, že se bakterie mohou vyvíjet do bodu, kdy už jim antiseptikum neublíží.\n\nRůzná antiseptika se liší v tom, jak snadno mohou bakterie najít genetickou obranu proti určitým sloučeninám. Závisí to také na dávkování; rezistence se může vyvinout při nízkých dávkách, ale nikoli při vysokých. Rezistence proti jedné sloučenině může někdy zvýšit rezistenci proti sloučeninám jiným.\n\nTělo si vytváří svá vlastní antiseptika, která jsou součástí chemických bariér imunitního systému. Kůže a dýchací ústrojí vylučují antimikrobiální peptidy, například β-defensiny. Enzymy jako lyzozym a fosfolipáza A2 ve slinách, slzách a mateřském mléce jsou také antiseptické Vaginální sekrety po menarché, kdy se stávají slabě kyselé, také slouží jako chemická bariéra. Sperma obsahuje defensiny a zinek, které ničí patogenní mikroby. V žaludku je žaludeční kyselina a proteázy, sloužící jako účinné prostředky proti spolknutým patogenům.\n\n"}
{"id": "380053", "url": "https://cs.wikipedia.org/wiki?curid=380053", "title": "Wilhelm Wied", "text": "Wilhelm Wied\n\nWilhelm Friedrich Heinrich, princ zu Wied (26. března 1876 - 18. dubna 1945), byl albánským knížetem od 7. března 1914 do 3. září 1914. Nominálně byl vládcem Albánie do ledna roku 1925, kdy byla vyhlášena republika.\n\nV Albánii bývá nazýván Skanderbeg II. k poctě Skanderbega, významné postavy albánských dějin.\n\nNarodil se v Neuwiedu jako třetí syn Wilhelma, pátého knížete zu Wied (bratra rumunské královny Alžběty), a jeho ženy princezny Marie Oranžsko-Nasavské (sestra švédské královny Louisy).\n\nPrinc Wilhelm sloužil jako důstojník pruské kavalérie, předtím než se stal kapitánem německého generálního štábu v roce 1911.\n\nAlbánie vyhlásila 28. listopadu 1912 nezávislost a stala se republikou. Požadavek na vytvoření autonomního státu, který předložili představitelé země osmanské vládě, osmanští ministři přijali. 17. prosince 1912 pak evropské mocnosti přiznaly zemi autonomní status pod svrchovaností sultána. 29. července 1913 byla v Londýně podepsána mírová smlouva, která Albánii již definitivně stanovila jako \"autonomní, suverénní a dědičné knížectví\", jehož existence a neutralita byla garantována šesti velmocemi (Rakousko-Uhersko, Německo, Francie, Itálie, Spojené království a Rusko). Do zvolení albánského knížete měla nejvyšší moc vykonávat Mezinárodní kontrolní komise (MKK). Jako zájemci o albánský knížecí trůn se přihlásili např. italský markýz Giovanni Kastriota Skanderbeg d´Auletta nebo španělský šlechtic Don Juan de Alandro Kastrioti y Perez de Velasco, kteří odvozovali svůj původ od hrdinného Skanderbega, neměli však podporu velmocí, a tak nepřicházeli v úvahu. Stejně dopadli i kandidáti z Albánie nebo černohorský král Nikola I., neuspěli však ani kandidáti velmocí, většinou katolíci. Úspěšně dopadl až princ Wilhelm zu Wied z Neuwiedu v Porýní, jehož matkou byla nizozemská princezna a jeho vzdáleným příbuzným byl německý císař Vilém II. Rozhodujícím faktorem pro něj bylo to, že byl protestant a tedy přijatelný pro všechny.\n\nWilhelm Wied dorazil do Albánie 7. března 1914 a za své sídelní město si vybral přístav Durrës (Drač); tak začala jeho dvousetdenní vláda v Albánii.\n\nNedlouho po vyhlášení nezávislosti Albánie však vypukla první světová válka a členové MKK jeden po druhém začali i se svými vojenskými jednotkami Albánii opouštět. Knížeti posléze došly finance a při muslimské vzpouře, která dorazila do Durrësu, vyhledal úkryt na palubě italské lodi Misurata, což v očích Albánců velmi snížilo jeho prestiž.\n\nV zahraničí a diplomatické korespondenci byl uváděn jako \"suverénní kníže\", ale v Albánii byl označovaný jako \"mbret\" (neboli král).\n\nJeho celý titul byl: \"Z milosti velmocí a vůle lidu Albánský kníže.\"\n\nPo definitivním odchodu členů MKK a jejich vojenských jednotek nenašel kníže Vilém východisko ze své situace. Než se opět nalodil na loď Misurata, vydal prohlášení, v němž Albáncům sdělil, že neabdikuje, ale opouští zemi proto, že mu poměry neumožňují její řádnou správu. Kníže vyjádřil přesvědčení, že během jeho dočasné nepřítomnosti \"si bude moci lid v klidu rozmyslet a najít pro sebe správnou cestu\". Wied nejprve odcestoval do Rumunska, posléze byl jako major německé armády poslán na frontu do Flander. To jej zdiskreditovalo jako neutrální osobu, schopnou vykonávat funkci vladaře Albánie, především v očích Dohody.\n\nV roce 1924 byla v Albánii vyhlášena republika a 31. ledna 1925 tím definitivně skončila Wiedova byť již pouze nominální vláda v Albánii. Když v roce 1928 prezident Ahmet Zogu obnovil monarchii a prohlásil se sám králem, kníže Wilhelm protestoval a znovu formálně potvrdil svůj nárok na albánský trůn pro sebe a své dědice.\n\nKníže Vilém se do Albánie již nikdy nemohl vrátit. Zemřel jako Wilhelm princ zu Wied 18. dubna 1945 v  Predealu v Rumunsku. Je pohřben v Bukurešti. Po jeho smrti v roce 1945 připadl titul albánského knížete formálně jeho synovi Karlu Viktorovi.\n\n30. listopadu 1906 si ve Waldenburgu v Sasku vzal za ženu princeznu Sofie Schönburg-Waldenburg (1885-1936). Měli spolu dvě děti:\n\n\n"}
{"id": "380056", "url": "https://cs.wikipedia.org/wiki?curid=380056", "title": "Messukylä", "text": "Messukylä\n\nMessukylä ( , doslovně „Mešní ves“) je čtvrť finského města Tampere. Původně to bývalo centrum samostatné stejnojmenné obce.\n\nPrvní písemná zmínka o místě Messukylä je známá z dokumentu z roku 1439. Tehdy se tento název týkal celé oblasti. Jméno vzniklo poté, co zde byl roku 1434 vystavěn dřevěný kostel. Do té doby zdejší obyvatelé museli do kostela cestovat asi 20 km, ale od té doby naopak farář jednou týdně přijížděl sloužit mši ze Suur-Pirkkaly do nového kostela.\n\nMěsto Tampere vzniklo původně na území obce Messukylä roku 1779, ale díky připojování území a průmyslu na Tammerkoski ji přerostlo. Messukylä se měla stát součástí Tampere roku 1939, ale kvůli druhé světové válce bylo sloučení odloženo. Messukylä se přidružila k Tampere po souhlasném hlasování obecního shromáždění roku 1947. Její původní území tvoří velké procento východní části města.\n\nV Messukylä stojí nejstarší budova Tampere, Messukyläský starý kostel. Tento kamenný kostel byl postaven mezi lety 1510 až 1530. Přesný rok se v žádném pramenu nedochoval. Sakristie pochází z poloviny 15. století. V roce 1879 byl v obci otevřen i nový Messukyläský kostel. Na konci finské občanské války v roce 1918 zde a v sousední Kalevě proběhly těžké boje.\n\nPo druhé světové válce se v Messykylä usadili uprchlíci z obsazené Sakkoly.\n\nAitoniemi, Haihara, Hallila, Hirviniemi, Hyllilä, Juvela, Järvensivu, Kaukajärven kartano, Koivisto, Laalahti, Leinola, Messukylä, Nurmi, Palo, Pappila, Rasula, Sorila, Takahuhti, Uusikylä, Vehmainen, Viiala\n"}
{"id": "380058", "url": "https://cs.wikipedia.org/wiki?curid=380058", "title": "Rietschen", "text": "Rietschen\n\nRietschen ( ) je obec v Horní Lužici v Sasku ve zhořeleckém okrese. Leží v severní části okresu, 30 km severně od Zhořelce, prochází jí železniční trať Chotěbuz—Zhořelec. Má obyvatel.\n\nPrvní zmínka o obci pochází z roku 1362.\n\n\n"}
{"id": "380062", "url": "https://cs.wikipedia.org/wiki?curid=380062", "title": "Revit", "text": "Revit\n\nAutodesk Revit je BIM aplikace pro Microsoft Windows vyvíjená firmou Autodesk. Umožňuje parametrické 3D modelování a kreslení prvků při vytváření stavebních projektů. BIM (\"Building Information Modeling\", informační model budov) je koncept oboru CAD, který nabízí inteligentní objektové 3D navrhování. Revit poskytuje plnou obousměrnou asociativitu – změna v kterémkoliv místě projektu se tak okamžitě projeví ve všech ostatních součástech projektu (pohledy, perspektivy, detaily, výkazy, řezy). Dokumenty projektu jsou tak automaticky vždy koordinované.\n\nProgram Revit byl zakoupen firmou Autodesk v roce 2002 od společnosti Revit Technology Corporation.\nAktuální verze Revitu jsou k dispozici i v české lokalizaci. Původní tři verze Revitu určené pro různé obory projektování byly od verze 2017 sloučeny do jedné, k tomu existuje ještě verze Revit LT.\n\n\nStarší verze \"Suite\" obsahovaly kromě Revitu i AutoCAD, resp. jeho profesní verzi, popř. další aplikace firmy Autodesk. Revit je také součástí profesní sady Autodesk AEC Collection.\n\nRevit využívá společnou relační databázi projektu dostupnou pro všechny kooperující projektanty. Všechny dokumenty projektu jsou tak stále plně koordinovány okamžitě po jakékoliv změně. Standardním formátem projektů Revitu je RVT. Revit ale podporuje i formáty DWG, DXF, DGN, SAT, IFC a SKP.\n\nJednotlivé prvky projektu mohou být využívány formou inteligentních bloků, tzv. \"rodin\" (families). Ty používají formát RFA. Parametrické rodiny Revitu lze snadno uživatelsky vytvářet a jejich dynamické a adaptivní chování v pohledech projektu lze přizpůsobovat bez nutnosti programování. K dispozici jsou knihovny rodin konkrétních výrobků a stafážních objektů.\n\nPro Revit existuje řada doplňkových aplikací od Autodesku i od nezávislých vývojářů, určených např. pro rendering, virtuální realitu (Revit Live, Enscape), energetické výpočty, oslunění, statiku, ad.\n\n\n"}
{"id": "380067", "url": "https://cs.wikipedia.org/wiki?curid=380067", "title": "SKP", "text": "SKP\n\nZkratka SKP má více významů:\n\n"}
{"id": "380068", "url": "https://cs.wikipedia.org/wiki?curid=380068", "title": "Koliha americká", "text": "Koliha americká\n\nKoliha americká (\"Numenius americanus\") je velký severoamerický bahňák z čeledi slukovitých.\n\nDorůstá přibližně 50 – 65 cm, je tak vůbec největším severoamerickým bahňákem. Dospělí ptáci mají velmi dlouhý, směrem dolů zahnutý zobák, dlouhý krk, malou hlavu a delší končetiny. Je celá převážně světle skořicově hnědá, má tmavý zobák a temeno s tmavými proužky. Samice se od samce liší viditelně delším zobákem.\n\nKoliha americká hnízdí ve středu a na západě Severní Ameriky. Je tažná, na zimu se pravidelně stahuje směrem k jižnímu pobřeží.\n\nPotravu obvykle vyhledává v hejnech. Svým dlouhým zobákem prohledává různé skuliny, písek i nahromaděné vodní rostlina, v kterých pátrá zejména po krabech, plžích nebo jiných malých obratlovcích, požírá také hmyz a občas i vejce jiných ptáků.\n\nKoliha americká se každým rokem vyznačuje velice složitými zásnubními tanci. Do malého dolíku v písku vystlaného různými rostlinami klade přibližně 4 bílá až olivově zelená vejce. Mláďata, o která pečují oba rodiče, opouští hnízdo krátce po vylíhnutí.\n\n\n"}
{"id": "380070", "url": "https://cs.wikipedia.org/wiki?curid=380070", "title": "Seznam maďarských okresů", "text": "Seznam maďarských okresů\n\nMaďarské okresy ( ) jsou administrativní jednotky, které spadají pod župy. Jejich správním zpravidla bývá největší město okresu.\nBudapešť se dělí na 23 okresů (obvody) ( ).\n\n"}
{"id": "380074", "url": "https://cs.wikipedia.org/wiki?curid=380074", "title": "Bašta", "text": "Bašta\n\nBašta je fortifikační prvek středověkých hradeb. Přispívá k aktivní obraně hradebních zdí, bývaly v ní umístěny střílny. Zvláštním druhem bašty je tzv. předsunutá bašta, která se vyskytuje na vyvýšeném pahorku v blízkém okolí a bývala využívána jako dělostřelecké stanoviště. Bašta většinou převyšuje hradby, avšak nedosahuje takové výšky jako věže. Půdorys bašty byl okrouhlý, čtverhranný, polygonální a často se využívaly kombinace uvedených typů. Bašty mohly být na vnitřní straně otevřené, ale postupně začaly převládat uzavřené bašty, které lépe chránily střelný prach před zvlhnutím a bylo je možné využívat i v mírových obdobích. S rozvojem dělostřelby vznikly specializované typy bašt: bastion, bollwerk, rondel a torion.\n\n\n"}
{"id": "380075", "url": "https://cs.wikipedia.org/wiki?curid=380075", "title": "Lahuť", "text": "Lahuť\n\nLahuť je malá osada ležící v okrese České Budějovice, zhruba 15 kilometrů jižně od Českých Budějovic. Dnes téměř vylidněná víska tvoří jednu ze tří částí obce Mokrý Lom. V roce 2011 zde trvale žilo šest obyvatel. Název vsi odvozen slova lahodný (jména Lahodný, Lahodka).\n\nPrvní písemná zmínka o vesnici pochází z roku 1361, kdy farář z Velešína obdržel vydržováním dvou vikariátů dar – dvůr a ves Lahuť a ves Kladiny. V roce 1387 přešlo vrchní panství na Rožmberky. Jindřich III. z Rožmberka dal velešínskému faráři roku 1410 povolení, aby vzdálený dvůr prodal. Prodej se uskutečnil téhož roku v den svatého Michala a kupcem byl Pešek Lahodka z Ločenic, který za něj zaplatil za 22 kop. Kromě toho musel platit roční poplatek ve výši dvou kop pražských grošů, dvou džberů žita a dvou džberů ovsa.\n\nPo zrušení poddanské příslušnosti k buquoyskému panství Nové Hrady tvořila Lahuť od roku 1850 součást obce Sedlce. Ke dni 28. února 1924 se oddělila v rámci obce Mokrý Lom, s níž byla v letech 1943–1945 součástí Branišovic a mezi 14. červnem 1964 a 23. listopadem 1990 včleněna pod obec Římov. Od znovuosamostatnění Mokrého Lomu jako obce dne 24. listopadu 1990 je Lahuť jeho částí.\nRoku 1928 byla ves elektrifikována.\n"}
{"id": "380076", "url": "https://cs.wikipedia.org/wiki?curid=380076", "title": "Polžov", "text": "Polžov\n\nPolžov je osada ležící v okrese České Budějovice, zhruba 15 km jihovýchodně od Českých Budějovic a 7 km západně od Trhových Svin. Vesnice tvoří jednu ze tří částí obce Mokrý Lom. V roce 2011 zde trvale žilo patnáct obyvatel.\n\nPrvní písemná zmínka o vesnici pochází z roku 1541.\nOsada Polžov (starší názvy: \"Pojžov\", \"Plžov\", \"Spolzov\") patřila pánům z Velešína do roku 1387. Toho roku přešla na Rožmberky. Roku 1418 převzal rožmberské dominium Oldřich II. z Rožmberka. Roku 1419 jsou Mokrý Lom, Polžov, Ločenice a další blízké vesnice jmenovány v souvislosti s ukončením tzv. odúmrtí - tj. práva vrchnosti dědit majetek, pokud rod nemá přímého dědice. Roku 1459 ji prodal Jan II. z Rožmberka Mikuláši z Holkova za 2 kopy, 48 grošů. V roce 1553 v Polžově žili 4 usedlíci. Platili ročně 4 kopy, 96 grošů a za robotu 6 grošů. Roku 1541 byla ves zapsána v zemských deskách k panství Nové Hrady. Od roku 1611 zdědili po Rožmbercích majetek páni ze Švamberka, po roce 1620 se zkonfiskovaný majetek stal držením hrabat Buquoyů.\n\nPo zrušení poddanské příslušnosti k buquoyskému panství Nové Hrady tvořil Polžov od roku 1850 součást obce Sedlce. Ke dni 28. února 1924 se oddělil v rámci obce Mokrý Lom, s níž byl mezi 14. červnem 1964 a 23. listopadem 1990 včleněn pod obec Římov. Od znovuosamostatnění Mokrého Lomu coby obce dne 24. listopadu 1990 je Polžov jeho částí.\n"}
{"id": "380082", "url": "https://cs.wikipedia.org/wiki?curid=380082", "title": "Polemika", "text": "Polemika\n\nPolemika (z řec. \"polemiké techné\", válečnické umění) znamená původně umění sporu, později odborný, politický nebo umělecký spor vůbec. Na rozdíl od diskuse a dialogu, které hledají spíše shodu, cílem polemiky je vyvrátit názor protivníka, případně ho i odborně nebo lidsky zpochybnit. Polemiky se obvykle vedou písemně, v denním nebo odborném tisku. Prostředkem polemiky jsou především argumenty, mohou to však být i různé informace nebo domněnky a často se v polemikách užívaly a užívají též pomluvy, nepravdivá a zkreslená tvrzení atd. Protikladem polemiky jako útočné řeči je apologie jako řeč obranná, obhajoba.\n\nSlovo polemika se do evropských jazyků rozšířilo z francouzštiny během 17. století. Řečnické polemiky se ovšem vyskytovaly už ve starověku, zejména jako soudní a sněmovní řeči; mezi slavné polemiky patřili Démosthenés, Cato starší, Cicero a další. Slavné křesťanské polemiky, týkající se náboženských a teologických otázek, vedli Tertullián, Ireneus, Ambrosius a Augustinus, ve středověku například Bernard z Clairvaux nebo William Ockham. Význam polemiky prudce vzrostl za reformace, kdy se polemické spisy a pamflety také tiskly.\n\n\n\n"}
{"id": "380084", "url": "https://cs.wikipedia.org/wiki?curid=380084", "title": "Úlehle (rozcestník)", "text": "Úlehle (rozcestník)\n\nJméno Úlehle mají sídla:\n\n"}
{"id": "380087", "url": "https://cs.wikipedia.org/wiki?curid=380087", "title": "Krasobruslařský skok", "text": "Krasobruslařský skok\n\nSkoky patří mezi základní a nejdůležitější prvky sestav krasobruslařů.\n\nRozdílnost skoků spočívá především ve způsobu dopadu. Záleží na tom, na jakou nohu a jak krasobruslař dopadá na led (zda je dopad a následný výjezd z dopadu proveden na vnější nebo vnitřní hranu brusle, zda je proveden stejnou či opačnou nohou než odraz, aj.) Důležitý je také způsob odrazu a nájezd na skok. Z pohledu laika se jednotlivé skoky liší pouze v detailech, tudíž je od sebe nedokáže rozeznat.\n\n\nKaždý z těchto skoků může být proveden s různým počtem otáček – od jednoduchého skoku, až po skoky se čtyřmi otáčkami. Jednoduché skoky se ovšem dnes do sestav zařazují jen zřídka, a to jako součást kombinací. Dvojné a trojné skoky jsou zcela běžně součástí sestav mužů, žen i sportovních dvojic. Skoky čtverné nalezneme téměř výhradně jen v repertoáru mužů. V kategorii žen se čistý čtverný skok podařilo předvést zatím jen jednou japonské krasobruslařce Miki Ando.\n\nV kategorii sportovních dvojic existují také odhazované a twistované skoky.\n\nCo se týče kategorie tanců na ledě, v ní skoky nejsou povoleným prvkem.\n"}
{"id": "380089", "url": "https://cs.wikipedia.org/wiki?curid=380089", "title": "Páni z Cimburka", "text": "Páni z Cimburka\n\nPáni z Cimburka byl slavný moravský panský rod. Své jméno si zvolili podle hradu Cimburk nedaleko Kutné Hory. Od druhé poloviny 14. století se hlavní větev rodu, která vymřela po meči na začátku 16. století, nazývá Tovačovskými z Cimburka.\n\nČeská větev Cimburků byla zastíněna věhlasem moravských Cimburků.\n\nHistorie rodu je spojena se třemi stejnojmennými hrady. Ten první u Kutné Hory stál snad ve 12. či 13. století. Dalšími jsou roku 1308 zmiňovaný hrad u Moravské Třebové a po roce 1320 Bernardem z Cimburka postavený hrad u Koryčan.\nV roce 1358 dostal Ctibor jako léno městečko a tvrz Tovačov, proto se tato moravská větev začala psát Tovačovští z Cimburka.\n\nSynové Albrechta Tovačovského z Cimburka a zejména pak jeho vnukové se v 15. století věhlasem zasloužili o povznesení rodu Cimburků jako žádný jiný jejich předchůdce či následovník. Byla to však současně „labutí píseň“ tohoto rodu, protože právě nejskvělejší příslušník rodu byl zároveň posledním.\n\nČlenové českého a moravského rodu byli příbuzensky spojeni s Kolovraty, pány z Boskovic, z Kravař, z Michalovic, ad.\n\nTzv. mluvící znak pánů z Cimburka (cimbuří) známe z pečetí na počátku 14. století. Jednotlivé linie rodu ale mívaly stínky cimbuří různě uspořádány, ale vždy však v barvách stříbrné a červené. Ani klenot nebyl pro všechny členy rodu společný. U některých se nacházel i klobouk s cimbuřím, nebo dokonce psí hlava se splývavýma ušima. Tovačovští z Cimburka však měli za klenot červená orlí křídla se stříbrným cimbuřím. V červeném štítu pak nosili trojici stříbrného cimbuří se střídavě postavenými stínky.\n\n\n\n\n\n\n\n\n\n\n\n\n\n\n\nNejobvyklejší rodové jméno bylo \"Ctibor\" – a tak najdeme celou řadu přízvisek: Ctibora \"zvaného\" Hlava, či Ctibora \"řečeného\" Kazka a celou řadu dalších Ctiborů, vyskytujících se v každém století.\n\n"}
{"id": "380091", "url": "https://cs.wikipedia.org/wiki?curid=380091", "title": "Apologie", "text": "Apologie\n\nApologie (z řec. ἀπολογία \"apologia\") znamená obhajobu, obrannou řeč nebo obranný spis. Protikladem apologie jako obhajoby je polemika jako napadení či útok.\n\nPrototypem apologie je Platónův spis „Obrana Sókratova“ (řecky Ἀπολογία Σωκράτους \"Apologia Sókratús\"). Apologie čili obhajoby své osoby a vlastního jednání psal například Karel starší ze Žerotína (1600), slavnou \"Apologii pro vita sua\" napsal John Henry Newman. Spisem \"Dissertatio apologetica\" hájil Bohuslav Balbín slovanský a zejména český jazyk.\n\nApologie či apologetické spisy jakožto obrany křesťanské víry patří mezi nejstarší křesťanské spisy, které psali například Justin Mučedník († kolem 165), Tatianos, Tertullianus († 220), Irenej a další. Apologetickým spisem byla \"Summa contra gentiles\" Tomáše Akvinského a množství apologií vzniklo v období reformace, zejména slavná \"Apologia\" Philippa Melanchthona (1531). Od 17. století se křesťanství v Evropě stává terčem kritik a polemik, proti nimž apologeticky vystoupil například Blaise Pascal (\"Myšlenky\") a řada jiných. V 19. století se apologetika stala součástí zejména katolické teologie jako samostatná disciplina.\n\n\n\n"}
{"id": "380094", "url": "https://cs.wikipedia.org/wiki?curid=380094", "title": "Cum nimis absurdum", "text": "Cum nimis absurdum\n\nCum nimis absurdum je papežská bula, kterou vydal papež Pavel IV. 14. července 1555, a která zavádí protižidovské restrikce, jež se později rozšířily do celé Evropy. Její název tvoří, jak bývá u bul obvyklé, první slova latinského originálu (v překladu \"\"Jelikož je absurdní a krajně nevhodné, že židé, kteří byli ze své vlastní viny Bohem zatraceni...\"\"). Muži jsou nuceni nosit bílou nebo žlutou židovskou čapku, ženy žlutý šátek nebo znak. Židům se zakazuje vlastnit hmotný nemovitý majetek a vykonávat lékařské služby na křesťanech. Bula také zakládá římské židovské ghetto (ve čtvrti rione Sant'Angelo), jež bylo jedním z prvních židovských ghett vůbec. Šlo o uzavřenou čtvrť se třemi bránami, které se na noc zamykaly. Židům byla také povolena pouze jedna synagoga v jednom městě. Následující papež , Pius IV. prosadil zřízení dalších ghett ve většině italských měst, a jeho následovník, papež Pius V. je doporučil i do dalších sousedních států. Obavy z restrikcí měly za následek emigraci některých Židů z Církevního státu.\n\n"}
{"id": "380097", "url": "https://cs.wikipedia.org/wiki?curid=380097", "title": "Quine", "text": "Quine\n\nQuine může být:\n\n\n"}
{"id": "380098", "url": "https://cs.wikipedia.org/wiki?curid=380098", "title": "Pierre Duhem", "text": "Pierre Duhem\n\nPierre Maurice Marie Duhem (10. června 1861 Paříž – 14. září 1916 Cabrespine, Languedoc-Roussillon v jižní Francii) byl francouzský fyzik, teoretik a zejména historik vědy.\n\nDuhem studoval na École normale supérieure a stal se profesorem teoretické fyziky na univerzitě v Bordeaux. Byl jedním ze zakladatelů fyzikální chemie a jeho jméno nese takzvaná Gibbsova-Duhemova rovnice, která popisuje změny chemického potenciálu v termodynamických systémech. Přispěl také k teorii pružnosti a k termodynamice, vynikl ale hlavně jako teoretik a zejména historik vědy. Ve filosofii vědy zastával názor, že každý soubor pozorování lze vysvětlit nekonečně mnoha způsoby, a že tedy žádné pozorování nemůže vynutit revizi nějaké teorie. Toto stanovisko se někdy nazývá Quineova-Duhemova teze, ačkoli Quineovo stanovisko se od Duhemova poněkud liší.\n\nVýsledkem celoživotní práce na dějinách vědy byly Duhemovy „Počátky statistiky: prameny fyzikální teorie“ (1903), „Studie o Leonardo da Vincim“ (3 sv., 1906–1913), kniha „Sózein ta fainomena. O pojmu fyzikální teorie od Platóna po Galileiho“ (1908) a hlavně jeho desetisvazkové dílo „Systém světa. Dějiny kosmologických učení od Platóna po Koperníka“ (1913–1959), kde ukázal, že počátky novověké přírodní vědy je třeba hledat už ve vrcholném středověku, u autorů jako byl Roger Bacon, Nicolas d´Oresme a Jean Buridan. Duhem v jejich dílech objevil zejména pozoruhodně důmyslné počátky statistiky a matematické fyziky, která pozdější badatelé postupně dále rozvíjeli.\n\n\n"}
{"id": "380100", "url": "https://cs.wikipedia.org/wiki?curid=380100", "title": "Philosophiae Naturalis Principia Mathematica", "text": "Philosophiae Naturalis Principia Mathematica\n\nPhilosophiæ Naturalis Principia Mathematica, česky Matematické principy přírodní filozofie, často pouze Principia, je nejslavnější spis fyzika Isaaca Newtona, jeden z pilířů moderní vědy. Má tři díly (\"De motu corporum\", \"De motu corporum II\", \"De mundi systemate\"). První kniha je takřka nezměněným Newtonovým starším traktátem \"De motu corporum\" z roku 1684. Newton v knize popisuje zákon všeobecné gravitace a své pohybové zákony, které položily základy klasické mechaniky. Tyto pasáže silně ovlivnily fyziku a fyziku moderní do značné míry ustavily. Matematiku zase ovlivnily revoluční pasáže o diferenciálním a integrálním počtu, astronomii kapitoly o Keplerových zákonech a o vlivu gravitace na pohyb Měsíce, příliv, dráhu komet atp.\n\nNa vydání spisu měl velký podíl Edmund Halley. Ten roku 1684 vedl debatu o pohybu planet s Christopherem Wrenem a Robertem Hookem. Protože nemohli najít shodu, navštívil Halley v srpnu 1684 Newtona, jestli by se tématu nechtěl věnovat. Ten mu odpověděl, že o tom již napsal text, ale bude ho muset najít. Na konci roku se dočkal Halley spisu, který poté Hallye vydal pod názvem \"De motu corporum\". Halley byl nadšen a motivoval Newtona k dalšímu bádání. Ten se skutečně vrhl do práce a jak ukazují jeho badatelské záznamy, do dokončení spisu přerušil i své chemické a alchymistické pokusy. Spis byl dodán Královské společnosti v roce 1686, kompletně byl vydán v roce 1687, vydání financoval sám Halley. Druhé vydání vyšlo v roce 1713, třetí v roce 1726. Ke druhému vydání Newton přiložil esej \"General Scholium\", v němž formuloval známou větu \"Hypotheses non fingo\" („\"Nikdy nepředkládám hypotézy\"“).\n\n"}
{"id": "380111", "url": "https://cs.wikipedia.org/wiki?curid=380111", "title": "Alexij II.", "text": "Alexij II.\n\nAlexij II. ( , rodným jménem Alexej Michajlovič Rüdiger - (23. února 1929 Tallinn – 5. prosince 2008 Moskva) byl ruský pravoslavný duchovní, od roku 1990 16. patriarcha moskevský a celé Rusi, hlava Ruské pravoslavné církve.\n\nPatriarcha zemřel v Moskvě 5. prosince 2008. O následujícím víkendu postupně přišlo do katedrály Krista Spasitele přes 50 000 věřících, aby se rozloučili s patriarchou. Jeho nástupcem se 1. února 2009 stal patriarcha Kirill.\n\n"}
{"id": "380112", "url": "https://cs.wikipedia.org/wiki?curid=380112", "title": "Klitten", "text": "Klitten\n\nKlitten ( ) je část saské obce Boxberg v okrese Zhořelec. Leží u Bärwalder See, 28 kilometrů východně od Hojeřic a 18 kilometrů západně od Nízké. Klětno je poprvé zmíněno v roce 1346 pod jménem \"Kljetnow\", což je jméno slovanského původu. Do konce ledna 2009 bylo samostatnou obcí. Ještě v devatenáctém století měli Lužičtí Srbové v Klittenu většinu, v roce 1863 bylo z 382 obyvatel Srby 269.\n\nKlětno má připojení na železnici od roku 1871, má vlastní nádraží na železniční trati Hojeřice—Nízká—Zhořelec.\n\nPřed spojením s Boxbergem byly součástí Klětna následující části (v závorce lužickosrbská jména): Dürrbach (Dyrbach), Jahmen (Jamno), Kaschel (Košla), Klein-Radisch (Radšowk), Klein-Oelsa (Wolešnica), Klitten (Klětno), Tauer (Turjo) a Zimpel (Cympl).\n"}
{"id": "380115", "url": "https://cs.wikipedia.org/wiki?curid=380115", "title": "Putna", "text": "Putna\n\nPutna může být:\n\n\n"}
{"id": "380123", "url": "https://cs.wikipedia.org/wiki?curid=380123", "title": "Srstka", "text": "Srstka\n\nSrstka může být:\n\n"}
{"id": "380125", "url": "https://cs.wikipedia.org/wiki?curid=380125", "title": "GeForce 9", "text": "GeForce 9\n\nGeForce 9 staví na úspěšné řadě GeForce 8 a hlavně slávě GeForce 8 Ultra/GTX jako krále výkonu a 8800GT jako krále poměru cena/výkon. Podporuje DirectX 10, Shader Model 4.0, OpenGL 2,1 a PCI-E 2.0. Výkonově jsou posazeny od nejnižší po nejvyšší třídu. Jádro se skládá z unifikovaných shaderů (u některých karet jako 9600GT jsou vylepšeny proti GeForce 8), ROPs, TMUs, paměťového řadiče a dalších.\n\nKarty 9800GT a 9600GSO (96 unifikovaných shaderů) jsou jenom přejmenované karty řady GeForce 8.\n\nStream procesory jsou jinak řečeno shader jednotky nebo unifikované shadery. Zde prezentované karty jsou referenční, nenajdete tu třeba Zotac AMP! veri a atd...\n\nNejlevnější a taky nejmíň výkonná karta z řady GeForce 9. Hodí se do kanceláří a HTPC. Mají malou spotřebu a díky tomu na ně stačí pasivní chladič, i když někteří výrobci na ně instalují aktivní chladiče. Jejím konkurentem by měla být AMD Radeon HD4350.\n\nOsazené 65 nm jádro G96 má 16 unifikovaných shaderů, 8 TMUs jednotek, 4 ROPs jednotek, 128-bit paměťovou sběrnici a teoretický výkon 67 GigaFlops.\n\nNižší model z řady GeForce 9500. Hodí se do HTPC a na kancelářské práce, případně nenáročné hraní starších her.\nOsazené 65 nm jádro G96 má 32 unifikovaných shaderů, 16 TMUs jednotek, 8 ROPs jednotek a 128-bit paměťovou sběrnici.\n\nVýkonnější verze z řady GeForce 9500. Využití podobné jako u GeForce 9500 GS, to je umístění do HTPC a kanceláří a na nénaročné hraní starších her.\nOsazené 55 nm jádro G96 má 32 unifikovaných shaderů, 16 TMUs jednotek, 8 ROPs jednotek, 128-bit paměťovou sběrnici a teoretický výkon 134 Gigaflops.\n\nGeForce 9600 GSO s 96 unifikovanými shadery je pouze přejmenovaná GeForce 8800GSO, aby se prodaly čipy na skladě.\n\nGeForce 9600 GSO s 48 unifikovanými shadery, 24 TMUs jednotek, 16 ROPs jednotek, 256-bit paměťovou sběrnici staví na jádře G94 použitého u GeForce 9600 GT. Je o něco slabší, ale dá se použít na hraní moderních her bez velkých nároků na grafiku.\n\nStřední řada 9600 a její nejlepší kousek GeForce 9600GT. Dobrý poměr mezi cenou a výkonem. Stačí na mnoho věcí. Jejím konkurentem by měla být AMD Radeon HD4670.\nOsazené 55 nm jádro G94 má 64 unifikovaných shaderů, 32 TMUs jednotek, 16 ROPs jednotek, 256-bit paměťovou sběrnici a teoretický výkon 312 Gigaflops.\n\nNejnižší model řady GeForce 9800. Proti ní byla postavena AMD Radeon HD4830.\nOsazené 55/65 nm jádro G92a/b má 112 unifikovaných shaderů, 56 TMUs jednotek, 16 ROPs jednotek, 256-bit paměťovou sběrnici a teoretický výkon 504 Gigaflops.\n\nStřední model řady GeForce 9800. Proti ní byla postavena AMD Radeon HD4850.\nOsazené 65 nm jádro G92a má 128 unifikovaných shaderů, 64 TMUs jednotek, 16 ROPs jednotek, 256-bit paměťovou sběrnici a teoretický výkon 648 Gigaflops\n\nNová verze středního modelu řady GeForce 9800 na 55 nm. Proti ní byla postavena AMD Radeon HD4850.\nOsazené 55 nm jádro G92b má 128 unifikovaných shaderů, 64 TMUs jednotek, 16 ROPs jednotek, 256-bit paměťovou sběrnici a teoretický výkon 705 Gigaflops\n\nNejvyšší model a taky nejvýkonnější, je spojen z dvou karet a má díky tomu 2 čipy, využívá k tomu technologii SLI. Proti ní byla postavena AMD Radeon HD3870 X2 a HD4870 X2.\nOsazené 65 nm jádro G92a má 2x 128 unifikovaných shaderů, 2x 64 TMUs jednotek, 2x 16 ROPs jednotek, 2x 256-bit paměťovou sběrnici a teoretický výkon 2x 576 Gigaflops\n\nNejnižší řada. Vhodná pouze do HTPC a kanceláře. Nepodává vysoký grafický výkon, přesto na videa a 2D zobrazovaní to bohatě stačí. Na přelomu 2008/2009 se začal používat v platformě Nvidia ION.\n\nPatří do střední třídy a podle toho taky podávají grafiky z této řady výkon. Ale pozor na GeForce 9600GSO s 96 unifikovanými shadery, je to pouze přejmenovaná GeForce 8800GSO. GeForce 9600GSO s 48 unifikovanými shadery vychází z GeForce 9600GT (jádra G94/D9M), a tak je to plnohodnotná grafická karta řady GeForce 9. I když se v obchodech nerozlišují, pro jejich rozlišení je níže poznámka a jako počet unifikovaných shaderů.\n\nNejvyšší řada GeForce 9. Má nejvyšší grafický výkon, ale taky spotřebu. Pokud někdo chce TOP z GeForce 9 měl by pouze šáhnout po modelech odsud. nVidie vyvíjí vždy nejdřív HIGH-END a pak od toho vydává nižší řady.\n"}
{"id": "380133", "url": "https://cs.wikipedia.org/wiki?curid=380133", "title": "Abaújszántó", "text": "Abaújszántó\n\nAbaújszántó je město v Maďarsku v župě Borsod-Abaúj-Zemplén v okrese Gönc.\n\nMá rozlohu 4736 ha a v roce 2009 zde žilo 3169 obyvatel.\n"}
{"id": "380136", "url": "https://cs.wikipedia.org/wiki?curid=380136", "title": "Christianizace", "text": "Christianizace\n\nChristianizace (pokřesťanštění) je pojem označující proces konverze jedinců či většího množství lidí ke křesťanství. Do tohoto pojmu se též zahrnuje přetvoření původní pohanské kultury, náboženských představ, významných pohanských míst a kalendáře tak, aby vyhovovaly potřebám křesťanství vzhledem k misijní činnosti založené na tradici tzv. \"„Velkého poslání“\", což je náboženský termín, kterým bývá míněna evangelizace. Křesťané obvykle na základě textu Bible (Mt 28,19.20 = evangelium Matoušovo, 28 kapitola, 19, 20) věří, že k evangelizaci dal pokyn Ježíš Kristus.\n\nSamotný proces christianizace byl během historického vývoje místy relativně mírumilovný a místy naopak velmi násilný. Někdy tedy bylo křesťanství přijato vyloženě z politických pohnutek, jindy se vedla válečná tažení za účelem donucení místní populace k přijetí křesťanství. Ke konverzi tak docházelo spíše shora. V období antiky byla christianizace ovlivňována jen částečně pomocí zákonů zaměřeným proti domorodým náboženským zvykům, oficiálními přeměnami pohanských chrámů na křesťanské kostely a postavení kostelů na místě původních náboženských míst. Proces byl též ovlivněn prohlášením pohanských bohů za démony, tradičních zvyků za čarodějnictví a částečnou christianizací ohledně jasného vymezení zákazu existujících obřadů pod trestem mučení nebo smrti. Přeměna domorodých náboženských a kulturních činností a představ do křesťanské podoby byla oficiálně schvalována. V knize Bedy Ctihodného jménem \"Historia ecclesiastica gentis Anglorum\" (\"Církevní historie anglického lidu\") je zachován dopis papeže Řehoře I. Mellitovi. V tomto listu papež tvrdí, že konverze budou snazší, jestliže bude lidem umožněno zachovat si vnější podoby jejich tradic spolu s tvrzením, že tradice jsou prováděny pro slávu křesťanského Boha, \"\"takže zatímco jim budou povoleny některá potěšení či radosti, mohou pak být mnohem povolnější k přijetí vnitřního spojení s milostí Boží\"\". Celý proces byl tedy zamýšlen tak, aby tradice a zvyky nadále existovaly, ale odůvodnění jejich existence mělo být zapomenuto, resp. postupně změněno.\n\n\n"}
{"id": "380143", "url": "https://cs.wikipedia.org/wiki?curid=380143", "title": "Odbahňování rybníků", "text": "Odbahňování rybníků\n\nOdbahňování rybníků je proces, během kterého se odstraňuje přebytečné bahno z rybníka. Zabahněný rybník většinou obsahuje více než 20 cm bahna. Při vysoké vrstvě bahna totiž dochází ke zpomalení provzdušňování aktivního bahna a tak i ke zpomalení uvolňování živin do vody. Tím dochází i ke zhoršení jakosti vody. V nadměrném množství bahna mohou přežívat parazité a zárodky chorob bakteriální, virové či jiné povahy. Dalšími zápory jsou zanášení žaber ryb jemným bahnem a obtížný výlov.\n\nK zabahnění dochází z důvodu menší rychlosti rozkladu než příkonu zbytků. Jedná se především o zbytky rostlin a živočichů, organické a minerální látky, exkrementy ryb a jiných živočichů obývajících rybníky a zbytky krmiv. Zbytky rostlin a živočichů se do vody dostávají z odumřelých částí těchto organizmů přímo v rybníce, větrem nebo splachem. Stejně tak je tomu i u organických a minerálních látek. Zabahnění též způsobuje zabubření.\n\nOdbahňování rybníků je nákladný a technicky náročný proces. Proto se doporučují preventivní opatření. To spočívá zejména ve správném hospodaření v kulturní krajině. Mezi preventivních opatření patří vysekávání porostu přímo rostoucího v rybníce; časté vápnění, zimování a letnění rybníků; budování obvodových stok na odvod kalné přívalové vody; vysazování větrolamů a tvrdé porostové vegetace na březích rybníků a přívodových potoků; zpevňování bahna kořeny při letnění. Jako nevhodné se ukazují nemeandrující stoky, svedené přímo do rybníka, nebo sklon polí umožňující splach vodní erozí.\n\nSamotné odbahňování je buďto částečné, nebo celkové. Pří částečném odbahňování dochází k odstranění nadměrné vrstvy bahna v lovišti a hlubších částí rybníka. Při celkovém dochází naopak k odbahnění v převážné části dna. Odbahňuje se během letnění či zimování. Nejprve je nutno rybník vypustit a vystokovat, tak aby došlo k odvodnění a vysušení všech částí, kde má dojít k odbahnění. Odbahňuje se buď vyvážením, nebo vyhrnováním. V obou případech musí zůstat 10cm neporušená vrstva bahna. Vyváží se tak, že nakladač umístěný na břehu, hrázi či dně nakládá bahno na pásový dopravník, nákladní auto či valník a to je poté odváženo na deponii. Pokud není dno dostatečně pevné, zpevňuje se položením betonových desek či dřevěných trámů apod. Při vyhrnování, které se uplatňuje hlavně při celkovém odbahnění se používají buldozery, plantery a skrejpry. Podmínkou je dostatečně vysušené a tvrdé dno. V případě měkkého dna je možné použít vlečnou lopatu zavěšenou na vlečném laně. Na jedné straně je umístěn naviják a na druhém buldozer. Lopata je přitahována k buldozeru a zároveň svou vahou odkrajuje určitou vrstvu bahna a hrne ji před sebou, až ji vyhrne na břeh nebo korbu. Zpětně je pak zatažena navijákem umístěným na protilehlé straně. Použití tažné lopaty je značně technicky náročné a v mnoha případech nerealizovatelné. V případě nasazení bagrů, planterů a skrejprů dochází ke stejnému principu hrnutí a odkrajování. Není tedy možno užívat tyto operace tam, kde by docházelo k hrnutí na velkou vzdálenost.\n\nPo odbahnění těžkou technikou dochází k prokypření a provápnění zbylé vrstvy.\n\nHloubkové nerovnosti v rybníku se zasypou materiálem, který vzniká čištěním stok a koryt potoků. Následně jsou uváleny válci, či udusány. Ve dně rybníka by neměly být prohlubně zasahující pod úroveň výpusti - nešlo by pak rybník zcela vypustit.\n\nÚrodná vrstva bahna (aktivní bahno) se doplňuje buďto kompostem nebo bahnem vybraným z loviště, které je promrzlé a provápněné. Klade se vrstva o síle 5-10 cm. \n\nV oblastech, kde je nedostupná těžká technika, se odbahňuje pomocí tažných zvířat, či ručně. Stejně tak je tomu i v případě malých rybníčků na zahradách.\n\nPřebytečné bahno se ukládá na březích, odváží na deponii, nebo se s ním vyrovnává a upravuje dno vlastního rybníka. Využití takto vytěženého bahna např. v rostlinné výrobě brání v ČR zákon o odpadech, který chápe tento materiál jako odpad. Proto je účelné využití administrativně a finančně velmi náročné. \n\n\n"}
{"id": "380144", "url": "https://cs.wikipedia.org/wiki?curid=380144", "title": "Abaújvár", "text": "Abaújvár\n\nAbaújvár je obec v Maďarsku v župě Borsod-Abaúj-Zemplén v okrese Gönc. Leží těsně u hranic se Slovenskem.\n\nMá rozlohu 732 ha a žije zde 232 obyvatel (2009).\n\n"}
{"id": "380145", "url": "https://cs.wikipedia.org/wiki?curid=380145", "title": "Poznaňsko", "text": "Poznaňsko\n\nPoznaňsko ( ) byla v letech 1848–1920 pruská provincie na území dnešního západního Polska, tedy v letech 1871–1918 součást Německého císařství. Vznikla z Poznaňského velkovévodství ( , ).\n\nProvincie se nacházela zhruba na území dnešního vojvodství velkopolského a hlavním městem byla Poznaň. V roce 1905 zde žilo na ploše 28 970 kilometrů čtverečních 2 099 831 obyvatel.\n\n"}
{"id": "380146", "url": "https://cs.wikipedia.org/wiki?curid=380146", "title": "Jevgenija Ginzburgová", "text": "Jevgenija Ginzburgová\n\nJevgenija Semjonovna Ginzburgová (rusky Евгения Семёновна (Соломоновна) Гинзбург; 20. prosince 1904, Moskva, Rusko – 25. května 1977 tamtéž) byla ruská a sovětská politička a spisovatelka židovského původu. \n\nVystudovala historicko-filosofickou fakultu univerzity v Kazani (1925). Nastoupila pedagogickou dráhu profesorky literatury a publicistiky, byla členkou Svazu spisovatelů. Je matkou spisovatele Vasilije Aksjonova. Byla vysokou funkcionářkou komunistické strany. V roce 1937 byla zatčena, poté vězněna v butyrské věznici a pracovním táboře, kde pracovala jako zdravotní sestra. Téma života v pracovním táboře se promítá do jejích děl.\n\nS manželem Pavlem Vasiljevičem Aksjonovem měla dva syny a starali se ještě o dívku Majku. Starší Aljoša zahynul při obléhání Leningradu a mladší Vasilij Pavlovič Aksjonov (20. srpna 1932 – 6. července 2009) vystudoval medicínu a stal se spisovatelem. \n\n7. února 1937 byla vyloučena z komunistické strany a 15. února 1937 byla zatčena NKVD a uvězněna na Černém jezeře, její první muž, první tajemník výboru komunistické strany Tatarské republiky, o něco později. Do té doby pracoval v redakci Nového Tatarska. Šéfredaktor Kogan byl velmi aktivní v potírání trockistů, protože spolu se svou ženou se zapletl do obhajoby Smilgy. Později v roce 1936 Kogan už přeložený do Jaroslavli skočil pod vlak.\n\nV roce 1934 Jevgenije Ginzburgová dostala stranické napomenutí za „nedostatečnou bdělost“. 1. září 1935 již nesměla nastoupit do práce na fakultě a byla propuštěna. V roce 1937 již naplno probíhaly procesy proti „nepřátelům lidu“.\n\n"}
{"id": "380149", "url": "https://cs.wikipedia.org/wiki?curid=380149", "title": "Karel Šebor", "text": "Karel Šebor\n\nKarel Šebor, též Karel Richard Šebor, v německé podobě Carl Richard Schebor, (13. srpna 1843 Brandýs nad Labem – 17. května 1903 Královské Vinohrady) byl český houslista, hudební skladatel, dirigent.\n\nNarodil se brandýskému hospodskému Josefu Šeborovi a jeho manželce Kateřině, rozené Douchové.\n\nOd svých tří let žil u svého dědečka, učitele Antonína Douchy, v Zeměchách (dnes součást Kralup nad Vltavou. Zde vyrůstal spolu se starším bratrem Františkem. V 11 letech vstoupil na Pražskou konzervatoř, kde studoval hru na housle u M. Mildnera a skladbu u Jana Bedřicha Kittla. Hudbu skládal od svých 13 let a byl ve své době považován za zázračné dítě. Ještě na konzervatoři zkomponoval \"Koncertní ouverturu B-dur\" a její provedení sám řídil. V té době zkomponoval také smyčcový kvartet, který věnoval svému mecenáši a prezidentu konzervatoře, hraběti Albertu Nostitz-Rieneckovi.\n\nPo absolvování konzervatoře v roce 1861 se stal učitelem hudby u barona Puget-Puzeta v Polsku. Po vypuknutí Lednového povstání v roce 1863 se vrátil do Prahy. Úspěšně zde s orchestrem konservatoře uvedl svou \"2. symfonii Es-dur\". Po krátkém působení u divadla v Erfurtu se stal sbormistrem Prozatímního divadla. Zkomponoval operu \"Templáři na Moravě\", která byla teprve druhou původní českou operou (po Dráteníkovi Františka Škroupa). Úspěch opery mu zajistil místo druhého kapelníka orchestru Prozatímního divadla společně s Bedřichem Smetanou. Musel se však zavázat, že každoročně zkomponuje jednu operu. Úspěch měly opery Drahomíra (1867) a Husitská nevěsta (1868), ale další opera Blanka uvedená v roce 1870 propadla. Přestože získal 1. cenu v soutěži o kantátu k oslavě položení základního kamene ke stavbě Národního divadla opustil Prozatímní divadlo a odešel do zahraničí. V té době byl na vrcholu slávy a vedle Bedřicha Smetany byl považován za nejvýznamnějšího českého operního skladatele.\n\nNejprve působil jako dirigent opery ve Lvově. V roce 1873 se stal vojenským kapelníkem 34. pěšího pluku. S ním cestoval do Košic, Komárna a posléze do Vídně. Jako vojenský kapelník byl mimořádně úspěšný. Za zásluhy o vojenskou hudbu byl vyznamenán rakouským i španělským řádem. V době svého působení v armádě přepracoval svou operu \"Husitská nevěsta\", která v pozměněné podobě byla uvedena v Praze a napsal i svou poslední operu \"Zmařená svatba\", rovněž uvedenou v Praze. Posléze byl přeložen do Prahy a v roce 1894 vojenské orchestry opustil.\n\nManželka Louise Maria (též Aloisie), rozená Berndlová (1866-??), dcery Olga (1885-??), Louise (1886-??), Aurelie (1888-??). Dobový nekrolog uvádí, že jeho manželství nebylo šťastné.\n\nByl bratr chemika, průmyslníka a člena panské sněmovny Františka Šebora (1838-1904).\n\nV Praze byl policejně přihlášen od roku 1888, jako povolání uvedl c. k. kapelník 88. pěšího pluku (k.k. Kapellmeister des 88. Inf. Reg.). Otevřel soukromou hudební školu a stal se kapelníkem sokolské hudby. Jeho hudba k sokolským cvičením na 2. až 4. všesokolském sletu mu vynesla všeobecné uznání. Byl též sbormistrem vinohradského Hlaholu.\nJak uvádí dobový nekrolog „...domníval se, že kapela jeho dobrá, sehraná a s vybraným repertoirem, vedle vojáků aspoň se udrží, ale zklamal se.“ Půl roku před svou smrtí se stal kapitánem městského granátnického sboru.\n\nZemřel v chudobě, na plicní chorobu, zanechal po sobě čtyři neopatřené děti. Nejstarší dceři bylo v té době 16 let. Tisk popsal závěr jeho života takto:\n\n\n\n\n\n"}
{"id": "380160", "url": "https://cs.wikipedia.org/wiki?curid=380160", "title": "Městské opevnění (Brno)", "text": "Městské opevnění (Brno)\n\nBrněnské hradby tvořily systém městského opevnění, který byl vybudován ve 13. století za účelem ochrany Brna. Uzavíraly relativně nevelký prostor kolem dnešního brněnského centra. Za dobu své existence byly několikrát přestavovány, jejich účinnost doplňovaly věže, bašty, parkánová zeď a vodní příkop. Když bylo Brno v roce 1645 v obležení švédské armády, pomohlo brněnské opevnění uchránit město. Od 17. století hradby postupně zanikaly a jejich funkci dočasně nahradil pás bastionů, který v průběhu dalších staletí postupně rovněž zanikl.\n\nMěstských bran bylo původně pět, a to brány Běhounská, Brněnská, Měnínská, Veselá a Židovská. Sloužily jako skladiště zbraní a střelného prachu, svého času byly osazeny barbakány. Do dnešních dnů se dochovalo jen několik fragmentů brněnského opevnění, z bran pak pouze brána Měnínská. Jeden z nejzachovalejších úseků hradního zdiva se nachází v Husově ulici.\n\nVznik městských hradeb Brna sahá do 13. století: první písemný doklad o nich pochází z roku 1243. Městské opevnění je zmíněno v tzv. velkém privilegiu Václava I., ve kterém byl hradbami vymezen obvod města. Podle Václava Kolaříka však tato zmínka tehdejší existenci brněnských hradeb jasně nedokazuje, jelikož části textu velkého privilegia mohly být převzaty z jiných textů a s existencí brněnských hradeb privilegium jen počítalo.\n\nBrněnské hradby patřily v době svých počátků k nejdokonalejším v Evropě. Ještě před nimi se nacházela parkánová zeď a za ní příkop, jež lépe chránily samotné hradby před nepřátelskými útoky. Příkop byl z většiny napuštěn vodou, avšak v některých částech, jako v místech za Petrovem, nebylo napuštění příkopu možné. V takových místech pak byly hradby ještě zesíleny třetí zdí. Hradby měly mírně oválný půdorys s delší východní a západní stranou. Uzavíraly plochu přibližně 36,4 hektarů a jejich obvod měřil asi 2 250 metrů. Byly vybaveny baštami, věžemi a někde později i bastiony. Předpokládaný počet věží je založen na analýzách obrazového materiálu a u jednotlivých autorů se většinou liší. Podle Oldřicha Vičara měly městské hradby 43 věží o vzájemném průměrném rozestupu okolo 40 metrů; jejich původní počet však odhaduje na 50. Parkánová zeď měla mít věží 11. Zachované fragmenty středověkých hradeb jsou postaveny z lomového nevrstveného zdiva, které má lité jádro. Zdi jsou široké 1,6–2,2 metru, původní výšku nelze již určit. U domu Husova č. 10 jsou však hradby zachované do výšky 10 metrů.\n\nBrněnské městské hradby vedly přibližně v místech dnešní Solniční ulice až k místu, kde dnes stojí Janáčkovo divadlo. Tam se stáčely na jih do dnešní Rooseveltovy ulice. Poté se táhly dnešní zástavbou v místech ulic Sukova, Měnínská, Novobranská a částečně Josefská. V místech konce ulice Bašty se hradby stáčely na sever kolem Petrova do dnešní Husovy, po které víceméně vedly až k ulici Solniční.\n\nVe 14. století bylo brněnské opevnění dále vylepšováno, mimo jiné stavbou dalších městských bran. Z příkazu Jana Lucemburského bylo k opravě opevnění brněnským židům uloženo zaplatit čtvrtinu celkové částky, která byla vybrána na nežidovských obyvatelích města. Pro tehdejší Brno bylo městské opevnění velmi důležité, o čemž svědčí i to, že správou hradeb byli pověřeni dva z dvanácti městských radních.\n\nJedno z prvních zdokonalování městského opevnění proběhlo v roce 1420, kdy Brno očekávalo útok husitů. Po roce 1486 byly hradby rozšířeny kolem klášteru augustiniánů. Když bylo Brno ohroženo útokem Turků, došlo v roce 1508 k dalšímu zdokonalování hradebního systému. V 16. století prošlo hradební pásmo rozsáhlou přestavbou, během které byly městské brány posíleny barbakány. K poslední větší přestavbě brněnského opevnění došlo v 17. století před obležením Brna Švédy v roce 1645. V té době byla hradba podle dobových vyobrazení zesílena 43 věžemi, parkánová zeď měla věží 12. Posíleno bylo i opevnění augustiniánského kláštera, který již od počátku tvořil samostatnou pevnost, neboť od města byl oddělen původními hradbami a nově též i vodním příkopem.\n\nPo neúspěšném dobývání města Švédy v roce 1645 bylo rozhodnuto o přeměně Brna na pevnostní město, což však naráželo na nedostatek financí. Práce začaly až o 10 let později, kdy císař Ferdinand III. nařídil urychleně posílit opevnění kvůli vypuknutí švédsko-slezské války. Vnitřní bastionové pásmo s vodním příkopem vyprojektoval v 60. letech 17. století císařský inženýr Giovani Tensini, na opevňovacích pracích ve městě i Špilberku se podílel Giovanni Battista Pieroni. Barokní bastionové opevnění bylo dokončeno do roku 1688 (zahrnovalo celkem osm bastionů), přičemž staré hradby byly prakticky opuštěny. Část zdí byla zbourána a zdivo bylo použito pro výstavbu nových obytných domů. Na jihu a východě města byl zasypán hradní příkop, v některých případech byl však zastřešen a využíván jako sklepení, přičemž některé části sklepních prostor se zachovaly do dnešních dnů. Byly zrušeny i barbakány (vyjma u Židovské a Brněnské brány). Zánik středověkého městského opevnění byl však postupný a trval ještě mnoho desetiletí.\n\nVe 30. letech 18. století byl podle projektu Filipa de Rochepine ještě před příkop vystavěn vnější, nižší pás bastionů. Další úpravy proběhly ve 40. letech 18. století v souvislosti s pruským vpádem do českých zemí. Celá městská pevnost byla také spojena opevněním s citadelou na Špilberku.\n\nNa počátku 19. století obsadila Brno Napoleonova armáda. Při jejím definitivním odchodu v roce 1809 nechal Napoleon svrhnout část fortifikačního systému Brna – zničena byla většina opevnění Špilberku a také vnější bastionový pás města. Během druhého desetiletí 19. století začaly být plochy bastionů sadově upravovány, pod Petrovem dokonce vznikl okrasný park (nyní Denisovy sady). Před bastiony na východní straně města na kolišti vznikla promenádní alej. František Josef I. vydal 25. prosince 1852 nařízení, podle kterého již Brno přestalo být vojenským městem a zbylé části hradeb byly dále bourány. Bastionový pás byl zbourán během 60. let 19. století, část kolem vlakového nádraží zanikla již dříve. Na místě městského barokního opevnění poté vznikla reprezentativní okružní třída, později částečně zastavěná.\n\nV hradbách bylo původně pět městských bran: Běhounská, Brněnská, Měnínská, Veselá a Židovská. V pozdější době na čas přibyly brány Hackelova a Nová. Brány byly neustále střeženy a na noc se zavíraly, z každé vedly celkem dvě ulice. Pojmenování brněnských bran je poměrně výjimečné, jelikož jsou jejich názvy odvozeny od přilehlých městských čtvrtí, zatímco většina jiných bran městských opevnění získala název po názvu místa, kam mířily cesty vedoucí z bran. Prostory bran sloužily zároveň jako skladiště zbraní a střelného prachu. Všechny brány byly na sklonku středověku vybaveny barbakány.\n\nBrána Běhounská (někdy též zvaná Rýnská podle místních obyvatel, kteří pocházeli od Rýna) se nacházela na spojnici stejnojmenné ulice a ulice Kozí. Od ní vedly cesty směrem na Královo Pole a dále směrem do Čech a Slezska. Byla postavena v roce 1252, v letech 1354–1356 byla v souvislosti se stavbou kláštera augustiniánů, který se nacházel poblíž, přestavěna. Od konce 15. století se o bráně hovoří již jako o Tišnovské. Ještě koncem 15. století byla provedena přestavba brány, neboť do systému městského opevnění byl pojat i klášter augustiniánů, do té doby ležící před hradbami a nijak nechráněný. Od konce 17. století je brána Běhounská uváděna pod názvem Dřevěná podle blízkého skladu dřeva.\n\nPůvodní brána byla funkční i po stavbě bastionového opevnění, cesta se ale za ní spojovala s cestou od původní Veselé brány a společně pak pokračovaly do Nové Veselé brány v kurtině mezi bastiony. Brána, nacházející se ve středověké hradební zdi, byla zbořena před rokem 1817.\n\nBrněnská brána se nacházela na Šilingrově náměstí na spojnici Dominikánské a Starobrněnské ulice. Cesta z ní vedla na Staré Brno a dále na Mikulov. První písemná zmínka o bráně pochází z roku 1269, pravděpodobně však byla postavena o něco dříve. V roce 1596 byl bleskem zapálen střelný prach uskladněný v bráně, která tak byla výbuchem silně poškozena. Brána zanikla v letech 1848–1852.\n\nHackelova brána byla postavena v bastionovém pásu směrem k tehdejší vesnici Švábka (nyní Údolní ulice) v roce 1744. Mohla ale být využívána pouze vnitroměstským provozem a často byla uzavírána, takže si vysloužila přezdívku Slepá brána. Zbořena byla v roce 1861.\n\nMěnínská brána je jedinou městskou branou brněnského hradebního systému, která se dochovala do současnosti. Její název a potažmo název místní přiléhající čtvrti je odvozen od názvu obce Měnína, ležící na důležité obchodní cestě, která z brány vycházela. První zmínka o bráně pochází z června roku 1293. Většina oblehatelů Brna přišla z jihovýchodu, proto byla brána více střežena. Během první poloviny 14. století byla přesunuta na nové místo na Orlí ulici, na původní lokaci na souběhu ulic Kobližná a Jánská byla ponechána městská branka. Kolem roku 1500 byla Měnínská brána buď zcela nově postavena či výrazně přestavěna. Koncem 16. století byly na bránu instalovány věžní hodiny, ve století následujícím byly na Měnínské i několika dalších branách strženy barbakány. Stavbou bastionového opevnění ztratila Měnínská brána zcela svůj význam, neboť skrz ni byl přístupný pouze bastion. V roce 1839 byla výška Měnínské brány snížena o jedno patro a byla uzpůsobena obytným účelům. V 60. letech 20. století přešla do správy města, v letech 1977–1988 byla rekonstruována. Dnes slouží jako výstavní prostory Muzea města Brna.\n\nNová brána byla zřízena roku 1786 v kurtině před městskou brankou (původní Měnínská brána) v místě, kudy od stavby bastionového opevnění vytékal pouze potok (nyní prostor Malinovského náměstí). Zbořena byla v roce 1863.\n\nVeselá brána byla umístěna na křižovatce ulic Veselá a Česká. Poprvé je zmiňována v roce 1340, vycházelo se z ní na hrad Veveří a dále směrem na Českomoravskou vrchovinu. V roce 1580 do přilehlé věže brány uhodil blesk, při které explodovaly sudy s prachem uložené v prostorech brány a brána byla tehdy vážně poškozena. V 70. letech 17. století byla brána přestavěna a posunuta dále od města (kvůli stavbě bastionového opevnění), zároveň byla postavena Nová Veselá brána v kurtině mezi bastiony, u které se spojovaly cesty vedoucí od původních bran Veselé a Dřevěné (původně Běhounské). Stará brána zanikla v 18. století, Nová Veselá brána byla zbořena na přelomu let 1859 a 1860.\n\nŽidovská brána byla jedinou branou, kterou mohli ke vstupu do města používat židé, na nichž bylo vybíráno tzv. židovské mýto. Nacházela se při dnešním ústí Masarykovy ulice k vlakovému nádraží. První zmínka o ní pochází z roku 1328. V letech 1350–1353 byly postaveny věže vnitřní i vnější brány. V roce 1508 byla brána výrazně přestavěna, vyzdobil ji sochař Antonín Pilgram. Osadil bránu kamennými hlavami různých postav, přičemž jedna z nich – mužská hlava s kápí – měl být sám Pilgram. Židovská brána byla v roce 1663 v souvislosti se stavbou bastionového opevnění přestavěna a posunuta dále od města. Brána byla z obranných důvodů původně trojitá, před rokem 1817 však byly dvě brány zbořeny a o něco později i brána třetí.\n\nNa místě třetí brány byla v roce 1835 postavena menší brána Ferdinandova, avšak i ta byla v roce 1864 zbořena, aby uvolnila místo rozrůstající se městské zástavbě.\n\nK 23. březnu 1964 byly zbytky městského opevnění zapsány na seznam nemovitých kulturních památek pod číslem 26220/7-208. Do současnosti asi nejlépe zachovalý úsek městských hradeb se nachází za budovou Střední uměleckoprůmyslové školy na Husově ulici. Prošel mezi lety 1998–2001 rekonstrukcí, která měla především pomocí speciální pryskyřice zajistit statickou funkci dochované hradní zdi. Restaurátoři ve spolupráci s dalšími odborníky opravovali a dokumentovali 37 metrů dlouhý úsek zdiva, jenž ve svém nejvyšším vrcholu dosahoval výšky 7,5 metru a obsahoval mimo jiné pozůstatky po jedné z hradebních věží. V hradbě byly nalezeny zazděné otvory o rozměrech přibližně 0,2 × 1,8 metrů, které měly sloužit pro uchycení stojek podsebití na vnější straně hradeb.\n\nNáklady na rekonstrukci zachovaného hradebního úseku pod Petrovem (kde se zachovala také jedna z bašt) dosáhly 18,5 milionů korun a ani po rekonstrukci nebyly vyřešeny majetkové poměry týkající se tohoto hradebního úseku – není totiž jasné, zda hradby patří biskupství, městu či kapucínům. Slavnostní otevření nově zrekonstruované části proběhlo 30. října 2001 za účasti tehdejšího primátora Petra Duchoně i dalších významných osobností.\n\nDalší fragment hradeb je dochován za domem v Jezuitské ulici 13. Jedná se asi o 29 metrů dlouhý úsek o šířce jednoho metru, který byl však částečně znehodnocen nešetrnou rekonstrukcí v roce 2005. Četné pozůstatky hradebního opevnění se nacházejí pod Petrovem na jeho jihozápadní straně. Hradby se zde staly součástí petrovských teras, v některých kanovnických domech zde lze spatřit i pozůstatky jedné z bašt.\n\nZ bran se jako jediná celá dochovala Měnínská, z dalších se dochovaly jen fragmenty. Některé části Židovské brány jsou dnes uloženy v lapidáriu na Špilberku. Ferdinandovu bránu dnes připomíná kamenný reliéf na rohu domu, který se nachází na počátku Masarykovy ulice u vlakového nádraží. Jeden ze znaků Brněnské městské brány se dochoval na domu v Údolní ulici č. 7 ze strany jeho nádvoří. V souvislosti se stavbou brněnského kolektoru byly v roce 2007 prozkoumány pozůstatky Veselé brány.\n\nZ Běhounské brány se dochovalo několik fragmentů v podzemních prostorách pod Běhounskou ulicí. Zbytky předbraní této brány byly objeveny v roce 2004 v parčíku mezi Místodržitelským palácem a Janáčkovým divadlem, kde by podle studie měl vzniknout amfiteátr s těmito odkrytými zbytky. Další části Běhounské (resp. Dřevěné) brány byly nalezeny v roce 2010 při rekonstrukci Běhounské ulice. Architekti mají v plánu odlišnou dlažbou zvýraznit místo, kde původně stála.\n\n\n"}
{"id": "380168", "url": "https://cs.wikipedia.org/wiki?curid=380168", "title": "Abbeyleix", "text": "Abbeyleix\n\nAbbeyleix (také Abbeylaois, ) je město ve středním Irsku, v hrabství Laois v provincii Leinster. Žije zde 1568 obyvatel (2006).\n\nMěstečko leží v jižní části hrabství, východně od řeky Nore v nadmořské výšce 129 m n. m.\n\nAbbeyleix vznikl v 18. století v blízkosti cisterciáckého kláštera z 12. století. Dodnes se zde zachovaly zbytky původního středověkého opevnění, náhrobky a budovy opatství, hrady, kostely a koloniální vily. Sídlí zde muzeum, tzv. Abbeyleix Heritage House.\n\nZ města pocházel americký sochař Launt Thompson (1833–1894).\n"}
{"id": "380170", "url": "https://cs.wikipedia.org/wiki?curid=380170", "title": "Tipsport Hockey Cup 2008", "text": "Tipsport Hockey Cup 2008\n\nTipsport Hockey Cup 2008 je hokejový turnaj konající se v roce 2008. Titul získala poprvé ve své historii Kometa Brno a zároveň se stala prvním týmem z 1. hokejové ligy, který jej dokázal vyhrát. Ve finále porazila Znojemské Orly 5:4.\n\n\"Článek je založen na textu na webu\" International Hockey Wiki\", uvolněném pod licencí Creative Commons Attribution-Share Alike License 3.0.\"\n"}
{"id": "380172", "url": "https://cs.wikipedia.org/wiki?curid=380172", "title": "Minuta ticha", "text": "Minuta ticha\n\nMinuta ticha je způsob vyjádření úcty k památce nedávno zesnulé osoby nebo nedávné tragické události prostřednictvím chvíle tichého soustředění, modlitby či meditace. Někdy jde o součást zádušního obřadu, někdy jen součást jiné události. \n\nTicho, uchovávané všemi přítomnými, trvá většinou jednu minutu, může být ale zvolen jiný interval (například jedna minuta za každého zesnulého). Při minutě ticha se stojí, snímají se pokrývky hlavy, nemluví se a nepohybuje se. Někdy jsou součástí minuty další náležitosti, jako zvonění na zvony, spuštění hasičských sirén či vztyčení vlajky na půl žerdi. \n"}
{"id": "380174", "url": "https://cs.wikipedia.org/wiki?curid=380174", "title": "Treťjakovská galerie", "text": "Treťjakovská galerie\n\nTreťjakovská galerie nebo též Treťjakovská státní galerie v Moskvě je nejvýznamnější galerií ruského výtvarného umění na světě.\n\nHistorie Treťjakovské státní galerie (rusky \"Государственная Третьяковская Галерея, ГТГ\") se datuje od roku 1856, kdy moskevský obchodník Pavel Michajlovič Treťjakov (1832-98) získal díla tehdejších ruských umělců s úmyslem vytvořit sbírku, která by v budoucnu mohla vyrůst v muzeum národního umění. Roku 1892 představil Pavel Treťjakov svou již v tehdejší době známou sbírku ruské veřejnosti. Jeho mladší bratr Sergej Michajlovič Treťjakov zanechal před svou smrtí v roce 1892 závěť, kterou věnoval městu Moskvě svoji sbírku ruského umění, která je také součástí galerie.\n\nFasáda budovy galerie byla navržena malířem Viktorem Vasněcovem, který se uchýlil k ruskému pohádkovému stylu. Galerie samotná byla vybudována v letech 1902 až 1904 na jih od moskevského Kremlu. Během 20. století se galerie rozrostla do okolních budov, mimo jiné i do kostela sv. Mikuláše v Tolmači pocházejícího ze 17. století.\n\nSbírka galerie zahrnuje více než 130 000 exponátů, od \"Panny Marie Vladimirské\" a \"Trojice\" od Andreje Rubleva až po monumentální \"Kompozici VII\" od Vasilije Kandinského a \"Černý čtverec\" Kazimira Maleviče. Od roku 1977 měla galerie v držení značnou část sbírky Georgia Kostakise.\n\nV květnu roku 2012 byl v Treťjakovské galerii sehrán zápas Mistrovství světa v šachu FIDE mezi Višvanáthanem Ánandem a Borisem Gelfandem. Organizátoři vybrali pro vrcholnou akci prestižní místo, aby současně propagovali šachy i umění.\n\nObraz \"Aj-Petri. Krym\" Archipa Kuindžiho byl 27. ledna 2019 za plného provozu z galerie ukraden. Následujícího dne byl zloděj zadržen a obraz nalezen nepoškozený.\n\nRoku 1985 byla galerie administrativně spojena s galerií současného umění umístěné ve velké moderní budově rozkládající se podél Zahradního okruhu, přímo na jih od Krymského mostu. V této části muzea se nachází sbírka soch vytvořených ve stylu socialistického realismu, mimo jiné se zde nachází ikonická socha Železného Felixe od Jevgena Vučetiče, který byl odstraněn roku 1991 z Lubjanského náměstí, dále socha \"\"Kuj!\"\" zobrazující nahého dělníka překovávajícího meč v radlici, také zvaného \"\"Mladé Rusko\"\". Poblíž se nachází socha Petra Velikého od Zuraba Cereteliho, se svými 86 metry jedna z nejvyšších soch na světě.\n\n"}
{"id": "380176", "url": "https://cs.wikipedia.org/wiki?curid=380176", "title": "Hypsometrie", "text": "Hypsometrie\n\nHypsometrie je kartografický pojem, který se používá ve dvou významech:\n\n\n"}
{"id": "380181", "url": "https://cs.wikipedia.org/wiki?curid=380181", "title": "Buněčná smrt", "text": "Buněčná smrt\n\nBuněčná smrt je souhrn procesů vedoucích ke konci života buňky. Je rozdíl, zda probíhá u jednobuněčných organismů (v tom případě představuje smrt samotného organismu), nebo u mnohobuněčných, kde v mnohých případech může plnit určitou funkci , například jí vznikají prostory mezi prsty nebo se uvolňuje přístup k oosféře skryté v samičím gametofytu nahosemenných rostlin odumíráním kanálkových buněk, které přístup blokují. Dělí se obvykle na apoptózu a nekrózu.\n\nZatímco při takzvané nekróze odumírá z důvodu určitého poškození (např. nedostatek živin, škodlivé záření, atp.), při programované buněčné smrti se jedná o děj aktivní a do jisté míry dobrovolný. Termín „programovaná buněčná smrt“ je většinou synonymizován s termínem apoptóza, ačkoliv některé práce vymezují termín jinak, totiž že apoptóza je jen jeden z typů programované buněčné smrti (dalším je zejména autofágie). Mezi apoptózou a nekrózou můžeme vypozorovat některé fundamentální rozdíly. Při nekróze obvykle buňka bobtná (zvětšuje svůj objem), zatímco při apoptóze se scvrkává. Následkem nekrózy je vylití cytoplazmy ven z buňky do okolí, zatímco při apoptóze se vytváří tzv. apoptotická tělíska, jež jsou někdy pozřena okolními fagocytujícími buňkami. Na druhou stranu pravděpodobně není hranice mezi apoptózou a nekrózou tak ostrá, existuje mezi nimi poměrně plynulý přechod. Některé typy buněčné smrti tak jsou nazývány jako „programovaná nekróza“.\n\nV odborné literatuře se vyčleňují i další typy buněčné smrti, např. pyroptóza, nekroptóza, netóza a mnohé další.\n"}
{"id": "380192", "url": "https://cs.wikipedia.org/wiki?curid=380192", "title": "Charles Greeley Abbot", "text": "Charles Greeley Abbot\n\nCharles Greeley Abbot (31. květen 1872 Wilton, New Hampshire – 17. prosinec 1973, Riverdale, Maryland) byl americký astrofyzik. V letech 1906–1944 pracoval jako ředitel washingtonské observatoře (Smithsonian Astrophysical Observatory) a v letech 1928–1944 vedl Smithsonův institut. Jako první změřil sluneční konstantu. Přístroji vlastní konstrukce zkoumal infračervenou část slunečního spektra. Jedním z jeho významných děl je spis o Slunci \"The Sun\" (1907).\n\nOd roku 1914 byl členem American Philosophical Society. V roce 1915 byl zvolem členem Národní akademie věd a v roce 1921 členem Americké akademie umění a věd.\n\nV roce 1973 byl jeho jménem pojmenován kráter Abbot na Měsíci.\n"}
{"id": "380195", "url": "https://cs.wikipedia.org/wiki?curid=380195", "title": "Martin Mysliveček", "text": "Martin Mysliveček\n\nMartin Mysliveček (* 12. června 1950) je český klasický kytarista, hudební organizátor a hudební pedagog. Po studiích hry na kytaru na brněnské konzervatoři studoval hru na kytaru ny Vysoké hudební škole ve Výmaru. V současné době působí coby pedagog na Vysoké hudební škole v rakouském městě Grazu. Jedná se také o vůdčí osobnost Mezinárodního kytarového festivalu, který je každý rok pořádán v Mikulově.\n\n\n\n"}
{"id": "380200", "url": "https://cs.wikipedia.org/wiki?curid=380200", "title": "JB", "text": "JB\n\nSpojení písmen J a B může mít různé významy:\nIATA kód společnosti HeliJet\n"}
{"id": "380207", "url": "https://cs.wikipedia.org/wiki?curid=380207", "title": "Havajština", "text": "Havajština\n\nHavajština (havajsky \"‘Ōlelo Hawai‘i\") je austronéský jazyk pojmenovaný podle místa jeho užívání - Havaje (\"Hawai'i\"), kde je také úředním jazykem. Jazyk je v dnešní době velmi ohrožený, protože jím mluví pouze kolem 1500 lidí a více než polovině z nich je přes 70 let. Do jazykové rodiny, ve které je havajština, patří ještě např. fidžijština, indonéština či maorština. Jazyk je na Havaji dnes povinně vyučován ve školách i u dětí v předškolním věku.\n\nJedná se o analytický jazyk typu VSO. Z fonetického hlediska je zajímavý tím, že má jen osm konsonantů. Užívají se v něm pouze otevřené slabiky a v havajských slovech převažují vokály nad konsonanty.\n\nHavajština nemá pády, gramatické funkce (např. čas u slovesa) vyjadřuje částicemi, např. \"Ua hele o 'ia\" \"ona odešla\".\n\nV havajštině neexistují přídavná jména (podobně jako v australských jazycích), podstatná jména se modifikují statickými slovesy.\n\nHavajská abeceda má třináct písmen — A (Ā), E (Ē), I (Ī), O (Ō), U (Ū), H, K, L, M, N, P, W, ‘.\n\n"}
{"id": "380243", "url": "https://cs.wikipedia.org/wiki?curid=380243", "title": "Křenovka", "text": "Křenovka\n\nKřenovka je potok na Kutnohorsku ve Středočeském kraji. Je to levostranný přítok řeky Klejnárky, který se do ní vlévá u obce Církvice. Délka toku činí 9,0 km. Plocha povodí Křenovky měří 20,6 km².\n\nPramenná oblast Křenovky se nachází na západním okraji Křesetic, které se nalézají zhruba 2 km východně od Malešova. Potok teče převážně severovýchodním směrem. Mezi Perštejncem a Neškaredicemi, jež jsou místními částmi Kutné Hory, byla na Křenovce vybudována vodní nádrž, jejíž hráz se nachází na 3,0 říčním kilometru. Zhruba 2,5 km odtud u obce Církvice podtéká potok železniční trať (Praha -) Kolín - Havlíčkův Brod (trať 230) a napájí rybník \"Utopenec\". Pod hrází rybníka se Křenovka vlévá zleva do Klejnárky na jejím 12,0 říčním kilometru.\n\n\nProfil:\n"}
{"id": "380244", "url": "https://cs.wikipedia.org/wiki?curid=380244", "title": "Berane", "text": "Berane\n\nBerane je město na severovýchodě Černé Hory. Je centrem opštiny Berane. V roce 2003 mělo 11 776 obyvatel.\n\nBerane se nachází mezi pohořími Bjelasica a Rugovo ne řece Lim. Přestože byla tato oblast osídlena již před pěti tisíci lety, samotné město bylo založeno Turky až roku 1862 (dříve zde stála vesnice \"Budimija\", založená na místě římské osady). Biskupství bylo založeno v roce 1219 (klášter Đurđevi Stupovi). Dalšími zdejšími zajímavostmi jsou památník Svobody a také klášter Šudikovo. Nedaleko města, na soutoku řek Lješnica a Lim, se nachází zbytky středověkého města Bihor, sídla stejnojmenného kmene.\n\nV Berane se nachází druhý největší stadion v Černé Hoře. Je jím multifunkční Gradski stadion, který se využívá jak na fotbal, tak na atletiku. Má kapacitu 11 000 míst a je domácím stadionem týmu FK Berane. Berane je také rodištěm bývalého fotbalového reprezentačního brankáře Srbska a Černé Hory Dragoslava Jevriće.\n\nBerane leží v horách, které izolují oblast od jižního subtropického klimatu. Teploty mají velké rozdíly, létě je zde teplo (až 35 °C 26.7.1953) a v zimě velmi chladno (17.1.1985 -30 °C). Průměrná roční teplota je 9.4 °C.\n\n"}
{"id": "380248", "url": "https://cs.wikipedia.org/wiki?curid=380248", "title": "Mysliveček", "text": "Mysliveček\n\nMysliveček může být:\n\nČeská příjmení Mysliveček, přechýleně Myslivečková:\n"}
{"id": "380262", "url": "https://cs.wikipedia.org/wiki?curid=380262", "title": "Adolf Sýkora", "text": "Adolf Sýkora\n\nAdolf Sýkora (* 5. května 1931) je český houslista a houslový pedagog.\n\nNarodil se roku 1931 v Brně, kde následně absolvoval JAMU v houslové třídě prof. Františka Kudláčka. Od roku 1952 do roku 1993 byl členem Janáčkova kvarteta, s nímž koncertoval ve více než padesáti zemích. Od roku 1963 do roku 2010 byl profesorem houslí a komorní hudby na HF JAMU v Brně. Mezi jeho žáky patří koncertní mistři Filharmonie Brno Pavel Wallinger a Marie Gajdošová, primárius Kubínova kvarteta Luděk Cap ad.\n\nNa JAMU během svého působení formoval také celou řadu předních komorních souborů, např. Kvarteto města Brna, Kynclovo kvarteto, Trávníčkovo kvarteto, z mladé generace Graffovo kvarteto, Korngold Quartet ad. Pedagogicky rovněž působil na mistrovských interpretačních kurzech v Německu, Rakousku, Holandsku, Anglii , USA a Kanadě.\n\nDo roku 1991 se věnoval sólistické činnosti, často za klavírní spolupráce pianistky Jiřiny Kolmanové. Je členem porot mnoha mezinárodních interpretačních soutěží.\n\n\n\n"}
{"id": "380264", "url": "https://cs.wikipedia.org/wiki?curid=380264", "title": "Miloslav Kala", "text": "Miloslav Kala\n\nMiloslav Kala (* 3. srpna 1963 Boskovice) je bývalý český politik ČSSD a od března 2013 prezident Nejvyššího kontrolního úřadu, když předchozích pět let působil ve funkci viceprezidenta tohoto úřadu. V období 2002–2008 byl poslancem Parlamentu České republiky.\n\nVystudoval Fakultu strojní Vysokého učení technického v Brně roku 1988. Po absolvování pracoval v Adamovských strojírnách v Adamově jako konstruktér, později se stal obchodním ředitelem a členem představenstva.\nV komunálních volbách roku 1998 a komunálních volbách roku 2002 byl zvolen do zastupitelstva města Blansko za ČSSD. Profesně se k roku 1998 uvádí jako podnikatel, k roku 2002 coby starosta. V letech 2000–06 byl členem zastupitelstva a 2000–02 starostou v Blansku.\n\nVe volbách v roce 2002 byl zvolen do poslanecké sněmovny za ČSSD (volební obvod Jihomoravský kraj). V letech 2003–2004 byl členem Správní rady Správy železniční dopravní cesty. V letech 2004–07 byl členem a předsedou Dozorčí rady České konsolidační agentury. Ve funkčním období 2002–2006 byl místopředsedou sněmovního mandátového a imunitního výboru, členem hospodářského výboru a v letech 2002–2004 i ústavněprávního výboru. Mandát poslance obhájil ve volbách v roce 2006. Stal se předsedou sněmovního mandátového a imunitního výboru a byl členem hospodářského výboru. Ve sněmovně setrval do listopadu 2008, kdy rezignoval na poslanecké křeslo.\n\nDne 13. listopadu 2008 byl prezidentem republiky na návrh Poslanecké sněmovny jmenován viceprezidentem Nejvyššího kontrolního úřadu, po zániku funkce tehdejšího prezidenta Františka Dohnala byl pověřen vedením úřadu. Dne 19. března 2013 ho Poslanecká sněmovna vybrala za kandidáta na prezidenta NKÚ. Dne 22. března ho pak prezidentem NKÚ jmenoval prezident republiky Miloš Zeman.\n\n"}
{"id": "380267", "url": "https://cs.wikipedia.org/wiki?curid=380267", "title": "Fulbština", "text": "Fulbština\n\nJazyk fula je západoafrický jazyk používaný Fulby od Senegambie a Guineje po Kamerun a Súdán. Kromě této oblasti je mateřským jazykem Tukulorů v údolí řeky Senegal a druhým jazykem dalších etnických skupin.\n\nV západních nářečích sám sebe nazývá pulaar nebo pular, ve východních nářečích pak fulfulde.\n\nAčkoliv je považován za jeden jazyk, existuje mnoho různých nářečí. Například Ethnologue tak rozeznává deset jeho variant jako samostatné jazyky. Přesto je porozumění napříč jeho variantami možné a stále jde v základu o jeden jazyk.\n\nPro jeho zápis je používána především přizpůsobená latinka, v některých oblastech, například v Guineji, pak v omezeném měřítku arabské písmo.\n\n"}
{"id": "380270", "url": "https://cs.wikipedia.org/wiki?curid=380270", "title": "Petr Nouzovský", "text": "Petr Nouzovský\n\nPetr Nouzovský (* 1982) je český violoncellista.\n\nPetr Nouzovský vystoupil na pódiích (Concertgebouw v Amsterdamu, Festivalový sál Bad Kissingen, Čajkovského sál v Moskvě, Herkules sál v Mnichově).\n\nV průběhu sezóny 2019/2020 se Nouzovský představil na orchestrálních a recitálových koncertech v Evropě, Severní Americe a Asii. V této sezóně vystoupí společně s Nagojskou filharmonií, Slovenskou filharmonií, PKF-Prague Philharmonia, Janáčkovou filharmonií, Českým filharmonickým sborem Brno anebo se Symfonickým orchestrem Českého rozhlasu. Je pravidelným hostem Pražského jara, MHF Leoše Janáčka a Dvořákovy Prahy. V minulých sezónách se představil v Německu, Číně, Japonsku, New Yorku, Estonsku anebo v Polsku.\n\nPetr Nouzovský spolupracuje s dirigenty Jakubem Hrůšou, Tomášem Braunerem, Charlesem Olivieri-Munroe, Gáborem Takácsem-Nagym, Petrem Altrichterem, Casparem Richterem, Janem Schultszem, Andrew Parrottem, Case Scaglionim, nebo Jamesem Judem.  Prezentuje koncertantní hudbu klasické violoncellové literatury (Martinů, Dvořák, Brahms, Beethoven, Čajkovský, Haydn, Schumann, Šostakovič, Bloch), ale i koncerty pro svou obtížnost méně hrané (Prokofjevova Symfonie-Koncert, Offenbachův „Millitaire“ Koncert).\n\nNahrává pro Dabringhaus und Grimm, CUBE, Albany, Supraphon, ArcoDiva. CD Vivat Tango nahrané s akordeonistou Ladislavem Horákem pro Supraphon získalo ocenění Nejlepší violoncellové CD roku 2014 The Violoncello Foundation New York. Nedávno vydané dvojalbum s kompletním dílem Bohuslava Martinů pro violoncello a orchestr (Plzeňská filharmonie, Tomáš Brauner) vydané prestižním německým vydavatelstvím Dabringhaus und Grimm získalo cenu „Nahrávka roku 2017“ Prague Classic Awards, „Cenu německých kritiků 2017“ a superlativní recenze v Pizzicato Luxembourg a Frankfurter Allgemeine.\n\nV roce 2019 vydaná nahrávka Sonát pro violoncello a klavír Bohuslava Martinů natočená s legendárním švýcarským klavíristou Gérardem Wyssem pro label ArcoDiva získala recenze u nás i v zahraničí (Francie/Opera Critiques, USA/Grego Applegate Edwards’s Classical-Modern Music Review  a Anglii/Music Web International).\n\nPetr Nouzovský studoval na Pražské konzervatoři, Hudební fakultě AMU v Praze, Vysoké hudební škole v Drážďanech a na Královské konzervatoři v Madridu. Kromě opětovného pozvání na Piatigorského seminář v Los Angeles absolvoval mistrovské kurzy u Mstislava Rostropoviče, Borise Pergamenschikova a Lynna Harrella.\n\nV letech 2014/2016 byl rezidenčním sólistou Plzeňské filharmonie.\n\nPetr Nouzovský je pedagogem Pražské konzervatoře, kde předává své zkušenosti dvěma studentům. Je členem fakulty New York University v Praze. Dále pravidelně vyučuje na mistrovských kurzech v Třeboni a Modre (Slovensko). Spoluzaložil „Mezinárodní violoncellovou soutěž o cenu Gustava Mahlera“ v Jihlavě.\n\nZahrál 1800 koncertů ve 40 zemích světa.\n\nHraje na violoncello Georg Rauer 1921.\n"}
{"id": "380274", "url": "https://cs.wikipedia.org/wiki?curid=380274", "title": "European Petroleum Survey Group", "text": "European Petroleum Survey Group\n\nEuropean Petroleum Survey Group byla od roku 1986 do roku 2005 vědecká organizace s vazbou k evropskému naftovému průmyslu. Od roku 2005 se EPSG rozumí dataset spravovaný nástupnickou organizací The International Association of Oil & Gas producers (OGP).\n\nOrganizace EPSG existovala od roku 1986 do roku 2005. Jednalo se o vědeckou organizaci, která měla úzké vazby k evropskému naftovému průmyslu. Ta se skládala z odborníků pracujících v oblasti aplikované geodézie, mapování a kartografie související s ropným průmyslem.\n\nTato organizace spravovala sestavený a rozšířený EPSG Geodetic Parameter Set (dále jen EPSG). Jedná se o široce využívanou databázi zemských elipsoidů, geodetických dat, zeměpisných a kartografických souřadnicových systémů, měrných jednotek, atd. V důsledku zániku organizace European Petroleum Survey Group převzala správu nad touto databází v roce 2005 nově vzniklá asociace The International Association of Oil & Gas producers (OGP), resp. její výbor Surveying and Positioning Committee.\n\nVýbor zasedá dvakrát ročně a jeho členy jsou odborníci z členských společností OGP z oblasti mapování, kartografie, geodézie a managementu koordinace dat. Hlavními činnostmi tohoto výboru v rámci OGP je správa EPSG, vydávání směrnic (Guidance Notes) a správa a tvorba výměnných formátů ve spolupráci s jinými organizacemi.\n\nDnes již pod zkratkou EPSG rozumíme Geodetic Parameter Set (vlastní databázi), proto ji nezaměňujme s názvem zaniklé organizace EPSG. Data jsou zveřejňována přibližně třikrát až čtyřikrát za rok a to ve formě relační databáze Microsoft Access a SQL skriptu pro import do databází (dump) MySQL, Oracle nebo PostgreSQL. Mohou existovat i jiné verze vydávané mezi těmito standardními. V současné době je platná verze č. 6.18 (ke dni 12. 11. 2008).\n\nKaždé kartografické zobrazení, resp. souřadnicový systém má dán jedinečný kód. Tento kód je celé nezáporné číslo vyjma nuly, které se nesmí opakovat. Například EPSG:4326 vyjadřuje standardní zeměpisnou projekci WGS84 o souřadnicích zeměpisné šířky a délky v celých stupních s Greenwichem jako nultým poledníkem.\n\nVyužití těchto dat je jednoznačně zřejmé, protože se jedná o celosvětovou databázi již dříve uvedených dat. Toto umožňuje a sjednocuje používání například souřadnicových systémů v GIS, web-aplikacích, celosvětových geografických projektech, standardizaci aj. Příkladem praktického užití je výměnný formát GeoTIFF pro georeferencované rastry, nebo aplikace pro Web Map Service (WMS). Pomocí WMS se přes HTTP protokol distribuují obrazová data (rastry), které jsou ohraničeny souřadnicovým obdélníkem (boxem - jih, sever, východ, západ) v určitém EPSG (zobrazení) kódu.\n\nKód \"EPSG:102067\" není součástí datasetu EPSG, ale na území ČR se využívá jako kdyby byl součástí EPSG.\nV rámci tohoto datasetu je S-JTSK_Krovak_East_North dostupný pod kódem \"EPSG:5514\".\n"}
{"id": "380279", "url": "https://cs.wikipedia.org/wiki?curid=380279", "title": "Otruby", "text": "Otruby\n\nOtruby jsou odpadní produkt, který přepadává při vysévání meliva z posledních šrotů, vymílacích a domílkových chodů, dále od loupání a kartáčování obilí. Podle granulace se dělí na hrubé (od kartáčování a šrotů) a jemné (z vymílání a loupání). Obsahují nejen částice slupek, ale i částice klíčků a endospermu, poněvadž ani moderní technologie nezaručuje její úplné oddělení. Při mletí pšenice se získává 17–18,5 % otrub, žita 20–25 % otrub a ječmene asi 22 % otrub. Otrub se využívá hlavně v krmivářství. V 17. století v Japonsku jich bylo užíváno i jako hnojiva.\n\nProti dřívějším názorům, že otruby jsou v potravě bezcenné, stojí nový poznatek, že tzv. balastní látky podávané v přiměřených dávkách mají příznivý dietetický vliv.\n\n"}
{"id": "380280", "url": "https://cs.wikipedia.org/wiki?curid=380280", "title": "Ferrari California", "text": "Ferrari California\n\nFerrari California je model automobilky Ferrari, který byl představen na autosalonu v Paříži v říjnu 2008. Jedná se o dvoudveřový, čtyřmístný, GT automobil s odnímatelnou střechou. \"California\" oživuje jméno použité v pozdních 50. letech u modelu 250 GT. Výroba tohoto modelu byla ukončena v roce 2017.\n\nPodle některých zdrojů původně začalo jako koncept pro nové Maserati, výsledné náklady na produkci si žádaly znak Ferrari, aby se vrátily investice. \"California\" představuje nový, druhý aktuální produktový model společnosti.\n\n\nAutomobil pohání zážehový, vidlicový osmiválec s přímým vstřikováním. Motor má objem 4,3 litru, je uložený vpředu a pohání zadní kola. Na litr objemu připadá 107 k, což jedna z nejvyšších hodnot u atmosférických motorů, ostatní výrobci musí použít přeplňování nebo turbodmychadla, aby dosáhli podobných výkonů. Systém přímého vstřikování je od firmy Bosch.\n\n\nFerrari strávila více než 1 000 hodin ve větrném tunelu s modelem \"California\" v měřítku 1:3 vylepšováním jeho aerodynamiky. Podařilo se jim docílit koeficientu odporu vzduchu 0,32, což z modelu \"California\" dělá nejlépe aerodynamické Ferrari, které kdy bylo vyrobeno.\n\n\"California\" se vyrábí na nové výrobní lince přiléhající k existující továrně v Maranellu. Dosavadní linka vyrobila 27 aut denně (6 000 ročně. Ferrari plánovalo vyrobit v prvních dvou letech 5 000 kusů \"California\", čímž zvýší produkci o 50 %. Tento model byl podle mnoho motoristických časopisů vyprodaný do roku 2011 a pro 60 % kupujících je to jejich první Ferrari.\n\nModel \"California\" nese několik prvenství u Ferrari:\n\n"}
{"id": "380281", "url": "https://cs.wikipedia.org/wiki?curid=380281", "title": "Walter Jacobi", "text": "Walter Jacobi\n\nDr. Walter Jacobi (2. července 1909 – 3. května 1947) byl německý právník, důstojník SS a válečný zločinec, který dosáhl hodnosti SS-Obersturmbannführer (podplukovník). Neblaze známým je díky své službě u vedoucí úřadovny SD v Praze.\n\nWalter Jacobi se narodil 2. července roku 1909 v bavorském městě Mnichov jako syn místního knihkupce. Po absolvování klasického gymnázia nastoupil na právnickou fakultu na univerzitě v Tübingenu a poté i na Univerzitu Martina Luthera v Halle. Již během studií vstoupil do německé NSDAP a v dalším roce do jednotek SA.\n\nPo dokončení studií nastoupil roku 1935 do služby u soudu a zároveň k SD (bezpečnostní službě). Dne 2. srpna stejného roku byl přeřazen od SA k SS a jeho služba u SD začala na úseku kultury. Odsud ovšem odešel zpět do justice poté, co se neshodl s šéfem hlavní kanceláře pro etnické Němce (Hauptamt Volksdeutsche Mittelstelle) SS-Obergruppenführerem Wernerem Lorenzem.\n\nPoté, co bylo Rakousko v roce 1938 připojeno k Německé říši, byl Jacobi povolán zpět ke službě u SD a byl zařazen na centrálu (\"Zentralabteilung II\") v Berlíně, kde měl na starosti problematiku sudetských Němců. Stal se tak specialistou na otázky týkající se Československa. Z centrály však za nedlouhlo opět odešel, a to kvůli rozporům s SS-Brigadeführerem dr. Franzem Sixem. Jeho útočištěm se tak stalo opět místo v justici.\n\nPo obsazení Čech a Moravy Německem se vrátil zpět k SD a jeho působištěm se stala Praha, kde od 20. března roku 1939 působil jako referent vedoucího úseku SD. Poté, co byl SS-Standartenführerem Horstem Böhmen převelen, stal se novým velitelem úřadovny SD v Praze. Dne 2. listopadu roku 1940 se oženil.\n\nDo povědomí československého lidu se dostal tím, když nechal na podzim roku 1939 chladnokrevně určit vysokoškoláky a jiné funkcionáře, kteří budou popraveni. Jeho nevědomost o problému týkajícího se vysokých škol pro něj nehrála žádnou roli. Stejně tak v období obou stanných práv dával okamžité příkazy k popravám Němcům nepohodlných osob. Svou roli sehrál i při vyhlazení obce Lidice u Kladna, na kterém nesl svoji vinu.\n\nZa své zločiny byl po válce dne 3. května roku 1947 popraven v Praze.\n\nWalter Jacobi byl ztvárněn německým hercem Wolfem Goettem ve filmu \"Atentát\" režiséra Jiřího Sequense z roku 1964.\n\n\n \n"}
{"id": "380285", "url": "https://cs.wikipedia.org/wiki?curid=380285", "title": "Registr územní identifikace, adres a nemovitostí", "text": "Registr územní identifikace, adres a nemovitostí\n\nRegistr územní identifikace, adres a nemovitostí, též RÚIAN, je jedním ze čtyř základních registrů České republiky, jeho fungování je upraveno zákonem č. 111/2009 Sb., o základních registrech, ve znění pozdějších předpisů. Plně funkční je od 1. 7. 2012. Správcem RÚIAN je Český úřad zeměměřický a katastrální (ČÚZK). Je součástí Informačního systému veřejné správy.\n\nHlavním přínosem systému základních registrů je vytvoření sady referenčních údajů, které jsou závazné pro výkon agend ve veřejné správě. V RÚIAN to prakticky znamená vedení popisných a lokalizačních údajů o územních prvcích, územně evidenčních jednotkách, účelových územních prvcích, jejich vazbách a o adresách. Z pohledu veřejné správy je nejdůležitějším referenčním prvkem RÚIAN adresa, na kterou se odkazují ostatní informační systémy veřejné správy.\n\nV rámci projektu RÚIAN byl vybudován agendový Informační systém územní identifikace (ISÚI). Prostřednictvím ISÚI dochází k zápisu nových a aktualizaci či rušení existujících záznamů v RÚIAN. Editory územních prvků jsou, vedle správce registru, obce, stavební úřady a ČSÚ.\n\nSoučástí projektu RÚIAN bylo vybudování Veřejného dálkového přístupu, pomocí kterého jsou data RÚIAN a ISÚI volně k dispozici přes internet k nahlížení nebo stahování prostřednictvím tzv. Výměnného formátu RÚIAN (VFR, XML soubory v jazyce GML).\n\nRÚIAN obsahuje údaje o základních územních prvcích:\nA dále údaje o územně evidenčních jednotkách:\nV RÚIAN mohou být dále vedeny účelové územní prvky (územní prvky stanovené jiným právním předpisem). V současné době jediným účelovým územním prvkem vedeným v RÚIAN jsou volební okrsky.\n\nPrvotní naplnění RÚIAN proběhlo migrací dat z datových zdrojů: \nAktualizační procesy jsou prováděny přes editační agendové systémy (ISKN, ISÚI) a za data vedená v registru zodpovídají zákonem stanovení editoři. \n\n\n"}
{"id": "380289", "url": "https://cs.wikipedia.org/wiki?curid=380289", "title": "Programovaná buněčná smrt", "text": "Programovaná buněčná smrt\n\nProgramovaná buněčná smrt (PCD), také buněčné suicidium, je nejednoznačný termín označující ty typy buněčné smrti, při nichž buňky páchají sebevraždu díky vnitrobuněčnému „programu“. Někdy je synonymizován s termínem apoptóza, ačkoliv jindy se vymezuje poněkud šířeji, totiž že apoptóza je jen jeden z typů programované buněčné smrti (a dalším je zejména autofágie). Jindy se apoptóza definuje jako programovaná buněčná smrt u mnohobuněčných organismů.\n"}
{"id": "380291", "url": "https://cs.wikipedia.org/wiki?curid=380291", "title": "Rosice (Pardubice)", "text": "Rosice (Pardubice)\n\nRosice (katastrální území Rosice nad Labem) jsou součástí města Pardubice ve stejnojmenném okrese v Pardubickém kraji. Jsou součástí městského obvodu Pardubice VII.\n\nNachází se přibližně 5 kilometrů od centra města, od kterého tuto část odděluje část Polabiny. Rosice jsou vzdáleny přibližně 100 km na východ od Prahy, přes 20 km jižně od Hradce Králové a přibližně 10 km severně od Chrudimi. Protéká jimi řeka Labe. Východní část Rosic, oddělená železniční tratí, se nazývá Kréta.\n\nPrvní zmínka o Rosicích pochází přibližně z roku 1300.\n\nNachází se zde tenisový a fotbalový klub (TJ Sokol Rosice nad Labem), tenisové kurty a fotbalové hřiště a víceúčelová sportovní hala.\n\nRosice leží na trati Pardubice - Hradec Králové - Jaroměř. Nádraží má tři nástupiště s průjezdnými kolejemi. Do Rosic zajíždí linka 6 pardubické městské dopravy.\n\nMateřská škola byla postavena po druhé světové válce. Soukromá základní škola v Rosicích je bilingvní a vyučuje se v ní angličtině a češtině. Knihovna v Rosicích je pobočkou Krajské knihovny v Pardubicích. Dalším kulturním místem je železniční muzeum, které se nachází na rosickém nádraží vedle staniční budovy.\n\nKostel svatého Václava mučedníka je umístěn několik metrů od slepého ramene Labe. V kostele jsou pořádány mše, jedná se o aktivní farnost. Slepé rameno Zákoutí nacházející se u západního okraje zástavby je chráněno jako registrovaný významný krajinný prvek.\n\nV parku na Náměstí 8. května stojí památník obětem první a druhé světové války. U části obce zvané Kréta je památník Jiřího Potůčka Tolara, který byl radistou výsadkové skupiny Silver A za druhé světové války a byl poblíž Rosic zastřelen.\n\nRosice se v posledních pěti letech staly oblíbeným místem výstavby nových domů. Vedle fotbalového hřiště vyrostla celá nová část Rosic.\n\nV Rosicích nad Labem se 30. září 1881 narodil Oskar Brázda, umělec, vystudoval Akademii výtvarných umění ve Vídni a po studiích se aktivně účastnil československého odboje. Byl uvězněn a internován do zahraničí. Mnoho let poté žil na zámečku Líčkov, kde i v roce 1977 zemřel. V roce 2006 po něm byla pojmenovaná dosud bezejmenná rosická ulice.\n\nMalíř František Malý, vlastním jménem Hájek, se narodil v Rosicích nad Labem 2. září 1900. Používal také pseunonym Hnězděnský. Působil hlavně po roce 1945 v Karlových Varech.\n\n"}
{"id": "380293", "url": "https://cs.wikipedia.org/wiki?curid=380293", "title": "Vršek (Křemešnická vrchovina)", "text": "Vršek (Křemešnická vrchovina)\n\nVršek (496 m n. m.) je vrch Českomoravské vrchoviny, v okrese Havlíčkův Brod. Nachází se asi 4 km od Lipnice nad Sázavou, nad vsí Volichov (část obce Krásná Hora). Podloží Vršku je převážně žulové, nedaleko vrcholu je i zaniklý lom. Nejvyšší partie jsou zalesněny smíšeným lesním porostem s převahou vysazované borovice lesní. Z okraje lesa je dobrý výhled nejen na hrad Lipnici, ale i na Melechov (707 m n. m.), nejvyšší vrch oblasti. V první polovině 20. století zde stála rozhledna. Přes Vršek vede zelená turistická stezka (úsek Okrouhlice – Ledeč nad Sázavou).\n"}
{"id": "380294", "url": "https://cs.wikipedia.org/wiki?curid=380294", "title": "Ferrol", "text": "Ferrol\n\nFerrol je přístavní město v jednom z mnoha zálivů severního pobřeží Galicie, autonomního společenství v rámci Španělského království. Je sídlem comarky Ferrol, součásti provincie A Coruña. Žije zde přes 70 000 obyvatel.\n\nV éře frankismu byl uzákoněn název El Ferrol de Caudillo, tedy \"Vůdcův Ferrol\". Dosud se lze setkat s formou El Ferrol, oficiálním názvem je však od roku 1980 pouze Ferrol (v galicijštině i kastilštině).\nZdejší hospodářství je založeno především na vojenských i civilních loděnicích a přístavu, logistice, na rybolovu, okrajově na turistickém ruchu. Končí zde širokorozchodná železnice z A Coruñi a úzkorozchodná dráha do Asturie, Kantábrie a Baskicka, využívanější je však autobusová doprava.\n\n\n"}
{"id": "380296", "url": "https://cs.wikipedia.org/wiki?curid=380296", "title": "Územně identifikační registr adres", "text": "Územně identifikační registr adres\n\nÚzemně identifikační registr adres (UIR-ADR, ÚIR-ADR) byla databáze všech stavebních objektů, které mají číslo domovní (tedy popisné či evidenční) na území ČR. Služba registru UIR-ADR byla ukončena k 31. 12. 2016, registr byl nahrazen základním registrem RUIAN.\n\nRegistr (dataset) vznikl v letech 1997-1999. Orgány spolupracující na jeho vzniku byly obecní úřady, Ministerstva pro místní rozvoj, Ministerstvo vnitra, Českého úřadu zeměměřického a katastrálního, Českého statistického úřadu a České pošty s.p.. Původním účelem registru bylo uplatnění především pro potřeby informačních systémů MPSV. \n\nPo svém dokončení byl registr uvolněn i pro ostatní zájemce a rychle se rozšířil mezi další uživatele ze státní správy. \n\nV červenci 2012 byl nahrazen novým Registrem územní identifikace, adres a nemovitostí (RÚIAN), patřícím do čtyř základních registrů.\n\nPoužívání registru mělo zajistit jednotné a správné psaní adresy a umožnit kontrolu existence adresy. Měl tak zpřesnit a zrychlit doručování zásilek a zajistit další funkce závislé na přesné a platné adrese, avšak adresa vygenerovaná systémem UIR se lišila od doporučených vzorů poštovních adres České pošty.\nRegistr UIR-ADR stále využívá ARES (stav k 12.5.2018).\n\nČíselníky oblastí, krajů, okresů, obvodů ORP, obvodů POÚ, obcí, pražských obvodů, NUTS4-obvodů, správních obvodů, městských částí (obvodů), částí obce, ulic a veřejných prostranství, stavebních objektů, adresních míst a adresních pošt.\n\n"}
{"id": "380302", "url": "https://cs.wikipedia.org/wiki?curid=380302", "title": "Jód (písmeno)", "text": "Jód (písmeno)\n\nJód je desáté písmeno mnoha semitských abeced, včetně fénické, aramejské, hebrejské Jud, syrské a arabské Jāʾ ﻱ (v současné arabské abecedě se nachází na 28. místě). Toto písmeno zní všech abecedách, v nichž se používá, stejně a to [j], někdy se používá jako dlouhá verze [i:].\n\nZ tohoto fénického písmene vznikla řecká Iota (I), latinské I a gótské eis \n\nJod (symbol י) (hebrejsky יוד,יוֹד (hovorově též jud) je desáté písmeno hebrejské abecedy.\n\nV symbolice může mít jod mnoho významů. Může znamenat plamen, slovo boží, slza. Jedná se o jedno s nejsymboličtějších hebrejských písmen.\n\nDále je písmeno jod základem a tvoří všechny hebrejské znaky.\n\nPísmeno jod se v hebrejštině čte dvěma způsoby:\n\nV hebrejské systému číslic má číselný význam 10.\n"}
{"id": "380305", "url": "https://cs.wikipedia.org/wiki?curid=380305", "title": "Declan Ganley", "text": "Declan Ganley\n\nDeclan James Ganley (* 23. července 1968, Londýn, Spojené království) je irský podnikatel a politický aktivista.\n\nZačínal v Londýně jako poslíček u pojišťovací firmy, ale počátkem 90. let 20. století se náhle stal významným podnikalem v lesnictví v bývalém Sovětském svazu. Působil údajně také jako poradce administrativě Vologodské oblasti. Vydělal také značnou sumu na obchodech s hliníkem v Ruské federaci. Zkrachoval jeho záměr na využití sovětských raketových nosičů pro komerční vynášení telekomunikačních satelitů do vesmíru.\n\nDo širšího povědomí se dostal díky založení politického hnutí Libertas, které dodnes vede. Investoval značnou sumu vlastních peněz do kampaně, kterou před referendem v Irsku vedlo hnutí Libertas proti schválení Lisabonské smlouvy. Prohlásil, že jeho odpor nesměřuje proti Evropské unii, nýbrž výhradně proti Lisabonské smlouvě. Za svou politickou kampaň dostal cenu od českého sdružení eStat.cz blízkého ODS,\n\nV červnu 2009 utrpěl jednoznačnou porážku ve volbách do Evropského parlamentu jako on sám, tak i jeho politická strana. Pote uvedl, že nepovede kampaň proti Lisabonské smlouvě před druhým irským referendem.\n\nJe ženatý a s manželkou Deliou má čtyři děti.\n\n"}
{"id": "380310", "url": "https://cs.wikipedia.org/wiki?curid=380310", "title": "Přehled o peněžních tocích", "text": "Přehled o peněžních tocích\n\nPřehled o peněžních tocích (anglicky cash flow statement) je ve finančním účetnictví jedním z finančních výkazů, který zobrazuje zdroj a využití peněžních prostředků a peněžních ekvivalentů podniku. Přehled peněžních toků (cash flow) doplňuje rozvahu a výkaz zisků a ztrát o další rozměr, jímž se vrací k základní ekonomické kategorii, která stojí na prapočátku všech ekonomických úvah, tj. k peněžním prostředkům. Jedná se o výkaz, který informuje o tom, co se s penězi děje, a objasňuje, zdali zdrojem peněz a peněžních ekvivalentů pro činnost podniku byla interní výdělečná činnost podniku, nebo externí zdroje.\n\nZákladním předpisem pro sestavení tohoto přehledu je mezinárodní standard IAS 7 Výkazy peněžních toků. (Mezinárodní standardy účetního výkaznictví).Šlo o snahu najít veličinu, která by srovnatelně vypovídala o dosažených ziscích společnosti. Národní předpisy vychází z tohoto standardu. V českých účetních standardech je to pro podnikatele standard (ČÚS) číslo 023 a vyhláška č. 500/2002 Sb. § 3, § 40 až § 43. Přitom mezinárodní i české přepisy umožňují při respektování zásad výše uvedených předpisů volbu metody, formu i úpravy obsahové náplně.\n\nJe to krátkodobý finanční majetek, který pro účely přehledu o peněžních tocích je definován takto:\nPříklady peněžních ekvivalentů:\nPřevody mezi jednotlivými druhy peněžních prostředků se v přehledu o peněžních tocích nevykazují.\n\nPeněžní toky jsou přítoky a odtoky peněžních prostředků a peněžních ekvivalentů. Aby se tyto toky správně vykázaly, přehled o peněžních tocích obsahuje i nepeněžní položky (např. odpisy, rezervy, opravné položky).\n\nInformace o peněžních tocích poskytují uživateli účetní závěrky podklad ke zhodnocení schopnosti účetní jednotky generovat peníze a peněžní ekvivalenty a potřeb účetní jednotky využití těchto peněžních toků Účetní zisk nemusí znamenat dostatek peněžních prostředků a naopak, vykazovaná ztráta nemusí znamenat nedostatek peněžních prostředků. Přehled peněžních toků umožňuje lepší srovnatelnost výkonnosti různých podniků. Je to z důvodu, že poskytuje informace bez ohledu na:\nPřehled odpovídá za sledované účetní období na tyto základní otázky:\nExistují základní obecné kontrolní vazby mezi finančními výkazy:\n\nV tomto trojbilančním systému lze identifikovat čtyři základní typy hospodářských transakcí,:\n\nPřehled o peněžních tocích je členěn odděleně za tyto činnosti:\nPro vyhodnocení přehledu o peněžních tocích z pohledu celkových kladných či záporných toků existuje těchto 14 možných základních variant (JD):\n\nKomentář: Jako nejlepší můžeme vyhodnotit variantu 6b. Peněžní prostředky vytvořené z provozní hlavní činnosti pokrývají výdaje investiční oblasti (pořízení investic) a výdaje finanční oblasti (výplatu dividend včetně splácení případných úvěrů). A u této varianty je ještě celkový peněžní tok kladný.\n\nAni mezinárodní standard neurčuje formu tohoto přehledu. V dodatku (Statement of Cash Flows) A a B k IAS 7 jsou uvedeny příklady tohoto výkazu, na kterých je ukázána jedna z možností jeho podoby. ČUS č. 023 uvádí základní formu přehledu jako možné řešení.\n\nTato metoda se mnohdy ještě rozlišuje\nVzhledem k tomu, že tradiční metody vychází z toho, že zpracovatel přehledu o peněžních tocích má k dispozici data účetní závěrky, jsou tyto metody rozšířeny na tzv. „krokovací metody“. Postupně se přebírají údaje z rozvahy a výsledovky a ty se v jednotlivých krocích upravují. O zvláštnosti sestavení tohoto výkazu svědčí to, že jsou za tímto účelem vydávány samostatné účetní standardy. Podrobné návody k jeho sestavení jsou v odborné literatuře.\n\nNěkteré prameny uvádí, že neexistuje obecný programový algoritmus pro sestavení přehledu o peněžních tocích. Nelze ani obecně tvrdit, že se výkaz cash flow „neúčtuje“. Přehled o peněžních tocích lze naplnit pomocí pentálního účetnictví. Podrobněji ve Wikiknize . Obecným algoritmem je pentální rovnice, pomocí níž je zaručena kontrola správnosti vyplnění a jednoznačné provázání na podvojné účetnictví.\n\nZ pohledu zpracování rozlišujeme dva druhy přehledů:\n\nV odborné literatuře je velké množství příkladů. Příklady je možné rozdělit do dvou základních skupin:\n\nV roce 1863 firma Dowlais Iron Company řešila situaci, kdy neměla peníze na investice pro nové vysoké pece, navzdory tomu, že firma dosáhla zisku. Vysvětlení, proč tam nebyly finanční prostředky k investování, podal manažer firmy, který udělal nový finanční výkaz s názvem srovnávací rozvaha. Tento nový finanční výkaz stál u zrodu výkazu cash flow, který se používá dodnes\n\nMezinárodní účetní standard - IAS 7 Výkazy peněžních toků vstoupil v platnost v roce 1994.Jeho první verze byla schválena již v roce 1977.\n\nV ČR první podrobný popis výkazu peněžních toků uvádí v roce 1992 Schroll\n\n\n"}
{"id": "380321", "url": "https://cs.wikipedia.org/wiki?curid=380321", "title": "Hypsometr", "text": "Hypsometr\n\nHypsometr (Etymologie: slovo je složeno z řeckých slov \"ὕψος hypsos\" – výška a \"μέτρον metron\" – měření) byl geodetický přístroj, používaný v 19. a na počátku 20. století k trigonometrickému určování nadmořské výšky bodů, resp. převýšení mezi dvěma body. Poloha těchto bodů musela být již známa. Používal se například během topografických mapování v 19. století. Přístroj se upevňoval na jednoduchý stojan a sestával ze svislého děleného kruhu \"L\" s verniery pro odečítání svislých úhlů \"l a l\", dalekohledu \"D\" a indexové libely V. Později byl zcela nahrazen teodolity nebo tachymetry (využívající tachymetrii).\n\nV zahraniční literatuře je popsán též hypsometr jako přístroj k určování nadmořské výšky na základě změny atmosférického tlaku. Změna se zjišťuje měřením teploty bodu varu kapaliny (vody) (viz ). Zdrojem této informace je Encyclopædia Britannica, 11. vydání z let 1910–1911. Není známo, že by tato metoda byla v českých zemích někdy prakticky použita.\n\n\n"}
{"id": "380322", "url": "https://cs.wikipedia.org/wiki?curid=380322", "title": "Visla (rozcestník)", "text": "Visla (rozcestník)\n\nVisla má více významů:\n\n"}
{"id": "380324", "url": "https://cs.wikipedia.org/wiki?curid=380324", "title": "Vršek", "text": "Vršek\n\nVršek může být:\n\n\n\n\n\n\n"}
{"id": "380330", "url": "https://cs.wikipedia.org/wiki?curid=380330", "title": "9K11 Maljutka", "text": "9K11 Maljutka\n\nMaljutka je sovětská protitanková řízená střela první generace naváděná prostřednictvím vodiče. Sovětský index GRAU kompletu je 9K11 Maljutka, střela má označení 9M14. Název v kódu NATO je AT-3 Sagger. Jedná se o protitankový raketový komplet středního dosahu s povelovým systémem dálkového navedení a s přenosem řídících povelů po vodiči (tzv. CLOS).\n\nVývoj byl zahájen roku 1961 v Konstrukční kanceláři strojírenství (\"Konstruktorskoje bjuro mašinostrojenija - KBM)\" ve městě Kolomna. Při její konstrukci byly poprvé na světě široce využity plasty. Existovaly dvě hlavní verze - přenosná a mobilní. Přenosná varianta používala odpalovací zařízení 9A111. První mobilní verze s označením 9P110 vznikla na základě kolového obrněného vozidla BRDM. O něco později vznikly též verze 9P122 a 9P133 na bázi modernějšího vozidla BRDM-2, které nesly novější komplet Maljutka-P. Mobilní verze byly vybaveny 14 střelami, z nichž šest bylo umístěno na výsuvném odpalovacím zařízení.\n\nPrvní verze z roku 1963 (označení NATO AT-3A) byla řízena povely operátora, který musel prodělat důkladný výcvik (po odpálení bylo nutno sledovat polohu cíle i střely a tuto ručně vést až na cíl), a v bojových podmínkách se nesnadno používala. Během sériové výroby došlo k mnoha modernizacím.\n\nVarianta střely 9M14M (označení NATO AT-3B) měla vylepšený raketový motor, který jí uděloval o 25 % vyšší rychlost, vstoupila do výzbroje roku 1973.\n\nV roce 1967 byl zahájen vývoj kompletu 9K11P Maljutka-P s poloautomatickým povelovým systémem dálkového navedení po záměrné cíle (SACLOS - \"Semi-Automatic Command to Line-of-Sight)\", a přenosem řídících povelů po vodiči (PTRK druhé generace). Role operátora je zde výrazně usnadněna a spočívá v udržování zaměření cíle, o střelu se již starat nemusí. Upravená PTŘS nese označení 9M14P Maljutka-P (označení NATO AT-3C), má rovněž vylepšenou bojovou hlavici a byla přijata do výzbroje roku 1969.\n\nDalší zásadní modifikace proběhla až roku 1995, kdy vznikla verze 9K11-2 Maljutka-2 s PTŘS 9M14-2, která používá tandemovou kumulativní hlavici a nový raketový motor.\n\n\nPřenosná varianta je obsluhována trojčlenným týmem, který je schopen připravit celý palebný komplet tvořený čtyřmi střelami během patnácti minut. Střely mohou být rozestavěny do vzdálenosti 15 metrů od centrálního zaměřovače a řídícího pultu. Při střelbě sleduje operátor vizuálně střelu, při útoku na cíl ve vzdálenosti větší než 1000 m využívá optického zaměřovače s desetinásobným zvětšením.\n\nDruhá varianta kompletu je používána ve výzbroji vrtulníků Mi-8 a starších verzí Mi-24. Rovněž tvoří výzbroj průzkumných obrněných vozidel BRDM, BRDM-2 a bojových vozidel pěchoty BMP-1.\n\nMaljutka byla poprvé úspěšně nasazena během Arabsko-izraelské války v roce 1973, kdy bylo jejím prostřednictvím zasaženo několik stovek izraelských tanků. Byla jednou z prvních skutečně účinných přenosných protitankových řízených střel.\n\nLicenční výroba probíhala v Bulharsku a Jugoslávii. Čína na jejím základě vyvinula vlastní PTRK \"Red Arrow 73\" a Írán PTRK \"RAAD\".\n\n\n"}
{"id": "380334", "url": "https://cs.wikipedia.org/wiki?curid=380334", "title": "František Müller", "text": "František Müller\n\nFrantišek Müller může být:\n\n"}
{"id": "380336", "url": "https://cs.wikipedia.org/wiki?curid=380336", "title": "František Müller (geodet)", "text": "František Müller (geodet)\n\nFrantišek Müller (4. září 1835, Libochovice – 21. říjen 1900, Praha) byl český vysokoškolský profesor geodézie.\nNarodil se v rodině vrchního (Oberamtmann) na libochovicko-budínském panství Jana Müllera a jeho manželky Anny, rozené Schneiderové, jako třetí ze šesti dětí. Vystudoval gymnázium v Litoměřicích. V letech 1854–1856 studoval na Polytechnickém ústavu v Praze. Roku 1856 nastoupil jako adjunkt katastrálního měření v Jižním Tyrolsku (Rakouské císařství, dnes Itálie). Studia zakončil v roce 1861. Roku 1863 se stal asistentem na stolici matematiky, roku 1864 asistentem geodézie u profesora Karla Kořistky. Roku 1867 byl jmenován mimořádným profesorem a roku 1868 řádným profesorem geodézie na Císařské a královské české vysoké školy technické v Praze. Ve dvou funkčních obdobích (1887–1888, 1896–1897) byl jejím rektorem. Do penze odešel v roce 1899. Za své zásluhy obdržel Řád železné koruny III. třídy.\n\nFrantišek Müller byl ženat, s manželkou Marií, rozenou Laminovou (1844–1918) měl dceru (1866–??).\n\nSvou pedagogickou práci začal krátce poté, co byla roku 1863 zahájena vysokoškolská výuka geodézie v českém jazyce. Zásadně se zasloužil o vznik české geodetické terminologie. Jeho nejvýznamnějším dílem je \"Kompendium geodésie a sferické astronomie, Geodésie nižší, díly I. - III.\" (na 3. a 4. části spolupracoval a práci dokončil Ing. František Novotný). Bylo to první české dílo, které pojednalo komplexně o nižší geodézii.\n\n\n"}
{"id": "380343", "url": "https://cs.wikipedia.org/wiki?curid=380343", "title": "9K111 Fagot", "text": "9K111 Fagot\n\nFagot je sovětská protitanková řízená střela druhé generace s přenosem řídících povelů prostřednictvím vodiče. Sovětský index GRAU kompletu je 9K111 Fagot, střela nese označení 9M111. Název v kódu NATO je AT-4 Spigot. Jedná se o protitankový raketový komplet středního dosahu s poloautomatickým povelovým systémem dálkového navedení po záměrné cíle (tzv. SACLOS – Semi-Automatic Command to Line-of-Sight)\n\nVývoj byl zahájen roku 1963 v Konstrukční kanceláři přesného strojírenství (\"Konstruktorskoje bjuro priborostrojenija - KBP)\" ve městě Tula pod vedením A. G. Šipunova. Největší problém představovala naváděcí soustava typu SACLOS, jejíž vývoj se opožďoval. Nakonec se ale všechny problémy podařilo překonat a komplet byl roku 1970 přijat do výzbroje.\n\nV roce 1973 byl zaveden do výzbroje modernizovaný PTRK 9K111M Fagot-M (užívá se též označení Faktorija) s PTŘS 9M111M, která má díky vylepšenému raketovému motoru prodloužený dosah a používá účinnější kumulativní hlavici.\n\nKromě toho lze účinnost kompletu Fagot zvýšit dodatečnou instalací termovizoru k zaměřovací a naváděcí jednotce odpalovacího zařízení. Konstrukční novinkou bylo kromě naváděcí soustavy také umístění střely v přepravním a odpalovacím kontejneru, který ji chrání před mechanickým poškozením.\n\n\nKomplet Fagot byl postupně zaveden do výzbroje všech armád Varšavské smlouvy, na rozdíl od kompletu Maljutka však nebyl exportován do dalších zemí.\n\nVzhledem ke své nízké hmotnosti (odpalovací zařízení váží 22,5 kg a kontejner se střelou 13 kg) je primárně používán v přenosné verzi. Obsluha je obvykle tříčlenná, kdy dva muži nesou celkem čtyři střely a třetí nese podstavec a mířidla. Rovněž může být použit jako výzbroj bojových vozidel BMP-1, BMP-2, BMD-1 nebo BMD-2\n\n"}
{"id": "380347", "url": "https://cs.wikipedia.org/wiki?curid=380347", "title": "Rezek", "text": "Rezek\n\nRezek může být:\n\n"}
{"id": "380349", "url": "https://cs.wikipedia.org/wiki?curid=380349", "title": "Oceloryt", "text": "Oceloryt\n\nOceloryt, ocelorytina, dříve označován též \"chalybografie\" nebo \"siderografie\" (angl. \"Steel engraving\", něm. \"Stahlstich\", fr. \"Gravure sur acier\") patří mezi techniky hlubotisku. V 19. století byl využíván pro tvorbu knižních ilustrací, později hlavně pro strojový tisk bankovek, poštovních známek a jiných cenin. Jedná se o techniku reprodukční grafiky, ve volné grafické tvorbě se téměř nevyskytuje.\nLimitovaný počet otisků z mědirytové desky vedl k hledání odolnějšího materiálu. Vynález rytiny v tvrdé oceli se připisuje Angličanu Charlesi Heathovi, který ji poprvé použil roku 1820. V 19. století se využívala zejména k tisku knižních ilustrací, protože tvrdost matrice umožňovala téměř neomezený náklad. Nejjemnější práce touto technikou vytvořili angličtí grafici v obsáhlých cestopisech. Ze starých tisků jsou ceněny zejména městské veduty, počátky techniky a dobová móda. Z českých grafiků užíval oceloryt např. Jiří Švengsbír.\nRytina se provádí mědiryteckými rydly do nezakalené ocelové desky. Před tiskem se ocel ztvrdí zakalením. Pro tisk cenin prostřednictvím ocelorytiny byly vyvinuty důmyslné rycí stroje – čárkovací stroje, stroje ke zhotovení paprsků, „gilošírky“, „reliéfky“ aj. Gilošírky sloužily k vytvoření tzv. gilošů, komplikovaných lineárních ornamentů, které jsou známé např. z bankovek. Reliéfky dokázaly převést reliéfní předlohu medailí nebo mincí do paralelní čárové struktury, která vyjádřila jejich tvar. Čárkovací stroj vytvořil uniformní plochy s pravidelným nebo postupně se měnícím rozložením linek.\n\nOceloryt je možné vytvořit i mokrým postupem - zaleptáním do desky změkčené vyhřátím. Poté se deska opět zakalí. Podobného výsledku jako v technice ocelorytu je možno dosáhnout i z měděné desky zpracované rytím, leptem nebo suchou jehlou, která se před tiskem poocelí. Pro oceloryt je typická jemná a ostrá linie, která umožňuje i práci na velmi malých formátech (poštovní známky, kolky). Tiskne se silným kolmým tlakem v lisu.\nPoštovní známka se vyryje podle předlohy do nahřáté a nekalené ocelové destičky ve skutečné velikosti. Po zakalení se matrice vloží do lisu a přenese (přetlačí) na obvod válce z nekalené oceli – tzv. moletu (patrici). Po zakalení patrice se z ní rytina přenese na plotnu z nekalené oceli pomocí speciálního moletovacího stroje, který ji rozmnoží do tvaru budoucích aršíků. Ocelová deska se pak ohne do tvaru půlválce, jehož poloměr přesně odpovídá poloměru rotačního válce. Takto se zhotoví dva půlválce, které se po dalším opracování zakalí a upnou na ocelový válec do stroje. Z něj se tiskne na nekonečný pás papíru.\n\n"}
{"id": "380353", "url": "https://cs.wikipedia.org/wiki?curid=380353", "title": "9M113 Konkurs", "text": "9M113 Konkurs\n\n9M113 Konkurs (kód NATO \"AT-5 Spandrel\") je sovětská protitanková řízená střela druhé generace s přenosem řídících povelů prostřednictvím vodiče. Sovětský název kompletu je 9K113 a střela má označení 9M113. Jedná se o protitankový raketový komplet středního dosahu s poloautomatickým povelovým systémem dálkového navedení po záměrné cíle (tzv. SACLOS - Semi-Automatic Command to Line-of-Sight), který je doplněn možností ruční korekce v závěrečné fázi letu v případě rušení klamnými optickými signály (navádění typu CLOS).\n\nTuto PTŘS vyvíjela rovněž konstrukční kancelář KBP v Tule. Podnětem k jejímu vzniku byla výzva Ministerstva obranného průmyslu SSSR k vývoji nového mobilního PTRK na bázi vozidla BRDM-2 z roku 1966. Požadavkem byla rovněž nadzvuková rychlost střely, která by ovšem neumožňovala přenos řídících povelů po vodiči. Při použití naváděcí soustavy s rádiovým přenosem řídících povelů by znemožnilo kompatibilitu s odpalovacím zařízením předešlé PTŘS Fagot a rovněž vyloučilo vývoj přenosné verze PTRK. Nakonec bylo od požadavku nadzvukové rychlosti upuštěno a v roce 1970 zahájen plnohodnotný vývoj nové PTŘS s původním označením Goboj, který byl ještě téhož roku změněn na Konkurs. Do výzbroje byla tato PTŘS přijata roku 1974.\n\nPři vývoji PTŘS 9M113 Konkurs se vycházelo z předešlého typu 9M111 Fagot. Obě střely používají stejné odpalovací zařízení 9P135M. Střela 9M113 Konkurz používaná u PTRK 9K113 je však v porovnání se střelou 9M111 Fagot těžší, delší, má větší dosah a její kumulativní hlavice je účinnější.\n\nV roce 1975 byla zavedena modernizovaná verze 9K113M Konkurs-M se střelou 9M113M, která je vybavena účinnější kumulativní hlavicí.\n\n\nPTRK 9P135 je používán v přenosné i mobilní verzi. Mobilní verze 9P148 na bázi vozidla BRDM-2 má na výsuvném odpalovacím zařízení instalováno pět střel připravených k okamžitému použití a dalších 15 je uloženo uvnitř vozidla, z nichž 5 je připraveno v nabíjecím automatu a 10 je připevněno v držácích na stěnách vozidla. Rovněž jím mohou být vyzbrojena bojová vozidla BMP-1P, BMP-2 a BMD-2.\n\nKomplet Konkurs byl exportován do všech států Varšavské smlouvy, přičemž Bulharsko a Československo jej vyráběly v licenci (licenční výroba pokračuje na Slovensku). Další výroba probíhá nebo probíhala rovněž v Indii a Íránu.\n"}
{"id": "380357", "url": "https://cs.wikipedia.org/wiki?curid=380357", "title": "Les Charlots", "text": "Les Charlots\n\nLes Charlots (Šašci) je francouzská hudební skupina existující od roku 1966, která se později úspěšně prosadila i coby komická herecká skupina ve francouzském filmu.\n\nV roce 2001 se sešli po zhruba dvaceti letech od rozpadu skupiny v televizním pořadu, poté se začali opět vídat častěji a od roku 2005 příležitostně opět vystupují spolu a dokonce natočili i nové desky.\n\nV roce 2012 zemřel Gérard Rinaldi.\n\n\n\n"}
{"id": "380358", "url": "https://cs.wikipedia.org/wiki?curid=380358", "title": "9K115 Metis", "text": "9K115 Metis\n\nMetis je sovětská protitanková řízená střela druhé generace s přenosem řídících povelů prostřednictvím vodiče. Sovětský index GRAU kompletu je 9K115 Metis, vlastní střela má označení 9M115 jako součást kompletu, 9M116 samostatná, název v kódu NATO je AT-7 Saxhorn. Jedná se o protitankový raketový komplet krátkého dosahu s poloautomatickým povelovým systémem dálkového navedení po záměrné cíle (tzv. SACLOS – Semi-Automatic Command to Line-of-Sight).\n\nVývoj probíhal v tulské Konstrukční kanceláři přesného strojírenství – KBP během sedmdesátých let a do výzbroje byl zaveden roku 1978.\n\n"}
{"id": "380359", "url": "https://cs.wikipedia.org/wiki?curid=380359", "title": "Odval na Ostravici", "text": "Odval na Ostravici\n\nOdval na Ostravici nebo také Odval Rudná je ostravský odval, který v minulosti sloužil především pro potřeby klopení žhavé strusky z vysokých pecí Nové huti. V současnosti je využíván vzácně.\n\nOdval o rozloze 3,5 ha se nachází v městském obvodu Slezská Ostrava. Prostor odvalu je ze severu ohraničen Rudnou ulicí, z východu Frýdeckou ulicí, z jihu železniční vlečkou Nová huť - Vítkovické železárny a ze západu řekou Ostravicí. Před výstavbou Rudné ulice se odval nacházel i v prostoru pod touto nynější ulicí a severně od ní směrem ke Kunčičkám.\n\nVýstavba odvalu byla zahájena v roce 1952 a 27. listopadu téhož roku zde bylo zahájeno klopení strusky. Odval byl vybudován pouze jako provizorní řešení do doby zprovoznění definitivního odvalu Lihovarská. K tomu došlo v roce 1958 a od té doby byl odval používán jen sporadicky. V současnosti je odval využíván pouze v případě nemožnosti klopení na haldě Lihovarská.\n"}
{"id": "380365", "url": "https://cs.wikipedia.org/wiki?curid=380365", "title": "Málek", "text": "Málek\n\nČeské příjmení Málek nosí více různých osobností:\n\n\n"}
{"id": "380378", "url": "https://cs.wikipedia.org/wiki?curid=380378", "title": "Piaristické gymnázium v Kroměříži", "text": "Piaristické gymnázium v Kroměříži\n\nPiaristické gymnázium v Kroměříži byla církevní škola založená v roce 1687 olomouckým biskupem Karlem II. z Liechtensteina-Calstelcornu. V roce 1873 bylo postátněno na státní německé gymnázium, v roce 1919 zrušeno.\n\nPiaristické gymnázium v Kroměříži založil Karel II. z Lichtenštejna-Kastelkornu listinou vydanou 16. června 1687 v Kroměříži. Jednalo se o osmý piaristický ústav v Čechách a na Moravě. Zpočátku se nacházelo v budovách zaniklé johanitské komendy, v letech 1737 až 1768 byl pro piaristy vystaven komplex budov zahrnující kostel sv. Jana Křtitele s přilehlou budovou piaristické koleje (dnešní Konzervatoř P. J. Vejvanovského Kroměříž) a gymnázium. Slavnostní položení základního kamene však proběhlo již 3. května 1688. Složení zakládajícího učitelského sboru bylo následující:\n\n\nVšichni čtyři vyučující působili před svým příchodem v Lipníku. Hlavní díl práce při organizačním zajištění činnosti nové koleje vykonal v letech 1689 až 1692 rektor Bernard Bartlicius povolaný z Litomyšle. Ten pak vykonával funkci rektora ještě v letech 1697–1700. Vyučovalo se podle zásad zakladatele piaristických škol Josefa Kalasanského, které v roce 1698 shrnul a vydal tiskem osmý generál řádu Giovanni Francesco Foci. Příručka byla později doplněna nařízeními pro českou provincii. V prvním období bylo gymnázium šestitřídní, vyučovacím jazykem byla latina. Ke škole byl téměř od počátku přidán chlapecký pěvecký seminář založený 16. srpna 1688.\n\nOd roku 1737 probíhala již zmíněná výstavba piaristického areálu, o kterou se zasloužili zejména rektoři Karel Kornel Horneš a Jeremiáš Soudný. Ve druhé polovině osmnáctého století byly v monarchii provedeny rozsáhlé reformy ve školství, jejichž autorem byl bývalý provinciál rakouské provincie prof. Gracián Marx. V rámci reforem byl 6. prosince 1774 vyhlášen všeobecný školní řád, na jehož základě vznikla při gymnáziu hlavní škola o čtyřech třídách. Dále pak byla v tomto období zřízena nižší reálka o dvou nebo třech třídách a teologický ústav pro vzdělávání mladých piaristů. Dalším patentem z 25. května 1777 byl omezen počet gymnázií, kroměřížské gymnázium bylo redukováno z šestitřídního na pětitřídní a do dvou nejnižších tříd byla namísto latiny zavedena němčina. Dbalo se však i o výuku češtiny, která probíhala s využitím knih Jana Amose Komenského. Podrobné zápisy o prospěchu studentů se dochovaly od roku 1747.\n\nOd roku 1807 probíhala výuka podle nového učebního plánu vypracovaného prof. Františkem Inocencem Langem. Namísto třídních profesorů byla zavedena soustava odborných učitelů. Ve školním roce 1818/19 byla gymnázia opět rozšířena na šest tříd, v roce 1849/50 na osm tříd. V souladu se zásadami Josefa Kalasanského byli ke studiu přijímáni i Židé. Například ve školním roce 1876/77 jich zde studovalo 78 nejen z Moravy, ale i z různých částí Německa. Nejvyššího počtu studentů dosáhlo gymnázium ve školním roce 1861/62, kdy na něm studovalo 472 žáků. Na hlavní škole to bylo 673 žáků v roce 1850/51, na nižší reálce 202 žáků v roce 1870/71. Rostoucí počet žáků si v roce 1851 vyžádal přístavbu druhého patra.\n\nVe druhé polovině devatenáctého století bylo mnoho piaristických škol postátněno. Příčina byla trojí.\n\n\nKroměřížské gymnázium a přidružené piaristické školy byly postátněny od školního roku 1873/74, převod pod státní správu prováděl provinciál PhDr. Vavřinec František Zink. Kolej zanikla v roce 1879. Posledním kroměřížským rektorem byl matematik a fyzik Athanáš František Mayer, posledním piaristou přírodovědec a fyzik František Xaver Veselý. Byli pohřbeni v Kroměříži na starém hřbitově a jejich ostatky byly slavnostně převezeny a uloženy do čestného hrobu na novém hřbitově v roce 1936.\n\nPřímým pokračovatelem piaristického gymnázia bylo od roku 1873 státní německé gymnázium. Vyučovali na něm i čeští učitelé, nejvýznamnější z nich byl fyzik a astronom František Nábělek. V roce 1882 bylo v Kroměříži založeno české gymnázium, které se stalo konkurentem německého. Po vyhlášení Československa nastala vlna odhlašování dětí z německých škol a v roce 1919 bylo kroměřížské německé gymnázium zrušeno jako nadbytečné.\n\n\n\n\n\n"}
{"id": "380382", "url": "https://cs.wikipedia.org/wiki?curid=380382", "title": "Nirvana - Pravdivý příběh", "text": "Nirvana - Pravdivý příběh\n\nNirvana - Pravdivý příběh je kniha britského hudebního novináře Everetta True. Je to biografe skupiny Nirvana.\n\nKniha vypráví skutečný příběh jedné z nejúspěšnějších hudebních skupin 90. let. Nirvana měla ve své době obrovský vliv na hudební průmysl a zásadně změnila tehdejší ráz hudby. Její album Nevermind, kterého se prodávalo 400 000 kusů týdně, bylo dokonce prohlášeno za nejzásadnější album 90. let. Kniha popisuje skrovné začátky kapely až k jejímu naprostému vrcholu s neslavným koncem. Autor věnuje zvláštní pozornost vztahu a později manželství frontmana kapely Kurta Cobaina se zpěvačkou Courtney Love a osvětluje nejasné okolnosti zpěvákovy smrti.\n\n"}
{"id": "380388", "url": "https://cs.wikipedia.org/wiki?curid=380388", "title": "Babarc", "text": "Babarc\n\nBabarc je obec v Maďarsku v župě Baranya v okrese Bóly.\n\nMá rozlohu 1885 ha a žije zde 794 obyvatel (2007).\n\nNa území obce končí dálnice M6 a plynule na ni navazuje dálnice M60. Souběžně s dálnicí M60 tudy prochází hlavní silnice č. 57 z Moháče do Pécse.\n"}
{"id": "380389", "url": "https://cs.wikipedia.org/wiki?curid=380389", "title": "Černočerná tma", "text": "Černočerná tma\n\nČernočerná tma (v originále Pitch Black) je australsko-americký scifi horror, natočený v roce 2000 v režii Davida Twohyho, hlavní roli vraha Riddicka hraje Vin Diesel. Film je prvním filmem ze série filmů a počítačových her o Riddickovi (anglicky \"The Chronicles of Riddick\").\n\nV daleké budoucnosti, civilní transportní loď Hunter-Gretzner letí za pomoci autopilota v blízkosti pouštní planety, zatímco je posádka uložena ve spánku v kryokomorách. Cestující se skládají z různých národností, čímž je muslimský kněz \"Imam\" a jeho synové, kteří cestují do Nové Mekky, chlapec jménem Jack, cestující Shazza a Zeke, a obchodník-policista jménem William J. Johns, který převáží notoricky známého zločince odsouzeného za několik vražd, který uprchl z věznice na Furyi, jménem Richard B. Riddick, který je připoutaný v řetězech a není v kryostázi. Riddick má uměle modifikované oči, díky kterým vidí ve tmě, ale zároveň je citlivý na silné světlo. Proto za dne nosí tmavé brýle. Kvůli modifikaci se mu na světle oči lesknou podobně jako kočce.\n\nPři průletu kolem komety, ocasní oblak úlomků protrhne trup lodi a zabíjí kapitána, který je doposud v kryostázi. Ze stáze se probere co-pilotka Carolyn Fry a navigátor Greg Owens. Fryová se pokusí s lodí nouzově přistát na blízké pouštní planetě. Kvůli odlehčení lodi Fryová uvolňuje nepotřebné části lodi. Nakonec má ze zoufalství v plánu odhodit i část lodi s pasažéry, ale Owens zablokuje uvolnění a nenechá tuto část lodi odpojit. Nakonec přistanou, ale Owens zemře a z původních 40 pasažérů zbude jen 11 živých. Fryová převezme roli kapitána a zatají fakt, že se celou posádku pokoušela zabít kvůli svému vlastnímu přežití.\n\nSkupina přeživších sbírá zásoby a prozkoumává okolí. Riddick využil pádu lodi a uprchl, kvůli čemuž Johns varuje všechny, že je Riddick může zabít. Skupina si brzy všimne, že planetu obklopují tři slunce, které způsobují neustálý den. Skupina začne hledat vodu, přičemž opět zajme Riddicka. Při průzkumech je jeden z přeživších v malé noře zabit. Všichni si myslí, že to způsobil Riddick ještě před zajmutím, ale Fryová to chce vyvrátit. Proto promluví s Riddickem v zajetí, který jí řekne, že to nebyl on, ale něco, co je dole v noře. Zároveň se Riddicka zeptá Jack, jak získal noční vidění. Riddick mu odpoví: „Musíš zabít pár lidí. Pak tě pošlou do vězení, kde ti řeknou, že už nikdy neuvidíš světlo. Seženeš doktora a dáš mu aspoň 20 mentolek, aby ti na tvoje vlastní přání vyleštil bulvy.\" Později Fryová sestoupí na dno nory, aby si ověřila Riddickovo prohlášení, a objeví velkou jeskyni plnou masožravých, na světlo silně citlivých tvorů. Jen tak tak se stihne zachránit. Následně osvobodí Riddicka pod podmínkou, že jim pomůže.\n\nPři dalším průzkumu objeví vzdálené opuštěné geologické středisko, kde získají dodávky vody. Zároveň objeví pojízdnou únikovou loď, která má však vybité energetické články. Uvnitř střediska se nacházejí další tvorové, kteří zabijí jednoho z Imámových synů. Skupina také objeví funkční model zdejší planetární soustavy. Podle geologických vzorků zjistí jejich stáří, a to 22 let. Do modelu zadají 22 let a vyjeví se jim, že právě jednou za tuhle dobu dojde ke zvláštnímu zatmění všech tří sluncí za pomocí planet téže soustavy. Také jim dojde, že právě tehdy vylezou na povrch masožraví tvorové z jeskyň. Proto se všichni shodnou na tom, že se vrátí k místu dopadu pro energetické články, díky kterým uniknou z planety pojízdnou únikovou lodí v geologickém středisku. Následně si Fryová všimne, že si Johnson v oblasti očí tajně vpichuje morfium, na kterém je závislý. Poté Riddick mluví soukromě s Fryovou a řekne jí pravdu ohledně Johnsovi. Není to policista, ale nájemný žoldák, který převáží Riddicka jen za účelem vyzvednutí odměny.\n\nSkupina uskuteční svůj plán a dosáhne trosek lodi, ze kterých získá energetické články, ale zatmění přijde dřív, než očekávali. Všechny tři slunce jsou zastíněny a pouštní planetou se rozhostí totální tma. Z nor začnou vylétávat obrovské roje masožravých tvorů, kteří stihnou zabít několik dalších přeživší. Kvůli tomu jsou ostatní nuceni zůstat ve vraku lodi. Ve vraku zemře další z Imamových dětí, a to opět kvůli masožravému tvoru. Avšak zjistí, že světlo tvorům silně vadí a ubližuje. Proto se rozhodnou vrátit k pojízdné lodi takhle za noci, ale se světlem. Nasbírají co nejvíce zdrojů světla. Riddick díky svému nočnímu vidění souhlasí, aby skupinu ve tmě vedl.\n\nPozději na cestě dojde nehodou k přerušení dodávky energie do světel, kvůli čemuž se skupina ocitne ve tmě. Riddick zaznamenal, že tito tvorové cítí krev a Jack se zdá, že přitahuje pozornost tvorů. Skupina nechápe proč. Riddick jim vysvětlí, že Jack je dívka a má menstruační cyklus. Jack se to pokusí vysvětlit tím, že kdyby jim již od začátku řekla, že je dívka, nechali by ji zemřít. Mezitím odtáhne Johns Riddicka stranou a vysvětlí mu svůj plán. Chce bezpáteřně nechat obětovat Jack tvorům, aby získali čas na návrat do lodi. To se ale Riddickovi nelíbí a při boji řízne Johnsna. Kvůli jeho krvácení se na něj tvorové sesypou a on zemře.\n\nUž zbývá jen Jack, Fryová, Imam a Riddick. Za pomocí hořícího alkoholu v lahvích a světla z něj pokračují dál. Náhle se však spustí déšť, kvůli čemuž oheň pohasne. Riddick je dostane do malé prázdné jeskyně, ale on sám odtáhne články k únikové pojízdné lodi. Uvnitř jeskyně ostatní objeví bio-luminiscenční modré červy, které nacpou do lahví a použijí je jako zdroj světla. Fryová opouští jeskyni a najde Riddicka, který hodlá odletět z planety bez nich. Prosí ho, aby pomohl Jack a Imamovi do lodi, ale Riddick nechce. Nakonec se však Riddick rozhodne pro záchranu a s Fryovou se vydají k jeskyni.\n\nPodaří se jim dostat se zpět na loď, ale Riddick je odtrhnut od skupiny. Čelí dvěma masožravým tvorům. Fryová dojde k Riddickovi, aby mu pomohla. Setká se se zraněným Riddickem. Pomůže mu vstát, avšak krátce nato ji nabodne masožravý tvor a odletí s ní pryč. Jistě zemře. Zachmuřený a smutný Riddick se vrátí na loď, kde už čekají Jack s Imamem. Riddick protahuje start co nejdéle, aby se na ně sesypalo co nejvíce tvorů. Sám to komentuje „Neodletíme bez rozloučení\" a nastartuje loď. Díky tomu sežehne a zabije několik tvorů. Podaří se jim odletět z planety. Na orbitě jim Riddick ještě řekne, aby případným lovcům pověděli, že Riddick zemřel dole na planetě. Naberou kurz do Nové Mekky.\n\n"}
{"id": "380390", "url": "https://cs.wikipedia.org/wiki?curid=380390", "title": "Největší Američan", "text": "Největší Američan\n\nNejvětší Američan, v originále The Greatest American, je název čtyřdílné americké televizní soutěže z roku 2005. Moderoval ji Matt Lauer. Podobně jako čeští diváci volili v témže roce 100 největších Čechů, Američané formou SMS a volání z mobilního telefonu vybírali 100 největších osobností své země. Nejvíce hlasů přišlo z Kalifornie, Texasu a Floridy. Nejprve bylo nominováno 100 osobností, z těch pak diváci vybrali 25.\n\n\n\nNěkolik osobností, které se umístily v první stovce, není rodilými Američany:\n"}
{"id": "380391", "url": "https://cs.wikipedia.org/wiki?curid=380391", "title": "Věra Binarová", "text": "Věra Binarová\n\nVěra Binarová je česká violistka.\n\nPo absolvování Konzervatoře Pardubice a Hudební fakulty AMU v Praze si své hudební vzdělání doplnila na Hochschule für Muzik ve Vídni u prof. Siegfieda Fühlingera a soukromým studiem u prof. Marie Hlouňové. Účastnila se interpretačních kurzů v německém Iserlohnu a působila také v orchestru Nadace Yehudi Menuhina.\n\nTalichův komorní orchestr, Symfonický orchestr Českého rozhlasu, Západočeský symfonický orchestr Mariánské Lázně, Český národní symfonický orchestr, Barocco sempre giovane, Kvarteto Jupiter, Capella Sancta Caecilia Czech virtuosi, Státní filharmonie Košice\n\n"}
{"id": "380397", "url": "https://cs.wikipedia.org/wiki?curid=380397", "title": "Milíř (Jizerské hory)", "text": "Milíř (Jizerské hory)\n\nMilíř (na některých mapách označovaný jako Milíře, německy \"Grofskamm\") je hora v Jizerských horách ležící na Mariánskohorském hřebeni 2,5 km jižně od Jizery. Na vrcholové plošině, pokryté mladými smrčinami, se nachází geodetický bod (999 m n. m.) a hned několik vrcholových skal. Nejvyšší z nich dosahuje nadmořské výšky 1003 m n. m. a díky tomu se Milíř řadí mezi jizerskohorské tisícovky, přestože většina map chybně uvádí jeho nadmořskou výšku podle geodetického bodu.\n\nNa Milíř nevede žádná značená turistická stezka a na samotný vrchol nevede vůbec žádná cesta. Nejjednodušší přístup je od jihu. Z asfaltové silničky od Mariánskohorských bud na Smědavu (zelená značka) odbočuje po 800 m doleva široká cesta, vedoucí přes Mariánskohorský hřeben na rozcestí Čihadla. Z ní po dalších 400 m odbočuje doprava travnatá cesta, která končí na jižním okraji vrcholové plošiny, asi 150 m od centrální skalky u geodetického bodu.\n\n\n"}
{"id": "380401", "url": "https://cs.wikipedia.org/wiki?curid=380401", "title": "Hebrejský Kristus. Jazyk a stáří evangelií", "text": "Hebrejský Kristus. Jazyk a stáří evangelií\n\nHEBREJSKÝ KRISTUS Jazyk a stáří evangelií je kniha významného francouzského katolického filosofa Claude Tresmontanta.\n\nKniha vyšla ve Francii poprvé v r. 1983 a dočkala se už několika vydání. Je to demytologizační práce. Její výsledky jsou ovšem paradoxní: evangelia nejsou pozdějšími produkty zhelénizovaných křesťanských společenství napsanými v řečtině, ale vznikla nedlouho po událostech na základě přímo pořizovaných záznamů. Původní hebrejské texty byly přeloženy do řečtiny.\n\nAutor používá termín kalk, což je otrocký, doslovný překlad z druhého jazyka. Například kdyby Němec slyšel větu: Ich fühle mich unter dem Hund, tak by hned poznal, že tu větu neřekl Němec, ale Čech, protože to je otrocký překlad české fráze \"cítím se pod psa\", kterou Němec takto nikdy neřekne.\n\nPodobně když Čech vidí větu: \"Buď proklet, kdo obcuje se svou sestrou, dcerou svého otce nebo dcerou své matky,\" tak ví, že toto neřekl rodilý Čech, protože čeština používá sousloví \"pokrevná sestra\". Když navíc umí hebrejsky, tak je mu jasné, že toto je otrocký překlad z hebrejštiny - Deu 27, 22.\n\nTresmontant ukazuje na mnoha příkladech, že kdyby text Nového Zákona viděl rodilý Řek tehdejší doby, tak by podobně musel konstatovat, že toto není řečtina, že to je jen otrocky doslovný překlad nějakého hebrejského textu, který se nezachoval.\n\nZvyk takto otrocky překládat hebrejštinu do řečtiny měli podle autora Židé již z doby překladu Septuaginty, tzn. řeckého překladu hebrejského Starého Zákona z přibližně 2. století př. Kr. Proto Tresmontant prochází evangelia a vezme řecké slovo nějakého sporného textu a hledá, jak toto slovo překládali Židé v Septuagintě. Podobně najde paralelní texty dvou synoptických evangelií a ukazuje, že podle tehdejších překladatelských zvyklostí jsou toto dva legitimní překlady z jednoho originální hebrejského textu, který se nám nezachoval.\n\nTento originální způsob uvažování má dalekosáhlé teologické důsledky. Například první věta Janova evangelia zní \"Na počátku bylo slovo\". V řečtině logos. Tento termín odkazuje na řeckou tradici a dává tušit souvislost gnosi. Naopak Tresmontant argumentuje tím, že je to paralela prvního verše knihy Genesis Na počátku Bůh stvořil nebe i zemi. Bůh řekl, budiž země. Podle autora tedy toto slovo neodkazuje na řecké tradice, ale na to slovo, které Bůh vyslovil, které bylo u něho dříve než povstal svět a kterým stvořil svět. Toto slovo pak evangelista ztotožňuje s Ježíšem. Tedy ne řecká gnose, ale typicky hebrejský styl uvažování.\n\nPrvní čtyři verše Lukášova evangelia vyvolávají dojem, že jsou napsány přirozenou, původní řečtinou.\nNepochybně právě díky těmto prvním řádkům se řada autorů už dlouho rozplývá chvalozpěvy nad Lukášem\nhelenistou, uhlazeným vzdělancem atd. Avšak od pátého verše až do konce už nejde o přiroze­nou řečtinu, ale o překlad, a to o překlad pořízený evi­dentně z hebrejských podkladů. A překladatelská metoda Lukášova je taková, že právě v jeho případě překlad bije mnohem více do očí než u Matouše, Marka a Jana.\n\nLukáš 1,6: \"Byli spravedliví oba dva před tváří (hebrejsky le-panim) Boha. Chodili ve všech jeho přikázáních (hebrejsky micvot) a v Jeho ustanoveních. A nebylo u nich (hebrejština nezná sloveso mít, ale používá výrazu být u) dítě, neboť Elišeba byla neplodná a oba dva byli pokročilí ve svých\ndnech...\"\n\nKdyby řecký čtenář nebo čtenář odkojený řeckou kul­turou četl obrat \"byli oba dva pokročilí ve svých dnech\", musel by mít nevyhnutelně pocit, že nastává soumrak řecké kultury.\n\nPro srovnání jak vypadá stejný text v Českém ekumenickém překladu:\nLK 1, 6-7: Oba byli spravedliví před Bohem a žili bezúhonně podle všech Hospodinových příkazů a ustanovení. Neměli však děti, neboť Alžběta byla neplodná a oba již byli pokročilého věku.\n\nVýše nastíněný Tresmontantův přístup ovšem v moderní biblistice zůstává spíše okrajovou záležitostí. Např. filosof Jan Sokol ve své recenzi k jiné Tresmontanově knize (Otázky naší doby. Filosoficko-teologický slovník), píše: \"Základní Tresmontantovou myšlenkou zůstává 'hebraismus', který jako mladý člověk kdysi pro sebe objevil: židovské kořeny evangelií a křesťanství. To už dnes není pro poučeného křesťana žádná novinka. Navíc co k ní Tresmontant za čtyřicet let práce přičinil, je většinou problematické. Tvrzení o hebrejských předlohách evangelií se v odborné diskusi občas objevuje, zůstává však hypotézou okrajovou a stále méně pravděpodobnou - podobně jako opačný názor, že Ježíš kázal řecky; je příznačné, že obojí většinou zastávají samouci.\"\n\nK Tresmontantovu pojetí překladu se pak Jan Sokol v téže recenzi o několik odstavců dále vyjadřuje takto: \"Zde se projevuje zásadní autorův omyl ohledně překladu a vztahu mezi dvěma jazyky, v případě Bible mezi hebrejštinou a řečtinou. Jazyk není logický systém jednoznačných označení, nýbrž každé slovo má různě široké významové pole. Úkolem překladatele tedy není přiřadit originálu ten správný ekvivalent, nýbrž vybrat slovo (případně obrat), které se s původním významem co nejlépe kryje. Autorovo opakované tvrzení o 'jednoznačném slovníku' a 'doslovnosti' je nesmysl, který naznačuje, že nikdy nic nepřekládal. Autoři řecké Septuaginty užívali k překladu téhož hebrejského výrazu až deseti různých řeckých slov, protože to při významové šíři hebrejských slov jinak nešlo. Naopak slovem \"diathéké \"překládali sedm hebrejských výrazů. Ostatně Židé své posvátné knihy také neoznačovali slovem \"berít\", nýbrž \"tóra\", o němž se Tresmontant nezmiňuje.\"\n"}
{"id": "380405", "url": "https://cs.wikipedia.org/wiki?curid=380405", "title": "Giovanni Alfonso Borelli", "text": "Giovanni Alfonso Borelli\n\nGiovanni Alfonso Borelli (Pisa 28. ledna 1608 – 31. prosince 1679) byl italský fyziolog, fyzik, astronom a matematik. Přispěl k zavádění moderních principů vědeckého výzkumu, pokračoval v Galileově metodě ověřování hypotéz pozorováním. Zabýval se matematikou, studoval pohyby Jupiterových měsíců a v mikroskopii zkoumal složení krve. Studoval mechanismus otevírání a zavírání průduchů v rostlinných tkáních, je autorem významných studií v medicíně a v geologii. Byl chráněncem švédské královny Kristýny I.\n"}
{"id": "380409", "url": "https://cs.wikipedia.org/wiki?curid=380409", "title": "Samuel Johannes Pauly", "text": "Samuel Johannes Pauly\n\nSamuel Johannes Pauly (13. duben 1766, Vechingen, Švýcarsko – 1821), též Samuel Jean Pauly či Samuel John Pauly, byl švýcarský puškař a vynálezce, který zkonstruoval první funkční jednotný náboj pro palné zbraně. Patřil také mezi první průkopníky letectví.\n\nNarodil se ve Vechingenu u Bernu, kde jeho otec pracoval jako kovář a výrobce kočárů. Roku 1798 se stal seržantem dělostřelectva švýcarské armády a bojoval poté po boku Francouzů pod velením André Massény ve druhé koaliční válce. Během tažení napsal roku 1799 manuál o používání střelných zbraní.\n\nRoku 1802 odešel do Paříže, začal si říkat „plukovník Jean Samuel Pauly“, pracoval zde na projektu vzducholodi a později založil puškařskou dílnu, kde vyvinul zápalku (roznětku) na bázi třaskavé rtuti. Od roku 1809 zaměstnával německého puškaře Nikolause Dreyseho, pozdějšího konstruktéra slavné jehlovky Dreyse M1841.\n\nRoku 1808, ve spolupráci s francouzským puškařem Françoisem Prélatem, Pauly vytvořil první jednotný náboj. Náboj měl papírovou nábojnici s měděným dnem a obsahoval zápalku na bázi třaskavé rtuti, střelný prach a kulový projektil. Byl nabíjen zadní částí hlavně a odpalován pomocí jehly. Touto konstrukcí položili základ pro vývoj moderních zbraní – zadem nabíjené pušky, používající náboj se středovým zápalem. Pauly vyvinul také pušku pro tento náboj. Byla předvedena Napoleonovi, jenž ji označil za vynález, který předběhl svoji dobu. Do výzbroje se však tyto pušky nedostaly pro potíže s těsností závěru, a protože válčící Francie neměla dostatek financí na zavedení hromadné výroby.\n\nPauly vyrobil zlepšenou verzi náboje, kterou si nechal patentovat 29. září 1812. Roku 1814 pak náboj zdokonalil tím, že nábojnici vyrobil z mosazi. Protože ovšem ještě nebyla známa technologie hlubokého tažení, vyráběl ji Pauly soustružením, což bylo pracné a drahé. \n\nPo pádu Paříže (31. března 1814) odešel 5. dubna 1814 Pauly do Velké Británie (Dreyse se vrátil do Sömmerdy), kde získal pro spolupráci bohatého krajana, úspěšného výrobce zbraní a obchodníka, Durse Egga z Londýna. Spolu s ním se vrátil ke svému projektu vzducholodi. 25. dubna 1815 dal král Jiří III. těmto dvěma švýcarským průkopníkům letectví licenci na stavbu „\"létacího stroje ve tvaru ryby nebo ptáka\"“. V blízkosti Hyde Park pak postavili pravděpodobně první hangár na světě. 16. srpna 1816 oznámil londýnský \"Observer\", že jejich \"Flying Dolphin\" je téměř dokončen a brzy začne provoz na pravidelné lince Londýn – Paříž. Měl přepravovat 15 až 20 cestujících, k zahajovacímu letu však nikdy nedošlo. Poté, co se Pauly s Eggem ve zlém rozešel, upadl do chudoby a roku 1821 opuštěný a zapomenutý zemřel.\n\n"}
{"id": "380414", "url": "https://cs.wikipedia.org/wiki?curid=380414", "title": "Bílá smrt", "text": "Bílá smrt\n\nBílá smrt je hora v Jizerských horách, ležící na hřbetu Holubník - Černá hora, asi 250 m západně od sedla Holubníku, v katastru města Hejnice. Je pojmenovaná podle nedalekého pomníčku na památku pošetilé sáňkařské výpravy tří pánů z roku 1909. Bílá smrt není zakreslena na většině map a nebývá ani zařazena do seznamů jizerskohorských tisícovek, nicméně podle autorů projektu \"Tisícovky Čech, Moravy a Slezska\" jde o tzv. vedlejší vrchol Černé hory.\n\nVrcholová skála se nachází několik desítek metrů nalevo od červeně značené cesty ze sedla Holubníku na Holubník, a to asi 250 m od sedla.\n\nPomníček Bílá smrt se nachází necelých 100 m severně od sedla Holubníku. Na dřevěném sloupu tu visí malovaný obrázek, připomínající pošetilou sáňkařskou výpravu tří pánů - veletlustého hostinského z libereckého Radničního sklepa Arzböcka, obchodníka s šatstvem Mrase a kapelníka plukovní hudby Pochmanna. Ti se odpoledne dne 19. února 1909 vydali pěšky z Liberce do Kristiánova, kde se řádně a dlouho posilňovali. Za setmění začali rozjaření pánové stoupat z Kristiánova do sedla Holubníku, odkud chtěli sjet na saních do Ferdinandova. Na cestě je ale zastihla prudká sněhová bouře a nedaleko sedla Holubníku ztratili sněhem závátou cestu. Tlustý hostinský se bořil do hlubokého sněhu a nebyl schopen pokračovat dál. Sestavili proto troje saně, pana hostinského na ně posadili, zabalili ho do kabátů a sami dva vyrazili pro pomoc. Několik hodin bloudili severním úbočím Hejnického hřebene až před půlnocí konečně doklopýtali do Ferdinandova, kde sehnali pomoc. Hluboké stopy, které ještě nestihl sníh zasypat, je dovedly zpátky k panu hostinskému, který je prý očekával dosud čile a s myslí nezkormoucenou. Společnými silami ho dotáhli na Štolpišskou silnici, kde už na ně čekal kůň, který je dovezl dolů do Ferdinandova.\n\nMalovaný pomníček obsahuje veršované líčení této události:\n\n"}
{"id": "380416", "url": "https://cs.wikipedia.org/wiki?curid=380416", "title": "Bojga psí", "text": "Bojga psí\n\nBojga psí (\"Boiga cynodon\") je had z čeledi užovkovitých, žijící v oblasti Jihovýchodní Asie. V češtině je tento druh občas nazýván i bojga hnědá, toto jméno se však většinou používá pro mnohem známější druh \"Boiga irregularis\", proslavený invazí na Guamu.\n\nBojga psí dorůstá délky i přes 2 metry. Žije především na stromech, včetně lidmi vysazovaných plantážních druhů. Živí se ptáky, ptačími vejci a malými plazy.\n\n"}
{"id": "380423", "url": "https://cs.wikipedia.org/wiki?curid=380423", "title": "Czyżyny (městská část)", "text": "Czyżyny (městská část)\n\nCzyżyny () je čtrnáctá městská část Krakova. Do roku 1990 spadala administrativně pod čtvrť Nowa Huta. K 31. prosinci 2007 žilo v Czyżynách 25 775 obyvatel. Rozloha městské části činí 1079,6 ha.\n\n"}
{"id": "380424", "url": "https://cs.wikipedia.org/wiki?curid=380424", "title": "Synchroidae", "text": "Synchroidae\n\nSynchroidae je malá čeleď brouků z nadčeledi Tenebrionoidea.\nV čeledi jsou tři rody: \"Mallodrya\", \"Synchroa\" a \"Synchroina\", s celkovým počtem 5 druhů.\n\n\n"}
{"id": "380429", "url": "https://cs.wikipedia.org/wiki?curid=380429", "title": "Lois McMaster Bujold", "text": "Lois McMaster Bujold\n\nLois McMaster Bujold (* 2. listopadu 1949) je uznávaná americká autorka sci-fi a fantasy literatury. Je čtyřnásobnou nositelkou ceny Hugo v kategorii „\"za nejlepší román\"“, dále získala cenu Nebula a Cenu mýtotvůrce. Její nejúspěšnějším dílem, přeloženým do řady jazyků, včetně češtiny, je \"Vorkosiganská sága\".\n\nČtyřikrát získala cenu Hugo v kategorii „\"za nejlepší román\"“, mnoho dalších jejích románů bylo na tuto cenu nominováno a umístilo se na nejvyšších příčkách.\nVítězství:\n\nV roce 1991 získala cenu Nebula za sci-fi povídku \"The Mountains of Mourning\" (Vorkosiganská sága) a v roce 2002 Cenu mýtotvůrce v kategorii \"Mythopoeic Fantasy Award for Adult Literature\" za fantasy román \"Prokletí Chalionu\". V roce 2011 obdržela cenu Skylark Award (celým názvem \"Edward E. Smith Memorial Award for Imaginative Fiction\") a roku 2013 cenu Forry Award za celoživotní dílo.\n\n\n\n\n\n"}
{"id": "380435", "url": "https://cs.wikipedia.org/wiki?curid=380435", "title": "RS-68", "text": "RS-68\n\nRocketdyne RS-68 je raketový motor na kapalné pohonné látky, vyvíjený od poloviny 90. let pro pohon rakety Delta IV. Vyznačuje se jednoduchostí konstrukce, relativně nízkou cenou a spolehlivostí. První start se konal roku 2002. Bylo v plánu využití vylepšené verze RS-68B v programu Constellation zrušeném v říjnu 2010.\n\nMotor RS-68 byl vyvinut společností Rocketdyne Propulsion and Power v Los Angeles v Kalifornii. Hlavním cílem projektu byl jednoduchý a levný motor na jedno použití. Toho bylo dosaženo snížením počtu součástek o 80% oproti několikanásobně použitelnému Space Shuttle Main Engine (SSME). Zjednodušení koncepce však způsobilo značné snížení účinnosti motoru v porovnání s SSME, oproti němuž má o 10% nižší specifický impuls a o 30 % horší poměr tah/hmotnost. Cena jednoho RS-68 je přibližně 14 milionů dolarů oproti 50 mil. za SSME, to z něj činí dobrý motor pro jednorázové nosné rakety jako Delta IV.\n\nMotor spaluje tekutý vodík a tekutý kyslík v poměru 1:6. Dopravu paliva a okysličovadla zajišťují turbočerpadla poháněná malou spalovací turbínou. Chlazení spalovací komory je řešeno systémem \"channel-wall\". Průkopníkem tohoto systému byl Sovětský svaz (motor RD-120 rakety Eněrgija). Systém sestává z vnitřního a vnějšího pláště a mezi nimi jsou připájeny oddělovací pláty, tím vznikají kanálky, jimiž proudí chladicí médium. Oproti standardní koncepci chlazení, kde jsou kanálky tvořeny stovkami trubiček navinutými a připájenými na stěnu komory, je systém \"channel-wall\" celkově těžší ale výrobně mnohem jednodušší a levnější. Jako chladicí médium slouží palivo (osvědčená koncepce využívaná již za 2. světové války). Ovládání vektoru výstupních plynů trysky je řešeno podobně jako u ostatních raketových motorů, tedy hydraulicky ovládaným kloubovým závěsem trysky. Tryska je chlazena potahem z ablativního materiálu, který žárem od výstupních plynů postupně odtává a rozptyluje tak teplo do okolí. Hmotnost je oproti regenerativnímu způsobu chlazení používanému u podobných motorů vyšší, výrobní nároky a cena jsou však mnohem nižší.\n\n\n\n"}
{"id": "380436", "url": "https://cs.wikipedia.org/wiki?curid=380436", "title": "Hubnutí", "text": "Hubnutí\n\nHubnutí je proces, kdy se snižuje celková tělesná hmotnost jedince. Obvykle je to úbytkem tukové tkáně, která tvoří přirozenou energetickou rezervu savců; hubnutí může být ale způsobeno i ztrátou svalové tkáně. K hubnutí dochází, když příjem energie nepokrývá energetickou potřebu organizmu. Ovšem například u myší bylo pozorováno, že snížení příjmu potravy v dospělosti nemá pozorovatelný vliv na zdraví, ale je pro zdravý život nutno nemít vysoký příjem potravy již od počátku.\n\nU obézních jedinců je hubnutí zdraví prospěšným procesem, musí však být prováděno postupně, nejlépe pod dohledem odborníka, buď lékaře, nebo nutričního terapeuta, kteří k tomu mají vhodné zdravotnické vzdělání. Například výživový poradce takové vzdělání mít ze zákona nemusí.\n\nPro určení, zda je člověk hubený, \"v normě\", nebo obézní se nejčastěji používá veličina nazvaná tělesný hmotnostní index (anglicky: \"body mass index\" - BMI).\n\nOsoba s BMI přes 25 kg/m je považována za osobu s nadváhou; BMI přes 30 kg/m je považováno za obezitu. Další limit při 40 kg/m je identifikován jako naléhavý risk nemoci. Americký Institut pro výzkum rakoviny považuje BMI mezi 18,5 a 25 za ideální cíl zdravé osoby (i když některé zdroje považují osobu s BMI nižší než 20 za osobu s \"podváhou\"). BMI zavedl v 19. století belgický statistik Adolphe Quetelet. Limitní hodnoty mezi kategoriemi jsou příležitostně předefinovány a mohou se lišit v různých zemích. V červnu 1998 Národní institut zdraví v USA vydal oficiální definice kategorií BMI, které tehdy používala Světová zdravotnická organizace (WHO) a posunul americký limit 'nadváhy' z BMI 27 na BMI 25. Asi 30 milionů Američanů tím přešlo z „ideální“ hmotnosti do nadváhy 0,45 – 4,55 kg. Tedy BMI nemůže dát kompletní diagnostiku, protože neuvažuje distribuci tuku v těle (víc v článku střední obezita) a poměrný podíl tuků, svalů a kostí na celkové tělesné hmotnosti. Silný atlet může pro těžké svalstvo být klasifikován podle BMI jako obézní, zatímco chybná 'normální' hodnota může být diagnostikována v případě starší osoby s velmi malou beztukovou hmotou a množstvím tuku.\n\nSamotný BMI je proto jako diagnostický nástroj nedostatečný. V praxi je mnoho příkladů nadváhy, které mohou škodit zdraví a lékař i pacient mohou vidět 'očima', že tuk je problém. V těchto případech limity BMI poskytují jednoduchá směrná čísla, kterým všichni pacienti mohou rozumět. Lékaři mohou též použít jednoduché měření obvodu pásu (které je lepším indikátorem komplikací jako např. inzulinová rezistence pro útrobní tuk); \"test kožní řasy\", u kterého se špetka kůže přesně změří na určení tloušťky podkožní tukové vrstvy; nebo bioelektrická impedanční analýza, obvykle prováděna na specializovaných klinikách.\n\nTato klinická data jsou málokdy dostupná v statistických materiálech potřebných na velké studie zdraví obyvatelstva, i když výška a hmotnost jsou obvykle zaznamenány. Z tohoto důvodu BMI zůstává nejčastějším přístupem v studiích o zdraví obyvatelstva a nejužitečnější pro mezihraniční, průřezové a jiné typy srovnávací analýzy.\n\n\nPři hubnutí bez známé/zjevné příčiny vyhledáme lékaře.\n\nPřibližně na konci 19. století se v západních zemích stalo ideálem velmi štíhlé tělo a od té doby se také datují „osvědčené přípravky“, které umožňují hubnutí. Až do padesátých let 20. století se nasazovaly extrakty z štítné žlázy. Tyroxin v nich obsažený vede k značnému hubnutí uživatele, ale je spojen s řadou vedlejších příznaků (svalová slabost, bolest na hrudníku, zvýšená tepová frekvence a krevní tlak). Ve třicátých a čtyřicátých letech 20. století se ve velkém užíval dinitrofenol, původně pesticid, který však je ve vyšších dávkách extrémně toxický i pro člověka a způsobuje poškození chuťových pohárků, vyrážky, slepotu, horečky až smrt. Udává se, že tuto látku bralo ve 30. letech až 100 000 Američanů. Následně byl nahrazen jinými, ale také nebezpečnými látkami - amfetaminy. Na amfetaminech vzniká snadno závislost. V nedávné době vzniklo obrovské množství nových přípravků na hubnutí, mnohé jsou však velmi často bez udání důvodu stahovány z trhu.\n\nZelená káva jako lék na hubnutí byla poprvé představena v americkém pořadu Dr. Oz Show, kde byla prezentována její zázračnost díky kyselině chlorogenové, která zrychluje metabolismus. Toto tvrzení nicméně není potvrzeno žádnými výzkumy, obecně existují stovky látek, které urychlují tělesný metabolismus, ale to neznamená, že mají měřitelný vliv na hubnutí. Naopak podle Americké chemické společnosti zelená káva zvyšuje odolnost vůči inzulínu (první stádium cukrovky 2. typu), a přispívá k ztučnění jater a zvýšení krevního tlaku.\n"}
{"id": "380452", "url": "https://cs.wikipedia.org/wiki?curid=380452", "title": "EMI Records", "text": "EMI Records\n\nEMI Records je hudební vydavatelství založené v roce 1972 vlastněné společností EMI. Pod touto značkou vydávali například John Cale, Kate Bush, Kraftwerk, Iron Maiden, Olivia Newton-John, Sex Pistols a další.\n"}
{"id": "380457", "url": "https://cs.wikipedia.org/wiki?curid=380457", "title": "NHL 1991/1992", "text": "NHL 1991/1992\n\nSezóna 1991/1992 byla 75. sezonou NHL. Vítězem Stanley Cupu se stal tým Pittsburgh Penguins. Poprvé se zúčastnil tým San Jose Sharks, a tak byla NHL poprvé od roku 1979 rozšířena.\n\n\nNejlepší v sezóně - Databáze NHL\n"}
{"id": "380458", "url": "https://cs.wikipedia.org/wiki?curid=380458", "title": "Alliance française", "text": "Alliance française\n\nAlliance française je organizace založená v Paříži roku 1883, jejímž cílem je šířit francouzský jazyk a frankofonní kulturu mimo Francii, a to prostřednictvím výuky francouzského jazyka, organizování kulturních aktivit a provozování frankofonní mediatéky.\n\nAlliance française sdružuje příznivce francouzské a frankofonní kultury, pořádá kurzy francouzštiny všech úrovní (běžné jazykové kurzy, konverzační kurzy, kurzy pro děti), zároveň také umožňuje zájemcům skládat mezinárodní zkoušky DELF a DALF.\n\nKromě výukových aktivit se soustředí na organizování kulturních a společenských akcí (koncerty, výstavy, divadelní představení, přednášky) a na projekci frankofonních filmů. Zájemcům poskytuje aktuální informace o Francii a frankofonních zemích, umožňuje zapůjčení knih, CD, DVD i časopisů.\n\nTradice Francouzských aliancí v Česku je poměrně stará. V roce 1886 byla v Praze založena první Francouzská aliance pro Střední Evropu. V následujícím roce sdružovala 254 členů, mezi které patřil také například Tomáš Garrigue Masaryk. Před druhou světovou válkou již v tehdejším Československu existovalo 77 Aliancí. Ty byly ovšem zrušeny nacisty a ani později, v době komunismu, se nemohly rozvíjet. Ke znovuobnovení v českém prostředí došlo až v roce 1990, postupně se jejich počet zvyšoval až na současných šest – v Brně (v Berglově paláci), Českých Budějovicích, Liberci, Ostravě, Pardubicích a Plzni.\n\nKoordinační centrum Francouzských aliancí v Česku je pověřeno komunikací mezi sítí Aliancí a pařížskou \"Fondation Alliance française\", ale také komunikací mezi Aliancemi a diplomatickými službami. Nejedná se o orgán, který přijímá rozhodnutí týkající se jednotlivých Aliancí, neboť tato funkce náleží správnímu výboru každé Aliance, ale spíše o instituci, která mezi nimi zprostředkovává komunikaci (mimo jiné například prostřednictvím správy internetové sítě, která seskupuje webové stránky všech Aliancí).\n\n"}
{"id": "380460", "url": "https://cs.wikipedia.org/wiki?curid=380460", "title": "Spála", "text": "Spála\n\nSpála (lat. scarlatina) je infekční onemocnění vyvolané bakteriemi z rodu streptokoků a je charakterizované horečkou, zánětem mandlí a vyrážkou. Původcem onemocnění je nejčastěji \"Streptoccocus pyogenes\" skupiny A. Nejčastěji postihuje děti předškolního věku. Nákaza se šíří kapénkovou infekcí vzduchem (při kýchání, kašli nebo prostém mluvení), méně často pak i přímým kontaktem s nakaženou osobou nebo kontaminovanými předměty.\n\nInkubační doba spály je 2-5 dnů, výjimečně 7 dnů.\n\nTypickými symptomy jsou\n\n\n"}
{"id": "380461", "url": "https://cs.wikipedia.org/wiki?curid=380461", "title": "AutoIt", "text": "AutoIt\n\nAutoIt je freewarový skriptovací jazyk pro automatizaci úloh v prostředí Microsoft Windows. \n\nAutoIt je určen především k vytváření automatizačních skriptů pro programy v prostředí Microsoft Windows. AutoIt lze použít například k automatizaci instalace stejného programu na několika desítkách počítačů. Zdrojové kódy v jazyce AutoIt se nazývají skripty, používají příponu *.au3 (toto platí pro AutoIt verze 3). Skripty lze zkompilovat do spustitelných souborů \"*.exe\" (autoři skriptů jsou ovšem varováni, že existuje možnost skripty zpětně dekompilovat - Decompiling FAQ). Pro AutoIt verze 3 byla ve srovnání s předešlými verzemi přepracována syntaxe jazyka tak, aby byla bližší ostatním základním programovacím jazykům. Syntaxe je podobná programovacímu jazyku Visual Basic. \n\nAutoIt obsahuje i integrované vývojové prostředí (IDE), na domovských stránkách AutoIt3 je ke stažení vývojové prostředí obsahující kompilátor a editor podporující zvýraznění syntaxe. AutoIt od verze 3.2.10 přináší podporu pro 64-bitové operační systémy a od verze 3.2.4 podporu Unicode. AutoIt má integrovány základní funkce a makra.\n\nVývojáří zveřejnili i budoucnost aplikace (aneb co není v TODO listu).\n\nProměnné jsou definovány podobně jako u většiny jazyků, jméno proměnné začíná znakem \"$\".\n\nPříklad:\nOperátory jsou podobné jako u ostatních programovacích jazyků, např. \"+\", \"-\", \"*\", \"/\", \"<\", \">\", \"=\"\n\nDomovská stránka\n"}
{"id": "380467", "url": "https://cs.wikipedia.org/wiki?curid=380467", "title": "Mistrovství světa ve florbale 2008", "text": "Mistrovství světa ve florbale 2008\n\nMistrovství světa ve florbale 2008 se podruhé konalo v Česku v Praze a Ostravě roku 2008. Od tohoto mistrovství došlo ke změně termínu pořádání na prosinec. Předchozí mistrovství se vždy konaly v květnu.\n\nVe finále zvítězilo Finsko. Bylo to poprvé co mistrovství světa mužů vyhrál jiný tým než Švédsko.\n\nČesko skončilo na čtvrtém místě. V základní skupině český tým dosáhl do té doby nejlepšího výsledku proti Švédské reprezentaci, kdy prohrál jen o jediný gól, 4:5.\n\nZúčastnilo se jej 10 celků.\nZúčastnilo se jej 10 celků.\nNa turnaji celkem řídilo utkání šestnáct hlavních rozhodčích.\n\nZápasy\n\nTabulka\nZápasy\n\nTabulka\n\nZápasy\n\nTabulka\nZápasy\n\nTabulka\n\nBrankář – Henri Toivoniemi\nObrana – Daniel Folta, Henrik Quist\nÚtok – Aleš Zálesný, Fredrik Djurling, Santtu Manner\n\n"}
{"id": "380470", "url": "https://cs.wikipedia.org/wiki?curid=380470", "title": "NHL 1992/1993", "text": "NHL 1992/1993\n\nSezóna 1992/1993 byla 76. sezonou NHL. Vítězem Stanley Cupu se stal tým Montreal Canadiens. NHL byla rozšířena o týmy Ottawa Senators a Tampa Bay Lightning.\n\nNejlepší v sezóně - Databáze NHL\n"}
{"id": "380471", "url": "https://cs.wikipedia.org/wiki?curid=380471", "title": "Zopheridae", "text": "Zopheridae\n\nZopheridae je čeleď brouků, která byla v nedávné době posuzována jako dvě samostatné čeledi Monommatidae a Colydiidae, které jsou v současnosti posuzovány jako podčeledi. Celosvětově je v čeledi přes 100 rodů a stovky druhů.\n\n"}
{"id": "380474", "url": "https://cs.wikipedia.org/wiki?curid=380474", "title": "Charleston Open", "text": "Charleston Open\n\nCharleston Open, oficiálně se jménem sponzora Volvo Car Open, je profesionální tenisový turnaj žen hraný v jihokarolínském Charlestonu ve Spojených státech. \n\nTurnaj byl založen roku 1973 v Hilton Head, odkud se po dvou letech přestěhoval do Amelia Island. Po dalších dvou rocích se vrátil do původního dějiště v Hilton Head, kde setrval až do sezóny 2000. Od roku 2001 pak turnaj probíhá na ostrově Daniel Island v Charlestonu.\n\nV rámci okruhu WTA Tour se turnaj od sezóny 2009 řadí do kategorie WTA Premier Tournaments. Probíhá každoročně v dubnovém termínu v areálu Family Circle Tennis Center, který obsahuje otevřené dvorce se zelenou antukou. Představuje jedinou událost na nejvyšším profesionálním okruhu WTA Tour, která se uskutečňuje na zelené antuce.\n\nV roce 2012 proběhl jubilejní čtyřicátý ročník. Při této příležitosti byl centrální dvorec pojmenován po bývalé americké tenistce Billie Jean Kingové. Do soutěže dvouhry nastupuje padesát šest hráček a čtyřhry se účastní šestnáct párů. Nejvíce singlových titulů si připsala bývalá světová jednička a Američanka Chris Evertová, která v prvních letech vyhrála osmkrát, z toho pětkrát v řadě.\n\nV letech 1973–2015 nesl turnaj název Family Circle Cup. V sezóně 2016 se generálním sponzorem stala automobilka Volvo, což se odrazilo v pojmenování. Dvouhru ročníku 2017 vyhrála Ruska Darja Kasatkinová a čtyřhru ovládl americko-český pár Bethanie Matteková-Sandsová a Lucie Šafářová.\n\n"}
{"id": "380480", "url": "https://cs.wikipedia.org/wiki?curid=380480", "title": "Aba", "text": "Aba\n\nAba může mít více významů:\n\n\n\n\n"}
{"id": "380481", "url": "https://cs.wikipedia.org/wiki?curid=380481", "title": "Limbus", "text": "Limbus\n\nSlovo limbus pochází z latinského \"limbus\" = hranice, okraj, lem a může znamenat:\n"}
{"id": "380484", "url": "https://cs.wikipedia.org/wiki?curid=380484", "title": "Aba (Maďarsko)", "text": "Aba (Maďarsko)\n\nAba je maďarské město v župě Fejér, v okrese Székesfehérvár.\n\nMá rozlohu 8805 ha a žije zde 4654 obyvatel (2007).\n"}
{"id": "380486", "url": "https://cs.wikipedia.org/wiki?curid=380486", "title": "Václav Alois Svoboda", "text": "Václav Alois Svoboda\n\nVáclav Alois Svoboda (11. prosince 1791 Návarov – 8. ledna 1849 Praha) byl český básník a překladatel, píšící česky, latinsky a německy.\n\nNarodil se v majetné rodině sládka z Návarova na Vysocku. Studoval na několika středních školách, studium ukončil v Mladé Boleslavi, nejvýznamnější pro jeho tvorbu je jeho pobyt v Boskovicích, kde se seznámil s dílem soudobých českých obrozenců. Poté vystudoval v Praze právnickou a filosofickou fakultu a stal se učitelem.\n\nV Praze se spřátelil s mnoha obrozenci, především s Václavem Hankou, jehož názory sdílel a za kterého se v mnoha sporech stavěl. Toto období jeho tvorby bylo velmi ovlivněno svobodomyslnými názory německého preromantismu. V roce 1818 se připojil ke skupině Palackého a Šafaříka a začal prosazovat časoměrný verš, v roce 1830 se pod vlivem Dobrovského důkazů vrátil k sylabotónické prozódii, několik básní a překladů napsal také ve dvou variantách, přízvučné a časoměrné.\n\nV roce 1815 odešel z Prahy do Jindřichova Hradce, kde vyučoval na gymnáziu, do Prahy se vrátil v téže funkci v roce 1821 a žil tam až do své smrti.\n\nJeho dílo je velmi rozsáhlé, zahrnuje vlastní, především časopisecky publikovanou poezii v češtině, latině a němčině, především s liberálním nábojem (Óda na Švyc, Óda na mír Evropy 1815, óda k jmeninám Dom. Kynského, množství historických básní pro Hankovy \"Dějiny Čechů v obrazích\", které pak vyšly i samostatně). Jedna z jeho básní, psaná paralelně v češtině, němčině a latině, je údajně předlohou anglické vánoční koledy \"Good King Wenceslaus\". Napsal také velké množství částečně improvizované příležitostné poezie. Dále je autorem několika vesměs nehraných vlasteneckých dramat. Spekuluje se také o jeho větším či menším podílu na falzech Rukopisu královédvorského a zelenohorského. Napsal také množství časopiseckých článků o literatuře a historii.\n\nNejrozsáhlejší částí Svobodova díla jsou překlady, z nichž nejvýznamnější jsou překlady Rukopisu královédvorského a zelenohorského do němčiny. Do němčiny překládal i Hankovy vlastní básně, českou lidovou poezii, antické římské dramatiky, především Senecu. Do češtiny překládal nepříliš úspěšně dílo Friedricha Schillera, který patřil k jeho básnickým vzorům, přeložil mimo politickou lyriku i části Loupežníků. Překládal také, především pro školské účely, z latiny, a to zejména části Vergilia a také některé církevní písně. Dále překládal italská operní libreta do češtiny i němčiny. Do latiny přeložil Schillera, Goethovu \"Ifigenii\" a Štítného \"Knížky šestery\".\n\n\n"}
{"id": "380489", "url": "https://cs.wikipedia.org/wiki?curid=380489", "title": "Billy Elliot", "text": "Billy Elliot\n\nBilly Elliot je britské filmové drama odehrávající se ve Velké Británii za stávky tamních horníků. Vypráví příběh jedenáctiletého chlapce jménem Billy Elliot, který chce využít svůj baletní talent a to i přes nepřízeň vlastní rodiny.\nDěj se odehrává v malém pobřežním městečku v severní Anglii okolo roku 1984.\n\nRoku 2004 vznikl na motivy filmu stejnojmenný muzikál.\n\nPříběh filmu se odehrává během stávky horníků v anglickém maloměstě. Hlavní hrdina Billy Elliot je jedenáctiletý kluk, který touží po baletní kariéře, jeho otec i dospělý bratr Tony se účastní stávky. Billyho maminka již umřela, s rodinou žije babička Billyho a Tonyho.\n\nBilly je tatínkem nucen navštěvovat hodiny boxu, sport jej však nebaví. Tajně začne chodit do baletu. Jeho baletní učitelka v něm objeví jeho baletní talent a postupně ho začne soukromě zadarmo vyučovat. Následně Billyho tatínek zjistí, že Billy přestal boxovat a začal dělat balet. Spolu s Tonym mu balet zakážou, přesto Billy stále ve výuce pokračuje.\n\nJednou však Billyho vidí otec tančit a uvědomí si, jaký talent Billy má a jak chybné je mu bránit v jeho rozvíjení. Sám ho vezme k přijímacímu řízení do Královské baletní školy v Londýně a Billy je ve svých 11 letech přijat.\n\nZávěrečná scéna filmu probíhá o 14 let později, kde Billyho otec a Tony nadšeně sledují Billyho vystupujícího v Matthew Bournově inscenaci Labutího jezera.\nBilly Elliot byl nominován na tři Oscary – za nejlepší herečku ve vedlejší roli, nejlepší režii a nejlepší originální scénář. V roce 2004 skončil Billy Elliot jako 39. nejlepší britský film v britské časopisu Total Film.\n\nSoundtrack vyšel 11. března 2002, obsahuje známé rockové a punk rockové písně a úryvky důležitých dialogů z filmu.\n\n\n"}
{"id": "380491", "url": "https://cs.wikipedia.org/wiki?curid=380491", "title": "Falanga (střela)", "text": "Falanga (střela)\n\nFalanga je sovětská protitanková řízená střela první generace s rádiovým přenosem řídících povelů. Sovětský název kompletu je 2K8 Falanga, střela nese označení 3M11. Název v kódu NATO je AT-2 Swatter. Jedná se o protitankový raketový komplet dlouhého dosahu s povelovým systémem dálkového navedení (systém CLOS) prostřednictvím radiových vln.\n\nVývoj probíhal v druhé polovině padesátých let 20. století v moskevské konstrukční kanceláři \"OKB-16\" (později KB \"Točmaš\" - KBTM) pod vedením A. E. Nudelmana. Do výzbroje byl zaveden v roce 1960 pouze v mobilní verzi 2P32 na bázi obrněného vozidla BRDM. Již v červnu 1961 se konaly zkoušky vrtulníku Mi-1MU vyzbrojeného čtyřmi střelami 3M11. Do standardní výzbroje vrtulníků Mi-4AV, Mi-8TV a Mi-24A se dostala až vylepšená verze Falanga-M se střelou 9M17, která nesla účinnější hlavici. Naváděcí soustava CLOS zůstala zachována.\n\nLze předpokládat, že bojová efektivnost kompletu Falanga-M byla u vrtulníků značně problematická. Vibrace a hluk letícího vrtulníku musely totiž značně negativně působit na operátora PTRK, který musel současně sledovat cíl i letící střelu a ručně vytvářet řídící povely. Zásadní změnu přinesla až verze Falanga-P se střelou 9M17P, která používá poloautomatickou naváděcí soustavu typu SACLOS s rádiovým přenosem řídících povelů. Její vývoj byl zahájen v roce 1967 a do výzbroje byla přijata roku 1972. Hlavním nosičem PTRK Falanga-P byly bitevní vrtulníky Mi-24D. Kromě toho vznikla též mobilní verze 9P124 na obrněném vozidle BRDM-2, která však nebyla příliš rozšířená.\n\nKomplet Falanga-P byl exportován spolu s vrtulníky Mi-24D do více než 20 států, z nichž mnohé jej dosud používají.\n\n"}
{"id": "380494", "url": "https://cs.wikipedia.org/wiki?curid=380494", "title": "Exmoor", "text": "Exmoor\n\nExmoor je národní park nacházející se na pobřeží Bristolského kanálu na jihozápadě Anglie. Park se rozkládá na území dvou krajů, v Somersetu z 71 % a v Devonu z 29 %. Celková rozloha, která pokrývá i Brendon Hills a Vale of Porlock, činí 267 čtverečních mil (692 km²) otevřených kopcovitých mokřin a táhne se jí 34 mil (55 km) pobřeží. Jedná se především o náhorní rovinu, kde populace je rozptýlena do malých vesniček a osad. Největší osady jsou Porlock, Dulverton, Lynton, a Lynmouth, jejichž obyvatelé tvoří téměř 40 % populace národního parku. Lynton a Lynmouth jsou sloučeny v jednu farnost, která je spojena železnicí Lynton and Lynmouth Cliff Railway (vodou poháněná železnice spojující Lynton a Lynmouth, která se táhne kolem útesů).\n\nNež se z Exmooru stal park, sloužil jako královský les a lovecké území, které bylo rozprodáno v roce 1818. Exmoor byl jedním z prvních britských národních parků. Byl založen v roce 1954 podle zákona o národních parcích a přístupu ke krajině z roku 1949. Je pojmenován podle hlavní řeky, která vytéká z této oblasti, řeky Exe.\n\nNěkolik oblastí mokřin bylo vyhlášeno místem specifického vědeckého zájmu (SSSI) vzhledem k místní fauně a flóře. Tímto statutem oblast získala legální ochranu proti rozvoji, poničení a zanedbání. V roce 1993 byl Exmoor rovněž prohlášen za oblast citlivou s ohledem k životnímu prostředí (ESA). V oblasti se dochovali velmi staří divocí koně, tzv. exmoorští pony.\n\n29. října 2014 získala oblast svou vlajku. Ta byla poprvé vztyčena v Mineheadu. Vlajka je tvořena modrým listem o poměru 3:5. Zelený, fialový a bílé pruhy v dolní části symbolizují místo, kde se stýká moře se skalami, lesy a vřesovišti. V horní, žerďové části je znázorněna jelení hlava, jako symbol divočiny a nad ní (mezi parohy) je bílá pěticípá hvězda, připomínka první oblastí v Evropě, která získala označení \"Oblast tmavé oblohy\" (Dark Sky Reserve).\n"}
{"id": "380499", "url": "https://cs.wikipedia.org/wiki?curid=380499", "title": "'Abdu'l-Bahá", "text": "'Abdu'l-Bahá\n\n‘Abdu’l–Bahá (23. května 1844 – 28. listopadu 1921) je jméno nejstaršího syna Bahá'u'lláha. ‘Abdu’l-Bahá byl po Bahá’u’lláhově skonu hlavou Bahá’í věřících a zasloužil se o rozšíření Bahá’í víry do Evropy a Severní Ameriky.\n\n\n"}
{"id": "380506", "url": "https://cs.wikipedia.org/wiki?curid=380506", "title": "North York Moors", "text": "North York Moors\n\nThe North York Moors (také známý jako \"North Yorkshire Moors\") je národní park v Severním Yorkshiru v Anglii. Tento park je jedna z největších oblastí vřesových mokřin ve Spojeném království. Rozloha národního parku je 1436 km², a je obydlen přibližně 25 000 obyvateli. The North York Moors byl ustanoven národním parkem v roce 1952 na základě zákona o Národních parcích a přístupu ke krajině z roku 1949.\n"}
{"id": "380510", "url": "https://cs.wikipedia.org/wiki?curid=380510", "title": "Šturm", "text": "Šturm\n\nŠturm je protitanková řízená střela druhé generace s rádiovým přenosem řídících povelů. Sovětský název kompletu je 9K113 Šturm pro vrtulníkovou verzi a 9K114 Šturm pro komplet na obrněném transportéru, střela nese označení 9M114. Název v kódu NATO je AT-6 Spiral. Jedná se o protitankový raketový komplet dalekého dosahu s poloautomatickým systémem dálkového navedení (SACLOS) a rádiovým přenosem řídících povelů.\n\nPTRK Šturm byl vyvíjen konstrukční kanceláří KBM v první polovině sedmdesátých let 20. století. Od počátku byl optimalizován pro použití bitevními vrtulníky Mi-24. Protože se jeho vývoj opožďoval, první verze Mi-24 musely být vyzbrojeny starším PTRK Falanga.\n\nZákladním požadavkem při vývoji byla nadzvuková rychlost střely, kterou se nepodařilo prosadit u pozemního PTRK druhé generace 9M113 Konkurs. V případě vrtulníkového PTRK dlouhého dosahu je však vysoká rychlost velmi důležitá. Střela s podzvukovou rychlostí dosáhne cíle vzdáleného 5 km asi za půl minuty, což je dostatečně dlouhá doba k provedení obranných opatření (zadýmování atd.). U střely s nadzvukovou rychlostí se doba letu zkrátí na polovinu, což zvyšuje pravděpodobnost zásahu. Cenou za nadzvukovou rychlost PTRK Šturm je výrazný nárůst hmotnosti (kontejner se střelou váží 46 kg). Jako většina PTRK druhé generace používá Šturm naváděcí soustavu typu SACLOS s rádiovým přenosem řídících povelů. \n\nKomplet byl během služby modernizován. Roku 1981 byla zavedena do výzbroje varianta Šturm-2 s PTŘS 9M114M1 o dosahu 6 km. V roce 1988 pak následovala varianta Šturm-3 s PTŘS 9M114M2 o dosahu 7 km. Kromě toho byla vyvinuta střela 9M114F s termobarickou hlavicí, která je určena k ničení živé síly protivníka a nepancéřovaných cílů.\n\nLetecká verze Šturm-V vstoupila do výzbroje v roce 1976. Hlavními nosiči PTRK Šturm-V jsou bitevní vrtulníky Mi-24V/P/PV, které nesou 8x PTŘS. \nVznikla rovněž pozemní verze Šturm-S, která byla zavedena do výzbroje roku 1979. Šturm-S je instalován na bojovém vozidle 9P149, což je modifikovaný obrněný transportér MT-LB s palebným průměrem 12 střel.\n\nPTRK Šturm byl exportován spolu s vrtulníky Mi-24V do mnoha zemí světa.\n\n\n"}
{"id": "380515", "url": "https://cs.wikipedia.org/wiki?curid=380515", "title": "Dartmoor", "text": "Dartmoor\n\nDartmoor je oblast mokřin v srdci Devonu v Anglii. Je chráněná statusem národního parku od roku 1951 a pokrývá 953 km².\n\nZ hlediska geologické historie, vznikla tato žulová náhorní rovina již v době před cca 299 – 359,2 miliony let. Mokřiny jsou pokryty mnoha odhalenými žulovými vrcholky kopců (tory), které poskytují domov divoké zvěři žijící v Dartmooru. V zemi původu jsou takové kopce nazývány tor (slovo původem z Keltského jazyka a jedno z mála, které byly přejaty do dnešní doby). Mnoho vrcholů v oblasti Dartmooru nese slovo tor přímo ve svém názvu. Nejvyšším bodem je High Willhays, 621 m n. m.\n\nDartmoor je také spádovou oblastí mnoha řek v Devonu. Ty byly využívány jako zdroj energie místnímu průmyslu například dobývání cínu ve slatích. Sám Dartmoor je pojmenován podle řeky Dart, která jím v podobě dvou toků – východního a západního Dartu – protéká. Soutok toků se nachází v Dartmeetu (malá usedlost ve vřesovištích), Dartmoor opouští přes město Buckfastleigh a vlévá se do moře u města Dartmouth.\n\nVlivem většího úhrnu srážek než v okolní krajině se v Dartmooru hromadí voda a dává vznik bažinám s velkými zásobami rašeliny, která vodu udržuje a kraj tak jen zřídka vysychá. Slatě jsou často pokryty jasně zelenými polštáři mechů, které doslova plují v bažinách a mohou být velice nebezpečné, neboť se při chůzi po nich dá propadnout přímo do bažiny.\n\nKlima v oblasti je obecně vlhčí a mírnější oproti okolní krajině. Nejnižší zimní teploty se pohybují kolem 1 °C. Nejvyšší letní teploty naopak nejdou nad 20 °C. Nejvíce srážek se objevuje v měsících listopadu a prosinci, maxima přesahují až 2 000 mm srážek ročně. Spolu s oteplováním v Dartmooru v posledních letech se kraj potýká i s mnohem častějšími povodněmi.\n\nDartmoorský národní park koncentruje mnoho rozličných a zajímavých biotopů. V oblasti rašelinišť, která jsou hlavním předmětem ochrany, se nachází mnoho druhů trav, lišejníků (endemitický druh \"Graphina pauciloculata\") a mechů (např. \"Sphagnum imbricatum\") typických pro dané stanoviště. Vyskytuje se zde i kulík pacifický (\"Pluvialis fulva\"), který je zapsán v Červené knize ohrožených druhů nebo ohrožený skřivan lesní (\"Lullula arborea\") a strnad cvrčivý (\"Emberiza cirlus\"). Na vřesovištích se pak můžeme setkat s britským endemitem bělokurem skotským (\"Lagopus lagopus scotica\"), který je poddruhem bělokura rousného.\n\nVyskytuje se zde také mnoho druhů hmyzu, převážně zajímaví jsou motýli a můry (martináč habrový, bourovec ostružiníkový) nebo britský endemitický druh malého sladkovodního rakovce z řádu různonožci \"Niphargellus glenniei\". Z rostlin se zde nachází další endemit z rodu světlíků druh \"Euphrasia vigursii\".\n\nVýznamným druhem oblasti je i Dartmoorský pony. Otisky kopyt nalezené při archeologických pracích dokazují, že poníci jsou v oblasti přítomni již 3 500 tisíce let. Počátkem 20. století se o jejich šlechtění zasloužil princ Edward. Poníci byli využívání jak při osobní tak nákladní dopravě materiálu z dolů v Dartmooru.\n\nCelé území je bohaté na pravěké památky a archeologická naleziště. V jihozápadní části Dartmooru se nachází vápencový odkryv s jeskynním systémem, kde bylo nalezeno mnoho kosterních pozůstatků velkých prehistorických savců, jakými jsou hroch, slon, lev, hyena, divoké prase ale i jeleni.\n\nKrajina Dartmooru byla osídlena nejspíše již 10 000 let př. nl. tedy ze střední doby kamenné (mezolit). Z tohoto období se zachovaly hlavně kamenné nástroje. S příchodem neolitu se objevovaly první farmy. Do dnešní doby se zachovalo několik málo kamenných hrobek a valů. Ke konci neolitu v době bronzové začali vznikat významné Dartmoorské památky jako kamenné kruhy a řady či solitérní menhiry (téměř asi stovka památek). Kamenné valy často sloužily jako pohřebiště, o důvodu stavby kamenných uskupení se však dodnes spekuluje.\n\nV oblasti se dají nalézt i pozůstatky kruhových kamenných chýší z doby bronzové. Díky tomu, že tehdejší lidé používali na stavbu především velice odolnou žulu, se mnoho obdobných památek dochovalo. Ty z méně odolnějších materiálů jako kosti apod. však v kyselém prostředí vřesovišť a bažin relativně často podlehly zkáze. Kromě starých ruin se zde nacházejí i rozvaliny opuštěných farem a stavení z nové doby roztroušené všude po oblasti.\n\nS příchodem doby železné vznikala v Dartmooru na kopcích hradiště k ochraně majetku. Z původně zalesněné oblasti se stávala oblast zemědělská. Obyvatelé se začali stěhovat více na jih. S postupem času se Dartmoor odlesnil, čímž přišel o druhy vysoké lovné zvěře. Populace v Dartmooru pak zažila největšího rozkvětu nejspíše s érou dolování drahých kovů. Obecně však tato oblast nebyla nikdy hustě osídlena, což pomohlo krajině zachovat si svůj ráz a přírodní bohatství stejně jako nepoškozené kulturní památky z dávných dob.\n\nVlivem příznivých geologických podmínek se v žule v podloží nakoncentrovala řada významným minerálů. Běžný je výskyt žil měděné a olověné rudy, cínu a arsenu. Oblast byla díky tomu po dlouhou dobu využívána k těžbě těchto surovin. Vyskytuje se zde ale také wolfram, zinek a v malém množství i kobalt, vizmut nebo antimon, uran a zlato. V jihozápadní části Dartmooru je pak těžen kaolín.\n\nDartmoor je od roku 1997 spravován Úřadem Dartmoorského národního parku, jehož 22 členů se také angažuje v Devonské krajské radě, v místních městských radách či ve vládě. V předchozím období byl Dartmoorský park spravován krajskou radou Devonu.\n\nČásti Dartmooru jsou už po 200 let využívány jako armádní vojenská střelnice. Veřejnost hojně užívá práva rozšířeného přístupu do zbytku Dartmooru, který je vyhlášený jako oblíbená turistická destinace. Park byl vyobrazen v televizním pořadu Sedm Přírodních Divů (Seven Natural Wonders) jako nejlépe hodnocený přírodní jev v jihozápadní Anglii.\n\nCentrem Dartmooru je z hlediska turismu jistě město Princetown, kde se nachází dodnes funkční mužská věznice, která v době své největší slávy platila za cosi jako britský Alcatraz – vysoká ostraha a minimální možnost útěku, pokud vůbec nějaká. Se stavbou se započalo roku 1806. Věznice sloužila převážně pro válečné zajatce, po krátkém uzavření na přelomu 18. a 19. století pak hostila mnoho nejnebezpečnějších zločinců Spojeného království. Ve věznici se dnes nachází muzeum a v centru Princetownu informační centrum Dartmoorského národního parku s oblastní výstavou.\n\nNejvětší město Dartmooru je se 3 500 obyvateli Ashburton. Celková populace v parku je 33 000 obyvatel, což činí z Dartmooru stále nepříliš obydlený kraj.\n\nVzhledem k opuštěnosti a ponurému vzhledu celého parku není příliš zvláštní, že se v místním folkloru vyskytuje mnoho mýtů a legend o tomto kraji. Příběhy mají nesčetná témata od zlých skřítků, po zázračné studny, ale je mezi nimi i mnoho duchařských historek a více či méně záhadných úmrtí. Mnoho legend se vypráví také o vzniku kamenných kruhů a menhirů.\n\nNejznámějším dílem, kde se pojednává o Dartmoorské oblasti je nepochybně román Sira Arthura Conana Doyla Pes baskervillský s jeho nejslavnějším hrdinou Sherlockem Holmesem, kde je poměrně přesně popsána celá oblast a objevují se v něm i časté zmínky o skutečných bodech krajiny jako například Princetownská věznice, Vixen a Black Tor a mnohá další místa. Svůj román začal Doyle psát přímo v Princetownu v Duchy Hotel – budova, která dnes hostí informační centrum.\n\n"}
{"id": "380521", "url": "https://cs.wikipedia.org/wiki?curid=380521", "title": "NHL 1993/1994", "text": "NHL 1993/1994\n\nSezóna 1993/1994 byla 77. sezonou NHL. Vítězem Stanley Cupu se stal tým New York Rangers. NHL byla rozšířena o týmy Mighty Ducks of Anaheim a Florida Panthers. V této sezoně také došlo k přejmenování konferencí a divizí na geografické názvy. Taktéž byl změněn systém play off, které se již nehrálo v rámci divizí, ale v rámci konferencí. Do play off tak postoupili vítězové obou divizí v dané konferenci a 6 týmů s nejvyšším počtem bodů bez ohledu na příslušnost k divizi.\n\nV této sezone poprvé v NHL startoval tým Dallas Stars, který se do texaského města přestěhoval z Minneapolisu, kde působíl pod názvem Minnesota North Stars.\n\n\"Poznámka: x = postup do play off, y = vítězství v divizi (zaručuje jedno z prvních dvou míst v konferenci), z = Presidents' Trophy\".\n\nNejlepší v sezóně - Databáze NHL\n"}
{"id": "380523", "url": "https://cs.wikipedia.org/wiki?curid=380523", "title": "Specifický impuls", "text": "Specifický impuls\n\nSpecifický impuls (značí se \"I\", jednotkou je N.s/kg nebo sekunda) je jedním z nejdůležitějších parametrů raketových a proudových motorů a udává palivovou účinnost motoru. V anglosaské literatuře i řadě dalších publikací se používá definice založená na poměru tahu a normálního gravitačního zrychlení. Výsledná nominální hodnota v sekundách je 9,81 krát menší než hodnota v N.s/kg.\n\nSpecifický impuls je poměr tahu k množství spotřebovaného paliva za sekundu. Jestliže je specifický impuls například 1000 N.s/kg znamená to, že jeden kilogram pracovní látky dokáže vyvolat po dobu jedné sekundy tah 1000 Newtonů a zrovna tak to znamená, že po dobu 1000 sekund bude dávat tah jednoho Newtonu. Kromě toho je specifický impuls číselně roven efektivní výtokové rychlosti, tudíž pracovní látka v motoru s I 1000 N.s/kg má efektivní výtokovou rychlost 1000 m/s.\n\nNa rozdíl od skutečné výtokové rychlosti, je efektivní výtoková rychlost v m/s vždy číselně rovna specifickému impulsu v N.s/kg a tuto hodnotu lze přímo dosadit do Ciolkovského rovnice. To platí pro všechny druhy reaktivních pohonů, ať už mají uzavřený cyklus nebo otevřený a ať už čerpají pracovní látku z okolí nebo ne.\n\nU proudových motorů je vyšší specifický impuls způsoben tím, že pracovní látku (vzduch) čerpají z okolí a palivo tvoří jen menší část hmoty, protékající motorem.\n\nV anglosaské literatuře se uvádí definice specifického impulsu jako poměr tahu k normálnímu gravitačnímu zrychlení a k sekundové spotřebě. Potom je jednotkou sekunda. Tato definice vychází z toho, že hmotnost i tah jsou uváděny ve stejných jednotkách, v librách nebo kilogramech. Takže specifický impuls v sekundách informuje o tom, po jak dlouhou dobu dokáže poskytovat jedna libra nebo kilogram pracovní látky tah jedné libry nebo kilogramu respektive.\n\nPřevodní tabulka\nV anglicky psané literatuře je v současnosti nejpoužívanější jednotkou pro specifický impuls sekunda, která je používána jak v zemích s imperiálními jednotkami tak v zemích s metrickým systémem. Tato jednotka má hlavní výhodu, že její číselná hodnota je identická všude na světě a rozumí jí prakticky každý. Téměř všichni světoví výrobci udávají specifikace svých produktů právě v těchto jednotkách. \n\nJednotka N.s/kg je běžná v evropské (neanglicky psané) literatuře. Na rozdíl od I v sekundách je přímo provázána se jednotkami SI (z výpočtů odpadá konstanta normálního gravitačního zrychlení) a je rovna efektivní výtokové rychlosti v m/s.\n\nNASA dříve používala jednotky ft/s pro efektivní výtokovou rychlost a lbf·s/lb pro specifický impuls. Jednotka ft/s byla používána v době programu Apollo, avšak v současnosti NASA používá jednotky SI, kdekoli je to možné. Jednotka lbf·s/lb se také vyskytuje velmi zřídka, ale v některých publikacích se s ní ještě lze setkat.\n\nPro motory poháněné horkými plyny (většina soudobých raketových motorů) lze specifický impuls spočítat z vlastností motoru a paliva podle vzorce:\n\nformula_1\nkde \n\nZe vzorce plyne jeden důležitý detail pro určení vhodného směšovacího poměru paliva s okysličovadlem:\nSpecifický impuls roste úměrně teplotě ve spalovací komoře, ale klesá s rostoucí molekulovou hmotností produktů spalování. Směšovací poměr pro dosažení nejvyššího impulsu může být proto jiný, než by odpovídalo dokonalému spálení paliva podle stechiometrické rovnice.\n\nPro dokonalé spálení vodíku a kyslíku je stechiometrický poměr hmotností m:m 1:8. Při tomto poměru dojde k dokonalému spálení obou složek na vodu a ve spalovací komoře bude dosaženo nejvyšší teploty. Nejvyšší specifický impuls bude ale mít motor, spalující palivo přibližně v poměru 1:3 (počítáno pro tlak 50 barů ve spalovací komoře). V praxi bude ale nejspíše použito poměru někde mezi oběma hodnotami, protože samotný (kapalný) vodík má příliš malou hustotu a výhoda vyššího specifického impulsu by byla smazána potřebou větší a těžší konstrukce vodíkové nádrže.\n\nformula_3\n\n\nformula_5\n\n\n\n"}
{"id": "380528", "url": "https://cs.wikipedia.org/wiki?curid=380528", "title": "Yorkshire Dales", "text": "Yorkshire Dales\n\nYorkshire Dales je chráněné území v severní Anglii o rozloze 1770 km², které bylo v roce 1954 vyhlášeno národním parkem. Větší část národního parku se nachází na území hrabství Severní Yorkshire, ale část se rozkládá i v hrabstvích Západní Yorkshire a Cumbria. Park se nachází 80 km severovýchodně od Manchesteru; severně od Leedsu a Bradfordu, východně od Kendalu a západně od Darlingtonu.\nNa území parku, který ročně navštíví přes osm milionů návštěvníků, žije a pracuje více než 20 000 lidí. Oblast \"Dales\" nabízí návštěvníkům širokou škálu aktivit. Řada lidí sem chodí například na procházky nebo si zaběhat. Národním parkem prochází několik dálkových turistických tras včetně Pennine Way, Dales Way, Coast to Coast Path, vedoucí ze západního na východní pobřeží, a nejnovější národní trasy Pennine Bridleway. Parkem prochází také několik cyklostezek.\n\nNárodní park Yorkshire Dales má své vlastní muzeum nazvané \"The Dales Countryside Museum\", které je umístěno v přestavěné budově železniční stanice wensleydaleské dráhy v Hawesu na severu parku. V pěti větších městech, jež leží na území parku, jmenovitě v Aysgarthu Fallsu, Grassingtonu, Hawesu, Malhamu a Reethu, se nacházejí informační centra.\n\nDěj série knih britského veterináře a spisovatele Jamese Herriota, v nichž zvěčnil mnoho komických příhod, které zažil během své veterinářské praxe, je umístěn právě do oblasti Dales.\n\n"}
{"id": "380530", "url": "https://cs.wikipedia.org/wiki?curid=380530", "title": "Vladimirsko-suzdalské knížectví", "text": "Vladimirsko-suzdalské knížectví\n\nVladimirsko-suzdalské knížectví (: ', původně rostovsko-suzdalské (Rostov Veliký byl starším centrem severovýchodní Rusi), později veliké knížectví vladimirské, byl historický státní útvar, který se ve středověku rozkládal na severovýchodní Rusi.\nPočátky rostovsko-suzdalského knížectví sahají až k přelomu 10. a 11. století, kdy se konstituovalo jako dílčí útvar Kyjevské Rusi kolem významných center Rostova a později Suzdalu. Dalšími důležitými městy byly Běloozersk a Jaroslavl.\n\nPo rozpadu staroruského kyjevského státu ve 12. století se toto knížectví stalo jedním z nejvýznamnějších státních útvarů, které na jeho bývalém území vznikly. Mělo výhodnou geografickou polohu, která ho ochraňovala před náhlou agresí kočovníků, pohybujících se v jihoruských stěpích. Do krajů, chráněných před nepřátelskými vpády hlubokými lesy a bažinami, se stěhovali obyvatelé z jihodněperské oblasti, sužované téměř neustále nájezdy kočovných Pečeněhů a později Polovců.\n\nSeverovýchodní Rus byla vzdálená od Kyjeva, a proto i méně závislá na centrální moci kyjevského knížete. Politická váha a význam rostovsko-suzdalského knížectví rychle stoupaly po osamostatnění za vlády Jurije I. Dolgorukého, syna kyjevského knížete Vladimíra II. Monomacha (1125–1157), a Jurijova syna Andreje Bogoljubského (1157–1174). Tito vládcové upevnili knížecí moc a snažili se dostat do závislosti další ruské země, především Kyjev, což se jim několikrát podařilo. Jurij ho dobyl roku 1154, přijal titul kyjevského knížete a přesídlil ze Suzdalu do Kyjeva.\n\nAndrej odešel roku 1155 na severovýchod a usídlil se v Bogoljubovu poblíž Vladimiru nad Klazmou, kde si nechal vybudovat výstavné sídlo. Roku 1169 se Andrejovi bojovníci zmocnili Kyjeva a kníže přijal titul kyjevského vládce jako jeho otec. Nicméně zůstal sídlit v Bogoljubovu a do Kyjeva dosadil jako místodržícího svého bratra Gleba. Proto považují mnozí historici rok 1169 za symbolické datum zániku Kyjevské Rusi a přenesení politického centra Rusi z Kyjeva do Vladimiru. Andrej se pokusil podmanit si také Novgorod Veliký, ale jeho výprava byla v roce 1170 odražena. Posílení moci vladimirského knížete vyvolalo nespokojenost rostovských a suzdalských bojarů, kteří se proti knížeti spikli a v roce 1174 ho zavraždili.\n\nAndrej chtěl dodat sídelnímu Vladimiru lesku, jímž oplývalo dřívější hlavní město Kyjev. Podle kyjevských vzorů tady nechal vystavět honosnou Zlatou bránu a kostely, například chrám Zesnutí přesvaté Bohorodičky (\"Uspenskij sobor\") nebo Pokrovský chrám na břehu řeky Něrli. Důležitou roli ochránkyně města a knížectví sehrála byzantská ikona Matky Boží, známá jako Vladimirská Bohorodička, kterou s sebou kníže přinesl z jihoruského Vyšgorodu.\n\nAndrejův nástupce, jeho téměř o dvě generace mladší bratr Vsevolod III. Velké hnízdo, (1176–1212) dokázal vrátit knížecí moci dřívější význam. Za jeho vlády dospělo vladimirsko-suzdalské knížectví k největšímu rozkvětu a kontrolovalo rozsáhlé území na severovýchodě Rusi mezi řekami Okou, Volhou a Severní Dvinou.\n\nSlibný rozvoj přerušil v zimě na přelomu let 1237 až 1238 ničivý vpád Mongolů, vedených Čingischánovými vnuky s čele s Bátúem. Hořela dobytá města, knížecí kremly i chrámy. Obyvatelé měst byli masakrováni, každý pokus o odpor utopen v krvi. Počátkem února 1238 oblehli Mongolové nejdůležitější město knížectví Vladimir. Obležení netrvalo dlouho. Po několika dnech ztekli útočníci vladimirské hradby a obyvatelstvu se nevedlo o nic lépe než v jiných městech. Zahynula celá rodina velikého knížete Jurije II. Vsevolodoviče včetně dětí a vnoučat. Kníže sám byl v této chvíli mimo své sídlení město a sháněl pomoc. Jeho vojsko bylo poraženo Mongoly na jaře 1238 na řece Siti, Jurij II. v této bitvě zahynul.\n\nObraz tragické zkázy se opakoval na mnoha místech, kde dosud stávala slibně se rozvíjející města, v Suzdalu, Rostovu, Jaroslavli, Gorodci na Volze, Volokolamsku, Tveru. Dobyta byla také zatím bezvýznamná Moskva. Zahynuly tisíce lidí, bojovníků i prostých rolníků a městských obyvatel, kteří často hájili své domovy do zbytku posledních sil. Pohanští Mongolové neušetřili ani kněze a mnichy, smrt zastihla mnoho knížat a jejich rodinných příslušníků, kteří umírali nejen na bojišti, ale také v potupném zajetí.\n\nNa jaře 1238 první mongolské tažení do Evropy skončilo a bylo třeba obnovit, co bylo zničeno. Do Vladimiru byl pozván Jaroslav Vsevolodovič, nejstarší žijící bratr zesnulého velikého knížete Jurije II., který tehdy vládl v Kyjevě. Byl zvolen velikým knížetem a energicky se pustil do odstraňování katastrofických následků mongolského vpádu a obnovy pořádku. Z jeho podnětu se stavěly domy, chrámy, kláštery, mosty i cesty. Jaroslav zval do Vladimiru stavitele z celé Rusi, zvláště vítaní byli tesaři z Novgorodu. Přijímal příchozí z knížectví, která byla rozvrácena Mongoly, a dával jim práci. Letopisy zaznamenávají, že na severovýchod přicházeli lidé z mnohých zemí až od Dněpru, Haličané, Volyňané, Černigovci, Kyjevané, z Minska, Smolensku, Polocku, Rjazaně. Severovýchodní Rus se začala probouzet probouzela k novému životu.\nNa jaře 1239 zahájil Bátú další, neméně devastující tažení do Evropy, které se tentokrát vladimirskému knížectví vyhnulo. Po jeho ukončení se Bátú usadil na Dolní Volze, odkud chtěl kontrolovat dobytá ruská území. Severovýchodní Rus mohla v klidu obnovovat svoje síly, protože Mongolové ji několik let nechali na pokoji, neboť zatím neměli žádný správní nebo represívní aparát, aby mohli toto území kontrolovat nebo z něj vybírat daně. Vladimirské knížectví, ale ani další ruské země, se nestaly součástí mongolské veleříše ani Bátúovy Zlaté hordy, zachovaly si svoji politickou i sociální strukturu, nedotčeno zůstalo také pravoslavné vyznání obyvatel. Byly však podřízeny Mongolům formálně politicky. Pokud chtěla rurikovská knížata vládnout ve svých zemích, musel je mongolský chán potvrdit v jejich postech zvláštní listinou, tzv. \"jarlykem\", poté co uznala jeho svrchovanou moc.\n\nJaroslav, který úspěšně obnovoval vladimirské knížectví, brzy upoutal Bátúovu pozornost a byl roku 1243 jako první z ruských knížat pozván do jeho tábora. Chán ho potvrdil v jeho postu a podřídil mu ostatní ruská knížata.. To vytvořilo precedens zvláštního podmanění ruských knížat Mongolům, v jehož rámci měl veliký kníže vladimirský zastupovat jejich zájmy na Rusi.\n\nJaroslavův syn Alexandr Něvský (1252–1263) se snažil jako veliký kníže vladimirský zaujmout postavení představitele Zlaté hordy na rozdrobené Rusi. Na jedné straně se snažil chránit své země před pustošivými mongolskými nájezdy (po 13letém klidu bylo vladimirské knížectví strašlivě zdevastováno v roce 1252 trestnou výpravou náčelníka Něvruje, jejíž následky byly souměřitelné s rokem 1238) a nepřiměřenými požadavky Hordy na rekruty pro mongolskou armádu, na druhé straně je pomohl začlenit do tatarského daňového systému.\n\nVeliké knížectví vladimirské bylo od roku 1276 největším v severovýchodní Rusi, představovalo značný ekonomický potenciál a pro svého vládce také jistý nárok stát se nominální hlavou zdejších knížat. Alexandrovi následníci však nedokázali udržet politickou kontinuitu a velkoknížecí hodnost začala po roce 1263 rychle ztrácet svoji reálnou hodnotu. Projevem slábnoucí moci velikého knížete byla skutečnost, že se vzdal možnosti přesídlit po svém nastolení do Vladimiru, ale zůstával ve svém dědičném knížectví. Titul velikého knížete vladimirského, na který bylo nezbytné získat mongolský \"jarlyk\" začal být chápán pouze jako prestižní přídavek k vládě v dědičné údělu, nikoliv jako nárok na vládu ve velikém vladimirském knížectví. Přesto o něj vedli místní rurikovská knížata urputné boje.\n\nNa přelomu 13. a 14.století se na severovýchodní Rusi zformovalo několik knížectví, z nichž nejvýznamnější byly Tver a Moskva. Obě země měly výhodnou polohu na průsečíku obchodních cest, vedoucích po vodních tocích, i z hlediska strategického. Před nájezdy kočovníků ze stepí je chránily hluboké lesy i velká vzdálenost, což přivádělo na jejich území početné kolonisty z jižních oblastí.\nPočátkem 14. století se moskevská a tverská knížata, která byla blízkými příbuznými, stala vážnými konkurenty v boji o získání \"jarlyku\" na titul velikého knížete vladimirského, jenž v sobě zahrnoval jistý nárok na vládu nad celou Rusí. To vyhovovalo chánům Zlaté hordy, kteří se podněcováním konfliktů mezi Rurikovci snažili zabránit rozšiřování jejich domén a upevňování moci. Zápas mezi knížaty tverským Michailem Jaroslavičem (1271–1318, od 1304 veliký kníže vladimirský) a moskevským Jurijem Danilovičem (1303–1325, veliký kníže vladimirský 1317–1322) skončil násilnou smrtí obou. Michail byl popraven na chánově dvoře, Jurij později zavražděn jeho synem Dmitrijem (1318–1325, veliký kníže vladimirský 1322–1325).\n\nV polovině 14. století začala moskevská knížata chápat veliké vladimirské knížectví jako svoji \"\"votčinu\"\", to znamená majetek zděděný po otci, s nímž mohou volně disponovat, a přestala žádat o potvrzení jeho držení (\"jarlyk\") tatarské chány. V tomto duchu odkázal Dmitrij Donský ve své závěti synům nejen moskevské knížectví, ale také veliké knížectví vladimirské. Obě knížectví se stala součástí jednoho státního celku a Dmitrijův nástupce Vasilij I. již používal titulaturu veliký kníže moskevský.\n\n"}
{"id": "380533", "url": "https://cs.wikipedia.org/wiki?curid=380533", "title": "NHL 1994/1995", "text": "NHL 1994/1995\n\nSezóna 1994/1995 byla 78. sezonou NHL. Vítězem Stanley Cupu se stal tým New Jersey Devils. Tento ročník byl kvůli stávce hráčů sehrán ve zkrácené verzi (48 zápasů základní části místo 84). V této sezoně se naposled přestavil tým Quebec Nordiques, který se následně přestěhoval do Denveru a přejmenoval se na Colorado Avalanche.\n\n\"Poznámka: x = postup do play off, y = vítězství v divizi (zaručuje jedno z prvních dvou míst v konferenci), z = Presidents' Trophy\".\n\nNejlepší v sezóně - Databáze NHL\n"}
{"id": "380534", "url": "https://cs.wikipedia.org/wiki?curid=380534", "title": "Íčko", "text": "Íčko\n\nÍčko má více významů:\n\n"}
{"id": "380540", "url": "https://cs.wikipedia.org/wiki?curid=380540", "title": "Hox gen", "text": "Hox gen\n\nHox gen či homeotický gen (Hox je zkratka pro \"homeotický box\", tedy homeobox) je označení pro některé geny, které hrají významnou roli v ontogenetickém (embryonálním) vývoji mnohých mnohobuněčných živočichů. Tyto geny pro ontogenetický vývoj obsahují homeobox, zvláštní sekvenci asi 183 párů bází. Hox geny obvykle tvoří na řetězci DNA shluky a společně se podílejí na vzniku např. anterior-posteriorální (předozadní) osy budoucího živočicha.\n\nZ Hox genů je, podobně jako u ostatních homeoboxových genů, syntetizována tzv. homeodoména, tedy protein, který se váže na DNA a ovlivňuje její transkripci (tzv. transkripční faktor).\n"}
{"id": "380544", "url": "https://cs.wikipedia.org/wiki?curid=380544", "title": "NHL 1995/1996", "text": "NHL 1995/1996\n\nSezóna 1995/1996 byla 79. sezonou NHL. Vítězem Stanley Cupu se stal tým Colorado Avalanche. V této sezoně se naposled přestavil tým Winnipeg Jets, který se následně přestěhoval do Arizony a přejmenoval se na Phoenix Coyotes.\n\n\"Poznámka: x = postup do play off, y = vítězství v divizi (zaručuje jedno z prvních dvou míst v konferenci), z = Presidents' Trophy\".\n\nNejlepší v sezóně - Databáze NHL\n"}
{"id": "380547", "url": "https://cs.wikipedia.org/wiki?curid=380547", "title": "Gattch", "text": "Gattch\n\nGattch byla slovenská rocková skupina. Působila na československé hudební scéně v letech 1969–1974. Její hudba je pokusem o propojení rockové hudby s jazzem a vážnou hudbou a je charakteristická bohatě strukturovanými aranžmá. Řadí se do úzkého okruhu československých progressive rockových skupin jako například Collegium Musicum nebo Blue Effect.\n\nSkupina byla založena v roce 1969 v Nových Zámcích převážně studenty bratislavské konzervatoře. Název Gattch je odvozen z iniciál jejich přezdívek a správně by se proto měl psát \"G.A.T.T.CH.\". Zakládající sestavu tvořili:\n\n\nKarol Slanina brzy po založení ze skupiny odešel a obsazení se ustálilo na 4 hráčích, ve kterém vznikly obě oficiální nahrávky. V roce 1972 odešel Anton Lančarič a na postu baskytaristy se poté objevili Valentín Čekovský a v roce 1974 Gabriel Jonáš, známý slovenský jazzový pianista. Po rozpuštění skupiny se její členové ujali většinou v doprovodných skupinách popových zpěváků. Jejich mateřská kapela zůstane na dlouhou dobu zapomenuta, zájem o ní se začne oživovat až v druhé polovině 90. let.\n\nSeznam veřejných vystoupení skupiny Gattch od roku 1969:\n\nV roce 1998 se skupina Gattch objevila v televizní premiéře seriálu Bigbít (17. díl) , zaměřeném na rockovou hudbu v Československu v letech 1956–1989.\n\nV roce 2002 byla firmou Sony Music/Bonton vydána kompilace \"Gattch - Komplet\", zahrnující nejen nahrávky oficiálně vydané v 70. letech, ale i další studiové snímky z archívu klávesisty Ľudovíta Beladiče a záznam z ostravského koncertu z roku 1972. Ľudovít Beladič se vydání nedožil, zemřel náhle ve svém nahrávacím studiu 27. října 2001.\n\n22. dubna 2007 Gattch vystoupili v bratislavském PKO na akci \"Legendy 60\". Skupina vystoupila ve složení Tomáš Rédey (kytara, zpěv), Anton Lančarič (basová kytara) a Barbara Lančaričová (piano).\n\n\n"}
{"id": "380548", "url": "https://cs.wikipedia.org/wiki?curid=380548", "title": "Nekódující DNA", "text": "Nekódující DNA\n\nNekódující DNA je DNA, která není přepisována v proteiny. Velmi často tvoří podstatný díl genomu eukaryot, např. u člověka až 97 %, naopak u bublinatky opomíjené tvoří jen necelá tři procenta. I když nekódující DNA nekóduje proteiny, řadí se do ní i geny pro nekódující RNA, které mají funkci v dekódování genetické informace a řadu regulačních funkcí. Některé úseky nekódující DNA se nepřekládají, ale mají regulační funkci, pro většinu oblastí nekódující DNA však funkce není známá, v takovém případě se často označuje jako junk DNA, z angličtiny „odpadní DNA“. Termín \"Junk DNA\" poprvé použil v roce 1972 Susumo Ohno. Nicméně platí, že sice často není funkce nekódující DNA známa, ale její odstranění z genomu má obvykle závažné negativní následky.\n\nSpeciálními případy jsou nekódující DNA přímo uvnitř genů, nazývaná intron, bývalé geny, které však už jsou poškozené a nepřepisují se v RNA, které se označují jako pseudogeny, a repetitivní DNA.\nI když všechny organismy obsahují nekódující DNA, bakterie mají většinou kolem 2 % DNA nekódujícího geny, jejich DNA prakticky neobsahuje intergenovou nekódující DNA (introny) a jednotlivé geny jsou často přepisovány najednou ze shluku genů tzv. operonu.\n\n\n\nPodle některých zdrojů tvoří odpadní DNA až 90 % genomu. Mívá různou strukturu. Asi 17 % lidské DNA tvoří sekvence označované jako L1 elementy (LINE 1 – z anglického \"long interspersed nuclear elements\" – dlouhé rozptýlené jaderné elementy). V některých případech bylo zjištěno, že tyto elementy ovlivňují transkripci kódující DNA – přepisují se tedy do proteinů. Tyto proteiny byly objeveny v nádorových buňkách rakoviny prsu a rakoviny tlustého střeva. L1 elementy se v sekvenci genů nacházejí blízko tzv. tumor-supresorových genů, které brání vzniku nádorových buněk.\n\nPodle odpůrců geneticky modifikovaných organismů tato obecně neznámá funkce odpadní DNA znemožňuje předpovídat vliv nově vnesených genů při genetických modifikacích.\n\n"}
{"id": "380549", "url": "https://cs.wikipedia.org/wiki?curid=380549", "title": "Softwarový balíček (instalace)", "text": "Softwarový balíček (instalace)\n\nSoftwarový balíček je v informatice speciální soubor, ve kterém je uložen počítačový program se všemi soubory, které potřebuje ke své činnosti, ve formě, kterou je možné snadno nainstalovat na počítač, nahradit novější verzí a v případě potřeby také odinstalovat. Balíčky jsou instalovány pomocí nástroje, tzv. správce balíčků. Softwarové balíčky jsou v různých formátech, například RPM, DEB, APK a podobně.\n\nBalíček typicky obsahuje předem připravený (zkompilovaný) program, který je možné nainstalovat a následně rovnou spustit (binární balíček). Ve světě open source software jsou kromě binárních balíčků distribuovány i balíčky se zdrojovými kódy, ze kterých lze jednoduše nebo komplikovaněji získat binární balíček. Distribuce v podobě zdrojových kódů umožňuje zkušeným uživatelům a vývojářům program upravovat a vylepšovat.\n\nDistribuce moderních systémů (např. Linuxová distribuce) je rozdělena do nepřekrývajících se balíčků, takže uživatel může zvolit, jaké balíčky (tj. součásti) si nainstaluje nebo které vynechá. Výsledkem bude systém obsahující jen software, který uživatel chce mít nainstalován. Balíček může obsahovat font, webový prohlížeč, knihovnu a podobně.\n\nBalíček obsahuje metadata, která obsahují popis obsaženého programu, kontrolní součty, elektronický podpis, závislosti a podobě. Správce balíčků může tato data využít pro automatické aktualizace, instalace závislých (potřebných) balíčky s knihovnami, ověření, že nainstalované soubory nebyly změněny, a podobně.\n\nBalíčky jsou typicky označeny verzí obsaženého programu a vlastní verzí, takže je možné porovnat nainstalované balíčky s dostupnými balíčky a provést aktualizaci balíčků nainstalovaných v systému (na nejnovější verzi nebo naopak na starší verzi balíčku).\n\nSprávce balíčků je typicky program s grafickým rozhraním, který umožňuje uživateli snadný výběr balíčků, zobrazení informací o obsahu balíčků, jejich instalaci, odinstalaci, kontrolu a podobně.\n\n"}
{"id": "380550", "url": "https://cs.wikipedia.org/wiki?curid=380550", "title": "NHL 1996/1997", "text": "NHL 1996/1997\n\nSezóna 1996/1997 byla 80. sezonou NHL. Vítězem Stanley Cupu se stal tým Detroit Red Wings. V této sezoně se naposled přestavil tým Hartford Whalers, který se následně přestěhoval do Connecticutu a přejmenoval se na Carolina Hurricanes.\n\n\"Poznámka: x = postup do play off, y = vítězství v divizi (zaručuje jedno z prvních dvou míst v konferenci), z = Presidents' Trophy\".\n\nNejlepší v sezóně - Databáze NHL\n"}
{"id": "380552", "url": "https://cs.wikipedia.org/wiki?curid=380552", "title": "NHL 1997/1998", "text": "NHL 1997/1998\n\nSezóna 1997/1998 byla 81. sezonou NHL. Vítězem Stanley Cupu se stal tým Detroit Red Wings.\n\n\"Poznámka: x = postup do play off, y = vítězství v divizi (zaručuje jedno z prvních dvou míst v konferenci), z = Presidents' Trophy\".\n\nNejlepší v sezóně - Databáze NHL\n"}
{"id": "380556", "url": "https://cs.wikipedia.org/wiki?curid=380556", "title": "Luboš Hucek", "text": "Luboš Hucek\n\nLuboš Hucek (* 5. února 1957) je český fagotista.\n\nStudoval Konzervatoř Plzeň (prof. L. Šmídl) a Hudební fakultu AMU v Praze (prof. M. Masier).\n\n\nDále spolupracuje se soubory: Ars Instrumentalis Pragensis, Barocco sempre giovane, Česká dechová filharmonie a další.\n\n"}
{"id": "380558", "url": "https://cs.wikipedia.org/wiki?curid=380558", "title": "9M120 Ataka", "text": "9M120 Ataka\n\n9M120 Ataka (česky \"útok\") je protitanková řízená střela sovětského, resp. ruského původu. Kódové označení NATO je AT-9 Spiral-2. Jedná se o protitankový raketový komplet dlouhého dosahu s poloautomatickým systémem dálkového navedení (SACLOS) a rádiovým přenosem řídících povelů.\n\nNosičem mohou být bojové vrtulníky Mi-24VM, Mi-35, Mi-28N, Ka-29, Ka-52. Raketový komplet Ataka tvoří rovněž výzbroj vozidla 9P149, což je modifikovaný obrněný transportér MT-LB.\n\nKomplet byl vyvinutý v konstrukční kanceláři KBM a do výzbroje ruské armády zaveden počátkem devadesátých let 20. století. Raketa systému Ataka-V byla vytvořena na základě rakety 9M114 systému Šturm-V. Ataka-V však je poháněna silnějším motorem, který umožnil prodloužit dostřel a vybavená silnější hlavicí s větší průbojností. Navíc byla vyvinuta střela 9M120F s tříštivotrhavou hlavicí.\n\nKoncem 90. let 20. století prošly vrtulníky Mi-24V modernizací, v jejímž rámci měly integrovány nové rakety Ataka-V a Igla-V. Vrtulník s modernizovaným komplexem výzbroje byl označen Mi-24VM (exportní verze je označena Mi-35M). Podle organizace Stockholm International Peace Research Institute vyvezlo Rusko systém Ataka ATGM do Íránu, Kazachstánu a Slovinska.\n\n"}
{"id": "380560", "url": "https://cs.wikipedia.org/wiki?curid=380560", "title": "Kambrická exploze", "text": "Kambrická exploze\n\nKambrická exploze je označení pro náhlý nárůst nálezů fosílií mnohobuněčných živočichů z období kambria, zhruba před 540 miliony lety. Na tento počátek prvohor se datují první nálezy mnoha dodnes známých živočišných kmenů.\n\nHypotéz vysvětlujících kambrickou explozi je vícero. Mohlo jít skutečně o vznik nových fylogenetických linií (ačkoliv proti tomu mluví fakt, že známe některé kmeny i z prekambria, konkrétně z období ediakara, a ty mohly být čilé) - evoluční radiace. Nárůst velikosti a komplexnosti mohl způsobit nárůst kyslíku v atmosféře a vodě. Nárůst kyslíku mohly způsobit samotné organismy. Tento nárůst umožnil, že kolagen začal více vázat buňky k sobě. Za nárůstem koncentrace kyslíku mohla stát desková tektonika. Ovšem za nárůsty kyslíku nemusely být biologické či tektonické procesy, ale jen chemické cykly. Uvažuje se ale i, že je kambrická exploze možná způsobená jen zvýšením počtu organismů schopných fosilizace, tzn. že při kambrické explozi došlo jen ke vzniku dostatečně velkých živočichů s tvrdou kostrou či schránkou. Jednobuněčné krytenky a nálevníci se podle nálezů objevili před 736 milióny let. Mnohobuněčné organizmy lze nalézt už před 635 milióny let, ale mohli se formovat už před 800 milióny let. Tou dobou také vzrostla koncentrace mědi, která je důležitým článkem v procesu dýchání (cytochrom c oxidáza). Navrhována je tak například avalonská exploze. Mnohobuněčné organizmy se známkami pohybu však mohou být i přes 2 miliardy let staré. Jiné vysvětlení spočívá ve skutečnosti, že směrem k přítomnosti přibývá nálezů fosílií, protože je vyšší pravděpodobnost, že se tyto fosílie zachovají.\n\nZalednění v neoproterozoiku mohla být i globální, jak se domnívá teorie sněhové koule, ale spíše globální nebyla. Exploze života blízká tomuto období bývá dávána do souvislosti se zaledněním, kterému mohou být připisovaná hromadná vymírání, ale i rozvoj života. V chladnější vodě se totiž rozpustí více kyslíku, který je pro rozmach organismů důležitý. V toniénu se jedná o ne příliš prokázané kaigasské zalednění (před 780 až 735 milióny let). V kryogénu o zalednění sturtianské (před 715 až 680 či 643 milióny let) a marinojské (před 650 až 635 milióny let). V ediakaře o zalednění gaskierské (před 579 milióny let) a bajkonurské (před 547 milióny let).\n\nV kambriu však existovalo jen málo druhů. Koncentrace kyslíku v atmosféře postupně klesala, ale zhruba před 500 milióny let prudce vzrostla (SPICE událost) díky planktonu. Velká biodiverzifikace (evoluční radiace) nastala až v následném ordoviku (GOBE událost) přibližně před 465 miliony let. Nárůst počtu druhů uprostřed ordoviku záhy následovalo velké vymírání ordovik-silur.\n\n"}
{"id": "380562", "url": "https://cs.wikipedia.org/wiki?curid=380562", "title": "NHL 1998/1999", "text": "NHL 1998/1999\n\nSezóna 1998/1999 byla 82. sezonou NHL. Vítězem Stanley Cupu se stal tým Dallas Stars. V této sezoně se v NHL poprvé zúčastnil tým Nashville Predators. Došlo k přeskupení divizí, každá konference se nyní dělila na tři divize, do kterých byly rozděleny týmy z geografických hledisek. Vítězství v divizi zaručovalo jedno z prvních tří míst v konferenci.\n\n\nNejlepší v sezóně - Databáze NHL\n"}
{"id": "380566", "url": "https://cs.wikipedia.org/wiki?curid=380566", "title": "Vichr", "text": "Vichr\n\nVichr je ruský protitankový raketový komplet dlouhého dosahu naváděný laserovým paprskem. Raketa se pomocí vzadu umístěných zpětných senzorů navádí na střed laserového paprsku, který je vysílán ze zaměřovacího systému střelce směrem na cíl. Liší se tak od poloaktivního laserového navádění použitého např. u raket AGM-114 Hellfire. Ruský název kompletu je Vichr, střela nese označení 9A1472. Kódové označení NATO je AT-16 Scallion Byl vyvinut v konstrukční kanceláři KBP během osmdesátých let speciálně pro nový bitevní vrtulník Ka-50. Při jeho vývoji byl kladen velký důraz na podstatné zvýšení dosahu střely až na 10 km. Střela 9A1472 s tandemovou kumulativní hlavicí se k cíli pohybuje vysoce nadzvukovou rychlostí a vzdálenost 8 km překoná za 21 s. Celý proces navádění střely na cíl je automatizovaný.\n\nKromě vrtulníků Ka-50 a Ka-52 může být komplet Vichr používán rovněž bitevními letouny Su-25T nebo Su-35.\n\n"}
{"id": "380569", "url": "https://cs.wikipedia.org/wiki?curid=380569", "title": "Muhammed Ahmad Fariz", "text": "Muhammed Ahmad Fariz\n\nMuhammed Ahmad Fariz (* 26. května 1951 Aleppo, Sýrie) je bývalý vojenský letec, první kosmonaut pocházející ze Sýrie. Se Sojuzem se dostal na týden v roce 1987 na stanici Mir.\n\nV letech 1969–1973 absolvoval Vysokou vojenskou leteckou školu v Sýrii a po jejím absolvování se stal vojenským letcem.\n\nV týmu připravujících se kosmonautů se objevil v roce 1985. Po dvouletém výcviku letěl do vesmíru hlavně díky tomu, že Sýrie byla tehdejšímu SSSR spřátelenou zemí.\n\nZ kosmodromu Bajkonur odstartoval v létě roku 1987 v lodi Sojuz TM-3 společně se dvěma Alexandry, sovětskými kosmonauty Viktorenkem a Alexandrovem. Byl to let katalogizovaný v COSPAR jako 1987-63A. Napojili se na sovětskou orbitální stanici Mir, kde již pracovala posádka Romaněnko a Lavejkin. Pplk. Fariz zde strávil ve funkci kosmonauta výzkumníka několik dní určenými experimenty a po sedmi dnech společně s Lavejkinem a Viktorenkem odletěl zpátky v jiné lodi, Sojuzu TM-2, na Zem. Přistáli, tak jako obvykle všechny Sojuzy, na padácích s kabinou na území Kazachstánu.\n\n\nBěhem svého letu strávil ve vesmíru 7 dní, je zaregistrován jako 202. člověk ve vesmíru.\n\nPo letu se vrátil zpět k syrskému letectvu, kde pracoval jako letecký instruktor, a byl povýšen na generála. Žil v Aleppu s manželkou a dětmi.\nOd počátku občanské války sympatizoval s opozicí, nesouhlasil s použitím letectva proti opozici. V roce 2012 zběhl od armády a s rodinou uprchl do Turecka. Byl tedy prohlášen za zrádce, jeho vojenské pocty anulovány a jeho majetek byl zabaven. S rodinou žije v Istanbulu, angažuje se v opoziční skupině prosazující nenásilný odpor proti režimu Bašára Asada. \n\n"}
{"id": "380572", "url": "https://cs.wikipedia.org/wiki?curid=380572", "title": "David Vodrážka", "text": "David Vodrážka\n\nDavid Vodrážka (* 23. března 1971 Praha) je český politik, v letech 2006 až 2010 a opět od roku 2018 zastupitel hlavního města Prahy, od roku 2002 starosta městské části Praha 13, od března 2010 předseda představenstva Dopravního podniku hl. m. Prahy, od května 2010 do srpna 2013 poslanec Poslanecké sněmovny PČR, v němž zastával funkci předsedy zahraničního výboru. V letech 2008 až 2010 byl 1. místopředsedou ODS.\n\nJe jedním z nejdéle sloužících starostů v Praze.\n\nPo střední škole pracoval jako elektromechanik, později jako obchodní manažer. Po bakalářském studiu na Univerzitě Hradec Králové absolvoval navazující magisterské studium na Vysoké škole finanční a správní. Studium ukončil závěrečnou zkouškou dne 28. 8. 2006. Diplomovou práci obhájil na téma \"Evropská ústava\".\n\nOd roku 1998 je členem ODS, od roku 2002 starostou Prahy 13. Od roku 2006 do roku 2010 byl zastupitelem hlavního města Prahy a 1. místopředsedou klubu ODS na magistrátu. V období od 7. prosince 2008 do 20. června 2010 byl dokonce 1. místopředsedou ODS.\n\nV komunálních volbách v roce 2018 byl zvolen zastupitelem hlavního města Prahy, když kandidoval na 8. místě kandidátky ODS. Zároveň obhájil také post zastupitele městské části Praha 13, kde byl lídrem kandidátky ODS.\n\nDo širšího povědomí veřejnosti se podle Novinek.cz dostal tím, že\nnovou budovu Národní knihovny navrženou Janem Kaplickým označil za chrchel: „Chvilková ostuda u úzké skupiny lidí nám stojí za to, aby, dejme tomu, nad Prahou nevznikl jakýsi chrchel.“ Dále se do povědomí dostal začátkem října 2009, kdy v rozhovoru pro Frekvenci 1 na dotaz moderátora jakožto první místopředseda ODS podpořil myšlenku svého spolustraníka, ministra spravedlnosti Jiřího Pospíšila, aby kvůli zrušeným volbám stát přiznal stranám odškodnění milionových ztrát za zbytečnou předvolební kampaň, a prohlásil, že ODS takový nárok uplatní. Později své tvrzení poopravil, prý chtěl jen o tom nastínit akademickou diskusi. Předseda ODS Mirek Topolánek upřesnil, že nejde o stanovisko ODS. Po Topolánkově vyjádření se další členové vedení ODS vyjadřovali proti odškodnění a řekli, že o takovém návrhu vedení strany nikdy nejednalo.\n\nOd 1. prosince 2006 byl předsedou dopravního výboru Zastupitelstva hl. m. Prahy. Od 14. března 2007 byl členem představenstva Dopravního podniku hl. m. Prahy a. s., 29. března 2010 jej představenstvo zvolilo svým předsedou místo Radovana Šteinera. Do 24. května 2013 působil jako místopředseda dozorčí rady DP.\n"}
{"id": "380575", "url": "https://cs.wikipedia.org/wiki?curid=380575", "title": "Metis-M", "text": "Metis-M\n\nMetis-M je protitanková řízená střela ruského původu. Ruské označení kompletu je 9K115-1 Metis-M (resp. další verze 9K115-2 Metis-M1, 9K127 Metis-2), střela nese označení 9M131. Kódové označení NATO je AT-13 Saxhorn-2. Jedná se o protitankový raketový komplet krátkého dosahu s poloautomatickou naváděcí soustavou (typu SACLOS) a přenosem řídících povelů prostřednictvím vodiče.\n\nVyvinut byl zdokonalením protitankového kompletu Metis, od kterého se liší novou PTŘS 9M131 s tandemovou kumulativní hlavicí, která má výrazně větší účinnost (průbojnost vzrostla z 460 na 900 mm homogenního pancíře). Kromě toho má zvýšený dosah o 500 m. Ve výzbroji je od počátku devadesátých let 20. století.\n\nK ničení nepancéřovaných cílů byla vyvinuta střela s termobarickou hlavicí.\n\n"}
{"id": "380581", "url": "https://cs.wikipedia.org/wiki?curid=380581", "title": "Kornet (střela)", "text": "Kornet (střela)\n\nKornet je protitanková řízená střela ruského původu. Jedná se o raketový komplet dlouhého dosahu s dálkovým navedením po laserovém paprsku. Ruský název kompletu je 9K135 Kornet, střela nese označení 9M133. Kódové označení NATO je AT-14 Spriggan.\n\nTento komplet byl vyvinut konstrukční kanceláří KBP koncem osmdesátých let jako náhrada za PTRK 9K113 Konkurs. Dálkové navedení probíhá pomocí laserového paprsku zaměřeného na cíl. Tato moderní naváděcí soustava je obtížně rušitelná a navíc umožňuje zvýšení dosahu (na rozdíl od naváděcích soustav typu SACLOS s přenosem řídících signálů po vodiči, které sice nelze rušit, ale jejich dostřel je omezen délkou vodiče). Střela je vybavena účinnou tandemovou kumulativní hlavicí. Kromě toho byla vyvinuta verze s termobarickou hlavicí proti živé síle.\n\nKomplet Kornet byl vyvinut v přenosné i mobilní variantě. Mobilní verze rovněž tvoří výzbroj vozidla na bázi BMP-3, které je vybaveno výsuvným odpalovacím zařízením pro dvě PTŘS (palebný průměr činí 16 střel). Pro exportní účely byla vyvinuta přenosná verze Kornet-E. Integrální součástí jejího odpalovacího zařízení je zaměřovací a naváděcí jednotka se zdrojem laserového paprsku. Ve vývoji je odlehčená verze Kornet-MR s dosahem 2-2,5 km, která by výhledově měla nahradit PTRK Metis-M. Byl rovněž zkoušen modul Kliver se čtyřmi PTŘS 9M133 a 30mm automatickým kanonem na podvozku vozidla BMP-1 nebo BTR-80, do výzbroje však dosud nebyl zaveden.\n\nRuské PTŘS Kornet se v určitém množství objevily v Jemenu v rukách povstaleckých Húsiů a úspěšně ničily tehdy nejnovější tanky Saúdské Arábie americké výroby M1A2S. Stejně tak se ukázaly být efektivní proti slabším exportním verzím Abramsu M1A2M v Iráku, kde jej úspěšně použil ISIS proti Abramsům ozbrojených sil Iráku. Kurdské jednotky v Sýrii Kornetem zničily několik tanků německé výroby Leopard 2. Hizbaláh s Kornetem zničil v několika zdokumentovaných případech izraelskou Merkavu. \n\n"}
{"id": "380587", "url": "https://cs.wikipedia.org/wiki?curid=380587", "title": "Chrizantema", "text": "Chrizantema\n\nChrizantema je protitankový raketový komplet ruského původu. Ruský název kompletu je 9K123 Chrizantema, střela nese v rámci indexu GRAU označení 9M123. Název v kódu NATO je AT-15 Springer. Jedná se o protitankový raketový komplet dlouhého dosahu se dvěma na sobě nezávislými naváděcími soustavami (automatickou a poloautomatickou).\n\nVývoj byl zahájen v osmdesátých letech 20. století konstrukční kanceláří KBM. Systém navádění tvořený poloautomatickou i automatickou soustavou dovoluje vedení palby i za špatných povětrnostních podmínek a nízké viditelnosti, což dřívější řízené střely neumožňovaly. Automatická naváděcí soustava využívá radiolokátor o milimetrové vlnové délce, který je zcela nezávislý na optické viditelnosti. Operátor do procesu navádění střely vůbec nemusí zasahovat. Poloautomatická naváděcí soustava využívá poloaktivní systém navedení, kdy se střela navádí podle laserového paprsku odraženého od cíle. V tomto případě je dobrá viditelnost nutností.\n\nStřela 9M123 používá účinnou tandemovou kumulativní hlavici, střela 9M123F je vybavena termobarickou hlavicí proti živé síle.\n\nKomplet Chrizantema je instalován na vozidle 9P157-2, které bylo vyvinuto na bázi BMP-3. Toto vozidlo je vybaveno výsuvným odpalovacím zařízením pro dvě střely (palebný průměr je 15 střel).\n\n\n"}
{"id": "380591", "url": "https://cs.wikipedia.org/wiki?curid=380591", "title": "Oleg Tabakov", "text": "Oleg Tabakov\n\nOleg Pavlovič Tabakov (; 17. srpna 1935 Saratov, Sovětský svaz – 12. března 2018 Moskva) byl ruský herec, režisér, divadelní manažer a pedagog, jeden ze světově nejznámějších i nejuznávanějších ruských divadelníků.\n\nOd roku 1957 patřil mezi zakladatelské osobnosti legendárního moskevského divadla Sovremennik. Od roku 1983 hrál herec také na známé moskevské scéně MCHAT. Působil i jako divadelní pedagog (v letech 1986–2000 byl též jeho rektorem) na divadelní škole divadla MCHAT. Od roku 2000 působil ve funkci uměleckého šéfa MCHAT, od roku 2004 pak coby jeho ředitel.\n\nCoby významný světový herec a divadelní režisér často hostoval po divadlech v celém světě, v roce 1968 si zahrál v pražském Činoherním klubu roli Chlestakova v Gogolově hře \"Revizor\". V roce 1984 si zahrál v českém filmu režiséra Antonína Moskalyka \"Kukačka v temném lese\".\n\nV říjnu roku 2008 mu byl udělen čestný doktorát pražské Divadelní fakulty Akademie múzických umění.\n\n\n\n"}
{"id": "380593", "url": "https://cs.wikipedia.org/wiki?curid=380593", "title": "Svina", "text": "Svina\n\nSvina ( , , pomořansky: \"Swina\") je průliv v Polsku tekoucí ze Štětínského zálivu do Baltského moře mezi ostrovy Uznojem a Volyň. Průliv je dlouhý 16 km a nejdůležitějším městem ležícím na průlivu je Svinoústí, kde je v provozu bezplatný přívoz.\n\nPohyb vody z Štětínského zálivu do Pomořanského zálivu a obráceně je řízený především větrem, který má značný vliv na směr a rychlost. V průlivu Svina se mísí mořská voda se sladkou buď celkově nebo částečně, což způsobuje salinitu vody, která se mění v rozsahu od 1 ‰ do 8 ‰. Vzhledem k hodnotám změny výšky vodní hladiny, síly větru a salinity bylo vypočteno, že přes průliv Svina odtéká 69 % vod ze Štětínského zálivu do Baltského moře (Pěna 17 %, Dziwna 14%).\n\nZa Německého císařství byla řeka v letech 1874–1880 přehrazena a prohloubena a byl vytvořen kanál Kaiserfahrt, dnes Piastovský kanál. Tím byla napojena severní část Sviny přímou cestou na Štětínský záliv a pomořanský přístav Štětín. Svina tak nabyla na důležitosti jako nejpřímější spojení s tímto důležitým průmyslovým městem. Území podél Sviny bylo převedeno z Německa na Polsko po druhé světové válce.\n\n"}
{"id": "380597", "url": "https://cs.wikipedia.org/wiki?curid=380597", "title": "Eukleidovská metrika", "text": "Eukleidovská metrika\n\nEuklidovská metrika je metrika daná vztahem formula_1,\nkde formula_2 a formula_3 jsou vektory o stejném počtu prvků.\n"}
{"id": "380607", "url": "https://cs.wikipedia.org/wiki?curid=380607", "title": "První vláda Jana Syrového", "text": "První vláda Jana Syrového\n\nPrvní vláda Jana Syrového (označovaná též vláda obrany republiky) existovala od 22. září do 4. října 1938. Jednalo se o první vládu Jana Syrového, poslední (18.) vládu období první republiky a zároveň o vládu úřednickou.\n\nVláda nastoupila po demisi Hodžovy vlády, což byl následek všeobecných protestů proti tomu, že souhlasila s britsko-francouzskou žádostí o odstoupení Sudet Německu.\n\nTato vláda vyhlásila 23. září 1938 mobilizaci. Tím se vytvořila zprvu nadějná nová mezinárodní situace v době, kdy Adolf Hitler přerušil jednání s vládou Spojeného království. Navíc se ve Spojeném království a Francii ustavila opozice proti politice appeasementu. Ovšem tato opozice nebyla dostatečně silná a bylo navázáno nové jednání, které bylo završeno Mnichovskou dohodou, kterou tato vláda nakonec přijala.\n\nTato vláda dále pokračovala za období československé druhé republiky, též pod vedením Jana Syrového až do 1. prosince 1938, kdy byla vystřídána vládou Rudolfa Berana.\n\n\n"}
{"id": "380609", "url": "https://cs.wikipedia.org/wiki?curid=380609", "title": "Hydronium", "text": "Hydronium\n\nHydronium (též hydroxoniový ion či hydroxoniový kationt) je označení pro ion HO, který vznikne navázáním ionu H na molekulu vody pomocí koordinačně-kovalentní vazby. Pro tento ion se také používá název preferovaný IUPAC – oxonium nebo přesnější hydroxonium. Hydronium je svou strukturou oxoniový ion a to jeho nejjednodušší případ. Stabilita tohoto ionu silně závisí na pH prostředí. V neutrálním (např. čistá voda) a zásaditém prostředí je hydronium nestabilní a velmi snadno se rozpadá na ion H a vodu. Uvolněný ion H pak buď reaguje s molekulou vody (s jinou nebo i s tou původní) za vzniku nového hydronia nebo reaguje s nějakou jinou molekulou či iontem schopnou/schopným navázat vodíkový ion (např. amoniak, OH). Důsledkem této nestability hydronia je jeho vysoká kyselost. Hodnota pKa hydronia je −1,74 při standardních podmínkách. V kyselém prostředí, se stoupající kyselostí tohoto prostředí, stabilita hydronia roste. S některými velmi silnými kyselinami, například kyselinou chloristou, vytváří hydronium soli, které jsou stabilní i v pevném stavu.\n"}
{"id": "380610", "url": "https://cs.wikipedia.org/wiki?curid=380610", "title": "Muzio Attendolo (1931)", "text": "Muzio Attendolo (1931)\n\nMuzio Attendolo byl italský lehký křižník třídy \"Raimondo Montecuccoli\", dvoučlenné třetí skupiny třídy \"Condottieri\". \n\nStavba křižníku byla zahájena v roce 1931, dne 9. září 1934 byla loď spuštěna na vodu a 7. srpna 1935 byla uvedena do služby.\n\nKřižník bojoval v bitvě u Punta Stilo, první bitvě u Syrty a byl nasazen i proti spojeneckým jednotkám provádějícím Operaci Pedestal, přičemž v této akci ho torpédem poškodila britská ponorka HMS \"Unbroken\". Po výbuchu torpéda se křižníku odlomila celá příď a musel být z bojiště odvlečen. Během několika měsíců se však podařilo poškození opravit. Křižník však v Neapoli dne 4. prosince 1942 potopilo spojenecké bombardování. Byl sice ještě vyzvednut, ale do italské kapitulace již nebyl opraven a později byl sešrotován.\n"}
{"id": "380614", "url": "https://cs.wikipedia.org/wiki?curid=380614", "title": "Tendaguru", "text": "Tendaguru\n\nTendaguru je proslulá paleontologická lokalita svrchnojurského stáří (asi 150-145 milionů let), ležící na území dnešní Tanzanie ve východní Africe. Světové jméno získala počátkem 20. století, kdy sem byla uspořádána první německá paleontologická expedice, vedená Wernerem Janenschem (1909-1913). Tehdy šlo o součást území kolonie s názvem Německá východní Afrika. Z této lokality v podobě různě vysokých kopečků a jejich okolí byli popsáni velmi populární dinosauři, jako byl obří sauropod \"Brachiosaurus\" (\"Giraffatitan\") a menší \"Dicraeosaurus\", stegosaurid \"Kentrosaurus\" nebo dravý teropod \"Elaphrosaurus\". Kostra brachiosaura, vystavená dnes v Humboldtově muzeu v Berlíně, je dosud nejvyšší smontovanou kostrou dinosaura na světě s výškou 13,2 metru. Celkem bylo v Tendaguru objeveno asi 11 platných rodů neptačích dinosaurů. Ve vykopávkách se pokračovalo až do roku 1930, po první světové válce však již pouze britskými expedicemi.\n\n\n"}
{"id": "380615", "url": "https://cs.wikipedia.org/wiki?curid=380615", "title": "Raimondo Montecuccoli (1931)", "text": "Raimondo Montecuccoli (1931)\n\nRaimondo Montecuccoli byl italský lehký křižník stejnojmenné třídy, dvoučlenné třetí skupiny třídy \"Condottieri\". \n\nStavba křižníku byla zahájena v roce 1931, dne 2. srpna 1934 byla loď spuštěna na vodu a 30. června 1935 byla uvedena do služby.\n\nKřižník bojoval v bitvě u Punta Stilo a při britské Operaci Harpoon. Dne 4. prosince 1942 křižník v Neapoli vážně poškodilo spojenecké letectvo. Opraven byl jen několik týdnů před italskou kapitulací a po ní zůstal internován a do války se již nezapojil.\n\nPo válce byl \"Raimondo Montecuccoli\" vrácen Itálii a v letech 1947–1949 byl přestavěn na cvičnou loď. Byla demontována jedna věž se 152mm kanóny a jedna se 102mm kanóny, naopak přibylo několik 40mm a 20mm kanónů. Demontovány byly rovněž dva kotle a rychlost plavidla se snížila na 29 uzlů. Marina Militare křižník vyřadila roku 1964.\n\n"}
{"id": "380634", "url": "https://cs.wikipedia.org/wiki?curid=380634", "title": "Radim Cepek", "text": "Radim Cepek\n\nRadim Cepek (* 6. prosince 1975 Havířov) byl jeden z nejlepších českých florbalistů současnosti.\n\nOd počátku roku 2011 působil v pražském TJ JM Chodov na postu útočníka; za Chodov hraje i jeho manželka Magdalena Cepek Žižková.\n\nV anketě o nejlepšího florbalistu světa, kterou vyhlašuje švédský deník \"Innebandymagazine\", obsadil v roce 2010 5. místo.\n\nV letech 2013 - 2017 trénoval českou reprezentaci a získal s ní na MS 2014 bronzovou medaili.\n\n"}
{"id": "380636", "url": "https://cs.wikipedia.org/wiki?curid=380636", "title": "Maljutka", "text": "Maljutka\n\nSlovo Maljutka (rusky малютка, děťátko) má několik významů.\n\n"}
{"id": "380637", "url": "https://cs.wikipedia.org/wiki?curid=380637", "title": "Městská brána", "text": "Městská brána\n\nMěstská brána je brána, kterou se vstupovalo do měst. Bývala používána zejména ve středověku, kdy se kolem měst budovala hradební opevnění. Městské brány byly jedinou cestou, kudy bylo možno vstoupit do města či z něj vyjít. Některé městské brány byly opatřeny barbakány, často byly nepřetržitě střeženy a na noc se zavíraly. V Česku patří mezi nejznámější brány např. Prašná brána v Praze.\n\n\n"}
{"id": "380645", "url": "https://cs.wikipedia.org/wiki?curid=380645", "title": "Národní park Northumberland", "text": "Národní park Northumberland\n\nNárodní park Northumberland (anglicky \"Northumberland National Park\") je nejsevernější národní park v Anglii. Pokrývá území o rozloze asi 1050 km² mezi skotskými hranicemi na severu až po oblast jižně od Hadriánovy zdi. Jedná se o jeden z nejméně obydlených a nejméně navštěvovaných národních parků. Na území parku bydlí asi 2200 obyvatel. Národní park Northumberland leží zcela na území hrabství Northumberland a pokrývá asi pětinu celého hrabství.\n\nV parku se nachází několik významných lokalit; Na severu je linie kopců, která kopíruje hranici mezi Anglií a Skotskem, zvaná Cheviot Hills. Jižněji se kopce svažují až do mokřin, z nichž některé jsou pokryty výsadbou stromů, které tvoří lesní porost zvaný Kielder Forest. Součástí nejjižnější části parku je středová část římského opevnění zvaného Hadriánův val.\n\nPostupně je odhalována deseti tisíciletá historie tohoto regionu díky velkému počtu archeologických nalezišť, kde badatelé objevují nálezy od prehistorických monumentů a románských pozůstatků až po signální věže, postavené k ochraně proti nájezdníkům ze severu.\n\nOficiálním symbolem parku je koliha velká, stěhovavý brodivý pták z čeledi slukovitých.\n\n"}
{"id": "380652", "url": "https://cs.wikipedia.org/wiki?curid=380652", "title": "Petter Northug", "text": "Petter Northug\n\nPetter Northug (* 6. ledna 1986, Mosvik, Norsko) je bývalý norský reprezentant v běhu na lyžích. Je dvojnásobným olympijským vítězem ze ZOH 2010 ve Vancouveru a třináctinásobným mistrem světa. Závodil za klub Strindheim IL, kde ho trénoval Thomas Alsgaard. Byl poměrně univerzálním lyžařem – dokázal se prosadit ve sprintech i na delších tratích.\n\nJiž jako junior byl všeobecně považován za budoucí hvězdu běžeckého lyžování. Lyžařské firmy se předháněly v nabídkách kontraktů. Nakonec v roce 2005 podepsal kontrakt s firmou Fischer. Smlouva zahrnovala základní plat (vůbec poprvé u juniora), který by se vynásobil pěti, pokud by se Northug dostal do elitního norského týmu pro sezónu 2006/07. To se Northugovi skutečně podařilo. Kontrakt také nabízel bonusy za medaile z juniorských světových šampionátů.\n\nNa juniorských světových šampionátech vybojoval Northug celkem šest zlatých medailí. První dvě vybojoval v roce 2005 ve finském Rovaniemi, kde vyhrál skiatlon na 2×10 km a 10 km volně, další čtyři přidal v roce 2006 ve slovinské Kranji, kde vyhrál sprint volně, 10 km klasicky, skiatlon na 2×10 km a štafetu. K tomu ještě přidal dvě stříbrné medaile. V sezóně 2005/06 jako první junior v historii vyhrál závod mezi dospělými na mistrovství Norska, když ve skiatlonu porazil Frode Estila o 1,9 s.\n\nVe Světovém poháru debutoval 9. března 2005, ve sprintu v norském Drammenu skončil pětatřicátý. Další závody ve světovém poháru absolvoval až v sezóně 2005/06. Ve švédském Falunu zaznamenal 8. března 2006 svou první výhru ve Světovém poháru, když vyhrál skiatlon na 2×10 km a stal se ve svých dvaceti letech historicky nejmladším lyžařem, který vyhrál závod SP. V celkovém pořadí světového poháru skončil na 14. místě.\nPo ZOH 2006 v Turíně, které skončily pro norské běžce zklamáním, když přivezli \"jen\" tři stříbrné a jednu bronzovou medaili (z toho muži dvě střibra), se norský tisk ptal, proč Northug nebyl v nominaci. Sám Northug připustil, že byl hodně zklamaný, zvláště když opět vyhrál na mistrovství Norska skiatlon. V den, kdy byla oznámena olympijská nominace, finišoval na domácím mistrovství jako člen vítězné štafety. Když projížděl cílem křičel: \"A já nejedu na olympiádu?\".\n\nNa mistrovství světa 2007 v japonském Sapporu získal svou první medaili, a to hned zlatou, když ve finiši štafety na 4×10 km přesprintoval švédského i ruského závodníka.\n\nO dva roky později na mistrovství světa 2009 v Liberci vybojoval hned tři zlaté medaile. Zvítězil ve skiatlonu na 2×15 km, na 50 km volně s hromadným startem a k vítězství dovedl i štafetu na 4×10 km. Vždy se prosadil ve finiši, když se utrhl z klubka závodníků.\n\nV sezóně 2008/09 skončil v celkovém hodnocení Světového poháru druhý, když ho až v samotném závěru sezóny předstihl Švýcar Dario Cologna.\n\nDo ZOH 2010 ve Vancouveru vstoupil až 41. místem v závodě na 15 km volně. O den později však vybojoval bronzovou medaili ve sprintu. Ve skiatlonu na 2×15 km se nedokázal udržet čelní skupiny a skončil jedenáctý. Vytouženého zlata se dočkal až ve sprintu dvojic, kde triumfoval spolu s Øysteinem Pettersenem. Výborný finiš předvedl ve štafetě na 4×10 km. Na posledním úseku přebíral štafetu se ztrátou 37,5 sekundy na vedoucí trojici, přesto dokázal předběhnout francouzskou a českou štafetu a vybojovat Norům stříbrnou medaili. V závěrečném závodě na 50 km klasicky s hromadným startem si pak dosprintoval pro svoje první individuální olympijské zlato.\n\nPo olympiádě si došel i pro celkové vítězství ve Světovém poháru, když vyhrál s obřím náskokem 600 bodů před druhým Lukášem Bauerem. Poprvé také triumfoval v celkovém hodnocení Finále Světového poháru.\n\nV září 2010 se na veřejnost dostaly detaily sponzorského kontraktu s firmou Red Bull, který z Northuga dělal nejlépe placeného sportovce v norské historii. Až do roku 2014 měl zaručen příjem nejméně 1 miliónu norských korun ročně, s možností až zdvojnásobení, pokud jeho výkony budou na úrovni sezóny 2009/10.\n\nSezónu 2010/11 nezačal dobře, první tři týdny chyběl kvůli nemocí. Na domácí mistrovství světa v Oslu se však výborně připravil a vybojoval zde 3 zlaté a 2 stříbrné medaile. Negativní publicitu však vyvolalo jeho chování ve štafetě, kdy s vědomím bezpečného náskoku prošel cílem bokem. To bylo považováno za neslušné až pohrdavé gesto vůči soupeřům, především k největšímu rivalovi, Švédu Marcusi Hellnerovi. Na konci sezóny pak podruhé vyhrál Finále Světového poháru ve Švédsku.\n\nNa mistrovství světa 2013 v italském Val di Fiemme vyhrál poprvé závod na 15 km volně, čímž zkompletoval svou sadu medailí. Ve finiši štafety opět triumfoval před švédským závodníkem, což znamenalo pro norskou štafetu již sedmý triumf na světových šampionátech v řadě. K tomu ještě přidal stříbro ze sprintu. V závěrečném závodě na 50 km klasicky s hromadným startem byl favoritem, ale doběhl až na 21. místě.\n\nVe Světovém poháru měl skvělý finiš. Vyhrál 15 km volně v Lahti o více než půl minuty, následně pak klasický sprint v Drammenu. Ve Finále pak vyhrál úvodní sprint ve Stockholmu i prolog ve Falunu, na 15 km klasicky s hromadným startem skončil čtvrtý a v závěrečné stíhačce si doběhl pro celkové vítězství. To také znamenalo celkový triumf ve Světovém poháru. Před Lahti ztrácel 226 bodů na vedení, nakonec však vyhrál s náskokem 180 bodů.\n\nPřed mistrovství světa 2015 měl Northug stejný počet zlatých medailí jako rekordman Bjørn Dæhlie – 9 (5x z individuálních závodů a 4x ze štafet). Ve Falunu přidal další čtyři vítězství a s 13 tituly mistra světa se stal rekordmanem v kategorii mužů.\n\nJe svobodný. Má dva bratry, Evena a Tomase. Tomas Northug je také profesionální závodník, vyhrál sprint a štafetu na MSJ 2010.\n\nV roce 2010 se zúčastnil World Series of Poker, kde skončil na 653. místě.\n\nV květnu 2014 pod vlivem alkoholu (1,65 promile) havaroval s vozem Audi A7 a opustil místo nehody, při které byl zraněn jeho spolucestující. V říjnu byl odsouzen k 50 dnům vězení, dostal trvalý zákaz řízení a pokutu 22.500 eur. Požádal, aby si trest mohl odpykat až po sezoně a bylo mu vyhověno − mohl se tak zúčastnit Mistrovství světa v klasickém lyžování 2015.\n\n\n\n\n\n\n\n"}
{"id": "380673", "url": "https://cs.wikipedia.org/wiki?curid=380673", "title": "Desmozom", "text": "Desmozom\n\nDesmozom či také macula adherens je typ buněčného spoje, pro nějž je charakteristická přítomnost tzv. intermediárních filament. Tato filamenta (která můžou být různé chemické struktury, např. keratinová či desminová) se napojují zvnějšku, zatímco na povrchu obou membrán se nachází různé proteiny sloužící jako kotva (plakoglobin, dezmoplakin) a v prostoru mezi membránami obou spojených buněk jsou přítomny různé kadheriny (např. dezmoglein, dezmokolin). které drží obě membrány pohromadě.\n\nPři chorobě zvané pemfigus si tělo vytváří protilátky proti svým vlastním kadherinům. Tyto protilátky se vážou na dezmozomy a ničí je. Následkem je např. narušení tkáně pokožky, která totiž obsahuje keratinové dezmozomy, čímž dochází k opuchnutí kůže a narušení integrity tkáně.\n"}
{"id": "380676", "url": "https://cs.wikipedia.org/wiki?curid=380676", "title": "Hiri motu", "text": "Hiri motu\n\nHiri motu je oficiální jazyk Papui-Nové Guineje. Jde o pidžin založený na jazyce motu. Ačkoliv jsou oba jazyky lexikálně velmi podobné, fonologické a gramatické rozdíly způsobují, že mluvčí hiri motu původnímu Motu nerozumí.\n\nJazyk zahrnuje dvě nářečí, \"austronéské\" a \"papuánské\". Obě nářečí nicméně patří mezi austronéské jazyky − pojmenování odkazuje na mateřský jazyk, jímž většinou hovoří jejich mluvčí. Na počátku rozšiřování jazyka bylo mnohem rozšířenější nářečí \"papuánské\" − používáno je jako jazykový standard i v oficiálních publikacích − ale \"austronéské\" nářečí je gramaticky i fonologicky bližší původnímu motu a má rozsáhlejší slovní zásobu. Proto je téměř všemi mluvčími považováno za „korektnější“.\n\n"}
{"id": "380678", "url": "https://cs.wikipedia.org/wiki?curid=380678", "title": "Podsebití", "text": "Podsebití\n\nPodsebití (zast. též hurda) je fortifikační prvek středověkých hradeb a pevností. Jedná se o nejčastěji dřevěnou chodbu nebo ochoz, který umožňoval chráněný pohyb obránců (především lučištníků/kušníků a vrhačů kamene) na vrcholu pevnosti a útok z výšky. Odtud pochází i název konstrukce („bití pod sebe“). Dřevěná obranná podsebití ztratila význam po zavedení střelných zbraní a na opuštěných hradech se brzy rozpadla, byla však často obnovena při historizujících opravách v 19. století.\n\nV širším smyslu se jako podsebití označuje i dřevěná nástavba na věžích a zvonicích, která neměla obranný význam a užívala se hlavně v 16. století.\n\nPodsebití je na horním okraji obranné stavby nebo hradeb a přesahuje líc zdiva tak, aby se otvory v podlaze dal lít vařící olej či házet kameny na obléhající nepřátele u paty objektu. Konstrukce podsebití je dřevěná nebo hrázděná, osazená na dřevěných konzolách. Fošny na podlaze nebyly připevněny, aby se daly lehce odklopit. \n\nVe Francii se ve 14. století začala podsebití vyzdívat z kamene na krakorcích. Protože v Česku takové podsebití není, užívá se pro ně francouzské slovo , výjimečně též počeštěný výraz \"machikula\".\n\n"}
{"id": "380698", "url": "https://cs.wikipedia.org/wiki?curid=380698", "title": "Živorodost", "text": "Živorodost\n\nŽivorodost (neboli viviparie) je zoologický termín označující rození živých mláďat z těla samice bez vaječných obalů. Jedná se tedy o protipól vejcorodosti. Stejným termínem se však také označuje specifická schopnost klíčení semen rostlin přímo na mateřské rostlině.\n\nŽivorodí jsou například všichni savci vyjma ptakořitných, ale i někteří plazi (např. zmije obecná) či ryby.\n\nPřechodnou formou rozmnožování mezi viviparií a oviparií je tzv. ovoviviparie, tedy vejcoživorodost.\n\nŽivorodost je také vlastnost některých rostlin, při které dochází ke klíčení rostlin ze semene a růstu, přímo na mateřské rostlině. Dochází k ní zejména u rostlin s květenstvím, kdy za vhodných podmínek rostliny vyklíčí a začnou růst přímo na mateřské rostlině. V momentě, kdy zafouká vítr, nebo odumře původní nosné květenství se rostliny oddělí a dopadají na holou zem, kde zakoření. Viviparie je pak druhově specifická. Častá je například u agáví (\"Agave\"), ve středoevropských podmínkách pak u lipnice alpínské (\"Poa alpina\" var. \"vivipara\").\n\n"}
{"id": "380700", "url": "https://cs.wikipedia.org/wiki?curid=380700", "title": "No-win situation", "text": "No-win situation\n\nNo-win situation, jiným názvem situace ztráty (\"lose-lose situation\") nebo také Hlava 22, je taková situace, kdy má člověk výběr, ale žádné rozhodnutí nevede k úspěchu.\nJestliže kat nabídne odsouzenému možnosti, zda chce být oběšen, zastřelen nebo otráven, všechny volby vedou k smrti. Tedy pro odsouzeného k „no-win situation“. Jednoduše řečeno, v této bezútěšné situaci je jedno, pro co se dotyčný rozhodne, výsledek bude vždy stejný. Osoba, jíž byla dána volba, nevyhraje.\n\nDalší příklad, jestliže má člověk na výběr k jídlu šunkový sendvič nebo roastbeef a osoba je vegetarián nebo trpí alergií, lze takovou situaci pokládat za „no-win situation“.\n\nPříkladem války typu „no-win situation“ je tzv. Pyrrhovo vítězství, ve kterém je válečné vítězství příliš draze zaplacené, aby mohlo být považováno za výhru.\n\nV reformační Evropě byly někdy obviněné čarodějnice svázány a hozeny do vody, aby se zjistila jejich nevina. Lidé věřili, že pravá čarodějnice bude plavat na hladině a neutone (protože ji spojení s ďáblem zachrání před utopením). Jde o typickou „no-win situation“.\n\nV teorii her jde o takovou situaci, kdy žádný hráč nezískává prospěch a situace obecně končí pro hráče výhradně nepříznivým způsobem. Jsou to situace tohoto typu:\n\n\nVýznam rozhodnutí v situaci, kdy není možné vyhrát, se již několikrát objevil například ve Star Treku, jako jeden z testů prověření velících schopností kapitána. Jednalo se o simulaci s názvem \"Kobayashi Maru\" a poprvé se s ní mohli diváci filmu setkat v roce 1980; podruhé v nejnovějším pokračování filmové série v roce 2009.\n\n"}
{"id": "380704", "url": "https://cs.wikipedia.org/wiki?curid=380704", "title": "Konvergencie", "text": "Konvergencie\n\nKonvergencie jsou druhé studiové album slovenské art-rockové skupiny Collegium Musicum. Bylo nahráno v září a říjnu 1971 a vydáno v prosinci téhož roku. Konvergencie jsou jedním z prvních titulů vydaných tehdy nově vzniklým hudebním vydavatelstvím Opus a jako dvojalbum představovaly ve své době velkorysý vydavatelský počin.\n\nObsazení skupiny po odchodu kytaristy Rastislava Vacha doplnil krátce před nahráváním osmnáctiletý kytarista František Griglák, kterého Marián Varga přivedl ze skupiny Prúdy. Sestava Marián Varga-Fedor Frešo-František Griglák-Dušan Hájek vydržela do Griglákova odchodu na jaře roku 1972.\n\nAlbum je odbornou kritikou hodnoceno jako jedno z nejlepších v historii slovenské populární hudby. V anketě českých a slovenských hudebních publicistů \"Československá deska desek\", kterou v roce 1990 uspořádal časopis \"Rock & Pop\", skončily Konvergencie na 14. místě. Album bylo velice úspěšné i komerčně, dočkalo se několika reedic jak v 70. letech, tak i po sametové revoluci.\n\nPrvní vydání alba bylo v roce 1971 poněkud uspíšeno, protože Opus jej chtěl přinést na předvánoční trh. Z důvodu nevyjasněné koncepce námětu obalu se album prodávalo nejprve bez vrchního obalu, který si zákazníci mohli vyzvednout až později.\n\nPůvodní návrh obalu obsahoval jinou fotografii, než jaká byla nakonec vytištěna. Záběr zachycující skupinu Collegium Musicum ve zchátralém interiéru neobydleného domu od fotografa Tibora Borského totiž neprošel cenzurou. Borský proto vybral jinou svoji fotografii, která zobrazuje samotného Mariána Vargu. Cigaretu v jeho ústech nechalo vydavatelství z obavy před cenzurou raději vyretušovat a na obale se objevila až u CD reedic. Portréty zbylých tří členů skupiny se objevují na zadním obalu.\n\nAutorem grafického řešení je Tibor Borský a atypické písmo navrhl Juraj Jakubisko. Sám Marián Varga ale v současnosti tvrdí, že autory jsou Jakubisko a Marián Vanek. Borský vše ozřejmuje v knize \"Collegium Musicum\".\n\n\nKonvergencie byly vydány poprvé na CD jako součást kompilace, která obsahuje také EP \"Hommage à J.S.Bach / Ulica plná plášťov do dažďa\" a album \"Collegium Musicum\". Kompilace byla vydána pod názvem \"Konvergencie\", názvy dalších dvou titulů jsou na předním obalu vzpomenuty drobnějším písmem (na reedici kompilace z roku 2004 nejsou na předním obalu vzpomenuty vůbec).\n\n\n\n\"poznámka: Skladby z Konvergencií jsou zvýrazněny tučným písmem.\"\n\nV roce 2007 byly Konvergencie vydány opět samostatně. Čtyři skladby jsou rozděleny na dva kompaktní disky. Každá ze čtyř kompozic je zde nově rozdělena na jednotlivé části.\n\n\n\n\n\n\n\n"}
{"id": "380707", "url": "https://cs.wikipedia.org/wiki?curid=380707", "title": "Chrysippos", "text": "Chrysippos\n\nJméno Chrysippos nebo Chrýsippos může znamenat:\n\n"}
{"id": "380709", "url": "https://cs.wikipedia.org/wiki?curid=380709", "title": "Northumberland", "text": "Northumberland\n\nNorthumberland je hrabství na severu Anglie. Má hranice s hrabstvími Cumbria, Durham a Tyne and Wear, se skotskou oblastí Scottish Borders a Severním mořem.\n\nTradiční květinou hrabství je kakost.\n\nNíže je tabulka uvádějící strukturu hospodářství Northumberlandu. Hodnoty jsou v milionech liber šterlinků.\n"}
{"id": "380712", "url": "https://cs.wikipedia.org/wiki?curid=380712", "title": "Rdest kadeřavý", "text": "Rdest kadeřavý\n\nRdest kadeřavý (\"Potamogeton crispus\") je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s tenkým oddenkem, přezimuje pomocí turionů. Patří mezi tzv. širokolisté rdesty. Lodyha je až 200 cm dlouhá, čtyřhranná a smáčklá, celá rostlina i s listy bývá často hnědě zbarvená. Listy jsou jednoduché, jen ponořené, přisedlé, střídavé, čepele jsou podlouhle čárkovité až čárkovitě kopinaté, asi 2-6 cm dlouhé a asi 5-11 mm široké, pětižilné (vzácněji trojžilné). Čepele listů bývají nápadně kadeřavé, což je charakteristický znak druhu, který mu dal i název. Za mlada nebo v proudící vodě však mohou být i ploché. Listy plovoucí na hladině chybí. Palisty jsou vyvinuty, jsou 2, nejsou srostlé a tvoří jazýček. Květy jsou v květenstvích, v klasech. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu se zobánkem, který je stejně dlouhý nebo i delší než vlastní plod.\n\nRdest kadeřavý je rozšířen v rozsáhlých oblastech Evropy a Asie, v severních chladných oblastech však chybí. Je rozšířen i jinde ve světě, např. v některých částech Afriky a v Austrálii, byl zavlečen i do Severní, Střední i Jižní Ameriky. V Severní Americe se začal šířit zhruba po roku 1840 a dnes se tam vyskytuje ledaskde na sever po jižní Kanadu.\n\nV ČR je to v současnosti jeden z nejhojnějších druhů rdestů vůbec. Roste v rybnících, mrtvých říčních ramenech, někdy i v řekách a potocích od nížin do podhůří. Vyhovují mu spíše eutrofnější vody, proto se vyskytuje i v celkem intenzivně obhospodařovaných chovných rybnících.\n\n \n"}
{"id": "380716", "url": "https://cs.wikipedia.org/wiki?curid=380716", "title": "Energie vakua", "text": "Energie vakua\n\nTeorie, že vakuum má energii, vychází z Heisenbergova principu neurčitosti, z toho, že ve vakuu může vzniknout částice a její antičástice, které okamžitě zase zaniknou bez produkce energie.\n\nPokud je vytvořen experiment, kdy jsou velmi blízko sebe ve vakuu umístěny dvě vodivé destičky, tak v prostoru mezi nimi nemohou vznikat libovolné částice, ale jejich energie závisí na vzájemné vzdálenosti destiček (Casimirův jev).\nJe to proto, že každé částici také odpovídá vlna, stejně jako u světla platí dualita částice a vlnění. A vlna odpovídající menším energiím se mezi tyto destičky nevejde. Čím jsou destičky blíž, tím se zmenšuje množina možných energií částic, takže celková energie prostoru mezi destičkami je menší než energie běžného vakua. Takže buď je energie vakua nulová a energie prostoru mezi destičkami záporná, nebo je energie vakua nenulová. \n\n\n"}
{"id": "380720", "url": "https://cs.wikipedia.org/wiki?curid=380720", "title": "Pitahaya", "text": "Pitahaya\n\nPitahaya, zkráceně též pitaya, je označení pro některé druhy cereusovitých kaktusů a pro jejich, často jedlé, plody. Široce v tropech pěstované jsou některé druhy rodu \"Hylocereus\", které dávají velké plody zvané též dragon fruit a dovážené do obchodů v Evropě. Další druhy jsou známé jen lokálně. V domovině je název \"pitayo\" používán hlavně pro druhy rodu \"Stenocereus\".\n\nPůvodně používali termín \"pitahaya\" Španělé pro označení sloupovitých kaktusů a jejich plodů. \nFrancisco Vasquez de Coronado na expedici v letech 1540 - 1542 popsal přípravu vína a pojídání čerstvých plodů domorodci ze saguara, které označil jako pitahaya, takto: Pijí tam víno připravené z pitahaya, což je plod z velkých bodláků, který se otevírá jako granátové jablko. Toto víno je ohlupuje. Dnes se již pro saguaro termín \"pitahaya\" nepoužívá.\n\nOd původního názvu \"pitahaya\" existují zkrácené názvy \"pitaya, pitayo\" a dále zdrobněliny \"pitahayita, pitayita\", často s přívlastkem, například \"Pitahaya agria, Pitayo de querretao\". Tyto názvy jsou lokálně používány i pro druhy kaktusů, které jedlé plody neposkytují, nebo jsou plody dokonce neznámé, ale vzhledem plodonosné druhy připomínají.\n\nNěkolik druhů šplhavých, liánovitých až epifytických kaktusů rodu \"Hylocereus\" poskytuje velké jedlé plody známé pod obecným názvem pitahaya a též pod názvem Dragon fruit, dračí ovoce. Jsou široce pěstované v tropickém pásmu, mimo Ameriku hlavně v Asii, kde nejsou původní. Plody jsou dodávány do obchodních řetězců po celém světě. Jsou rozeznávány tři druhy plodů pitahají, přičemž botanické zařazení není úplně vyjasněné. Jednak botanici pod hlavní druhy slučují další druhy, případně používají synonymní názvy, jednak se jako plody nesoucí uvádí i další minoritní druhy. Rozlišují se tři typy pitahají z okruhu dragon fruit.\n\nbílá pitahaya je nejběžnější, široce pěstovaný druh, známý i z obchodů. Má červenou slupku a bílou dužinu s množstvím drobných, černých, jedlých semen. Hlavní druh je \"Hylocereus undatus\", dále je uváděn též příbuzný \"Hylocereus triangularis\". Pro velké, vanilkou vonící květy je \"Hylocereus undatus\" pěstován i jako okrasná rostlina.\n\nžlutá pitahaya, má žlutou slupku a bílou dužinu. Hlavní druh je \"Hylocereus megalanthus\" synonymum je \"Selenicereus megalanthus.\" Je vzácná.\n\nčervená pitahaya, má červenou slupku i dužinu. Jsou uváděny druhy \"Hylocereus polyrhizus, Hylocereus costaricensis, Hylocereus monacanthus\". Chuť dužiny je výraznější než u typů s bílou dužinou.\n\nRod je příbuzný a velmi podobný rodu \"Hylocereus\". Je zde užíván název \"pitaya\" a \"pitayita\" i pro druhy s nejedlými plody. \n\nObvykle převislé epifytické rostliny. Květy jsou bílé, vnější okvětní úzké lístky jsou žluté až oranžové. Vyskytuje se v nížinách podél Mexického zálivu, Mexiko, Veracruz. Plody jsou až 6 cm velké, jedlost není udávána.\n\nStarší název je \"Deamia testudo\" Karwinsky ex Zuccarini 1837. Další synonymní název je \"Deamia diabolica\" Clover 1938. Květy jsou až 25 cm dlouhé a 15 cm široké. Je sice známý pod názvem \"pitaya\", ale jeho plody nejsou známy. Je rozšířený od Mexika až po Kolumbii . \n\nEpifytické rostliny s obvykle trojbokými stonky. Květy jsou obrovské, až 30 cm velké, bílé, vnější úzké okvětní lístky jsou žlutavé. Plody jsou červené, se štětinami. Jsou sklízeny domorodci. Oblast výskytu je Jižní Amerika, Brazílie, Bolívie, Paraguay, Argentina. Je znám pod názvem \"ananasový kaktus\", ale přes jedlé plody se pro něj název \"pitahaya\" a odvozené názvy nepoužívají. \n\nSaguaro je druh kaktusu \"Carnegia gigantea\", který poskytuje jedlé plody. Ačkoliv byl poprvé v historii název \"pitahaya\" použit právě ve spojení s tímto kaktusem , dnes se pro tento kaktus termín \"pitahaya\" nepoužívá. Plody saguara jsou dodnes sklízeny domorodci.\n\n\"Stenocereus\" je rod středně velkých až velkých cereusů. Pro mnoho druhů je lokálně užíván název \"pitayo\" a další. Některé druhy poskytují jedlé plody tradičně sbírané domorodci a jsou někdy extenzivně vysazované (\"Stenocereus fricii, Stenocereus griseus, Stenocereus queretaroensis, Stenocereus stellatus\") a šířené i mimo původní oblast výskytu. Naopak jiné druhy jedlé plody neposkytují, ale podle podobného vzhledu stonku je na ně též přeneseně používán název \"pitahaya\" a jeho odvozeniny. Plody jsou méně či více dužnaté, občas s trny, zbytky seschlého květu často přetrvávají. Obsahují až 2 mm velká, černá semena. \n\nVysoký druh cereusu dosahující výšky 4 až 7 m a přitom štíhlý, do 15 cm průměru stonku. Je pojmenován po českém lovci kaktusů A. V. Fričovi. Vytváří poboční větve ve středu výšky hlavního stonku, podobně jako saguaro. Květy jsou denní, až 12 cm velké, bílé, krémové, narůžovělé. Plody jsou až 5 cm velké, žluté až červené. Původní oblast výskytu je Mexiko: Jalisco, Colima, Michoacán. Je domorodci vysazován pro jedlé plody a extenzivně šířen i mimo původní oblast výskytu. \n\nStromovitý rozvětvený cereus je vysoký 6 až 9 m. Květy jsou noční, ale přetrvávají další den, jsou trubkovité, až 10 cm dlouhé. Plody jsou podlouhlé, zbytky květu opadávají. Je domorodci vysazován pro jedlé plody. Původní areál výskytu je pobřeží Venezuely a přilehlé ostrovy, druhotně je rozsáhle zavlečen až do Mexika. \n\nCereus tvořící trsy křovitých stonků rozvětvených od země a vysokých až 1,5 m. Květy jsou noční, až 14 cm dlouhé, růžové. Poskytuje jedlé plody tradičně sbírané kmenem Seri. Je široce rozšířen v Baja California v Mexiku. Stonek obsahuje omamné látky a drcený stonek je používán k omámení ryb při rybolovu. \n\nStromovitý rozvětvený cereus vysoký 4 až 5 m. Květy jsou denní i noční, trubkovité, až 9 cm dlouhé, bílé. Plody jsou oválné, jedlé a jsou sklízeny domorodci z divoce rostoucích rostlin. Oblast výskytu je Mexiko: Tamaulipas, Veracruz, Puebla, Guerrero, Oaxaca a Chiapas. \n\nMalé semenáčky výrazného tvaru jsou nabízeny široké veřejnosti.\n\nSpíše křovitý, už od báze rozvětvený, méně často stromovitý cereus, vysoký 2 až 4 m. Květy jsou noční, výrazně trubkovité, až 6 cm dlouhé, růžové. Plody jsou jedlé a je pro ně vysazován domorodci. Oblast výskytu je Mexiko: Morelos, Puebla a Oaxaca. \n\nJe často pěstován v evropských sbírkách jako malý ozdobný semenáček s výrazným, světlým, hvězdicovitě uspořádaným otrněním. Latinsky \"stellatus\" znamená hvězdnatý. \n\nVelký druh cereusu kandelábrovitě větvený, dosahující výšky až 6 m. Vytváří velké množství pobočních stonků asi v třetině výšky, podobně jako saguaro. Květy jsou denní i noční, vytvářejí se na bočních částech stonků, jsou až 12 cm velké, bílé. Plody jsou lesklé, pestrobarevné se zbytky areol na povrchu. Je domorodci vysazován pro jedlé plody. Plody bývají dodnes nabízeny na místních trzích. Oblast výskytu je Mexiko: Queretaro, Guanajuato, Jalisco, Colima a Michoacán. \n\nRostliny jsou křovité až stromovité, bohatě větvené, dosahují až 8 m výšky. Květy jsou noční, ale přetrvávají další den, jsou trubkovité, nahoře široce otevřené, 4 - 8 cm dlouhé, bílé, s množstvím prašníků a vystupující bliznou. Plody jsou červené, jedlé, tradičně sbírané kmenem Seri. Dále je využíván zdřevnatělý stonek pro výrobu lodí a měkké části v tradiční medicíně. Oblast výskytu je Arizona a Mexiko: Sonora, celá Baja California až po jižní mexickou část a Sinaloa. \n\nJe často pěstován v evropských sbírkách jako malý semenáček pochmurného vzhledu s výrazným hustým tmavým otrněním a temně zelenou, ale lesklou pokožkou, známý též pod názvem \"Marshallocereus thurberi\".\n\nDomorodý název pitahaya uvádí Anderson . Přívlastek názvu pitahaya není upřesněn. Až 6 m vysoký cereus, který je botanicky špatně prozkoumán. Květy jsou noční, až 7 cm velké. Plody nejsou známy. Oblast výskytu je stát Chiapas v Mexiku a Guatemala. \n\nDrobný, ale rozvětvený cereus stromovitého tvaru a výšky jen 1 m. Je botanicky špatně prozkoumán. Květy jsou noční, ale přetrvávají další den, jsou bílorůžové. Plody nejsou známy. Výskyt je Mexiko: Sinaola. \n\nVelký druh 6 - 7 m vysoký, s výrazným hlavním stonkem a kandelábrovitými pobočními větvemi. Květy jsou denní, bílé, až 7 cm velké. Plody nejsou popsány. Oblast výskytu je Mexiko: Sonora, Chihuahua, Sinaloa, Nayarit, Jalisco a Colima. \n\nRostliny jsou křovité až stromovité, silně rozvětvené, ale bez výrazného hlavního stonku, 2 až 4 m vysoké. Květy jsou noční, zvonkovité, bílé, až 8 cm v průměru. Plody jsou červenavé, oválné, 3 - 4 cm velké. Jedlost není udávána. Oblast výskytu je Mexiko: Guerrero, Sinaloa. \n\nRostliny jsou křovité, stonky jsou šlahounovité, dlouhé a velmi tenké, prorůstající xerofytní křovinnou vegetací o kterou se často opírají. Mají velkou zásobní kořenovou hlízu. Květy jsou vzhledem k tenkému stonku velké. Plody jsou oválné, hruškovité, dužnaté, s ostny nebo štětinami, které brzy opadají. \n\nStonky jsou až 2,2 m dlouhé, při průměru do 3,5 cm. Noční květy jsou až 11 cm dlouhé, bílé, vonné. Plody jsou oválné, až 6 cm dlouhé, červené, s velmi šťavnatou červenou dužinou. Oblast výskytu je pobřežní část Mexika: Jalisco, Colima až Michoacán. \n\nStonky jsou až 3 m dlouhé, při průměru do 2 cm. Noční květy jsou až 15 cm dlouhé, bílé, vonné, s vlnatou trubkou. Plody jsou oválné, až 6 cm dlouhé, velmi chutné. Oblast výskytu je jižní část Baja California a blízké ostrovy. \n\nStonky jsou až 3 m dlouhé, při průměru 2 až 5 cm. Noční květy jsou velké, až 25 cm dlouhé a až 15 cm široké, bílé, s růžovými odstíny, trubka je štětinatá. Plody jsou oválné, 4 cm velké. Pro jedlé plody je široce pěstován domorodci. Z botanického hlediska je málo poznán. Oblast výskytu je Mexiko: Morelos, Districto Federal, Oaxaca a Michoacán. \n\nDále jsou z rodu \"Peniocereus\" jako jedlé využívány kořenové hlízy druhu \"Peniocereus greggii\",\nznámém pod místním názvem Saramatraca. Jsou též užívány v domorodé medicíně. Medicínsky indiánský kmen Seri využívá i druh \"Peniocereus striatus\" Jacamatraca.\n\nOkrajově je název \"pitahaya\" a jeho odvozeniny používán i pro další druhy.\n\nVysoký druh monotypického rodu dosahující až 15 m výšky. Plody jsou červené, asi 3 cm velké. Jedlost není udávána. Oblast výskytu je Mexiko: Oaxaca, Hidalgo, Morelos, Guerrero, Puebla a Michoacán .\n\nStromovitý, vzpřímený druh dosahující až 6 m výšky. Květy vyrůstají z bočního cefália. Plody nejsou známy.\nOblast výskytu je Mexiko: Chihuahua, Durango, Guerrero, Michoacán, Districto Federal, Jalisco a Sonora. \n\nStromovitý druh vysoký 2 až 5 m, rozvětvený od spodu. Květy jsou 6 cm velké, bělavé, narůžovělé. Plody oválné, 4 cm velké, tmavé až černé. Oblast výskytu je Mexiko, Tamaulipas, Guatemala a Honduras.\n\nPro více druhů je okrajově udáván název \"pitaya\", často anglickým přívlastkem, například \"green flowered pitaya\" a další. Jedlé plody má \"Echinocereus engelmannii\", ale název \"pitaya\" pro něj není udáván.\n\n"}
{"id": "380729", "url": "https://cs.wikipedia.org/wiki?curid=380729", "title": "Tramvajová trať Ohrada–Palmovka", "text": "Tramvajová trať Ohrada–Palmovka\n\nTramvajová trať Ohrada – Palmovka propojující v Praze Žižkov a Libeň byla zprovozněna 22. listopadu 1990 současně s prodloužením linky metra B na Českomoravskou. Je první pražskou tratí, která je celá vedena na samostatném drážním tělese, tedy mimo pozemní komunikaci; z toho část vede po tramvajové estakádě. Na trati je pouze jeden pár zastávek, s názvem \"Krejcárek\". \n\nTrať dnešní Koněvovou ulicí na Žižkově byla zprovozněna 4. prosince 1910. 7. října 1937 byla otevřena propojovací trať Želivského – Ohrada. 27. června 1977 byla zrušena trať v úseku Bulhar – Ohrada. Trať z Karlína na Balabenku dnešní Sokolovskou ulicí otevřel podnik Františka Křižíka 19. března 1896 a 4. října 1896 byla zprovozněna odbočka z Palmovky do nitra Libně. \n\nVýstavba propojovací trati z Ohrady na Palmovku byla zahájena v dubnu 1988, od 10 hodin dne 22. listopadu 1990 po ní jezdila zvláštní linka X a pravidelný provoz byl zahájen 23. listopadu 1990. \n\nTrať vychází z křižovatky Ohrada (křižovatka ulic Koněvova, Jana Želivského a Pod Krejcárkem). Na křižovatku je napojena v poloze středového tramvajového pásu směrově rozdělené ulice Pod Krejcárkem, avšak ihned klesá do nižší nivelety než vozovka, podchází pěší a cyklistickou lávku z Vítkova a severozápadní vozovku ulice Pod Krejcárkem a pokračuje samostatným prudce klesajícím (až 65,96 ‰) traťovým úsekem severozápadně od ulice Pod Krejcárkem, zároveň souběžně s železničními tratěmi Nového spojení. Tento úsek je jedním z mála míst v Praze, kde tramvajová trať prochází lesem. Následuje zastávka Krejcárek, jejíž vybavení je vzhledem k odlehlosti místa od domovní zástavby terčem vytrvalého vandalismu, proto byly postupně světlené zastávkové sloupky nahrazeny nesvětelnými a přístřešky nejsou zasklívány. Za zastávkou se trať stáčí k severu a po estakádě pokračuje směrem ke křižovatce Palmovka; souběžně vede novější silniční estakáda. V úseku mezi estakádou a křižovatkou Palmovka prochází trať strmějším klesáním v zářezu podél opěrné zdi délce 90 metrů a maximální výšce 7 metrů a zárubní zdi o délce 180 metrů a maximální výšce rovněž 7 metrů, v tomto úseku je před posledním obloukem ve směru s kopce zřízeno bezpečnostní zastavovací místo. \nObě křižovatky, v nichž se trať napojuje na tramvajovou síť, jsou vybaveny světelnou signalizací. \n\nCelá trať s výjimkou bezprostředního okolí křižovatek má otevřený svršek, koleje klasické pražcové konstrukce se žlábkovými kolejnicemi jsou uloženy na štěrkovém loži, štěrkem jsou vysypány až do úrovně hlav kolejnic. Místo k přecházení u zastávky Krejcárek bylo původněji vysypáno jemnějším štěrkem, později vyasfaltováno, a není nijak označeno.\n\nTramvajová estakáda mezi Krejcárkem a Palmovkou má 12 polí o rozpětí až 42 metrů a 13 pilířů. Podpěrami jsou dvojice sloupů s šestiúhelníkovým půdorysem. Je dlouhá přes 455 metrů a široká 12 metrů; maximální výška nad terénem je asi 16 metrů. Zatáčí dvěma po sobě následujícími oblouky, zároveň má trať na mostě výrazný podélný sklon (až 63 ‰). Jednotlivé betonové segmenty mostní konstrukce jsou neseny ocelovými lany vedenými uvnitř. Vstup chodců na most je zakázán, po stranách jsou zřízeny nouzové chodníčky. Trolejové vedení je zavěšeno na portálových konstrukcích lichoběžníkového tvaru, na jejich svislých částech jsou upevněna tělesa vlastního osvětlení trati. Estakádu postavily Dopravní stavby Olomouc. \n\nEstakáda překlenuje železniční tratě 011 a 070 v blízkosti mimoúrovňového železničního křížení Sluncová na Novém spojení a rovněž překlenuje starou ulicí Pod Plynojemem, která byla nahrazena souběžnou estakádou. \n\nKvůli mostním dilatacím je rychlost na mostě omezena do 40 km/h a v místě začátku a konce mostu na 20 km/h. \n\nNa křižovatce Ohrada na trať z Palmovky v přímém směru navazuje trať Želivského – Ohrada, východním směrem z nich kolmo odbočuje trať k Hrdlořezům. Všechny tři větve jsou propojeny kolejovými oblouky. \n\nNa horní křižovatku Palmovka (Sokolovská – Zenklova) trať vyúsťuje šikmo, přímo na ni navazuje trať v Zenklově ulici a kolejové oblouky ji propojují s tratí v Sokolovské ulici směrem k Balabence. Z Krejcárku směrem ke Karlínu nejsou kolejové oblouky zřízeny. \n\nZpočátku na trať nesměly jezdit kloubové tramvaje typu KT8D5 z obavy, že v případě vykolejení budou potíže při nakolejování jejich Jakobsových podvozků vyprošťovacím vozidlem, později bylo toto omezení zrušeno. \n\nOd 23. listopadu 1990 byly po trati vedeny linky 1, 5 a 19, od roku 1998 linku 5 nahradila nová linka 10. Zpočátku tudy nejezdila žádná noční linka, později tudy byla od Žižkova zavedena linka 55, která do té doby jezdila z centra přes Karlín. Po změně linkového vedení v září 2012, byla na trati linka 19 nahrazena přetrasovanou linkou 16.\n\n\n"}
{"id": "380732", "url": "https://cs.wikipedia.org/wiki?curid=380732", "title": "Plošný integrál", "text": "Plošný integrál\n\nPlošný integrál je jeden z vícerozměrných určitých integrálů a má podobný smysl jako křivkový integrál. U křivkového určujeme průběh funkce po křivce, u plošného určujeme průběh po ploše. Plošný integrál má využití při určovaní jiných fyzikálních veličin (např. z nerovnoměrně rozložené hustoty po ploše můžeme zjistit hmotnost plochy). Stejně tak jako u křivkového integrálu rozeznáváme i zde dva druhy.\n\nTeorie plošného integrálu je založena na Fubiniově větě.\n\nKlíčovým je nejprve mít definovanou plochu, na které integrujeme. Pro výpočet integrálu je nejvýhodnější mít plochu definovanou parametricky, ve 3D tedy:\n\nformula_1\n\nČást plochy, přes kterou se integruje představuje nějakou množinu v (u,v).\n\nMáme spočítat\n\nformula_2\n\nNejprve vypočteme vektory formula_3 a formula_4, ze kterých už snadno dostaneme obsah elementu plochy.\n\nformula_5\n\nDosazením za formula_6 převedeme integrál na ploše na 2D „plochý“ integrál.\n\n"}
{"id": "380737", "url": "https://cs.wikipedia.org/wiki?curid=380737", "title": "Epitaf (rozcestník)", "text": "Epitaf (rozcestník)\n\nEpitaf může znamenat:\n\n"}
{"id": "380738", "url": "https://cs.wikipedia.org/wiki?curid=380738", "title": "Internationaux de Strasbourg", "text": "Internationaux de Strasbourg\n\nInternationaux de Strasbourg je profesionální tenisový turnaj žen hraný ve francouzském Štrasburku. Založen byl v roce 1987. Na okruhu WTA Tour se od sezóny 2009 řadí do kategorie WTA International. Probíhá na otevřených antukových dvorcích Tennis Clubu de Strasbourg. \n\nTurnaj se koná v květnovém termínu jako poslední příprava před antukovým grandslamem French Open, jemuž o týden předchází.\n\nInternationaux de Strasbourg je hrán každoročně od sezóny 1987. Debutový ročník s názvem Grand Prix de Strasbourg 1987 se konal v kategorii 1+ série Virginia Slims World Championship okruhu WTA Tour. Do dvouhry nastupuje třicet dva singlistek a čtyřhry se účastní šestnáct párů. Celková dotace činí 250 tisíc dolarů. Do roku 2011 se konal ve štrasburské čtvrti Hautepierre, odkud se přestěhoval do Štrasburského tenisového klubu.\n\nV roce 2008 se vlastníkem turnaje stala Francoutská tenisová federace. Práva na pořádání pak poskytla agentuře Quarterback bývalého alsaského tenisty Denise Naegelena.\n\nNejvyšší počet tří vítězství ve dvouhře zaznamenaly Italka Silvia Farinaová Eliová a španělská hráčka Anabel Medinaová Garriguesová. Mezi singlové šampionky se zařadily také bývalé světové jedničky: Američanky Lindsay Davenportová (1995–1996), Jennifer Capriatiová (1999), Němka Steffi Grafová (1997) a Ruska Maria Šarapovová (2010). \n\nV březnu 1982 proběhl také mužský turnaj Strasbourg Indoor na halovém koberci v rámci okruhu World Championship Tennis (WCT). Dotace činila 300 tisíc dolarů. Vítězem dvouhry se stal Čechoslovák Ivan Lendl a čtyřhru ovládl polsko-australský pár Wojciech Fibak a John Fitzgerald.\n\n"}
{"id": "380740", "url": "https://cs.wikipedia.org/wiki?curid=380740", "title": "Pěna (řeka)", "text": "Pěna (řeka)\n\nPěna ( , ) je řeka v Německu v Předním Pomořansku o délce 142,5 km.\n\nDva prameny řeky leží v severovýchodní části Meklenburské jezerní plošiny asi 25 km na západ od města Demmin a asi 16 km na severozápad od Kummerowského jezera ve výšce 28 m n. m.. Po překonání několika kilometrů na jih a potom na východ se řeka (tato část označovaná jako Westpeene – dosl. Západní Pěna) nedaleko města Neukalen vlévá do Kummerowského jezera, které je napájeno ještě z jihu řekou Ostpeene – dosl. Východní Pěna). Už jako Pěna vychází ze severního konce Kummerowského jezera a směřuje na severovýchod směrem na Demmin, na jehož okraji je napájena ze svých dvou největších přítoků – nejdříve pravou Dolencí a následně levou Trebolou. U Lošice řeka mění směr na východ a po zhruba 55 km po průtoku Anklamem, asi 7 km východně od jeho centra, se u jihozápadního cípu ostrovu Uznojem vlévá do Štětínského zálivu.\n\n\n"}
{"id": "380745", "url": "https://cs.wikipedia.org/wiki?curid=380745", "title": "Antonín Baudyš mladší", "text": "Antonín Baudyš mladší\n\nAntonín Baudyš mladší (* 1. prosince 1972 Praha) je český astrolog.\n\nVystudoval bakalářský stupeň filosofie na Hochschule für Philosophie v Mnichově. Jeden rok studoval teologii na Université de Fribourg a dva roky religionistiku na Filosofické fakultě UK v Praze. Čtyři roky (1992–1996) strávil v řeholních domech Tovaryšstva Ježíšova. Své astrologické vzdělání získal od svého otce Antonína Baudyše a dále studiem autorské dvojice Frances Sakoyan & Louis Acker a dalších autorů.\n\nV letech 1998 až 2007 přednášel v Kurzu tradiční astrologie společně s Antonínem Baudyšem, Zdeňkem Bohuslavem a Richardem Stříbným. Je tvůrcem audiokurzu astrologie a zakladatelem astrologického serveru Astrolab.cz. V regresní terapii je žákem Andreje Dragomireckého a Patrika Balinta. Podílí se na znovuobjevení českého renesančního astrologa Cypriana Karáska ze Lvovic a jeho zapomenutého spisu \"De Iudicii nativitatum doctrina\". Je zakladatelem a předsedou České astrologické asociace.\n\nČeský klub skeptiků Sisyfos jeho práci vyhodnotil udělením zlatého Bludného balvanu za rok 2005. V roce 2008 mu byl udělen tzv. Bludný arcibalvan, který kromě něj obdrželi ještě jeho otec Antonín Baudyš a americký psychoterapeut českého původu Stanislav Grof. Klub skeptiků Sisyfos jej také jmenuje jako jednoho ze tři hlavních šiřitelů konspiračních teorií v České republice. Např. teorie, že za teroristickými útoky z 11. září 2001 stojí tajné služby či teorie tzv. chemtrail.\n\nAntonín Baudyš mladší je ženatý, s manželkou Kristinou Baudyšovou (1979) jsou rodiči dvou synů, Nica (* 1999) a Eliáše (* 2008) a pěstounské dcery Jany (* 2006). Manželka je psychoterapeutka. Je synem Antonína Baudyše a Zuzany Baudyšové. Byl blogerem stránek týdeníku Respekt v letech 2008–2013. Byl členem České pirátské strany v letech 2010 až 2017. Od roku 2018 je členem hnutí Cesta odpovědné společnosti, respektive předsedou olomoucké krajské organizace.\n\nVe volbách do Evropského parlamentu v květnu 2019 kandidoval jako lídr hnutí CESTA ODPOVĚDNÉ SPOLEČNOSTI (CESTA), ale nebyl zvolen.\n"}
{"id": "380747", "url": "https://cs.wikipedia.org/wiki?curid=380747", "title": "Bodyguard", "text": "Bodyguard\n\nBodyguard znamená anglicky „tělesný strážce“. Přesnějším českým označením je ale spíše termín „osobní strážce“. Osobní ochrana se stala nevyhnutelným nástrojem uchování moci a života mocných, stala se bariérou mezi životem a smrtí, mezi prosperitou a zánikem a zároveň se stala ctností mnoha mužů a v dnešní době i žen, kteří byli a jsou ochotni položit svůj život za život někoho jiného.\n\nBodyguard je bezpečnostní specialista s velice širokým záběrem působnosti od používání zbraní, bojových systémů, řízení všech druhů dopravních prostředků, ale především expert na bezpečnostní problematiku, první pomoc, krizová a komunikační řešení a jednání. Základem práce bodyguarda je předejít případným hrozbám a vyhnout se napadení chráněné osoby. Pokud již k nějakému konfliktu dojde, obvykle jej zaviní nedostatečná příprava, chyba či nedodržení preventivních opatření.\n\nSchopnosti osobního strážce jsou děleny na tzv. Hard Skills (tvrdé schopnosti) jako je střelba, sebeobrana, řízení vozidel a na Soft Skills (měkké schopnosti), jako je komunikace, diplomatický protokol, empatie a sociální inteligence.\n\n6 základních dovedností\n\nDalší dovednosti\n\nAsociaci IBA založil v roce 1957 v Paříži major GSPR Lucien Victor Ott. Lucien po kariéře ve speciálních jednotkách byl vybrán jako osobní strážce prezidenta Charlese de Gaulla. V roce 1956 byl požádán francouzskou vojenskou zpravodajskou službou, aby přehodnotil metody používané při ochraně vysokých vojenských představitelů. Jeho průzkum ukázal, že metody používané mezinárodně v bodyguardingu jsou zastaralé. Lucien vytvořil novou metodu nazývanou Protection rapprochée, která byla dozději přeložena do angličtiny a trochu omylem označována jako Close Protection. Lucien založil IBA jako asociaci a think tank pro osobní strážce ze státní i soukromé sféry, následně Lucien v polovině 70. let založil v Bruselu IBA Akademii – Obrana a bezpečnost. Lucien Ott zemřel v únoru 1990 na rakovinu a na jeho přání se po jeho smrti stal generálním ředitelem IBA jeho student baron James G. Shortt of Castleshort, který je generálním ředitelem a hlavním instruktorem IBA dodnes.\nBaron James G. Shortt of Castleshort začal svojí kariéru v ozbrojených složkách Spojeného království u 10. regimentu Paras a následně byl jako medik u B squadrony 21. pluku SAS. Od roku 1975 byl James ředitelem pro výcvik ve společnosti CTT – Combat Training Team. Toto výcvikové centrum provádělo výcvik řádných i reverzních sil NATO v oblasti CQB, Combat Survival a Combat Medicine. James pracoval jako instruktor a osobní strážce pro mnoho osobností z celého světa a byl pověřen nebo pořádán o výcvik mnoha ochranných služeb po celém světě.\nPobočka mezinárodní asociace osobních strážců IBA vznikla v roce 2008 v České republice a v roce 2009 i na Slovensku.\n\nOchranu VIP osob můžeme rozdělit zásadně do čtyř rozdílných kategorii:\n\nOchrana vládních činitelů – ochranu významných osob, politiků a diplomatů zajišťují všechny státy světa bez rozdílu politického zřízení, ekonomické situace nebo náboženského systému. Ochranu těchto osob zpravidla zajišťují státní bezpečnostní organizace nebo policejní jednotky. Systém ochrany je zajišťován v celé šíři bezpečnostních opatření a jeho rozsah je ovlivněn právním systémem (podpora ochranného systému v zákonech, např. zákon o PČR) a prostředků ze státního rozpočtu.\n\nOchrana osob ze showbussinesu – ochrana herců, zpěváků, hudebních skupin a vystoupení je asi nejviditelnější prací osobních strážců. V dnešní době chce mít každá filmová hvězda svého osobního strážce, aby jí přidával na důležitosti. Většina hvězd posléze své strážce z finančních důvodů odvolá nebo zredukuje, to ovšem neznamená, že by filmové a hudební hvězdy osobní strážce nepotřebovaly, naopak osobní strážci zajišťují ochranu hvězd před davem fanoušků nebo žárlivých partnerů fanynek.\n\nOchrana osob z obchodních kruhů – ochrana podnikatelů a top managementu obchodních společností je výsadou zahraničních nebo bohatých společností. V dnešní době je ochrana podnikatelů a managementu nejvíce využívána v zemích s vysokou kriminalitou, jako jsou země bývalého Sovětského svazu, střední a jižní Ameriky, afrického kontinentu a středního východu. Základním cílem ochrany podnikatelů a managementu je ochrana před únosy a vydíráním. Top management, jakožto nositelé know-how firem mohou být cílem útoku a následně může dojít k poškození obchodní společnosti.\n\nOchrana ohrožených osob – zajišťování bezpečnosti osob, které se dostaly do problémů, ať už z oblasti obchodní, kriminální nebo jako svědci závažné trestné činnosti. Ochrana takovýchto osob vyžaduje specifické prostředky a plánování z důvodu reálného ohrožení. Osobní strážci mimo ochranu takovýchto osob musí zabezpečit i utajení pobytu ohrožených osob nebo svědků. Takováto ochrana bývá většinou časově omezená, ale o to intenzivnější. Ochrana svědků je většinou zakončena zařazením těchto osob do programu na ochranu svědků.\n\nDále se dělí osobní ochrana podle druhu jejího výkonu:\n\nHigh Profile - viditelná ochrana většinou využívaná u vojenských typů ochran \"High Risk Protection\" tzv. Kontraktorů, nebo u mezinárodních návštěv např. ochranka prezidenta USA - US Secret Service.\n\nLow Profile - neviditelný typ ochrany, většinou v tzv. otevřených nebo stínových formacích. Tento typ využívá většinou britská škola osobní ochrany. Ochrana není viditelná a přizpůsobuje se situaci a prostředí.\n\nOchrana důležitých osob je velmi stará a sahá do začátků lidské civilizace. Po vytvoření kmenových, rodových a posléze mocenských zřízení vzniká kastovní systém a z vojenských vůdců vzniká vládnoucí vrstva. Už od počátku si vládci uvědomovali důležitost ochrany své osoby, jak z vojenskostrategických, tak i politických důvodů, zabitím panovníka vzniká chaos a vojenskostrategická převaha nepřátel. Z nejlepších a nejloajálnějších bojovníků vznikají osobní družiny z kterých se později stali královské a posléze prezidentské gardy. Sloužit v osobní družině, chránit svého vládce a položit za něj svůj život byla velice prestižní a privilegovaná pozice.\nNejznámější družinou osobních strážců, kteří se stali kultem a zároveň synonymem pro osobní ochranu byli samurajové. Jejich válečnické umění BU-JUTSU a především boj s mečem KEN-JUTSU získaly historický věhlas. Tito válečníci pohrdající smrtí i strachem z ní, při každé bitvě volili čestnou smrt než ponižující porážku. Mnohem důležitější než válečnická umění a pohrdání smrtí byla absolutní oddanost a loajalita svému pánu. Loajalita je pojem, který osobní ochranu provází od jejich počátků a je stále jednou z nejdůležitějších vlastností, které musí osobní strážce mít. Legendou loajality a oddanosti je příběh o 47 roninech (samurajích bez pána), kteří obětovali vše co měli, aby pomstili zákeřnou smrt svého pána. Samurajové však nebyli jedinými vyhlášenými bojovníky a osobními strážci v historii.\nHistorie mnoha ochranných služeb začala již ve středověku, osobní gardy měl snad každý král nebo císař středověku. Slavní Mušketýři francouzské armády plnili také úkoly ochrany královského dvora a krále.\nModerní historie ochranných služeb se začíná na přelomu 18. a 19. století. První světová válka a vznik nových hrozeb přinutily mnoho států své ochranné služby reorganizovat nebo zřídit. Nástupem moderní vojenské techniky po II. světové válce se ochrana důležitých osob vyvíjela stejně rychle jako vojenské technologie. Důležitým zvratem v ochranných službách byl 22. listopad 1963, kdy byl spáchán atentát na Johna Fitzgeralda Kennedyho, 35. prezidenta Spojených států a nejmocnějšího muže planety. Atentát na jeho osobu a způsob, jakým byl spáchán, donutil ochranné služby celého světa přepracovat koncepci bezpečnostních opatření. Po atentátu na JFK začala nová éra ochrany důležitých osob.\n\nSoukromé ochranné služby mají jen ojediněle delší historii, výjimku tvoří snad jen firma Pinkerton. Pinkerton je legendární americká detektivní agentura, vznikla v roce 1850 a stala se prototypem pro soukromé bezpečnostní služby. Agenti Pinkertonu ochraňovali mimo jiné také amerického prezidenta Abrahama Lincolna.\n\nOchrana osob je multifunkční obor a z tohoto důvodu musí být i multifunkční výcvik a vzdělávání. Provádění profesionální ochrany by se dalo srovnat s desetibojem teoretických a praktických činností, které ovšem nelze oddělit od sebe.\n\n"}
{"id": "380751", "url": "https://cs.wikipedia.org/wiki?curid=380751", "title": "Chlornan sodný", "text": "Chlornan sodný\n\nChlornan sodný je chemická sloučenina se sumárním vzorcem NaClO. Roztok chlornanu sodného, běžně známý jako chlorové bělidlo (SAVO), se často používá k dezinfekci a jako bělicí činidlo. Stabilní je pouze jako hydrát , nejčastěji se vyskytuje jako pentahydrát – NaClO·5HO. Ten je stabilní pouze při teplotách nižších než 0 °C. Bezvodý chlornan sodný se prudce rozkládá.\n\nChlornan sodný a vedle něj chlorid sodný lze vyrobit zaváděním chloru do chladného a zředěného roztoku hydroxidu sodného. Roztok s nižší koncentrací chlornanu sodného lze průmyslově vyrobit elektrolýzou roztoku chloridu sodného s minimálním oddělením anody a katody. Teplota roztoku se musí udržovat pod 30 °C, aby se zamezilo tvorbě nežádoucího chlorečnanu sodného.\n\nV koncentrovaném horkém roztoku hydroxidu se namísto chlornanu vytváří chlorečnan.\n\nHydroxid sodný a chlor se komerčně vyrábí chlor-alkalickým procesem a k přípravě chlornanu sodného je není potřeba izolovat. Chlor se tedy současně redukuje a oxiduje.\n\nKomerční roztoky vždy obsahují významné množství chloridu sodného (kuchyňské soli) jako hlavního vedlejšího produktu, jak je vidět z výše uvedené rovnice. Například přípravek SAVO obsahuje do 5 % chlornanu sodného a 1 % chloridu sodného.\n\nDomácí bělidlo prodávané pro účely bělení prádla je tří- až šestiprocentní roztok chlornanu sodného (v okamžiku výroby). Koncentrace se mezi různými výrobky liší a při dlouhodobém uskladnění postupem času klesá.\n\nObvykle používaný chlornan má 14 % až 17 % aktivního chloru, roztok se používá v úpravnách vody ke chloraci vody v bazénech a v menších vodárnách. Velké provozy používají nejčastěji přímo plynný chlor. Koncentrovaný roztok chlornanu vápenatého (označovaný také jako HTH, angl. High-test hypochlorite) je nabízen jako prostředek pro chlorování vody v bazénech a obsahuje přibližně 30 % chlornanu vápenatého. K témuž účelu se prodává také krystalická sůl; obvykle obsahuje méně než 50 % chlornanu vápenatého. Hladina \"aktivního chloru\" však může být vyšší.\n\nChlornan sodný lze najít na pultech také v podobně \"denních sanitizačních sprejů\", kde je aktivní složkou v koncentraci 0,009 5 %.\n\nV podobě domácího bělidla se chlornan sodný používá k odstraňování skvrn z prádla. Je účinný zvláště na bavlněných látkách, které se snadno špiní, ale jdou dobře bělit. Obvykle se doporučuje 50 až 250 ml na jednu standardní várku prádla. Vlastnosti domácího bělidla, které zajišťují účinnost při odstraňování skvrn, vedou však také ke kumulativnímu poškozování organických vláken, například bavlny, proto se bělením zkracuje užitečná životnost prádla. Stejně tak vlákna narušuje také hydroxid sodný, který (jak je uvedeno dále) je v domácím bělidle též obsažen. Není těkavý a nevypláchnutá zbytková množství NaOH pokračují za přítomnosti vlhkosti v pomalé degradaci organických vláken. Z těchto důvodu je dobré, pokud jsou skvrny lokalizovány, použít bělidlo jen místně, je-li to možné. Za náležité opatrnosti lze po bělení použít slabé organické kyseliny, například kyselinu octovou (ocet), k neutralizaci NaOH a uvolnit chlor ze zbytkového chlornanu. Stará trička a bavlněná prostěradla, která se trhají, snadno demonstrují následky praní s použitím bělidla. Horká voda zesiluje účinky a způsobuje tepelný rozklad chlornanu, který nakonec tvoří chlorečnany nebezpečné pro životní prostředí.\n\nFenolový koeficient chlornanu sodného se pohybuje od 42 do 300 v závislosti na konkrétním mikroorganismu. Koncentrace vodíkových iontů v roztoku má na hodnotu fenolového koeficientu malý nebo žádný vliv.\n\nSlabý roztok 1% chlornanu v teplé vodě se používá k sanitaci hladkých povrchů před výrobou piva nebo vína. Povrchy je potřeba opláchnout, aby se nápoje nedostaly nežádoucí pachutě; tyto chlorované vedlejší produkty sanitace jsou navíc škodlivé.\n\nAmerické předpisy (21 CFR Part 178) povolují použití roztoků obsahující chlornan sodný pro sanitaci zařízení a povrchů, které jsou ve styku s potravinami, za podmínky, že použitý roztok před kontaktem s potravinami dostatečně odteče a jeho koncentrace nepřesahuje 200 ppm volného chloru (například 4 ml typického domácího bělidla s 5 % chlornanu sodného na litr vody). Použije-li se vyšší koncentrace, musí se povrch po sanitaci opláchnout pitnou vodou.\n\nBělidlo v ředění 1 ku 5 s vodou (1 díl bělidla na 4 díly vody) je účinné proti mnoha bakteriím a některým virům. Často je dezinfekčním prostředkem volby při čištění povrchů v nemocnicích (hlavně v USA). Roztok je žíravý a musí se po použití důkladně odstranit, proto po dezinfekci chlornanem někdy následuje ethanolová dezinfekce. Komerční dezinfekční přípravky jako Virocidin-X obvykle obsahují chlornan sodný jako aktivní složku, navíc jsou ale jejich součástí tenzidy (ke zlepšení smáčivosti) a parfémující látky (pro zakrytí pachu chloru).\n\nVe vodárnách a bazénech se dávkuje 2 až 10 ml/m³ vody komerčního chlornanu sodného o koncentraci 150 g aktivního chloru na 1 kg roztoku ( tj. 15% hm. ) – skutečnost v ČR. Chlornan sodný se v procesu úpravy\nbazénové vody využívá zejména pro navýšení koncentrace aktivního chloru v bazénových\nvodách nebo jako účinný čistič (přípravky s obsahem do 5% obsahu chlornanu sodného). Samotný chlornan sodný se pro účely úpravy bazénových vod dodává v několika\njakostech a koncentracích. Nejlepší volbou z hlediska účinnosti přípravku a jeho stability v dlouhodobém časovém úseku je přípravek Chlornan sodný\nstabilizovaný ve vodárenské kvalitě (tj. standardně používaný při vodárenské úpravě vody pitné) o koncentraci 12 až 17% účinné látky. Použití více ředěných roztoků\nchlornanu sodného nebo aplikace roztoku chlornanu sodného v technické kvalitě pro zajištění žádoucí kvality bazénové vody není z dlouhodobého hlediska\nvhodné z důvodů vnášení nežádoucích nečistot (hlavně iontů železa, které způsobují hnědavé zbarvení bazénových stěn, plastových dílů a příslušenství) do bazénové vody a nutnosti většího spotřeby přípravků s nižší koncentrací účinné látky, což může být pro provozovatele domácích bazénů finančně nevýhodné.\n\nPro prvotní orientaci a\nzhodnocení vlastností konkrétního přípravku bazénové chemie na bázi aktivního chloru slouží následující doporučení: roztok chlornanu sodného pro úpravu bazénové vody je čirá, jasně žlutá kapalina o hustotě cca 1,25 kg/dm (uvedená hmotnost 1,25 kg přípravku odpovídá 1 l roztoku o koncentraci 12 až 17% účinné látky), s mírným chlorovým zápachem bez jakýchkoliv nežádoucích cizorodých pachů.\n\nChlornan sodný by v žádném případě neměl obsahovat žádné viditelné nerozpuštěné látky či usazeniny.\n\nPro šokovou chloraci nádrží nebo vodních systémů se používá 2% roztok. Pro větší systémy je praktičtější používat HTH, protože stačí menší dávky. Zásaditost chlornanových roztoků způsobuje srážení minerálů, například uhličitanu vápenatého, proto šokové chlorování často doprovází ucpávání systému. Sraženiny také chrání bakterie a snižují tak účinnost této metody.\n\nChlornan sodný se používá také k dezinfekci pitné vody, a to v koncentraci odpovídající 1 litru domácího bělidla na 4000 litrů vody. Přesné množství potřebné k dezinfekci závisí na chemickém složení vody, teplotě, kontaktním čase a přítomnosti/absenci sedimentu. Při aplikace velkého rozsahu se k zajištění správného dávkování měří zbytkový chlor v titrátu. Pro nouzovou dezinfekci EPA doporučuje použít dvě kapky pětiprocentního bělidla na čtvrt (amerického) galonu vody. Pokud upravovaná voda není cítit po chloru, přidají se další dvě kapky.\n\nPoužívání dezinfekčních přípravků na bázi chloru k dezinfekci vody pro domácnosti, třebaže je velmi rozšířené, je do určité míry kontroverzní vzhledem k tvorbě malých množství škodlivých vedlejších produktů, například chloroformu.\n\nZásaditý roztok (pH 11) chlornanu sodného se používá k úpravě zředěných (< 1 g na litr) kyanidových odpadních vod, například oplachových vod z galvanického pokovování. Dávkovým způsobem se ošetřují koncentrovanější kyanidové odpady, kupř. roztoky pro postříbřování. Dobře promíšený roztok je plně ošetřen, pokud lze detekovat přebytek chloru.\n\nChlornan sodný v podobě domácího bělidla se často používá k oxidaci odporně páchnoucích thiolových odpadů z chemických laboratoří.\n\nChlornan sodný se nyní používá v endodoncii pro ošetření kořenových kanálků. Je léčivem volby pro svou účinnost proti patogenním organismům a zahnívání dřeně. Historicky se používal půlprocentní Dakinův roztok. Běžná koncentrace pro použití v endodoncii se pohybuje od 0,5 do 5,25 %. Nižší koncentrace rozpouští především nekrotickou tkáň; vyšší koncentrace jsou sice účinnější, ale rozpouští i zdravou tkáň, což je obecně nežádoucí. Ukázalo se, že klinická účinnost se při koncentracích nad 1 % prokazatelně nezvyšuje.\n\nChlornan sodný s katalyzátorem fázového přenosu podle zjištění oxiduje alkoholy na příslušné karbonylové sloučeniny.\n\nViz článek kyselina chlorná.\n\nChlornan sodný je silný oxidant. Produkty oxidačních reakcí jsou žíravé. Roztoky NaClO, zvláště ve vyšších koncentracích, leptají kůži a poškozují oči. Ovšem podle NFPA se pouze roztoky s více než 40 % hmotnostními považují za nebezpečné oxidanty. Roztoky pod 40 % mají podle této klasifikace mírnou oxidační nebezpečnost (NFPA 430, 2000).\n\nDomácí bělidlo a roztoky pro chlorování bazénů jsou typicky stabilizovány významným množstvím hydroxidu sodného (sodný louh, NaOH) jakožto součástí výrobní reakce. Kontakt s kůží způsobuje podráždění až poleptání prostřednictvím odmaštění a zmýdelnění kožních tuků a následně zničení tkáně. Pocit slizkosti (kluzkosti) bělidla na kůži je zapříčiněn tímto procesem.\n\nThiosíran sodný je účinným neutralizátorem chloru. Opláchnutí kůže roztokem o koncentraci 5 mg/l, s následným omytím vodou s mýdlem, rychle odstraní zápach chloru z rukou.\n\nChlorování pitné vody může oxidovat organické kontaminanty za vzniku trihalomethanů (haloformů), které jsou karcinogenní. Míra tohoto nebezpečí je předmětem spekulací.\n\nMíšení bělídla s některými domácími čističi může být nebezpečné. Například míšení kyselého čističe s chlornanem způsobuje vývin plynného chloru. Při míšení s roztoky obsahujícími amoniak (včetně moči) se tvoří chloraminy. Jak chlor, tak plynné chloraminy jsou toxické. Chlornan sodný může bouřlivě reagovat s peroxidem vodíku za vzniku kyslíku:\n\nOdhaduje se, že se ročně stane v britských domácnostech okolo 3300 nehod způsobených chlornanem sodným, které vyžadují hospitalizaci (RoSPA, 2002).\n\nČerstvá evropská studie ukázala, že chlornan sodný a organické chemikálie (například tenzidy, parfémující látky) obsažené v různých čisticích prostředcích pro domácnost spolu mohou reagovat za vzniku chlorovaných těkavých organických sloučenin (VOC). Tyto chlorované sloučeniny se uvolňují během čištění, některé z nich jsou toxické a pravděpodobně jsou pro člověka karcinogenní. Podle studie se koncentrace těchto látek ve vnitřním prostředí významně zvyšují (8-52× u chloroformu, resp. 1-1170× u tetrachlormethanu, vůči běžnému množství v domácnosti) během použití výrobků obsahujících chlornan sodný. Zvýšení koncentrace těchto látek bylo nejnižší pro čisté bělidlo a nejvyšší pro výrobky ve formě \"husté kapaliny a gelu\". Pozorované významné zvýšení koncentrací některých VOC (zvláště tetrachlormethanu a chloroformu) indikuje, že chlornan sodný může být zdrojem, který je důležitý z hlediska inhalační expozice zmíněným sloučeninám. Přestože autoři tvrdí, že používání těchto čisticích prostředků může významně zvýšit riziko nádorových onemocnění, tento závěr se ukazuje být hypotetický:\n\n\nDalší studie používání těchto výrobků a jiných možných expozičních cest (např. kožní) mohou odhalit další rizika. Ačkoliv autoři dále zmiňovali u těchto plynů poškozování ozónové vrstvy, velmi malá množství plynů, vznikajících popsaným způsobem, by se měla na tomto účinku podílet jen minimálně, v porovnání s jinými zdroji.\n"}
{"id": "380752", "url": "https://cs.wikipedia.org/wiki?curid=380752", "title": "Čelechovice (rozcestník)", "text": "Čelechovice (rozcestník)\n\nNázev Čelechovice má více sídel:\n"}
{"id": "380762", "url": "https://cs.wikipedia.org/wiki?curid=380762", "title": "Mezerník", "text": "Mezerník\n\nMezerník je klávesa ve formě horizontálního širokého pruhu nacházející se ve spodní řadě kláves běžné počítačové klávesnice nebo psacího stroje, většinou není označena žádným potiskem. Stisk klávesy vyvolá vložení znaku „mezera“. Dále např. v internetových prohlížečích slouží (pokud se nevkládá text) k posunu textu o jednu obrazovku jako klávesa Page Down.\n\nMezerník je největší klávesa na klávesnici a často se používá.\n"}
{"id": "380766", "url": "https://cs.wikipedia.org/wiki?curid=380766", "title": "Dačice III", "text": "Dačice III\n\nDačice III. je místní část města Dačice v okrese Jindřichův Hradec. Nachází se na levém břehu řeky Moravské Dyje, na rozdíl od zbytku města. V roce 2011 zde trvale žilo 956 obyvatel.\n\nDříve se u brodu do města nacházela ves Stráň, proto se také do poloviny 20. století této části města říkalo Stráňské předměstí. Dnes je tato čtvrť rozdělena na část \"Za lávkami\" (od zbylých částí navíc oddělena potokem Vápovka), Kapetovu ulici a sídliště \"K Hradišťku\" (jmenováno od severu k jihu).\n\nVe III. části města se nachází klášter karmelitek (dříve františkánů), mateřská škola, největší strojírenský závod v okolí, SOUzas - dříve hospodářská škola, prochází jí železniční trať, a největší přítok Moravské Dyje - potok Vápovka a mj. zde bývala i šibenice.\n\nÚzemím procházejí silnice II/151, II/407 a II/408.\n"}
{"id": "380770", "url": "https://cs.wikipedia.org/wiki?curid=380770", "title": "Drakobijci", "text": "Drakobijci\n\nDrakobijci je série každoročně vydávaných antologií, které shromažďují nejlepší povídky z literární soutěže O železnou rukavici lorda Trollslayera . Ze soutěže vzešla řada dnes známých autorů jako například Vladimír Šlechta nebo Pavel Renčín. První sborník vyšel pod názvem Drakobijci, další knihy jsou odlišeny číslem (Drakobijci II., III. atd.). Soutěž pořádá vydavatelství Straky na vrbě. První Drakobijci vyšli v roce 1999 jako první samostatná kniha vydavatelství. Křest proběhl na Gameconu 1999 a od té doby se každý svazek křtí na nějakém conu, několik posledních let na Miniconu (v roce 2008 Minicon-Knížkon v Městské knihovně v Praze).\n\nKromě samotných povídek Drakobijci obsahují i doslov \"Závěrečné mumlání\" (v každém vydání pojmenované jinak), který je jedním z mála zdrojů obsahující informace o psaní pro začínající spisovatele. \n\nSoutěž hodnotí řada osobností – spisovatelé, šermíři, redaktoři a další. Hodnocení probíhá pyramidovým způsobem stejným jako u soutěže Cena Karla Čapka: každý porotce může udělit jedno první místo, dvě druhá, tři třetí atd. až do místa šestého. Každá pozice je ohodnocena určitým počtem bodů. Body se poté sečtou a z toho vznikne celkové hodnocení. V každém sborníku je uvedena přehledná tabulka všech účastníků.\n\n"}
{"id": "380782", "url": "https://cs.wikipedia.org/wiki?curid=380782", "title": "Luboš Dobrovský", "text": "Luboš Dobrovský\n\nLuboš Dobrovský (3. února 1932 Kolín – 30. ledna 2020 Praha) byl český novinář, disident a politik, překladatel z ruštiny a polštiny, v letech 1990–1992 československý ministr obrany, v letech 1992 až 1996 kancléř prezidenta Václava Havla a v letech 1996–2000 český velvyslanec v Ruské federaci. Otec podnikatele Jana Dobrovského.\n\nNarodil se jako Luboš Hammerschlag v rodině židovského původu, což si později StB pečlivě zjistila. Studoval vojenské a pak civilní gymnázium v Moravské Třebové, později rusistiku a bohemistiku na Filozofické fakultě Univerzity Karlovy. Mezi jeho spolužáky byl také Jiří Dienstbier, s nímž později úzce spolupracoval. Vstoupil do komunistické strany, v letech 1959 až 1968 byl redaktorem zahraniční redakce Československého rozhlasu a v letech 1967–1968 dopisovatelem v Moskvě. V srpnu 1968 se podílel na podzemním vysíláni rozhlasu a pak do roku 1989 pracoval v dělnických profesích.\n\nRoku 1958 začal publikovat v literárním časopisu Plamen, dále publikoval v Literárních novinách, v časopisech Reportér, Politika a dalších. Později redigoval samizdatový časopis Kritický sborník a od roku 1987 samizdatové Lidové noviny.\n\nZemřel dne 30. ledna 2020 v Praze ve věku 87 let.\n\nV roce 1970 byl vyloučen z KSČ a roku 1976 se stal jedním z prvních signatářů Charty 77. Na přelomu let 1989 a 1990 byl mluvčím Občanského fóra, od ledna do června 1990 působil jako náměstek Federálního ministra zahraničních věcí. Od října 1990 do června 1992 byl ministrem obrany České a Slovenské federativní republiky. Poté byl do února 1996 vedoucím Kanceláře prezidenta republiky Václava Havla. V letech 1996 až 2000 byl českým velvyslancem v Ruské federaci.\n\nV březnu 2014 v reakci na anexi Krymu podepsal výzvu Sobotkově vládě, která požadovala tvrdší postup vůči Rusku a ruským občanům, včetně příslušníků ruské menšiny v Čechách, konkrétně „okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace od 1. 1. 2015, zmrazení kont ruských občanů v ČR s cílem prověřit legálnost těchto vkladů, zastavení vstupu ruského byznysu a kapitálu do ČR“. \n\nZabýval se překlady z ruštiny a polštiny, zejména beletrie, ale v 70. a 80. letech 20. století také politologických textů. Překlady v době komunistického režimu nemohl vydávat pod vlastním jménem.\n\nDatabáze Obce překladatelů uvádí:\n\n\n\n"}
{"id": "380798", "url": "https://cs.wikipedia.org/wiki?curid=380798", "title": "Parkán", "text": "Parkán\n\nParkán je fortifikační prvek hradebního opevnění. Jedná se o prostor před samotnými hradbami, který je z přední strany chráněn další, zpravidla menší zdí - hradbou, či náspem, s prostorem - chodníčkem, který umožňoval volný pohyb obránců z místa na místo. Pokud se jedná o zeď, říká se jí parkánová zeď. Chráněný pohyb obránců hradeb (především lučištníků) za touto hradbou, zvyšoval nejen aktivní obranu např. hradu, ale i ochranu hlavního opevnění. V některých případech byl parkán i zdvojený, případně několikanásobný.\n\n"}
{"id": "380800", "url": "https://cs.wikipedia.org/wiki?curid=380800", "title": "Hvězdná pěchota", "text": "Hvězdná pěchota\n\nHvězdná pěchota je jedno z nejznámějších děl Roberta A. Heinleina. Příběh o vojenské kariéře u Mobilní pěchoty je vyprávěn v první osobě, a kvůli militarismu a definici násilí jako přirozené a nutné reakce jde o jeden z nejkontroverznějších Heinleinových románů. V roce 1960 za něj autor obdržel prestižní Cenu Hugo.\n\nHrdinou knihy je John Rico, který projeví zájem o dobrovolnou Federální službu v osmnácti letech po ukončení střední školy i přes to, že jeho otec je bohatý obchodník a plánuje předání podniku do synových rukou. Heinlein znovu, jak bylo jeho zvykem, útočí na rasové předsudky tím, že vykresluje hlavního hrdinu jako silného a sympatického, aby na konci knihy odhalil jeho filipínský původ.\n\nRico je díky svým schopnostem zařazen k Mobilní pěchotě a zde prochází náročným drilem, během něhož je v pokušení výcvik vzdát. Zlom a podporu v jeho konání způsobí dopis od jeho bývalého učitele dějepisu a morální filosofie. Úspěšně dokončí výcvik a je převelen ke své první bojové jednotce - Willieho Divokým Kočkám. Při výsadku a pokusu o dobytí hlavní planety Brouků Klendathu je tato jednotka rozprášena a Rico se dostává k Rasčakovým Rváčům. Heinlein tuto část knihy prokládá kapitolami o filosofických debatách a úvahách na téma násilí, výchova a zodpovědnost jednotlivce vůči sobě, rodině, systému, potažmo planetě. Autor vychází z nepříjemného faktu, že násilí bylo a bude, a právě tyto pasáže vyvolaly největší vlnu kritiky.\n\nPoté, co je při akci zabit jejich velitel, poručík Rasčak, se Rico rozhodne stát se profesionálním vojákem na dalších 20 let. Vzápětí je povýšen na seržanta a je vybrán do důstojnické školy. Při nástupu se setkává se svým otcem, který nastupuje u jeho jednotky v hodnosti desátníka. Školu sice zvládá s jistými problémy, ale snaží se. Při seskoku v rámci důstojnického výcviku velí četě a je zraněn v boji. I přesto výcvik dokončí a stává se 2. poručíkem s umístěním u Rasčakových Rváčů.\n\nKniha končí po několika letech od absolvování důstojnické akademie. V této době je Rico velitelem své jednotky s názvem Ricovi Rváči a seržantem je jeho otec.\nRomán poprvé vydává nakladatelství And Classic ve vázané vazbě v roce 1995 a znovu v brožové vazbě v roce 1996. Má 239 stran, o překlad se postarala Dana Krejčová a autorem obálky je Jan Patrik Krásný. Třetí vydání připravuje nakladatelství Wales v roce 2002 a autorem obálky přepracované podle filmu je opět Jan Patrik Krásný. Čtvrté vydání v roce 2008 má na svědomí nakladatelství Banshies.\n\nJames Cameron ve filmu \"Vetřelci\" z roku 1986 použil některé fráze z knihy a herci hrající mariňáky měli za úkol si knihu přečíst. Také nakladač, který Ripleyová používá ke konci filmu v boji s královnou, je inspirovaný silovými obleky z knižní předlohy.\n\nV 90. letech získala plnou filmovou licenci společnost TriStar Pictures a nizozemský režisér Paul Verhoeven natočil v roce 1997 film \"Hvězdná pěchota\". Snímek měl vysoký rozpočet – přes 100 milionů dolarů, ale finančně příliš úspěšný nebyl, přesto byl nominován Oscara za speciální efekty. Od literární předlohy se liší množstvím detailů, ale děj a hlavní osa příběhu zůstaly zachovány.\n\nV letech 2004 a 2008 byla natočena nízkorozpočtová pokračování, která ale na knihu nijak nenavazují.\n\n"}
{"id": "380811", "url": "https://cs.wikipedia.org/wiki?curid=380811", "title": "Johann Ignaz Felbiger", "text": "Johann Ignaz Felbiger\n\nJohann Ignaz von Felbiger (6. ledna 1724, Głogów, Slezsko – 17. května 1788, Bratislava) byl pedagog a opat. Je zejména spojen se školskými reformami prováděnými v Habsburské monarchii za vlády Marie Terezie.\n\nV roce 1760 se stal opatem augustiniánského kláštera v Zaháni. Roku 1774 připravil Všeobecný školní řád, který byl vydán 6. prosince t.r. V roce 1775 vyšla jeho třídílná příručka pro učitele \"Methodenbuch\" (v roce 1777 vyšla dvojjazyčně česko-německy). Zavedl písmenkovou a tabulkovou metodu výuky, při níž učitel sestavoval z učebnic tabulky, ze kterých se děti učily nazpaměť celé věty. Tabulkový zápis obsahoval pouze počáteční písmena z učeného textu a sloužil jako učební pomůcka.\n\nVěnoval také pozornost postiženým. Vyžadoval, aby právě slabě chápající, těžko se učící, byli vyučováni nejlepšími pedagogy. Podle schopností dělil žáky na lehce chápavé, středně šikovné (osvojují si učivo s velkou námahou) a na vyučování nezpůsobilé, nešikovné. Pro každou tuto skupinu uvedl postup výchovy a vyučování.\n"}
{"id": "380816", "url": "https://cs.wikipedia.org/wiki?curid=380816", "title": "Světový pohár ve skocích na lyžích 2008/2009", "text": "Světový pohár ve skocích na lyžích 2008/2009\n\n30.ročník Světového poháru ve skocích na lyžích zahájil 29. listopadu 2008 závod ve finském Kuusamu, a skončil posledním závodem 22. března 2009 ve Slovinské Planici. Obhájcem posledního světového poháru byl Thomas Morgenstern z Rakouska. Celkovým vítězem se stal jeho krajan Gregor Schlierenzauer.\n\n\n HS142 Rukatunturi, Finland\nZpráva:\n\n\n HS134 Mt. Okura Ski Jump Stadium, Japonsko\nZpráva:\n\n\n HS142 Rukatunturi, Finsko\nZpráva\n\n\n HS145 Mühlenkopfschanze, Německo\nZpráva\n\n\n HS213 Heini-Klopfer-Skiflugschanze, Německo\n\n HS130 Salpausselkä, Finsko\n\n HS207 Vikersundbakken, Norsko\n\n HS215 Letalnica, Slovinsko\nPřehled výsledků na webu FIS\n"}
{"id": "380825", "url": "https://cs.wikipedia.org/wiki?curid=380825", "title": "Veblenův efekt", "text": "Veblenův efekt\n\nVeblenův efekt je případ tržního chování, kdy je spotřebitel ochoten platit vyšší ceny za funkčně ekvivalentní zboží či službu. Tato ochota vychází ze snahy poukázat na své bohatství a tím získat lepší postavení ve společnosti.\n\nPoprvé se tímto problémem zabýval americký ekonom a sociolog Thorstein Veblen ve svém díle Teorie zahálčivé třídy (1899, The Theory of the Leisure Class), proto také nese jeho jméno. Veblen označuje zahálčivou třídu jako vyšší třídu lidí, kteří neproduktivně plýtvají svým časem, neboť to podle nich je známka bohatství a vznešenosti. Příčinu vzniku této zahálčivé třídy vidí Veblen v utváření soukromého vlastnictví. Dosažení určitého stupně bohatství a následné vystavování svého majetku na obdiv ostatním je předpokladem pro zařazení se do vyšší třídy ve společnosti, získání dobrého jména a mínění ostatních a s tím i úctu k sobě samému. Nabývání majetku se tedy stalo důležitějším než schopnosti pracovat. V dnešní době je zahálka spíše chápána jako okázalá spotřeba, tedy konzumace komodit a služeb za účelem předvádění svěho bohatství a majetku. Postupem času se ve společnosti zakořenil názor, že dražší zboží s sebou přináší nutně i jeho vyšší kvalitu, a tak se stalo terčem zahálčivé třídy (dnes však už i příslušníků nižší třídy, kteří se snaží zastínit svou chudobu) a často ho nakupují, aniž by si racionálně obhájili, zda toto zboží či služba je doopravdy kvalitnější než jeho levnější substitut. Konzumují pak i statky produkované společnostmi, jež mají dobré jméno a postavení mezi svými konkurenty. Lidé si za účelem demonstrace svého bohatství tedy pořizují zboží s trendy obchodní značkou, ačkoli mají možnost si vybrat stejně kvalitní zboží za cenu nižší.\n\nThorstein Veblen ve své práci Teorie zahálčivé třídy rozlišuje dva motivy pro okázalou spotřebu luxusního zboží. První je spojen s příslušníkem vyšší společenské třídy, který se tímto chováním snaží dostatečně odlišit od příslušníků nižší společenské třídy. Druhý motiv, finanční napodobování, náleží příslušníkovi nižší společenské třídy, kdy chce docílit toho, aby byl společností přijímán jako člen vyšší třídy, ačkoli na základě sociálního postavení (např. dosaženým vzděláním, příjmem, vlastnictvím, sociálním a s tím spojeným finančním oceněním vykonávané profese) což má negativní dopad na příslušníky vyšší třídy, jež si toto postavení zasluhují svým bohatstvím. Členové vyšší třídy jsou pak ochotni platit tak vysoké ceny za luxusní zboží, aby tuto imitaci zamezili.\n\nV ekonomii se jako Veblenův statek označuje zboží či služby, které jsou funkčně zastupitelné levnějším substitutem, avšak přináší konzumentovi vyšší sociální užitek (postavení ve společnosti). Jedná se tedy o statky, kde s rostoucí cenou roste i poptávané množství, což je v rozporu s klasickým zákonem klesající poptávky. Naopak v případě, kdy cena Veblenova statku klesá, se zároveň snižuje i vyjímečnost tohoto zboží a tím pádem i poptávka. Nejčastěji jsou Veblenovy statky spojeny s luxusním zbožím, příkladem můžou být luxusní automobily, šperky, elektronika či některé druhy jídla. V posledních letech se firmy jako Harley-Davidson často v reklamě zaměřují na důraz spojitosti jejich luxusního zboží a postavení ve společnosti.\n\nVeblenův efekt není jedinou popsanou odchylkou v teorii zabývající se zákonem poptávky, u níž velikost poptávky závisí na jiném faktoru než na kvalitách přímo spojených s danou komoditou.\n\nRozdíl mezi snobským efektem a Veblenovým efektem spočívá v tom, že snobský efekt je funkcí konzumace ostatních a Veblenův efekt je funkcí ceny komodity. V reálné situaci není obvyklé, že by se na určitém trhu vyskytoval čistě jen jeden efekt nebo dokonce žádný efekt. Jednáse vždy o mix různých efektů dohromady (i jiných než výše zmíněných efektů) a rozhodující pro analýzu poptávkové křivky je převládající vliv jednoho z efektů. Je-li nejvíce signifikantní Bandwagon efekt, poptávková křivka je víceelastická než v případě, kdyby se žádný vnější efekt nevyskytoval. Převažuje-li efekt snobské spotřeby, poptávková křivka bude naopak méně elastická. V případě dominance Veblenova efektu, poptávková křivka bude též méně elastická a může se stát, že nějaké její části budou dokonce rostoucí. Bezpřítomnosti Veblenova efektu je poptávková křivka vždy klesající, bez ohledu na významnost efektu snobské spotřeby na trhu.\n\nEfekt, u něhož rostoucí cena implikuje rostoucí poptávku, souvisí s Giffenovým statkem. Setkáváme se s ním u chudší části populace, kdy zdražení určité běžné komodity (např. chléb) znemožní kupovat si dražší alternativu (např. maso) a v důsledku toho jsou nuceni nakoupit více té běžné komodity jako náhradu za tu dražší altenativu, na kterou cenově již nedosáhnou.\n\nVeblenův efekt souvisí také s relativní velikostí slevy. Relativní velikost slevy by měla být pouze tak velká, aby ji zákazník nevnímal jako podezřelou. Důvod a velikost slevy by měly být zákazníkovi věrohodně a srozumitelně vysvětleny. Prodejce může dokonce poškodit celkový dojem z luxusního zboží, bude-li ho prodávat příliš lacině.\n\n\n"}
{"id": "380829", "url": "https://cs.wikipedia.org/wiki?curid=380829", "title": "Tokunboh Adeyemo", "text": "Tokunboh Adeyemo\n\nTokunboh Adeyemo (* 1. října 1944 v Ibadanu – 17. března 2010) byl nigerijský evangelikální teolog.\n\nNarodil se v jorubské muslimské šlechtické rodině. V roce 1966 konvertoval ke křesťanství.\n\nOd roku 1978 byl po dobu 22 let tajemníkem \"Asociace evangelikálů v Africe a na Madagaskaru\", následně byl výkonným ředitelem \"Střediska pro biblickou transformaci\". Byl hlavním editorem Afrického komentáře k Bibli (\"Africa Bible Commentary\"), který vyšel v roce 2006.\n"}
{"id": "380830", "url": "https://cs.wikipedia.org/wiki?curid=380830", "title": "Raketový motor na kapalné pohonné látky", "text": "Raketový motor na kapalné pohonné látky\n\nRaketový motor na kapalné pohonné látky je druh raketového motoru, který používá k pohonu palivo a okysličovadlo v kapalném skupenství. Tento druh motorů je často využívaný, neboť palivo v kapalném skupenství poskytuje relativně vyšší specifický impuls. Používají se varianty na jednosložkové palivo (např. hydrazin) a dvousložkové, klasicky palivo (kerosin, kapalný vodík) a okysličovadlo (Lox - Liquid OXygen - kapalný kyslík). Motory na kapalné pohonné látky jsou velmi rozšířené, využívaly je mimo jiné i hlavní motory raketoplánu Space Shuttle, první stupně raket Atlas, Delta, Falcon, Saturn, Angara, Eněrgija, Proton, Sojuz, Ariane a mnoho dalších.\n\nDosahují velmi vysokých poměrů tah : hmotnost, např. americký motor Merlin 1D firmy SpaceX dosahuje až 180:1. Hustota používaných kapalných pohonných látek je podobná jako hustota vody 700 - 1400 kg/m3 (s výjimkou kapalného vodíku, který má mnohem nižší hustotu) a přetlak nutný k zábraně samovolného vypaření je také relativně nízký, to umožňuje použití tenkých a lehkých nádrží. Pro husté látky jako třeba kerosin tvoří hmotnost nádrže pouze 1% celkové hmotnosti, u nádrží na kapalný vodík je kolem 10% (kvůli jeho nízké teplotě varu je nutná solidní izolace).\n\nVstřikování paliva a okysličovadla do spalovací komory vyžaduje přetlak kapalin oproti vnitřku komory. Potřebný přetlak je vytvářen pomocí turbočerpadla (v minulosti se využívalo i pístových a membránových čerpadel), které dosahuje vysokých výkonů a jeho hmotnost je velmi nízká. Oddělená čerpadla pro palivo a okysličovadlo umožňují relativně přesné řízení složení palivové směsi v komoře. Systém rovněž umožňuje plynulé snižování a zvyšování výkonu a při použití vhodného zážehového systému nebo hypergolických kapalin (vznítí se při vzájemném kontaktu) úplné vypnutí a restartování motoru.\n\nKapalná paliva mohou způsobit také mnoho problémů a nehod:\n\n\nPalivo a okysličovadlo je třeba dodávat do spalovací komory rychle a pod velkým tlakem. Pro dopravu se již od dob V-2 používají turbočerpadla. Jejich parametry jsou voleny s ohledem na provozní podmínky motoru a druh použitých pohonných látek, hlavně jejich hustotu, vazkost a bod varu. Pro paliva o nízké hustotě, jako je kapalný vodík, se volí robustní čerpadla s velkým dopravovaným množstvím. Naopak pro hustší látky jako je RP-1 (kerosin) nejsou potřeba tak robustní čerpadla. Pro srovnání, turbočerpadla motoru RS-27, spalující kapalný kyslík a RP-1, mají otáčky 7085 min jsou umístěna na společné hřídeli a obě tak mají stejné otáčky. Zatímco turbočerpadla hlavního motoru raketoplánu Space Shuttle (kapalný vodík) mají 30 000 ot/min. Při konstrukci turbočerpadel je nutno brát v potaz i velmi nízké pracovní teploty, mnohdy hluboko pod bodem tuhnutí vody a je proto nutné volit vhodná ložiska a způsoby mazání. Některé jednodušší motory však turbočerpadla nepotřebují a používají jiné způsoby dopravy paliva. Podle principu dopravy paliva a okysličovadla do spalovací komory jsou motory rozdělovány do tzv. cyklů:\n\nPalivo a okysličovadlo jsou tlačeny do spalovací komory plynem (obvykle helium) z oddělené nádrže. Plyn je ohříván vedením kolem spalovací komory. Jedná se o velmi jednoduchý systém, často neobsahuje ani turbočerpadla. Většinou je schopen několikanásobného restartu. Ovládání je jednoduché, stačí otevřít nebo zavřít ventil. Ventily jsou ovládány elektromagneticky nebo pneumaticky. Zážeh je proveden většinou samovolně (hypergolické pohonné látky) nebo pomocí rozněcovadla.\n\nPřetlakový cyklus se využívá většinou u manévrovacích motorů jako například orbitální manévrovací motory (OMS) raketoplánu Space Shuttle nebo RCS (reactive control system) velitelského/servisního modulu Apollo.\n\nPohon turbočerpadel zajišťuje turbína, kterou roztáčí expandující palivo, ohřívané průchodem kanálky ve spalovací komoře. Expanzní cyklus vyžaduje kryogenické palivo, které snadno dosahuje bodu varu například: vodík, metan nebo propan. Při použití klasické „zvonovité“ trysky je omezen tah na 300 kN. Použitím motoru typu Aerospike (testován pro X-33) se dá dosáhnout většího tahu. Zástupce: RL-10 používaný na stupni Centaur.\n\nCyklus s plynovým generátorem neboli otevřený cyklus je jeden z nejpoužívanějších způsobů pohonu turbočerpadel. Část paliva a okysličovadla je přivedena do plynového generátoru kde je spálena a vzniklá energie roztáčí turbínu, která pohání turbočerpadla. Spaliny jsou z turbíny odvedeny malou tryskou do atmosféry. Nevýhodou je snížená účinnost kvůli spálení části paliva. Využívají jej např. motory RS-27, RS-68, F-1.\n\nUzavřený cyklus je nejsložitější koncepcí raketového motoru. První návrh pochází z roku 1949 od Alexeje Isajeva. Nikolaj Kuzněcov vyvinul motor NK-33 pro neúspěšnou raketu N1 pro let na měsíc, od motoru NK-33 bylo upuštěno až jej odkoupila společnost Lockheed Martin. V současnosti je pro pohon prvního stupně raket Atlas III a V používán motor RD-180 odvozený od RD-171.\n\nPrincip je podobný jako u otevřeného cyklu s tím rozdílem, že do plynového generátoru je odvedena jen část okysličovadla a veškeré palivo. Množství spáleného paliva je závislé na množství okysličovadla. Spaliny jsou vedeny z turbíny přímo do hlavní spalovací komory, což poskytuje přebytek výkonu a možnost dosažení vyšších tlaků ve spalovací komoře. Nevýhodou je problém s rychlým opotřebováním turbíny a složitý způsob vstřikování paliva.\n\nSystém vstřikování je v podstatě soustava děr malého průměru (trysek), které ústí do spalovací komory a dopravují palivo a okysličovadlo. První vstřikovače používané u raket V-2 byly v pouze rovnoběžné trysky, které nedokázaly dodávané palivo dostatečně promíchat s okysličovadlem. Proto byla účinnost prvních motorů velmi špatná. Dnešní vstřikovací systémy sestávají z několika trysek, nasměrovaných do přesného bodu pro optimální promíchání směsi a rozptýlení na malé kapičky, které lépe prohoří.\n\n\nMezi další typy patří čepový vstřikovač, který umožňuje řízení složení směsi v širokém rozsahu průtoků. Používá se u motorů navržených společností SpaceX: Merlin a Kestrel, rovněž byl používán u Lunárního modulu programu Apollo. Hlavní motory raketoplánu Space Shuttle (SSME) využívají „teplejšího“ tekutého kyslíku k ohřevu a vypaření vodíku před vstřikem do spalovací komory. To snižuje vibrace a zklidňuje chod (viz stabilita spalování). Ruský inženýr Valentin Gluško vynalezl počátkem 30. let 20. století odstředivý vstřikovač. Tento typ býval v Rusku velmi často používán. Díky rotačnímu pohybu je palivo po vstříknutí malou tryskou velmi rychle rozprášeno a spáleno.\n\nNestabilita ve spalovací komoře se projevuje různě, může se jednat o lehké vibrace, „kašlání motoru“ nebo silné rázy, které mohou způsobit i selhání motoru. Aby k tomu nedocházelo, je potřeba zajistit dostatečný přetlak vstřikovačů, běžně stačí o 20% větší tlak než ve spalovací komoře. Nicméně, u velkých motorů s rychlým spalováním snadno dochází k silným vibracím, jejich vznik není zcela vysvětlen. Tyto vysokofrekvenční vibrace mají tendenci narušovat proudění vzduchu kolem motoru a chladicího média v chladicích kanálech trysky, to může vést k selhání chlazení a destrukci rakety (viz chlazení).\n\nSilné vibrace provázely i vývoj motorů F-1 pro Saturn V, problém byl nakonec vyřešen důkladným testováním různých nastavení vstřikovačů. Testování se provádělo odpalováním malých náloží za chodu motoru, aby se zjistilo, jak motor na tyto rázy reaguje. Spalovací komora SSME využívá Helmholtzův rezonátor jako částečný tlumič, vibrace neodstraní, ale zamezí jejich narůstání (rezonanci). Část vibrací je také odstraněna předehříváním vodíku před vstřikováním.\n\nTestování stability je velmi náročné finančně i časově, vyžaduje rozsáhlé praktické testy. Většina projevů nestability se nedá předpovědět a ošetřit ve fázi návrhu. Dolaďování se provádí metodou pokus-omyl.\n\nZ důvodu efektivity je požadována co možná nejvyšší teplota spalin, až 3500 K. Tedy teplota vysoko nad teplotou tavení běžných materiálů s výjimkou grafitu a wolframu. Proto se využívá systém chlazení spalovací komory výstupní trysky. Díky dobrému chlazení lze používat běžné materiály, jako ocel, slitiny hliníku, mědi a niklu.\nMetody chlazení\n\nKoncepci regenerativního chlazení představil Carl Wilhelm Siemens roku 1857. Praktické využití přišlo až roku 1937 s raketou A-4 (předchůdkyně V-2). Princip spočívá v proudění chladicího média skrz kanálky ve stěně spalovací komory nebo trysky. Jako chladicí médium slouží palivo. Požadovaný chladicí výkon je značný, někdy až 20 MW/m. Množství odvedeného tepla závisí na mnoha okolnostech:\n\n\nExistují dva typy regenerativního chlazení, první vychází z klasické koncepce, chladicí kanálky jsou tvořeny z trubiček ze slitin mědi nebo niklu, navinutých a připájených na stěnu komory nebo trysky, tento typ je nazýván \"„špagetová konstrukce“\". Druhý typ byl vyvinut v bývalém sovětském svazu, konstrukčně je jednodušší a levnější, kanálky jsou tvořeny ze dvou vrstev pláště a mezi nimi jsou přiletovány přepážky. \"„Ruský způsob“\" je lacinější ale těžší.\n\nVětšinou se využívá jako ochrana při vstupu do atmosféry u návratových modulů. Některé motory ho používají k chlazení trysky (např. RS-68) a spalovací komory (např. SpaceX:Kestrel). Ablativní chlazení pracuje na principu postupného odtávání vrstev materiálu.\n\n\nV dnešní době se využívá několik druhů paliv. Dvousložkové pohonné látky se nazývají \"bipropellanty\" a jsou nejvíce používané, pro svou vysokou účinnost, jako palivo hlavních motorů mnoha raket. Jednosložkové pohonné látky se nazývají \"monopropellanty\", jejichž hlavní oblast použití spočívá v jednoduchých manévrovacích motorech. Monopropellanty vyžadují k reakci přítomnost katalyzátoru, jako třeba Iridium. Kromě nejpoužívanějších, kapalného vodíku, RP1 a kapalného kyslíku, se využívají i další látky. Volba pohonné látky záleží hlavně na účelu motoru, někdy se volí méně účinné látky, kvůli zjednodušení motoru nebo pro dosažení samovolného zážehu (hypergolické látky).\n\nKapalný vodík poskytuje nejvyšší specifický impuls a má ze všech druhů raketových paliv největší energetickou hustotu, 143 MJ/kg, což je zhruba o 40% více než ostatní raketová paliva. Na rozdíl od ostatních paliv generuje nulové emise, jediný produkt reakce je vodní pára a v případě úniku z nádrží není nijak toxický a neohrožuje životní prostředí (na rozdíl od velmi toxického hydrazinu). Má však i řadu nevýhod, které omezují jeho použití. Hlavní nevýhodou je relativně drahá výroba a problematické skladování. Výroba kapalného vodíku je energeticky náročná, pro zkapalnění je nutno vodík stlačit a podchladit na teplotu 20 K (−252,87 °C). Skladovací nádrže musí být velmi dobře tepelně izolovány ale i tak je udržení teploty 20 K velmi obtížné. Hustota kapalného vodíku je pouze 70,99 kg/m, to znamená, že jsou zapotřebí velké nádrže a větší a silnější turbočerpadla pro dopravu dostatečného množství do spalovací komory. Hmotnost větších nádrží a jejich izolace spolu s hmotností čerpadel výrazně redukuje účinnost (ve smyslu Ciolkovského rovnice) a tak není možné reálně využít všechny jeho přednosti. Další nevýhodou jsou úniky a vypařování, které běžně dosahují až 1% objemu za den. Pro kapalný vodík platí samozřejmě i všechny předpisy, nařízení a omezení jako pro manipulaci a skladování „normálního“ vodíku .\n\nVyužití kapalného vodíku jako paliva je tak většinou omezeno na horní stupně jako je Centaur. Rakety využívající kapalný vodík i na prvním stupni jako například SSME, Ariane 5 a Delta IV, používají silné pomocné rakety při vzletu.\n\nSpecifikace u hladiny moře\n\nSpecifikace vakuum\n\nRP1 je vysoce rafinovaná forma klasického petroleje. Nedosahuje sice takové účinnosti jako kapalný vodík, ale díky nenáročné manipulaci, nízké ceně a možnosti jednoduchého skladování, je široce rozšířen většinou jako palivo prvního stupně. Oproti kapalnému vodíku má i další výhody jako třeba mnohem vyšší hustotu a bod varu, takže odpadají problémy s vypařováním a mohou být použity kompaktnější turbočerpadla. Z ekologického hlediska je spalování RP1 o něco „špinavější“, při spalování vzniká kromě neškodné vodní páry a oxidu uhličitého i jedovatý oxid uhelnatý a další produkty, samotná rafinace petroleje z ropy představuje také jistou ekologickou zátěž. Samotný RP1 však není tak toxický jako hydrazin, kyselina dusičná, hydyn a další pohonné látky.\n\nNevýhody RP1 spočívají především v jeho řádově nižší účinnosti. Další problémy jsou způsobeny i obsahem oxidu uhličitého ve spalinách, jehož molekuly jsou relativně těžší a snižují efektivní výtokovou rychlost. Vysoký bod varu a nízký tlak jeho par vyžaduje dodatečný systém pro doplňování objemu a tlaku v nádrži. Nespálený RP1 může při styku s horkými součástmi polymerovat a karbonizovat a vytvářet tak usazeniny které mohou způsobit selhání, k tomuto problému dochází při restartování motoru při misích a pozemních testech. Podobné usazeniny se vytváří i v jiných motorech na fosilní paliva, ale doba, po kterou se vytvářejí je měřena v letech a motor tím nijak netrpí, avšak životnost raketového motoru je počítána v minutách a podmínky v motoru jsou extrémní a motor jako celek je mnohem složitější, takže usazeniny mohou způsobit i závažná selhání.\n\nRP1 se používá první stupeň raket Atlas, Delta II, Zenit, Sojuz, Falcon 9 a většina čínských nosných raket.\n\nSpecifikace u hladiny moře\n\nSpecifikace vakuum\n\nObě kapaliny se dají uchovávat při rozumných teplotách a tlacích. Využívají se na vojenských satelitech a sondách pro dlouhodobé lety. Kapaliny jsou hypergolické tzn. při vzájemném kontaktu vzplanou. Hydrazin představuje vážnou ekologickou a zdravotní zátěž. Při vystavení lidského těla působení hydrazinu mohou nastat záchvaty, kóma, plicní edém, poškození ledvin, jater, kůže a při dlouhodobém vystavení se vyskytují nádory na plicích a dalších vnitřnostech.\n\nSpecifikace u hladiny moře\n\nSpecifikace vakuum\n\nKapalných pohonných látek existuje velké množství, ale většinou se jedná o paliva pro specifické účely, jako manévrovací trysky, stabilizační trysky a další. Některé rané a experimentální návrhy motorů používaly i normální naftu, propan, butan, metan, ethanol a další relativně levné a dostupné látky. Dále se používají nebezpečné a toxické látky: monomethylhydrazin, asymetrický dimethylhydrazin, diboran, pentaboran, amoniak a další. Jako okysličovadlo se nejvíce používá kapalný kyslík, ale některé motory používají i jiné a mnohdy toxické a nebezpečné látky jako fluor, difluorid kyslíku, hydrazin, dýmavou kyselinu dusičnou, peroxid vodíku a další.\n\n\n"}
{"id": "380839", "url": "https://cs.wikipedia.org/wiki?curid=380839", "title": "MSDN", "text": "MSDN\n\nMSDN (Microsoft Developer Network) je program společnosti Microsoft určený především vývojářům. Součástí programu (v českém jazyce) je Czech MSDN Blog, elektronický .NET zpravodaj, MSDN web, vývojářská fóra, MSDN Connection, MSDN RSS okénko a další. Většina služeb je poskytována zdarma, výjimkou je MSDN Subscription, které v různých úrovních dává předplatitelům za určitý poplatek přístup k software společnosti Microsoft.\n\nNa Czech MSDN Blog přispívají lidé z české pobočky společnosti Microsoft, kteří mají na starosti podporu vývojářů, designérů, ale i studentů. Mezi témata patří mimo jiné aktuality, tipy a triky k jednotlivým produktům, pozvánky na akce a soutěže. Od května 2006 na tomto blogu vyšlo přes 250 článků.\n\n.NET zpravodaj vychází každý měsíc v elektronické podobě a přináší vývojářům, softwarovým architektům a IT odborníkům informace o novinkách, pozvánky na připravované vývojářské akce a software ke stažení. Zpravodaj si lze registrovat pomocí Microsoft účtu.\n\nVývojářská fóra umožňují diskutovat nad technickými problémy a získat fundované odpovědi od odborníků. Mezi témata na fórech patří například Visual Studio, .NET Framework Development, servery a licencování.\n\nMSDN Connection nabízí registrovaným členům řadu výhod, jako jsou slevy na knihy a školení a zdrojové kódy různých ukázkových aplikací. Registrace je zdarma.\n\nMSDN RSS Okénko je čtečka RSS zdrojů MSDN programu, kterou si zájemci mohou zabudovat do svých webových stránek.\n\n"}
{"id": "380845", "url": "https://cs.wikipedia.org/wiki?curid=380845", "title": "Keramický nůž", "text": "Keramický nůž\n\nKeramický nůž je řezný nástroj s čepelí z oxidu zirkoničitého, (ZrO), jež po zpracování dosahuje na Mohsově stupnici tvrdosti hodnoty 8,2 (diamant má tvrdost 10, ocel mezi 5 až 6). Čepele se vyrábějí moderní technologií spékání a jako nekovové nepodléhají korozi. Jejich ostří je daleko odolnější proti opotřebování, takže vydrží déle.\nKeramické nože jsou chemicky netečné, takže neovlivňují chuť ani vůni krájených potravin. Na rozdíl od kovových nožů nezpůsobují pachuť v ovoci a nemohou poškodit obsah vitaminů. Jejich ostří vydrží bez broušení i několik let.\n\nProtože nepodléhají korozi, často je používají potápěči.\nProtože nejsou vodivé ani magnetické, nacházejí uplatnění i v práci pyrotechniků.\n\nKeramická čepel má řadu výhod, ale i nevýhody a omezení. Je sice tvrdší než ocel, ale také křehčí. Do hluboko zmražených potravin, kostí nebo hodně ztvrdlého pečiva se nůž sice zařízne, ale pohyb mimo osu krájení nemusí čepel vydržet. Řezání by mělo tedy probíhat pouze pohyby dopředu a dozadu a rozhodně ne vikláním nebo páčením. Keramický nůž špatně snáší tlak z boku, takže s ním například nelze mačkat česnek.\n\nPři pádu na kachlíkovou podlahu se může ulomit špička, čepel může poškodit i jiný náraz na tvrdé předměty, například v myčce na nádobí. Keramická čepel je ale tak hladká, že na ní potraviny neulpí, a tak stačí nůž pouze opláchnout vodou a utřít. Naopak může keramický nůž poškodit i dřez nebo kuchyňskou linku. Krájet se má pouze na plastovém nebo dřevěném prkénku a nůž by neměl být na dosah dětí.\n\nPokud se na čepeli keramického nože objeví zuby nebo odštípnuté kousky, je to vždy nesprávným a nešetrným použitím. Drobné vady se dají opravit přebroušením, k tomu je však třeba speciální brousek. Nesprávným brouskem nebo broušením může dojít k poškození ostří mikroskopickými prasklinami, které se po čase projeví ve větší křehkosti nože.\n\nKeramické nože se vyrábějí lisováním za vysokého tlaku z prášku, který je směsí oxidu zirkoničitého a speciálního pojiva. Úkolem pojidla je zajistit, aby polotovar udržel při následném spékání svůj tvar. Spékání či sintrování probíhá po dobu několika dní a materiál je při něm vystaven teplotě až 1400 °C. Hotová čepel se pak brousí a leští pomocí diamantového kotouče. Tak získá svůj konečný tvar a ostří, načež se k ní připojí střenka.\nNěkteré společnosti nabízejí keramické nože s černou čepelí, vyráběné technologií HIP \"(Hot isostatic pressing)\", která odstraňuje jejich hlavní nedostatek, totiž značnou křehkost. Při tomto procesu jsou nože vystaveny spékání za vyšších teplot a tlaku ve speciálních vysokotlakých nádobách a obvykle v argonové atmosféře. Keramický materiál tak získává vyšší hustotu, a tedy i odolnost.\n\nKeramické nože představují zvýšené bezpečnostní riziko například v letecké dopravě, neboť je není možné zjistit pomocí detektorů kovu. Proto se na nože montují kovové součástky, aby byly zjistitelné běžnými prostředky. Čistě keramické nože lze zjistit pomocí vysokofrekvenčních detektorů.\n\n"}
{"id": "380850", "url": "https://cs.wikipedia.org/wiki?curid=380850", "title": "ISAF", "text": "ISAF\n\nISAF může znamenat:\n"}
{"id": "380857", "url": "https://cs.wikipedia.org/wiki?curid=380857", "title": "Gymnázium Karviná", "text": "Gymnázium Karviná\n\nGymnázium Karviná je osmileté (pro absolventy 5. tříd základních škol) a čtyřleté gymnázium s všeobecným zaměřením. Vzniklo v roce 1953 jako \"Střední všeobecně vzdělávací škola Karviná\" (\"SVVŠ\"), na gymnázium bylo přejmenováno v roce 1970.\n\nStřední školy pro univerzitní studium se po válce nacházely v Orlové či Českém Těšíně. SVVŠ (střední všeobecně vzdělávací škola) Karviná (název Gymnázium Karviná škola ziskala v září roku 1970) vznikla v roce 1953 návrhem okresního školního inspektora Josefa Kaloče. Prvním místem výuky byla chátrající budova bývalé Masarykovy školy v Karviné 2.\n\nAprobovaní vyučující se sháněli obtížně a výuka probíhala v katastrofálních podmínkách. Od 1. září 1954 se výuka přesunula do budovy Jiráskovy školy na ulici Komenského v Karviné 1. Vedle klasických předmětů probíhala výuka i ve vlastní školní dílně či skleníku. Postoj k žádosti o přidělení nové, prostornější školy byl pozitivní, proto začala karvinská SVVŠ působit od 1. září 1969 na bývalé ZŠ Rudé Armády v Karviné-Hranicích.\n\nVe školním roce 1975/76 se výuka přesunula do prostor budovy ZŠ Mírová v Karviné 6, kde funguje dodnes. Muselo dojít ke kompletní rekonstrukci budovy. Byl otevřen bufet, vznikly 2 počítačové učebny, učebna geografie, keramická dílna, posilovna, byl zaveden internet ve školní knihovně. Ještě dříve, než došlo k velkým úsporným opatřením, byla přebudována kotelna na plyn a školní budova dostala novou fasádu a plastová okna. Na školním hřišti přibylo pískoviště pro plážový volejbal a byla opravena kanalizace.\n\nSeznam od roku 1953:\nPo roce 1989 byl gymnáziu vrácen charakter akademického vzdělávání v oblasti všeobecně vzdělávacích předmětů. Na gymnáziu v Karviné běží dva druhy studia. U obou druhů jsou přijímací zkoušky a studium je zakončeno maturitou. Škola se profiluje jako vysoce kvalitní vzdělávací ústav, který poskytuje svým studentům nejen široké vzdělání, ale i přátelské zázemí. Žáci gymnázia se učí dva cizí jazyky. Prvním jazykem je angličtina, druhý cizí jazyk si volí žáci z nabídky čtyř jazyků - němčina, francouzština, ruština a španělština. Dále je jako nepovinný předmět nabízena výuka latinského jazyka. V posledních dvou ročnících studia si žáci mohou volit z široké nabídky volitelných předmětů. Žáci mají možnost si doplnit jazykové vzdělání konverzačními předměty v příslušných jazycích a výukou reálií o zemi, jejíž jazyk se učí. Při nepovinných jazykových zahraničních exkurzích navštívili studenti gymnázia v uplynulých pěti letech 15 evropských států a krátkodobě i africký kontinent.\n\nGymnázium má také mnoho odborných učeben. Nachází se zde například specializované laboratoře pro fyziku, chemii a biologii. A pro výuku cizích jazyků slouží jazyková laboratoř \"ROBOTEL\".\n\nV současné době je gymnázium aktivní v několika projektech. Například Erasmus+, GLOBE a skupina žáků se také realizuje v programu DOfE (Duke of Edinbourgh´s International Award).\n\nV listopadu 2003 byla na pozemku Gymnázia Karviná zahájena stavba nového moderního hřiště s umělým povrchem, a i přes nepřízeň počasí byla otevřena dne 20. května 2004. Plocha je vhodná pro kolektivní sporty, hlavně házenou, basketbal a volejbal. Hřiště bylo pojmenováno podle projektu Nadace Duhové energie, která přispěla architektonickým návrhem a dvoumilionovým grantem. První sportovní Duhové hřiště v republice vzniklo díky spolupráci Moravskoslezského kraje, Gymnázia Karviná, Elektrárny Dětmarovice a již zmíněné Nadace Duhové energie. Cílem projektu je podpořit sportovní aktivity všech věkových skupin.\n\n"}
{"id": "380859", "url": "https://cs.wikipedia.org/wiki?curid=380859", "title": "Vladimír Pachman", "text": "Vladimír Pachman\n\nDocent Vladimír Pachman (16. dubna 1918, Bělá pod Bezdězem – 8. srpna 1984, Praha) byl československý šachový skladatel a publicista, bratr Luďka Pachmana.\n\nPachman skládal své šachové skladby především podle zásad české školy úlohové. V letech 1952 a 1958–1964 byl předsedou československé organizace pro kompoziční šach a v letech 1956–1963 působil jako delegát Československa ve stálé komisi FIDE pro kompoziční šach.\n\nRoku 1956 se Pachman stal mezinárodním rozhodčím soutěží kompozičního šachu, v období 1951–1981 získal celkem třináct titulů mistra Československa v kompozičním šachu. Mezinárodním mistrem kompozičního šachu se stal roku 1960 a titul mezinárodního velmistra kompozičního šachu získal roku 1976. V \"Albech FIDE\" dosáhl 112,33 bodu a je v tomto směru nejlepším českým šachovým skladatelem všech dob.\n\nV letech 1952–1953 a 1958–1965 byl Pachman redaktorem úlohové části časopisu \"Československý šach\". Napsal rovněž celou řadu knih – například \"Problémový šach\" (1950), \"Šachová úloha\" (1953), \"Vybrané šachové skladby V. Pachmana\" (1972) a \"Vybrané šachové skladby\" (1980).\n\n"}
{"id": "380861", "url": "https://cs.wikipedia.org/wiki?curid=380861", "title": "Pomoc", "text": "Pomoc\n\nPomoc je aktivní spoluúčast při dosahování nějakého cíle nebo odvracení nebo odstraňování nežádoucích následků. Může se jednat o pomoc v nebezpečí, při různých obtížných situacích nebo tehdy, neví-li si druhá strana rady. Pomoc se poskytuje formou rady, podpory, daru, nebo formou provádění určitých činností s přímým účinkem.\n\n"}
{"id": "380862", "url": "https://cs.wikipedia.org/wiki?curid=380862", "title": "Acer (firma)", "text": "Acer (firma)\n\nACER Incorporated je mezinárodní firma se sídlem na Tchaj-wanu, založená v roce 1976. Zabývá se výrobou a prodejem notebooků, stolních počítačů, monitorů, tabletů, mobilů, projektorů a příslušenství.\n\nAcer Aspire, Acer Veriton, Acer Extensa\n\nAcer TravelMate, Acer Gemstone, Microsoft Tablet PC, Acer Aspire, Acer Extensa, Acer Ferrari\n\nAspire One\n\nSérie S s Palm OS, Acer N Series\n\nAcer e300 series\n\nAcer Altos\n\nAcer PICA\n\nDLP Projectors\n\nAcer Iconia\n\nAcer Liquid\nFotoaparáty, LCD TV\n\nAcer Arcade je multimediální software, který vytvořila společnost Acer pro své PC a notebooky. Program umožňuje přehrávání hudby, videa, filmů z DVD a sledování televize nebo poslouchání rádia (pokud máte v počítači DVB-T tuner).\n\n\n"}
{"id": "380864", "url": "https://cs.wikipedia.org/wiki?curid=380864", "title": "Wolin", "text": "Wolin\n\nWolin ( , řídce také \"Volín\", , pomořsky \"Wòlin\", ) je ostrov v Baltském moři v severozápadním cípu Polska. Je oddělen od německo-polského ostrova Uznojem řekou Svinou a od polské pevniny řekou Dziwnou. Povrch ostrova je 265 km², nejvyšším bodem je hora Grzywacz (115 m n. m.)\n\nPůvod jména není zcela znám, pravděpodobně se jedná o slovanský původ, kdy v jazyku starých Slovanů znamenalo slovo \"wolyn\" vlhkou, mokrou zemi.\n\nV minulosti se zde nacházel chrám Polabských Slovanů.\n\nOstrov získal roku 967 polský kníže Měšek I., o několik století později se však stal součástí německojazyčných státních útvarů a slovanské obyvatelstvo zde nahradili převážně Němci. Od roku 1720 náležel Prusku, poté sjednocené Německé říši. Po 2. světové válce byl přiřknut Polsku a po správní reformě z roku 1999 je součástí Západopomořského vojvodství. Německé obyvatelstvo bylo vysídleno hned po 2. světové válce a ostrov osídlilo polské obyvatelstvo.\n\nVětšina ostrova, který má přibližně trojúhelníkovitý tvar, je tvořena lesy a menšími kopci. Uprostřed ostrova se nachází Volyňský národní park s několika jezery, z nichž největší se jmenuje Koprowo. Ostrov je jedním z největších turistických lákadel na severu Polska a nachází se zde několik značených turistických cest, např. 73 km dlouhá trasa z Międzyzdroje do Dziwnówku.\n\nNa Wolině leží města Svinoústí (východní část s velkým přístavem), Wolin, Międzyzdroje; většina ostrova je rozdělena mezi gminy Wolin a Międzyzdroje, které spadají pod Okres Kamień Pomorski. Napříč ostrovem probíhá důležitá železniční trať Štětín - Svinoústí.\n\n\n"}
{"id": "380869", "url": "https://cs.wikipedia.org/wiki?curid=380869", "title": "Pierre Bastien", "text": "Pierre Bastien\n\nPierre Bastien (13. dubna 1924, Ban-de-Laveline – 21. května 2006, Remiremont) byl francouzský lékař. Známým se stal tím, že třikrát dobrovolně požil muchomůrku zelenou ve smrtelné dávce. Otravu, kterou si způsobil, však díky vlastnoručně sestavené léčbě za použití volně dostupných léků pokaždé přežil.\n\nPierre Bastien působil jako lékař v Remiremontu od roku 1952, mimo své práce se zabýval intoxikacemi muchomůrkami, zejména muchomůrkou zelenou, jízlivou a jarní.\n\nSvůj pokus o samoléčbu po otravě muchomůrkou zelenou uskutečnil pod dohledem třikrát v letech 1971, 1974 a 1983, vždy za asistence notáře a naposledy i před televizními kamerami. \n\nPoprvé požil více než 50 gramů muchomůrky zelené s kouskem chleba a jedním banánem. Za šest hodin, kdy ještě netrpěl žádnými příznaky otravy, se dostavil do nemocnice v Nancy, kde mu byl ve velkých dávkách intravenózně podáván vitamín C a byla provedena dezinfekce střev antibiotiky. Bastien také v rámci léčby pil sirup s vysokým obsahem draslíku. Vedení nemocnice se však od jeho pokusu distancovalo, ani to jej ale do budoucna neodradilo.\n\nBastien v roce 1980 uvedl, že z více než stovky pacientů, kteří se během posledních let ve Francii otrávili muchomůrkou zelenou, zemřeli po použití jeho způsobu léčby, neoficiálně zvaném \"Bastienův protokol\" (kombinace vysokých dávek vitamínů B a C a antibiotik) jen dva. Šlo však o starší pacienty, kteří zároveň užívali léky k léčbě hypertenze. Počet mrtvých byl v porovnání s tehdy uváděnou úmrtností na tento typ otravy (13 %) velmi malý.\n\nKdyž se mu ani po druhém pokusu nedařilo přesvědčit odbornou veřejnost o možnostech úspěšné léčby, rozhodl se, že ji předvede veřejně před televizními kamerami. V srpnu 1981 tak v pořadu \"Caméra S\" v ženevské nemocniční jídelně požil 70 gramů muchomůrky zelené připravené podušením na másle. Po osmi hodinách se dostavily první příznaky otravy. Opět mu byl intravenózně podán vitamín C a Bastien začal s užíváním léků \"ABIOCYNE\" (antibiotika) a \"ercéfuryl 200\" pro dezinfekci střev. Léčba probíhala tři dny. Během ní Bastien dostával přípravky pro vyvolání zvracení, po prvním dni i droždí a k jídlu jen mrkvovou kaši. Pokus měl díky televizním kamerám velkou publicitu, přitom léky, které Pierre Bastien použil, se daly koupit v kterékoliv francouzské lékárně za drobnou částku do výše 20 franků. \n\n28. března 1981 uveřejnil britský lékařský časopis \"The Lancet\" článek uznávající „bastienův protokol“\nPierre Bastien byl otcem šesti dětí. Ovdověl v roce 1984, a přestože měl svými pokusy poškozená játra, zemřel v roce 2006 na infarkt.\n\n"}
{"id": "380877", "url": "https://cs.wikipedia.org/wiki?curid=380877", "title": "Mistrovství světa ve florbale", "text": "Mistrovství světa ve florbale\n\nMistrovství světa ve florbale je turnaj reprezentačních mužstev členských zemí IFF. Koná se vždy pravidelně po dvou letech od roku 1996. V sudé roky hrají muži, v liché ženy. Nejvíce vítězství má na kontě Švédsko s osmi tituly mezi muži a devíti mezi ženami. Česko má oproti tomu jedno stříbro a dva bronzy z let 2004, 2010 a 2014 v mužské kategorii a bronz z roku 2011 v ženské kategorii.\n\nPoslední Mistrovství světa ve florbale mužů 2018 se konalo v Česku (v Praze). Překonalo rekord v celkové návštěvnosti mistrovství světa. Následující mužské mistrovství se bude konat v roce 2020 ve Finsku. Poslední Mistrovství světa ve florbale žen 2019 se konalo v Švýcarsku a následující se bude konat v roce 2021 ve Švédsku.\n\nNa základě výsledku minulého MS a kontinentálních kvalifikací se MS účastní 16 týmů. Jsou rozděleny do 4 skupin, kde hrají každý s každým. Do čtvrtfinále postupují první dva z každé skupiny. Dále se hraje vylučovacím způsobem včetně zápasů o umístění.\n\nS výjimkou prvního MS byly týmy rozděleny do divizí (A, B, později u mužů i C). V divizi A se hrálo ve dvou skupinách, ze kterých první dvě mužstva postoupila do semifinále. Vítěz postoupil do finále, poražený bojoval o bronz. Poslední z obou skupin hráli o udržení v divizi A. Z divize B naopak postoupil vítěz finále.\n"}
{"id": "380879", "url": "https://cs.wikipedia.org/wiki?curid=380879", "title": "Turtas", "text": "Turtas\n\nTurtas ( ) je řeka v Ťumeňské oblasti v Rusku. Je dlouhá 241 km. Plocha povodí měří 12 100 km².\n\nVzniká soutokem Velkého a Malého Turtase. Ústí zprava do Irtyše (povodí Obu) na 422 říčním kilometru.\n\nZdrojem vody jsou převážně sněhové srážky. Průměrný průtok vody ve vzdálenosti 74 km od ústí činí přibližně 40,2 m³/s. Zamrzá ve druhé polovině října až v první polovině listopadu a rozmrzá ve druhé polovině dubna až v první polovině května.\n\nPrůměrné měsíční průtoky řeky ve stanici Nizhniy Chebuntan v letech 1971 až 1993:\n\nŘeka je splavná pro vodáky. Na dolním toku je možná vodní doprava.\n"}
{"id": "380883", "url": "https://cs.wikipedia.org/wiki?curid=380883", "title": "Třída Raimondo Montecuccoli", "text": "Třída Raimondo Montecuccoli\n\nTřída Raimondo Montecuccoli byla třída lehkých křižníků italského královského námořnictva. Jednalo se o třetí skupinu rozsáhlé třídy \"Condottieri\". Celkem byly postaveny dvě jednotky této třídy. Ve službě byly v letech 1935–1964. Oba křižníky byly nasazeny ve druhé světové válce. Jeden byl ve válce zničen a druhý po válce převzalo obnovené italské námořnictvo, které jej provozovalo jako cvičnou loď.\n\nOproti předcházejícím dvěma skupinám třídy \"Condottieri\" (třídy \"Di Giussano\" a \"Luigi Cadorna\") měly tyto křižníky významně zesílené pancéřování, což se projevilo nárůstem výtlaku o přibližně 2000 t. Nový byl můstek a typ přídě, katapult byl přesunut mezi komíny a do prostoru za druhým komínem byly přesunuty 100mm kanóny. Celkem byly postaveny dvě jednotky této třídy. Jejich stavba byla zahájena v roce 1931, v roce 1934 byly spuštěny na vodu a roku 1935 byly zařazeny do služby.\n\nJednotky třídy \"Raimondo Montecuccoli\":\nVýzbroj představovalo osm 152mm kanónů ve dvoudělových věžích, šest 100mm kanónů, osm 37mm kanónů, osm 13,2mm kulometů a čtyři 533mm torpédomety. Křižníky byly vybaveny jedním katapultem a až dvěma hydroplány. Pohonný systém tvořilo šest kotlů a dvě sestavy turbín o výkonu 106 000 hp, pohánějící dva lodní šrouby. Nejvyšší rychlost dosahovala 37 uzlů. Dosah byl 4122 námořních mil při rychlosti 18 uzlů.\n\nV roce 1943 byly odstraněny kulomety a torpédomety, naopak výzbroj posílilo dvanáct 20mm kanónů.\n\nKřižník \"Raimondo Montecuccoli\" byl po válce upraven na cvičnou loď. Byla demontována druhá dělová věž se 152mm kanóny a jedna se 100mm kanóny, naopak přibylo osm 40mm kanónů a čtyři 20mm kanóny. Instalovány byly americké radary. Demontovány byly rovněž dva kotle, výkon pohonného systému klesl na 75 000 hp a nejvyšší rychlost se snížila na 29 uzlů.\n\n\"Raimondo Montecuccoli\" a \"Muzio Attendolo\" bojovaly v červenci 1940 v bitvě u Punta Stilo. \"Muzio Attendolo\" poté bojoval v prosinci 1941 v první bitvě u Syrty a dlouhodobé vyřazení z boje pro něj znamenala spojenecká Operace Pedestal v srpnu 1942. Během ní křižník 13. srpna 1942zasáhlo torpédo vypuštěné britskou ponorkou třídy \"U\" HMS \"Unbroken\" a způsobilo odlomení celé přídě (oprava trvala přibližně tři měsíce).\n\n\"Raimondo Montecuccoli\" byl nasazen proti britské Operaci Harpoon. Dne 4. prosince 1942 oba křižníky v Neapoly vážně poškodilo spojenecké letectvo. Zatímco \"Muzio Attendolo\" do konce války opraven a byl po ní sešrotován, \"Raimondo Montecuccoli\" se vrátil do služby jen několik týdnů před italskou kapitulací a po ní ho čekala internace.\n\n\"Raimondo Montecuccoli\" byl po válce vrácen Itálii a v letech 1947–1949 byl přestavěn na cvičnou loď. Obnovené italské námořnictvo křižník vyřadilo roku 1964.\n\n"}
{"id": "380884", "url": "https://cs.wikipedia.org/wiki?curid=380884", "title": "Petr Mach (fotbalista)", "text": "Petr Mach (fotbalista)\n\nPetr Mach (* 22. března 1985, Čáslav) je český profesionální fotbalista, který momentálně hraje za FC Písek v ČFL.\n\n"}
{"id": "380886", "url": "https://cs.wikipedia.org/wiki?curid=380886", "title": "Mistrzejowice (městská část)", "text": "Mistrzejowice (městská část)\n\nMistrzejowice () je patnáctá městská část Krakova. Do roku 1990 spadala administrativně pod čtvrť Nowa Huta. K 31. prosinci 2007 žilo v Mistrzejowicích 54 308 obyvatel. Rozloha městské části činí 553,5 ha.\n\n"}
{"id": "380887", "url": "https://cs.wikipedia.org/wiki?curid=380887", "title": "Petr Mach", "text": "Petr Mach\n\nJméno Petr Mach nese více lidí:\n\n\n"}
{"id": "380895", "url": "https://cs.wikipedia.org/wiki?curid=380895", "title": "Ien Angová", "text": "Ien Angová\n\nIen Angová (* 1954) je představitelka kulturálních studií v Austrálii.\n\nJejí studie \"Watching Dallas\" (1985), při jejíž přípravě používala etnografické metody, přispěla k přesunu pohledu mediálních teoretiků z textu na mediální publikum. Ve studii Ien Angová konstatuje, že publikum je při recepci mediálních textů aktivní a spolupodílí se na tvorbě významu. Prokázalo to pozorování diváků populárního amerického seriálu Dallas.\n\nAngová se dále zabývala otázkami migrantů v Austrálii a globalizace.\n\nV současnosti (2008) Angová působí jako ředitelka Centre for Cultural Research na University of West Sydney.\n"}
{"id": "380901", "url": "https://cs.wikipedia.org/wiki?curid=380901", "title": "Motýlek (oděvní doplněk)", "text": "Motýlek (oděvní doplněk)\n\nMotýlek je doplněk společenského či formálního oděvu. Nosí se uvázaný na krku – kolem límečku košile. Je vhodný pro všechny příležitosti, pro které je vhodná kravata; o trochu méně častější je v byznyse a naopak o trochu více na kulturních akcích. Muži jej nosí už přibližně čtyři století.\n\nMotýlek je tradičně doplněk pánského oblékání, ale před několika desetiletími se dostal i do dámské módy (kde však soupeří se šátky a ascoty); lze sehnat i motýlky pro děti.\n\nDoporučená délka motýlku by měla odpovídat vzdáleností mezi okraji obočí.\n\nPro večerní formální obleky, tedy frak nebo smoking, je motýlek předepsanou součástí a to (podle typu události – \"black tie event\", \"white tie event\") striktně černé nebo bílé barvy. Nejčastěji se nosí na plesy a taneční kursy, či bývají součástí pracovních uniforem číšníků, krupiérů a podobných profesí. Častěji jej také nosí akademici, uvaděči, zápasoví rozhodčí, operní zpěváci, dirigenti, hudebníci big bandů a vážné hudby, je součástí i některých uniforem. Motýlky (jiných barev, vzorů, materiálů) ale mohou být součástí i poloformálního, dokonce i volnočasového oblečení.\n\nVázaný motýlek je historicky starší, klasičtější a formálnější podobou motýlka. Je tvořen buď jediným kusem látky (poté je ale určen jen na jeden konkrétní obvod krku) nebo je po svém obvodu opatřen sponou, pomocí níž jde upravit jeho délku. Jeho tvar je symetrický, uprostřed užší pás, na koncích rozšířený ve tvaru jedné a půl vlny. Typický vázaný motýlek široký zhruba 7 cm v nejširším místě, 2-3 cm podél krku a jeho délka se pohybuje kolem 85 cm. Okraje má nejčastěji buď rovné, kulaté nebo do mírné špičky v tupém úhlu. Obě strany vázaného motýlka bývají stejně kvalitní, protože po uvázání je ta „rubová“ v určitých místech vidět. Tento typ motýlku není symetrický.\n\nPředvázaný motýlek je tvořen předem uvázaným nebo ušitým uzlem (či jeho napodobeninou), který je připevněn na pásku, jenž nemusí být ze stejného materiálu jako uzel, nebo sponkou, kterou se připíná na košili. Na rozdíl od vázaného motýlku též nemusí být stejné konstrukce – tedy ne dvouvrstvý ale jen v podobě látkového obdélníčku uprostřed stáhnutým stuhou. Nejen z toho důvodu předvázaný motýlek není vhodné nosit s tzv. frakovou košilí; též pro ty nejslavnostnější situace se doporučuje zvolit vázaný motýlek. Naopak, hodí se jako součást poloformálního a tzv. kreativního stylu a/nebo jako módní výstřelek (zejména v aktuálně populární jiné-než-látkové formě).\n\nAngličtina mimo označení \"bow-tie\" jako všeobecný pojem používá ještě slova \"semi-butterfly\" pro motýlky klasických velikostí, \"butterfly\" pro vysoké motýlky a \"bat-wing\" pro nízké motýlky nebo vázané motýlky bez vlkového rozšíření. \"String tie\" označuje vázaný motýlek s prodlouženými konci – přecházející do podoby mašle; ten je typický pro jižanské státy USA a Mexiko.\n\n\n"}
{"id": "380902", "url": "https://cs.wikipedia.org/wiki?curid=380902", "title": "Banka Koper Slovenia Open", "text": "Banka Koper Slovenia Open\n\nBanka Koper Slovenia Open byl oficiální název profesionálního ženského turnaje hraného ve slovinském Portoroži v letech 2005–2010. Turnaj patřil do kategorie WTA International Tournaments. Hrál se na otevřených dvorcích s tvrdým povrchem.\n\n"}
{"id": "380904", "url": "https://cs.wikipedia.org/wiki?curid=380904", "title": "Douglas Kellner", "text": "Douglas Kellner\n\nDouglas Kellner (* 1943) je významným představitelem kulturálních studií v USA.\n\nZabývá se teorií postmodernismu a poststrukturalismu. Navazuje na tradici Frankfurtské školy a kritické politické ekonomie.\n\nJeho nejznámější prací je \"The Postmodern Adventure\" (2001), v níž se zabývá tím, jak computerizace a biotechnologie proměňují vědomí západního člověka.\n\nKellner v současnosti (2008) působí jako profesor filozofie vzdělání na University of California v Los Angeles.\n"}
{"id": "380906", "url": "https://cs.wikipedia.org/wiki?curid=380906", "title": "Camp Rock", "text": "Camp Rock\n\nCamp Rock je americký televizní film z roku 2008 z produkce Disney Channel Original Movies (DCOM), který vypráví příběh dívky Mitchie jedoucí na (pop)Rockový tábor. Ve filmu hrají hlavní roli Demi Lovato a Jonas Brothers. Hudbu složili Julie Brown, Paul Brown, Regina Hicks a Karen Gist. Hlavním produkčním filmu je Alan Sacks a režisérem je Matthew Diamond.\n\n25. ledna 2008 bylo během televizních reklam na film Minutemen bylo ohlášeno, že \"Camp Rock\" bude mít televizní premiéru 20. června 2008. Film vidělo 8,9 milionů lidí v den jeho premiéry, což ho udělalo druhým nejsledovanějším filmem z produkce Disney Original Channel Movie hned po \"High School Musical 2\".\n\nPříběh je o mladé dívce Mitchie Torres, která by se ráda stala profesionální zpěvačkou. Mitchie chce jet na hudební tábor \"Camp Rock\". Její rodina si tábor nemůže dovolit, ale Mitchie na tábor jede spolu s její mámou, která dělá na táboře kuchařku, když Mitchie slíbí, že jí bude pomáhat. Mitchie se pokouší seznámit s novými kamarády, ale aby jí noví kamarádi brali vážně, vymyslí si lež, že je její máma ředitelkou televize HOT NEWS v Číně. Na tábor také přijíždí známá popstar Shane Gray z hudební skupiny Connect 3. Shane uslyší Mitchie zpívat a zamiluje se do jejího hlasu, jenže Shane neví, že hlas patří Mitchie a proto po celém táboře hledá \" tu dívku, kterou slyšel zpívat\". Shane a Mitchie se navzájem poznávají a postupně mezi nimi začíná být něco víc…\nMitchie Torres (Demi Lovato) je dívka, která doufá, že se jednoho dne stane zpěvačkou. Jejím snem je jet na \"Camp Rock\", ale její rodiče si to nemohou dovolit, protože tábor je příliš drahý. Jediné východisko je, že by na tábor jela spolu s její mamkou, která bude na táboře dělat kuchařku a Mitchie jí bude pomáhat.\n\nShane Gray (Joe Jonas) je zpěvák rockové skupiny Connect 3. Je poslán na \"Camp Rock\", aby se změnil a nebyl tak namyšlený a arogantní. Na táboře slyší úžasný hlas, který se mu velmi líbí (je to hlas Mitchie, to ale neví) a velkou část tábora stráví hledáním \"dívky s úžasným hlasem\". Později potká Mitchie a stanou se z nich přátelé, ale Shane ještě netuší že to byl Michiin hlas, který slyšel. Dozví se to až na konci příběhu na \"Final Jamu\".\n\nTess Tyler (Meaghan Jette Martin) je dcera známé rockové pěvačky TJ Tyler a jednoho dne by se ráda stala zpěvačkou, stejn jako ona. Je primadona a občas zraňuje lidi, jen proto, aby bylo po jejím. Dožaduje se pozornosti většinou proto, že její máma většinou dává přednost kariéře před Tess.\n\nCaythlin Gellar (Alyson Stoner) je Mitcheina nejlepší kamarádka v táboře. Jako jedna z mála lidí stojí na Mitcheině straně, když Tess všem prozradí Mitcheino tajemství. Caythlin chce být hudební producentkou a často jí zahlédnete, jak mixuje hudbu v jejím laptopu.\n\nElla Pador (Anna Maria Perez de Tagle) je takzvaná kamarádka Tess. Uteče od Tess, která jí využívá před \"Final Jamem\" a na \"Final Jamu\" zpívá společně s Barronem a Sandrem píseň \"Hasta la vista\" a všichni jsou mile překvapeni jejím hlasem.\n\nPeggy Warburton, přezdívka Margaret Dupree (Jasmine Richards) je další Tessina \"kamarádka\", kterou Tess jenom využívá. Před \"Final Jamem\" se s Tess pohádá a odejde a na \"Fimal Jamu\" zpívá vlastní písničku \"Here I Am\". Všichni jsou překvapeni z jejího úžasného hlasu a Peggy \"Final Jam\" vyhraje.\n\nConnie Torres (Maria Canals Barrera) je Mitcheina mamka, která je výborná kuchařka a proto vaří v \"Camp Rocku\".\n\nLola Scott (Aaryn Doyle) je zpěvačka, která občas rapuje. Je dobrá kamarádka s Caythlin. Lola je talentovaná zpěvačka ale nevystoupí na \"Final Jamu\". Postaví se na Mitcheinu stranu, když se vyzradí Mitcheino tajemství.\n\nBarron James (Jordan Francis) a Sander Lawer (Roshon Fegan)jsou break-danceři a také jsou nejlepší kamarádi. Zpívají a rapují s Ellou na \"Final Jamu\". Stojí na Mitcheině straně.\n\nBrown Cessario (Daniel Fathers) je hlavním vedoucím v \"Camp Rocku\".\n\nNate (Nick Jonas) a Jason (Kevin Jonas) jsou členové skupiny Connect 3.\n\n"}
{"id": "380908", "url": "https://cs.wikipedia.org/wiki?curid=380908", "title": "Jiří-Družba", "text": "Jiří-Družba\n\nJezero Jiří – Družba vznikne spojením a zatopením zbytkových jam po těžbě v lomech Jiří a Družba po ukončení těžby v roce 2038.\n\nNapouštění bude prováděno gravitačním řadem z Ohře poblíž Královského Poříčí. V rámci rekultivací a revitalizací se předpokládá dosypání dna pro utěsnění uhelných vrstev, zabezpečení stability řezů, srovnání terénu, ochrana břehů. Dno bude na kótě 300 m n. m. Dotace vody z Ohře bude v množství 1-2 m³/s, předpokládaná doba napouštění závislá na průtoku činí 8-15 let. Po napuštění by vznikla po Vodní nádrži Orlík druhá nejobjemnější vodní plocha v Česku.\n\n\n"}
{"id": "380910", "url": "https://cs.wikipedia.org/wiki?curid=380910", "title": "Rdest trávolistý", "text": "Rdest trávolistý\n\nRdest trávolistý (\"Potamogeton gramineus\" ) je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s tenkým oddenkem, turiony se nevytváří. Patří mezi tzv. širokolisté rdesty. Lodyha je do 200 cm dlouhá, oblá až trochu smáčklá. Listy jsou velmi různé (heterofylie), jinak vypadají listy ponořené a jinak listy plovoucí na hladině. Ponořené listy jsou jednoduché, přisedlé (vzácněji krátce řapíkaté), střídavé, čepele jsou úzce kopinaté až úzce podlouhlé, do 9 cm dlouhé a asi 2-7 (vzácněji až 10) mm široké, sedmižilné (vzácněji pětižilné). Někdy mohou být redukovány na fylodia, u rostlin bez plovoucích listů mohou být krátké (do 2 cm) a hustě uspořádané. Plovocí listy (pokud jsou vyvinuty) jsou řapíkaté, čepele jsou eliptické až vejčité, 1,7-6,3 cm dlouhé a 0,6-3,4 cm široké Palisty jsou vyvinuty, tvoří jazýček. Květy jsou v květenstvích, v klasech, na cca 2-8 cm stopkách. Okvětí není rozlišeno na kalich a korunu, skládá se ze 4 okvětních lístků, většinou nenápadných, zelenavých až hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu s krátkým zobánkem.\n\nRdest trávolistý roste alespoň ostrůvkovitě na většině území mírného až chladného pásu Evropy a Asie. Je rozšířen přirozeně i v Severní Americe, kromě jihu (např. Texas aj.) a kromě nejsevernější Kanady, také zasahuje do jižního Grónska.\n\nV ČR je to v současnosti vzácný a silně ohrožený druh (kategorie C2), vyskytuje se od nížin do podhůří. Nejčastěji roste v čistých rybnících. V minulosti byl hojnější, ale ustoupil díky intenzivnímu chovu ryb a znečištění vod.\n\n \n"}
{"id": "380912", "url": "https://cs.wikipedia.org/wiki?curid=380912", "title": "Burzovní index", "text": "Burzovní index\n\nBurzovní index je ukazatelem vývoje daného trhu jako celku, slouží ke sledování vývoje trhu v čase a jeho vývojovým tendencím. Protože burzovní index odráží jak současný stav vývoje trhu, tak i dlouhodobý vývoj trhu s jeho tendencemi, lze jej také použít jako určité měřítko úspěšnosti dlouhodobého vývoje investorova portfolia z hlediska výnosů. Každý burzovní či akciový, mimoburzovní trh má svůj vlastní index za jednotlivé druhy cenných papírů obchodovaných na trhu. Za nejdůležitější jsou považovány indexy akciové.\n\nV současné době je Index PX oficiálním indexem Burzy cenných papírů Praha, která je nejvýznamnější burzou v České republice.\n\nPředchozími indexy byly PX 50 a PX-D. Nástupcem nejstaršího indexu burzy PX 50 se stal Index PX, jehož první výpočet v návaznosti na předchozí historické hodnoty \"indexu PX 50 byl proveden 20. 3. 2006\". Den, kdy byl Index PX uveden na burzu, bylo do jeho báze zahrnuto 9 nejlikvidnějších emisí burzovního trhu. 5. duben 1994 se stal výchozím dnem pro výpočet PX indexu v sestavě báze obsahujících 50 emisí s nastavenou výchozí hodnotou indexu 1 000,0 bodu. Poté počet emisí v bázi indexu stále klesal. Tyto změny a její aktualizace prováděla Komise pro správu burzovních indexů. Začátek obchodování na Burze cenných papírů Praha byl ovlivněn ukončením první vlny privatizace a nástupem investorů na kapitálový trh, kdy v únoru 1994 index dosáhl na své historické maximum 1245 bodů. Tuto hranici se podařilo znovu překonat po 11 letech v roce 2005. Nejnižší hodnota, na kterou Index PX historicky poklesl 8. října 1999 na 316 bodů.Svého maxima dosáhl na 1936 bodech 29.10.2007, přičemž během tohoto dne se vyšplhal i na 1940 bodů, a však nakonec uzavíral na 1936 bodech. Jeho současná hodnota vypočtená ke dni 10.12.2008 byla 869,2 bodů.\n\nNa RM-Systému byl od 3. dubna 1994 Index PK 30, jehož výchozí hodnota byla 1000 bodů. Bázi indexu PK 30 tvořilo třicet hlavních titulů. Od 17.7.2006 byl název PK 30 změněn na současný Index RM.\nIndex RM je indexem RM-SYSTÉMU, který se 1. prosince 2008 transformoval z mimoburzovního trhu na burzu cenných papírů.Jeho hodnota vypočtená ke dni 10.12.2008 byla 1 987,57 bodů.\n\nPX(t) = K(t) × M(t) / M(0) × 1000\n\nIndex PX je cenový index blue chip emisí.\n\nMezinárodní význam jednotlivých burzovních indexů se odvíjí od významu, který příslušná burza z mezinárodního pohledu vykazuje. Největší význam je přisuzován burzám nadnárodním, hlavně akciovým.\n\nVětšina evropských burzovních indexů zahrnuje nejlepší společnosti na trhu s největší tržní kapitalizací. Zastoupení jednotlivých titulů v burzovním indexu je většinou čtvrtročně kontrolováno. Základním kritériem pro participaci těchto titulů je také tržní hodnota volně obchodovaného počtu akcií.\n\n\n\n\nV Asii se přisuzuje v současné době největší význam burzám v Japonsku, dále Honkongu a Singapuru.\n\nV Japonsku existují 2 hlavní indexy:\n\n\n\n\nMetody konstrukce burzovního indexu lze aplikovat třemi způsoby:\n\nKalkulace téměř všech burzovních indexů probíhá v reálném čase, s frekvencí od každých 15 sekund po maximálně 1 minutu. Rozhodnutí o frekvenci kalkulace indexu závisí na jednotlivé burze.\n\nIndexové certifikáty jsou investičním nástrojem pro efektivní diverzifikaci investičního portfolia, riziko je zde eliminováno než kdyby investor nakupoval jednotlivé akcie. Podkladovým aktivem těchto instrumentú jsou burzovní indexy, jejichž cena se přesně odvíjí od vývoje podkladového indexu. Poměr odběru určuje vztah ceny k hodnotě indexu. Výhodou certifikátů je jejich likvidita, investor může kdykoli certifikát koupit či odprodat.\n\n"}
{"id": "380916", "url": "https://cs.wikipedia.org/wiki?curid=380916", "title": "Gorgonzola", "text": "Gorgonzola\n\nGorgonzola je slámově bílý sýr s typicky modrou plísní, který je jedním z nejznámějších představitelů italských plísňových sýrů. Má krémovou a vláčnou strukturu s výraznou a pro něj typickou chutí a nezaměnitelnou vůní. Svůj název dostal podle města Gorgonzola, ležícího východně od Milána v Lombardii, kde byl poprvé vyroben v devátém století, dnes se tam ale již nevyrábí.\n\nPodle některých tvrzení byla gorgonzola poprvé vyrobena v malém městě stejného názvu, nacházejícího se jen několik desítek kilometrů od Milána, kde se první záznamy o tomto sýru objevily už v roce 879. Tomuto názoru však oponuje jiná teorie, která tvrdí, že kolébkou gorgonzoly je městečko Pasturo Nella Valssasine, které je významným centrem mlékárenství a jehož jeskyně s průměrnou teplotou 6 - 12 °C poskytují ideální podmínky pro zrání gorgonzoly, stejně tak jako i pro několik dalších druhů sýra.\n\nPrvní název sýra Stracchino di Gorgonzola, jež byl později změněn na Stracchino Verde neboli Zelený Stracchino, byl odvozen od původního způsobu produkce. Sýr se vyráběl na podzim z mléka poskytnutého unavenými kravami, které se vracely z horských pastvin přes Alpský region. Italské slovo \"stracchio\" znamená v překladu unavený.\n\nBěhem několika staletí gorgonzola mírně změnila svůj vzhled a chuť, aby se přizpůsobila požadavkům spotřebitelů, kteří chtěli mít měkčí, méně zelený a pikantnější sýr, avšak kvalita mimořádných nutričních vlastností byla zachována.\n\nGorgonzola se odedávna vyrábí z kravského mléka, což ji také nejvýrazněji odlišuje od konkurenčního Roquefortu - ten se vyrábí z mléka ovčího. Typická modrá plíseň se původně v oblasti vyskytovala díky specifickému podnebí zcela přirozeně, dnes je však výsledkem složitého procesu, který trvá několik měsíců.\n\nGorgonzola se vyrábí z pasterizovaného mléka, které se s přidáním mléčných enzymů a plísňových zárodků nalévá do nádob s teplotou okolo 30 °C. Zhruba po měsíci je sýr vyndán a následně propíchán měděnými jehlicemi, které pustí dovnitř vzduch a proces plesnivění se tak ještě zintenzivní. Sýr je posléze zabalen do folie, aby se uchovala vlhkost, a zrání pokračuje další tři až čtyři měsíce, během kterých se na desetikilových kolech sýra vytvoří typická načervenalá kůra.\n\nSprávně uzrálá gorgonzola obsahuje 48 % tuku a její měkký střed má slámově bílou barvu s typickým nazelenalým mramorováním.\n\nPodle doby zrání a intenzity chuti rozdělujeme tento sýr na velmi mladý bianco, u kterého se žilky ještě neprojevily, sladší dolce nebo intenzivnější naturale, který se také někdy nazývá piccante.\n\nNejvíce se gongorzola pojídá v syrovém stavu k vybraným vínům. Skvěle se hodí k sladkým červeným vínům. Méně uzrálá Gorgonzola je vhodná k bílým vínům a dokonce i k růžovým.\n\nGorgonzola byla 12. června 1996 zařazena do evropského seznamu ochranných známek PDO. Podle tohoto certifikátu se smí gorgonzola vyrábět jen v určitých provinciích (Bergamo, Brescia, Cremona nebo Milán) a z mléka pocházejícího od krav z těchto provincií. Mléko nesmí být znečištěno dezinfekčními prostředky, pesticidy ani antibiotiky běžně používaných v zemědělství, průmyslu a šlechtění. Celá výroba a proces zrání podléhá přísným pravidlům, na které dohlíží Konsorcium vzniklé v roce 1970.\n\nAby mohl být sýr prodáván jako pravá gorgonzola musí být zabalený do hliníkového obalu, na kterém nesmí chybět originální značka v podobě velkého G. Tato značka je udělována Konsorciem a poskytuje záruku kvality a pravosti.\n\nRoční produkce tohoto sýra dosahuje v Itálii kolem čtyř milionu kusů. Z toho celých 31% je vyváženo do zahraničí. Největšími odběrateli (50% z exportu) jsou Německo a Francie. Švýcarsko,Velká Británie, Nizozemí a Rakousko jsou evropskými zeměmi, které je následují. Potom přichází USA a Kanada. Gorgonzola se setkává s úspěchem i na dálném východě. Například v Japonsku byly italské sýry vždy oblíbené.\n\nVe středověku, v oblastech okolo Milána, které jsou kolébkou tohoto sýra, byla gorgonzola často užívaná k léčení různých gastronomických potíží. Věřilo se například, že napomáhá k správnému fungovaní střev a také, kdo ji jedl pravidelně, žil prý déle.\n\nGorgonzola je bohatá na minerální látky a vitamíny. Obsahuje rovněž pozoruhodné množství ušlechtilých bílkovin a relativně nízký podíl tuku ve srovnaní s ostatními sýry.\n\n"}
{"id": "380919", "url": "https://cs.wikipedia.org/wiki?curid=380919", "title": "Stafordširský bulteriér", "text": "Stafordširský bulteriér\n\nStafordširský bulteriér (: \"Staffordshire Bull Terrier\", zkratka SBT) je středně velké, krátkosrsté psí plemeno původem z Anglie, jehož příbuznými jsou americký stafordširský teriér. Mezinárodní kynologickou federací (FCI) byl jako samostatné plemeno uznán v roce 1987, anglickým Kenel Clubem již v roce 1935. Chov v České republice se datuje od roku 1989, kdy byla dovezena první fena. Plemeno bylo vytvořeno horníky a dělníky z anglického Staffordshiru, a to spojením buldoka a anglického teriéra.\n\nStafordšírský bullterier je velmi statečný, nebojácný dobře vyvážený, houževnatý a obětavý pes.Je to velmi temperamentní pes, s velkým sebevědomím. Je spolehlivý a velice milý společník. Tento pes je velmi oddaný a dobrácký. Svou rodinu miluje, rád si hraje, zejména velice miluje děti – v zemi původu je přezdíván jako „Baby dog“. Pes je však právě kvůli útokům na děti zakázán k dovozu i chování ve švýcarských kantonech Zürich a Wallis Jakýkoli náznak agresivního chování k lidem je důvod k okamžitému vyloučení z chovu. Ve smečce se chová podobně jako jakýkoli jiný pes. Chování dvou samců se příliš nedoporučuje, ale nemusí to znamenat, že by se spolu jen prali. Může stát ve vzácnějších případech, že spolu i dva samci budou vycházet výborně.\nNa svou velikost jsou tito bulterieři velmi silní psi. Jsou aktivní a pohybliví. Hlava je krátká s dobře vyvinutými lícními svaly. Přednost mají tmavé oči. Světlé oko je tolerované pouze u psa s modrou srstí. Oči jsou kulaté a středně velké, posazené tak, aby hleděly přímo vpřed. Okraje víček jsou tmavé. Středně velké uši jsou polopřeklopené ale častěji složené do růžičky. Úplně spadené nebo postavené ucho je krajně nežádoucí. Stafordšírský bullterier má široký a hluboký hrudník, krk má svalnatý, poměrně krátký s jasnými obrysy, směrem k ramenům se rozšiřující. Tlapy jsou pevně sevřené, neměly by být příliš volné. Linie hřbetu je rovná. Středně dlouhý, nízko nasazený ocas se ke špičce sužuje a je nesený poměrně nízko. Neměl by být příliš zatočený – lze jej připodobnit k ramenu starých studnových pump.\n\nSrst stafordšírského bulteriera je krátká a hladká. Barva srsti je od bílé, červené a rezavé přes tzv. modrou až po černou. Jsou možné i kombinace těchto barev. Kterákoliv z uvedených barev může být kombinována s bílou. Možné je i žíhané zbarvení nebo žíhané s bílými znaky. Zbarvení černo-červené (tzv. pálení - black and tan - typické pro dobrmana a rotvailera) nebo játrově hnědé je krajně nežádoucí.\nStafordšírský bulteriér se učí rychle, ale může být někdy až příliš svéhlavý. Při hře na přetahování jej brzy naučte, že musí pustit, dáte-li mu povel. Chovejte se vždy důsledně, ale také láskyplně. Na domácí zvířata si musí zvykat od malička.\nV rámci klasifikace FCI se řadí do III. kategorie (teriéři) a její 3. sekce (teriéři typu Bull, bez pracovní zkoušky). Oficiální zkratkou plemene je v České republice „SBT“.\n\nStafordšírský bullterier se hodí spíše pro zkušenější majitele. Má rád pohyb. Na údržbu své krátké srsti je velmi nenáročný. Velmi důležitá je důkladná socializace psa. Pes je velmi fixován na svou lidskou rodinu a bez ní velmi trpí. Chov v kotci nebo boudě venku je nevhodný, nejen kvůli jeho silné vazbě na lidi, ale také proto, že psům na zimu nenarůstá teplá zimní podsada. Při výchově tohoto plemene je třeba být důsledný a laskavý. Psi velmi dobře snáší jízdu autem, někdy jí dokonce vyžadují. Mnozí jsou dobří plavci a vášniví aportéři.\nKlub SBT je řádným členem Českomoravské kynologické unie (ČMKU) a jeho účelem je garance čistokrevné plemenitby plemene stafordširský bullteriér a odborná činnost zaměřená na chov plemene SBT. Sdružuje majitele a příznivce plemene SBT. Organizuje odborné semináře, výstavní, sportovní a výcvikové akce.\n\n"}
{"id": "380921", "url": "https://cs.wikipedia.org/wiki?curid=380921", "title": "Puzur-Aššur II.", "text": "Puzur-Aššur II.\n\nPuzur-Aššur II. (akkadsky \"Tajemství\" [boha] \"Aššúra\") byl asyrským králem kolem roku 1818 př. n. l. Byl to syn a následník Šarru-kina I. (známého i pod jménem Sargon I.). Ten vládl po velmi dlouhé období a Puzur-Aššur se ujal vlády v již vysokém věku. To dokládá smlouva o následnictví, uzavřená 11 let před nástupem Puzur-Aššura na trůn, a v níž jako svědek figuruje jeden z jeho synů - Ili-bani. Ten musel být v okamžiku uzavření smlouvy již dospělým mužem. Po Puzur-Aššurově smrti nastoupil na trůn jeho syn Narám-Sín.\n\n"}
{"id": "380927", "url": "https://cs.wikipedia.org/wiki?curid=380927", "title": "Moldanubikum", "text": "Moldanubikum\n\nMoldanubikum nebo moldanubická zóna je geologická jednotka Českého masivu a evropských hercynid. Je považováno za staré prekambrické jádro obalené mladšími svrchnoproterozoickými jednotkami. Představuje nejsilněji metamorfované horniny (amfibolity a granulity) celého hercynského orogénu, navíc intrudované rozsáhlými granitoidními tělesy. V Českém masivu tvoří jeho jihozápadní a jižní část, v povodí Vltavy a Dunaje. Kromě Českého masivu vystupuje i v pohořích Schwarzwald a Vogézy. \n\nTermín \"moldanubikum\" zavedl rakouský geolog Eduard Suess v roce 1901.\n\nLeží na území Čech, Moravy, Německa a Rakouska. Moldanubikum na východě hraničí s moravskoslezskou oblastí, na severu s kutnohorsko-svrateckou oblastí, která má mírně nižší metamorfní postih a západě se středočeskou oblastí. Na jihu na ní nasedá alpská prohlubeň — molasová pánev. Geomorfologicky zabírá Českomoravskou vrchovinu, Šumavu, Český les a Novohradské vrchy.\n\nOd okolních jednotek odlišují moldanubikum následující charakteristické rysy:\n\nLitostratigraficky se moldanubikum člení na 2 skupiny:\n\nTektonostratigraficky je možno moldanubikum členit na tři, respektive čtyři jednotky:\n\nNa území Česka se moldanubikum člení na následující zóny:\n\nGranitoidní plutony v moldanubiku mají hercynské stáří, všechny starší horniny jsou přeměněny na ortoruly\n\nSamostatný celek tvoří tzv. ostrovní zóna, která je uzavřeninou středočeské oblasti v moldanubiku.\n"}
{"id": "380931", "url": "https://cs.wikipedia.org/wiki?curid=380931", "title": "Paul Willis", "text": "Paul Willis\n\nPaul Willis (* 1950 Wolverhampton) je představitel kulturálních studií ve Velké Británii.\n\nNavazuje na dílo Raymonda Williamse a marxismus.\n\nJeho nejznámější prací je \"Learning to Labour\" (1977), v níž se zabývá tím, jak mladí muži z dělnických rodin přijímají identitu dělníka. Willis se domnívá, že tak činí pod tlakem mocenských mechanismů třídní společnosti.\n\nWillis patří k okruhu autorů kolem vlivného Centra pro současná kulturální studia v Birminghamu.\n\n"}
{"id": "380933", "url": "https://cs.wikipedia.org/wiki?curid=380933", "title": "Danix", "text": "Danix\n\nDANIX je distribuce GNU/Linuxu na LiveCD, vhodná především pro české začínající uživatele, kteří si GNU/Linux chtějí zkusit. \n\nDANIX není potřeba instalovat, běží přímo z CD. Instalace je však také možná. Je také možno vytvořením doplňujícího modulu vlastní verzi.\n\nDANIX je technologicky postaven na Debianu a usiluje o maximální možnou míru kompatibility s Debianem. \n\n\n"}
{"id": "380935", "url": "https://cs.wikipedia.org/wiki?curid=380935", "title": "STS-134", "text": "STS-134\n\nMise STS-134 byla posledním letem raketoplánu Endeavour . Mezi hlavní úkoly mise patřilo připojení spektrometru AMS-02 () a venkovní nehermetizované plošiny EXPRESS Logistics Carriers 3 k Mezinárodní vesmírné stanici . Během mise se uskutečnily 4 výstupy do kosmu. Na palubě raketoplánu měl astronaut Andrew Feustel plyšovou postavičku českého Krtečka .\n\n\nRaketoplán Endeavour byl převezen z budovy OPF () do montážní budovy VAB () 28. února 2011. Po připojení externí nádrže ET () a startovacích motorů SRB () byla celá sestava STS-134 převezena na startovací komplex LC-39A v pátek 11. března 2011. Kontejner s nákladem byl na rampu dopraven 22. března 2011. Zkušební odpočítávání TCDT () za účasti letové posádky proběhlo 1. dubna 2011.\n\nStart byl plánovaný na 19. dubna 2011, ale kvůli časové kolizi se startem ruské nákladní lodi Progress byl o 10 dnů odložen na 29. dubna 2011. Několik hodin před startem byl kvůli problému s APU 1 odložen na „ne dříve než“ 2. května a pak na 8. května, a později na 10. května. 6. května NASA start posunula na 16. května a délku letu prodloužila ze 14 na 16 dní.\n\nRaketoplán Endeavour STS-134 odstartoval do kosmu 16. května 2011 ve 12:56:28 UTC (14:56:28 SELČ). Po navedení na oběžnou dráhu byly otevřeny dveře nákladového prostoru, vyklopena parabolická anténa pro pásmo Ku, aktivován manipulátor SRMS a kosmonauti udělali základní kontrolu nákladového prostoru.\n\nPosádka provedla standardní kontrolu tepelné ochrany raketoplánu pomocí senzorů OBSS (), několik motorických manévrů pro přibližování k ISS a další přípravy na spojení (instalace sbližovací kamery, vysunutí stykovacího mechanizmu).\n\nPo několika závěrečných sbližovacích manévrech se raketoplán Endeavour připojil k Mezinárodní kosmické stanici ISS ve středu 18. května 2011 ve 12:14 SELČ. Ještě téhož dne byla plošina ELC-3 vyzdvižena z nákladového prostoru raketoplánu a pomocí staničního manipulátoru SSRMS nainstalována na nosník P3 na ISS.\n\nSpektrometr AMS-02 byl pomocí SRMS a SSRMS nainstalován na nosník S3 stanice ISS. Kosmonauti se také připravovali na výstup EVA-1.\n\nPrvní výstup do kosmu (EVA-1) v rámci mise STS-134 uskutečnili Feustel a Chamitoff 20. května 2011. Kosmonautům se podařila výměna experimentu MISSE (7A a 7B za 8) na ELC-2, instalace osvětlovacího reflektoru na S3, uchycení ochranného překrytu na rotačním spoji SARJ S3, odvětrání potrubí amoniakové chladicí smyčky na nosníku P6 a montáž antén na modul Destiny. Nestihli jen plánované zapojení kabeláže k novým anténám, protože ve skafandru Grega Chamitoffa přestal fungovat senzor oxidu uhličitého a řídicí středisko rozhodlo výstup předčasně ukončit. Výstup EVA-1 nakonec trval celkem 6 hodin a 19 minut.\n\nHlavní akcí šestého letového dne byla cílená inspekce tepelné ochrany raketoplánu pomocí senzorů OBSS. Byla zaměřena na jednu oblast spodní strany raketoplánu, která podle snímků z ISS vykazovala poškození ochranných dlaždic a technici na Zemi potřebovali další data pro vyhodnocení závažnosti situace. Po dokončení měření bylo z řídicího střediska oznámeno, že poškození není nebezpečné a tepelná ochrana raketoplánu je vyhovující pro bezpečné přistání.\n\nVýstup EVA-2 proběhl 22. května 2011. Feustel a Fincke promazali otočný kloub SARJ na P3, nainstalovali držák na S1, doplnili amoniak do chladicí smyčky na P6 a promazali úchop manipulátoru Dextre. Výstup trval 8 hodin a 7 minut.\n\nV noci z 23. na 24. května 2011 odletěla část posádky Expedice 27 (Kondraťjev, Nespoli, Colemanová) v lodi Sojuz TMA-20 od ISS a úspěšně přistála na Zemi (24. května 2011 ve 4:27 SELČ). Při odletu kosmonauti ze Sojuzu snímkovali stanici s připojeným raketoplánem Endeavour STS-134.\n\nKosmonauti se věnovali drobným opravám vnitřního vybavení ISS a také přípravám výstupu EVA-3. Měli také pár hodin osobního volna.\n\nVýstup EVA-3 proběhl 25. května 2011. Hlavním úkolem výstupu byla montáž soklu PDGF (Power and Data Grapple Fixture) na ruský modul Zarja (aby tam mohl v budoucnu překročit staniční manipulátor SSRMS). Kosmonauti Feustel a Fincke také natáhli a zapojili řadu napájecích a datových kabelů mezi modulem Zarja, novým soklem PDGF a příslušnými konektory na modulu Unity a na hlavním nosníku stanice. To zajistilo nejen aktivaci PDGF, ale také redundantní napájení ruského segmentu stanice z amerického energetického systému. Kromě toho kosmonauti dokončili zapojování nových EWC antén na modulu Destiny (nedodělek z EVA-1), nasnímali infračervenou kamerou experiment STP-H3 na plošině ELC3 a nainstalovali tepelnou izolaci na úchyt vysokotlakého zásobníku (také na ELC3). Výstup EVA-3 trval 6 hodin a 54 minut.\n\nUž jedenáctý letový den, ještě u ISS, proběhnla závěrečná kontrola tepelné ochrany raketoplánu, protože nástavec OBSS byl následně při EVA-4 uskladněn na stanici k případnému budoucímu využití.\n\nCílem výstupu EVA-4 dne 27. května 2011 bylo především uložení OBSS na hlavní nosník stanice, sejmutí PDGF z P6, jeho výměna za EFGF (Electric Flight Grapple Fixture) na OBSS a uvolnění náhradní mechanické ruky manipulátoru Dextre. Všechny tyto úkoly Fincke a Chamitoff splnili. Výstup EVA-4 trval 7 hodin a 24 minut. Během výstupu byla překročena hranice 1000 hodin celkové doby montážních výstupů na ISS.\n\nTřináctý letový den byl věnován opravě zařízení CDRA (Carbon Dioxide Removal Assembly) a také přenášení nákladu mezi raketoplánem a kosmickou stanicí.\n\nV neděli 29. května 2011 bylo dokončeno přenášení nákladu. Dráha stanice byla zvýšena cca o 1 km pomocí RCS motorků raketoplánu Endeavour. Všech šest členů posádky raketoplánu Endeavour STS-134 pak opustilo stanici ISS a byly uzavřeny všechny průlezy.\n\nRaketoplán Endeavour STS-134 se odpojil od stanice ISS 30. května 2011 v 5:55 SELČ. Raketoplán nejprve provedl standardní oblet stanice a pak se dočasně vzdálil na několik kilometrů. Odtud se ale začal opět přibližovat zpět k ISS v rámci testu STORRM (Sensor Test for Orion Relative Navigation Risk Mitigation) k ověření navigačního vybavení vyvíjené pilotované lodi Orion. Teprve poté raketoplán odletěl do bezpečné vzdálenosti od stanice.\n\nPosádka raketoplánu udělala testy systémů raketoplánu, potřebné pro návrat na Zemi a provedla i další nezbytné činnosti před přistáním (úklid kabiny, zaklopení parabolické antény pro pásmo Ku).\n\nRaketoplán Endeavour STS-134 přistál při první plánované příležitosti na letišti SLF () na Kennedyho vesmírném středisku dne 1. června 2011 v 8:34:51 SELČ. Úspěšným přistáním skončila poslední cesta raketoplánu Endeavour do kosmu. Během 19 let služby Endenavour uskutečnil celkem 25 kosmických misí, při kterých vykonal 4677 oběhů kolem Země a v kosmu strávil dohromady 299 dní.\n\n"}
{"id": "380938", "url": "https://cs.wikipedia.org/wiki?curid=380938", "title": "Călin Popescu-Tăriceanu", "text": "Călin Popescu-Tăriceanu\n\nCălin Popescu-Tăriceanu (* 14. ledna 1952, Bukurešť) je rumunský politik.\nOd roku 2004 je předsedou Partidul Național Liberal (\"Národní liberální strana\"). Po parlamentních volbách 28. listopadu 2004 se stal rumunským premiérem. Záhy mezi ním a prezidentem Băsescuem začalo docházet ke sporům o kompetence, které vytvářely politickou nejistotu v zemi. Vše vyvrcholilo začátkem dubna 2007 krachem koalice a politickou krizí. Po odchodu Demokratické strany z vlády vytvořil Tăriceanu menšinový kabinet se zástupci maďarské menšiny a s podporou postkomunistických sociálních demokratů (PSD). Snaha parlamentu o suspendování prezidenta (20. dubna 2007) byla neúspěšná, neboť nebyla podpořena v referendu (19. května 2007 – volební účast činila necelých 44 procent a proti odvolání hlavy státu se vyslovilo více než 74 procent hlasujících). Bylo to vnímáno jako Tăriceanuova prohra v dlouhodobé bitvě s prezidentem.\n\nPři parlamentních volbách 30. listopadu 2008 utrpěl Popescu-Tăriceanu a jeho Národně liberální strana porážku. 22. prosince 2008 ho ve funkci nahradil Emil Boc.\n"}
{"id": "380940", "url": "https://cs.wikipedia.org/wiki?curid=380940", "title": "Deflorace", "text": "Deflorace\n\nDeflorace může znamenat:\n"}
{"id": "380942", "url": "https://cs.wikipedia.org/wiki?curid=380942", "title": "NHL 1989/1990", "text": "NHL 1989/1990\n\nSezóna 1989/1990 byla 73. sezonou NHL. Vítězem Stanley Cupu se stal tým Edmonton Oilers.\n\n \nNejlepší v sezóně - Databáze NHL\n"}
{"id": "380944", "url": "https://cs.wikipedia.org/wiki?curid=380944", "title": "BGM-71 TOW", "text": "BGM-71 TOW\n\nBGM-71 TOW (\"TOW = Tube-launched, Optically tracked, Wire-guided = vystřelovaná z hlavně, opticky zaměřovaná, řízená po drátě\") je americká protitanková řízená střela naváděná prostřednictvím vodiče. Jedná se o PTŘS dlouhého dosahu s poloautomatickým povelovým naváděcím systémem dálkového navedení po záměrné cíle (\"SACLOS - Semi-Automatic Command to Line Of Sight\") a s přenosem řídících povelů po vodiči.\n\nTato nejrozšířenější PTŘS západního bloku byla vyvinuta v šedesátých letech 20. století firmou \"Hughes Missile Systems Company\" (dnes \"Raytheon Systems Company\") jako náhrada za PTŘS první generace SS-11 a bezzákluzové protitankové kanony ráže 106 mm. Zavedena do výzbroje byla v roce 1970. Úspěšně byla použita již během vietnamské války a v arabsko-izraelské válce roku 1973. Střela TOW je používána asi 42 zeměmi a celkem bylo vyrobeno přes 600 000 kusů.\n\n\n\n\n\n\n\n\nBGM-71 bývá obvykle instalována na bojových vozidlech nebo bitevních vrtulnících, může být použita rovněž v přenosné verzi na trojnožce. PTŘS je uložena v uzavřeném přepravním pouzdru, se kterým je vkládána do odpalovacího zařízení před výstřelem. Skládá se z bojové kumulativní hlavice, startovacího motoru a hlavního letového motoru. Při odpálení je nejprve zažehnut startovací motor, který dohoří ještě před opuštěním hlavně, pak teprve dojde k vysunutí kormidel a iniciaci letového motoru. Trysky raketového motoru jsou umístěny v bocích střely, aby proud plynů nepoškodil povelové vodiče, které se odvíjejí během letu za střelou. Řídící elektronika využívá gyroskop. \n\n\n"}
{"id": "380951", "url": "https://cs.wikipedia.org/wiki?curid=380951", "title": "Naum Gabo", "text": "Naum Gabo\n\nNaum Gabo (vl. jménem \"Naum Neemia Pevsner\"; 5. srpna 1890, Brjansk, Rusko – 23. srpna 1977, Waterbury, Connecticut, USA) byl ruský sochař, malíř a architekt, zakladatel konstruktivismu a kinetického umění.\n\nNaum Pevsner vyrostl v židovské rodině v Brjansku, kde jeho otec vlastnil továrnu. Naum ovládal plynně němčinu, francouzštinu a angličtinu a po absolvování školy v Kursku začal studovat roku 1910 na Mnichovské univerzitě medicínu a přírodní vědy a zároveň navštěvoval přednášky Heinricha Wölfflina z historie umění. Roku 1912 přešel na Technickou univerzitu, kde objevil abstraktní umění a navázal kontakty s Kandinským a skupinou \"Der Blaue Reiter\".\n\nOd roku 1913 žil u svého bratra, malíře a později sochaře Antoine Pevsnera v Paříži. Jeho technické vzdělání mu umožnilo konstruovat plastiky z kovových, průmyslově vyrobených součástí. Po vypuknutí války odešel se svým starším bratrem Alexejem do Kodaně a později do Osla, kde roku 1915 vytvořil své první konstruktivistické plastiky, nejprve z kartonu a dřeva (\"Hlava č. 2\", Tate Gallery). Své příjmení změnil na Gabo, aby nedocházelo k záměně s jeho bratry Antoinem a Alexejem. V roce 1917 se spolu s Antoinem vrátil do Ruska a zapojil do politického i uměleckého dění.\n\nGabo zde měl žáky ve svém soukromém ateliéru, zúčastnil se aktivit \"Agit-propu\" a vyučoval na vyšší škole umění a techniky \"VCHUTEMAS\" (Vyššije chudožestvenno-techničeskije mastěrskije) spolu s Tatlinem, Kandinským a Rodčenkem. Během této doby začal experimentovat s kinetickým uměním a reliéfy a sochařské objekty se staly více geometrické. Většina prací z moskevského období se ztratila nebo byla zničena. Jeho projekty dosahovaly monumentálních rozměrů, ale během války nebylo možné žádný z nich realizovat pro obecný nedostatek materiálu. Oba bratři měli výstavu na volném prostranství Tverského bulváru a byli autory Realistického manifestu (vydáno 5.8. 1920), který je klíčovým textem konstruktivismu. Manifest je odpovědí na příliš vyhrocené názory konstruktivistů sdružených kolem Tatlina, kteří odmítali umění a chtěli se soustředit pouze na užitkové předměty. Umělecké krédo bratrů Pevsnerových nepopírá význam umění, ale radikálně se rozchází s tradicí.\n\nPo pěti letech v Rusku odešel Naum Gabo do Německa, byl v kontaktu s umělci sdruženými v hnutí De Stijl a roku 1928 učil na Bauhausu. Bratři Naum a Antoin vystavovali roku 1924 v Paříži a navrhli scénu a kostýmy pro Ďagilevův balet La Chatte (1926). Pro vzrůstající nacismus v Německu se oba vrátili do Paříže a v letech 1932–1935 byli členy skupiny Abstraction-Creation.\n\nRoku 1935 navštívil Londýn a o rok později se zde usadil. V roce 1936 se oženil s Miriam Isralis. Po vypuknutí druhé světové války následoval své přátele Barbaru Hepworth a Bena Nicholsona do St Ives v Cornwallu a zpočátku bydlel v rodině výtvarného kritika Adriana Stokese a jeho ženy Margaret Mellis. Zde pracoval s menšími formáty a ovlivnil zejména Johna Wellse and Petera Lanyona, v jejichž malbách a objektech se projevila měkčí \"rurální\" forma konstruktivismu.\n\nRoku 1946 se s manželkou a synem odstěhovali do Spojených států a bydleli nejprve ve\nWoodbury a později v Middlebury v Connecticutu. V roce 1952 se stal Gabo občanem USA a v letech 1953-4 působil jako profesor na Graduate School of Architecture na Harvardově univerzitě. Postupně provedl řadu projektů v Evropě a USA. Roku 1972 obdržel čestný šlechtický titul od britské královny Alžběty II. a čestný doktorát na Royal College of Art. Roku 1976 měl retrospektivní výstavu v Tate Gallery. Naum Gabo zemřel ve Waterbury v Connectitutu roku 1977, ve věku 87 let.\n\nPro dílo Nauma Gaba byl určujcí jeho pobyt v Michově, kde se aktivně účastnil uměleckých, vědeckých a filosofických diskusí. Navštěvoval zde přednášky historika umění Heinricha Wölfflina, seznámil se s fyzikálními teoriemi Alberta Einsteina a s dílem filosofa Henri Bergsona. Jako student přírodních věd i techniky pochopil vzájemné souvislosti a řád, který je společný všemu co vzniká ve vesmíru.\n\nTěsně před vypuknutím první světové války v roce 1914 objevil Gabo principy abstraktního umění, které formuloval Vasilij Kandinskij v knize O duchovním v umění (Concerning the Spiritual in Art). Široké teoretické vzdělání ho předurčovalo, aby se stal vůdčí figurou Moskevské avantgardy těsně po revoluci.\n\nPodstatou jeho umění je zkoumání prostoru sochy, které může být uskutečňováno nezávisle na znázornění její materie. Rané Gabovy práce, jako Hlava č. 2, jsou formálními experimenty, které vymezují objem figury aniž by bylo nutné zároveň modelovat její hmotu. V Manifestu realismu se zabývá také čtvrtým rozměrem umění, kterým je čas:\n\nPodle Caroline Collier je pro Gabova díla určující nikoli jejich hmotná podstata, ale jeho vnímání prostoru, času a pohybu.\nV letech 1936–1939 za pobytu v Londýně vytvořil sochař sérii konstrukcí, které kombinovaly transparentní roviny z plastické hmoty s prostorovou sítí ke znázornění vnitřní dynamiky objektu. Dosáhl tak nového stupně konceptuální čistoty (Construction in Space (Crystal) 1937–9, Tate)\n\nGabo postupně prohluboval principy, které odpovídaly jeho pojetí prostorové hloubky. Brzy opustil pravoúhlé linie a plochy, charakteristické pro jeho raná díla, aby vytvořil nový prostor objímaný sférickými, složitě zakřivenými liniemi a vzájemně se protínajícími plochami znázorněnými sítí nylonových strun. Přestože jsou jeho plastiky konstruovány jako technická díla, přiznával, že původní inspirací pro tvary plastik zůstala organická příroda a její variabilní tvary. Jeho nepředmětné plastiky tak znázorňují život, přírodu a člověka v nejčistší podobě, zbavené všeho náhodného.\n\n\n\n\n\n"}
{"id": "380956", "url": "https://cs.wikipedia.org/wiki?curid=380956", "title": "Tongariro", "text": "Tongariro\n\n__BEZOBSAHU__\n\nTongariro je v současnosti neaktivní stratovulkán, nacházející se na novozélandském Severním ostrově, asi 20 km severovýchodně od vulkánu Ruapehu a přibližně 20 kilometrů jižně od jezera Taupo. Společně s Ruapehu a Ngauruhoe je Tongariro součástí nejstaršího národního parku na Novém Zélandu. Národní park Tongariro byl vyhlášen v roce 1894, od roku 1990 je součástí Světového dědictví UNESCO.\n\nSopka je tvořena převážně andezity. Je historicky jednou z nejaktivnějších sopek na ostrově. Svou činnost začala před 275 000 let a jen ve 20. století proběhlo 45 erupcí. Centrem erupcí je nejmladší vulkanické centrum sopky zvané \"Ngauruhoe\". Poslední z erupcí se odehrála v létě roku 1977. V okolí sopky byly natáčeny části trilogie Pán prstenů.\n\n\n"}
{"id": "380958", "url": "https://cs.wikipedia.org/wiki?curid=380958", "title": "Thespis", "text": "Thespis\n\nThespis z Ikarie (6. století př. n. l.) byl starověký řecký herec, jenž je považován za zakladatele prvních divadelních forem.\n\nNejstarší zmínka o Thespidovi pochází z Kroniky parské, kde je k roku 536 př. n. l. zaznamenáno první uvedení jeho scénické hry při \"lenaiích\" (hrách na oslavu boha Dionýsa) a v roce 534 př. n. l. zavedení tragického \"agonu\", tedy rozhovoru herce s chórem.\n\nThespis byl pravděpodně tzv. hypokritem, tedy zpěvákem, který odpovídal chóru při jarních dionýsiích. Začal ovšem zpěvy přetvářet v dramatický děj, který ne vždy souvisel s oslavami boha Dionýsa. Nakonec při přednesu dithyrambů zavedl dramatický dialog mezi hercem a sborem (chórem). Hercem byl vždy muž, který hrál i ženské role.\n\nThespis přestal užívat dřevěnou masku a zavedl do divadla masku, vyrobenou z pomalované látky a sádry, která zesilovala hercův hlas a usnadňovala divákům poslech. Obuv s vysokými podrážkami společně s barevným kostýmem, opásaným vysoko nad pasem, měly pak napomoci, aby bylo herce vidět i ze zadních řad.\n\nNěkteří badatelé na základě zmínky u Horatia (\"Ars Poetica,\" ř. 275) soudí, že první Thespidova dramata byla provozována na vozech a že dokonce jeho herecká skupina kočovala po Attice. Přestože to není vyločeno, neexistuje pro to žádný důkaz krom existence vozu při dionýsiích. V novodobé češtině se pak používal termín \"Thespidova kára\" pro označení kočovných hereckých společností.\n\nNěkdy se připisuje Solónovi sepsání polemického spisu proti Thespidově pojetí divadla, ovšem vzhledem k Solónově úmrtí v roce 555 př. n. l. by musely Thespidovy reformy divadla proběhnout nejméně o generaci dříve.\n"}
{"id": "380960", "url": "https://cs.wikipedia.org/wiki?curid=380960", "title": "AGM-114 Hellfire", "text": "AGM-114 Hellfire\n\nAGM-114 Hellfire je americká protitanková řízená střela naváděná laserovým paprskem nebo prostřednictvím radiolokátoru. Jedná se o protitankovou střelu dlouhého dosahu s poloaktivním systémem navedení.\n\nStřela Hellfire byla vyvinuta speciálně pro výzbroj bitevních vrtulníků firmou \"Rockwell International\" (dnes \"Boeing\"). Laserový senzor střely \"(SAL – Semi-active laser seeker)\" vyvinula firma \"Martin Marietta\" (dnes \"Lockheed Martin\"). Ačkoliv první studie vznikly už roku 1970, do výzbroje byla zavedena až v roce 1985. Nosiči střel Hellfire jsou prakticky pouze vrtulníky (nejznámější je bitevní AH-64 Apache) a bezpilotní letoun MQ-1 Predator, ačkoliv byla testována i pozemní odpalovací verze pro vozidla. Byla exportována do 12 zemí a výroba do roku 2005 dala přes 65 000 kusů střel. V posledních letech jsou touto střelou také vybaveny americké bezpilotní letouny (nasazené v Afghánistánu, Iráku či Mali).\n\n\n\n\n\n\n\n\n\n"}
{"id": "380969", "url": "https://cs.wikipedia.org/wiki?curid=380969", "title": "Klášter Saint-Gilles", "text": "Klášter Saint-Gilles\n\nKlášter Saint-Gilles je benediktinský klášter v obci Saint-Gilles v departementu Gard v jižní Francii (region Languedoc-Roussillon).\n\nPodle legendy založení kláštera v 7. století souviselo s osobou poustevníka Jiljího (lat. \"Ægidius\"), který se zde stal prvním opatem. Jiljí, jenž má v klášteře zachován náhrobek, je považován za mocného přímluvce v případě neplodnosti, proto po celý středověk směřovala do kláštera četná poselství s cennými dary, aby manželky knížat a králů daly svým mužům následníky.\n\nDnešní podoba stavby pochází ze 12. století a především západní portál je mistrovskou ukázkou románského umění. Jako součást cesty do Santiaga de Compostela patří od roku 1998 na Seznam Unesca.\n\n"}
{"id": "380972", "url": "https://cs.wikipedia.org/wiki?curid=380972", "title": "Lernerův index", "text": "Lernerův index\n\nLernerův index vyjadřuje sílu monopolu (L):\n\nkde formula_2 je cena a formula_3 jsou mezní náklady.\n\nLernerův index může nabývat hodnot od 0 do 1, přičemž vyšší hodnoty značí vyšší sílu monopolu. Pokud L = 0, jedná se o dokonalou konkurenci (P = MC).\n\nPojmenován je po ekonomovi Abbovi P. Lernerovi.\n"}
{"id": "380975", "url": "https://cs.wikipedia.org/wiki?curid=380975", "title": "Donor elektronů", "text": "Donor elektronů\n\nDonor elektronů je atom, molekula či iont, který dodává elektrony jiné sloučenině. Jedná se tedy o redukční činidlo, které se tedy v průběhu donace elektronů samo oxiduje. \n\nDonory elektronů velmi často najdeme i v tak významných procesech, jako je buněčné dýchání a fotosyntéza.\n\nDonory jsou prvky skupiny V v periodické tabulce prvků.\n"}
{"id": "380977", "url": "https://cs.wikipedia.org/wiki?curid=380977", "title": "NHL 1988/1989", "text": "NHL 1988/1989\n\nSezóna 1988/1989 byla 72. sezonou NHL. Vítězem Stanley Cupu se stal tým Calgary Flames.\n\nNejlepší v sezóně - Databáze NHL\n"}
{"id": "380982", "url": "https://cs.wikipedia.org/wiki?curid=380982", "title": "Sylene", "text": "Sylene\n\nSylene (též , , v jižní sámštině \"Bealjehkh\") je pohoří na rozmezí Norska a Švédska, v norském kraji Trøndelag a švédské provincii Jämtland.\n\nOsou pohoří je horský hřeben s vrcholy Lillsylen na severu, nejvyšším Storsylen 1762 m uprostřed a Storsola (1728 m) na jihu. Přechod hřebene je oblíbenou horskou túrou. V pohoří se nachází několik horských chat: na norské straně to jsou Schultzhytta v údolí Roltdalen, Storerikvollen a Nedalshytta u jezera Nesjøen. Na švédské straně se nacházejí Blåhammarens Fjällstation, Sylarnas Fjällstation a Fjällstuga Helags.\n"}
{"id": "380985", "url": "https://cs.wikipedia.org/wiki?curid=380985", "title": "Jana D. Karlíčková", "text": "Jana D. Karlíčková\n\nJana D. Karlíčková vlastním jménem PhDr. Jana Dvořáková (* 13. březen 1963 v Písku) je česká spisovatelka.\n\nNarodila se v Písku.\n\nVystudovala gymnázium v Milevsku, češtinu a historii na Filozofické fakultě Univerzity Karlovy v Praze a angličtinu na Pedagogické fakultě Univerzity Karlovy v Praze. Působila jako učitelka na střední škole nejprve v Praze a pak v Českých Budějovicích. V roce 1994 se rozhodla následovat svého manžela na pracovní stáž do Pittsburghu. Během dvou let procestovali i s oběma malými dětmi téměř celé Spojené státy americké. Po návratu do Českých Budějovic pracovala jako redaktorka regionální televize GIMI, korektorka v tiskárně Inpress a externí redaktorka a korektorka v několika nakladatelstvích. V roce 2006 se na dalších deset let vrátila k učitelské profesi a učila na Střední elektrotechnické škole v Hluboké nad Vltavou a na gymnáziu v Kaplici. Od roku 2017 pracuje v Útvaru pro zahraniční vztahy na Rektorátu Jihočeské univerzity v Českých Budějovicích.\n\nMladá učitelka Iveta se rozhodne vymanit se ze zaběhnutého životního stereotypu a milostných vztahů bez perspektiv. Na cestě hledání sebe sama ji jeden muž doprovází a druhý sleduje. Proč? Představuje pro ni nebezpečí nebo jsou jejich setkání jen podivné náhody?\n\nHrdiny jsou tři mladí lidé, přátelé od dětství.\nHlavní hrdinka Tereza Levandovská, která pracuje jako korektorka v tiskárně, ztratila v dětství oba rodiče a vyrostla v rodině svého strýce spolu s jeho synem Markem. Marek Lipský je nadaným extraligovým hokejistou, jehož kariéru ukončí úraz na motocyklu. Poslední z trojice je Věra Marková, ředitelka a jediná obyvatelka zámku, v jehož zdech se kdysi odehrávala řada dětských příběhů postav románu.\nZačátek knihy zastihuje Terezu po návratu z ostrovu Hatteras, kam se na rok vypravila, aby se zde jako společnice bohaté příbuzné pokusila zaplašit stále se stupňující vtíravé výčitky svědomí. Narůstá v ní pocit, že zavinila smrt jednoho ze svých rodičů, který začne postupně narušovat dosud spokojené soužití s advokátem Danem i její práci.\nVelkou hodnotou je pro Terezu přátelství s Markem, kterému pomáhá v hledání nového uplatnění mimo svět vrcholového sportu, a s Věrou, která se potýká s nejednoznačnou sexuální orientací svého přítele – extravagantního divadelního režiséra Oty.\nJsou to oni, kdo Tereze nakonec pomohou rozpomenout se na detaily dávné události a vnést do ní potřebné světlo.\nRomán je zalidněn i řadou dalších postav a postaviček, jejichž osudy se prolínají s osudy hlavních hrdinů.\nKniha je napsána elegantním kultivovaným jazykem, který poutavý, napínavý příběh s ženskou hrdinkou ozvláštňuje a dodává mu místy až poetické kouzlo.\n\nDějově bohatý a s lehkou nadsázkou napsaný příběh několika obyvatel svérázného Města, které mimo jiné miluje své výjimečné osobnosti, ovšem pouze pokud jejich výjimečnost nepřekročí určité hranice. Přesně takovou osobností je sebejistý taneční mistr Adon, majitel proslulé taneční školy, který hledá inspiraci pro její další směřování. V té chvíli potkává malou Sáru s jojem a v jeho hlavě se zrodí nápad na nový taneční styl. Netuší ovšem, do jakých problémů se řítí tím, že učiní Sáru svou žačkou!\nNad její bezpečností bdí úzkostlivý a poněkud paranoidní otec Luky, sběratel králičích lebek jojer Vik i podivínská stařena z polozapomenuté a chátrající Blátivé ulice, která je i Adonovým a Vikovým domovem. Navíc se Sára stane předmětem žárlivosti tanečnice Lorety, Adonovy přítelkyně, která se usadí v jeho domě a s pomocí útržků starého deníku se pokouší proniknout do jeho záhadné historie, jež se později ukáže být klíčem k osudům téměř všech postav románu.\n"}
{"id": "380988", "url": "https://cs.wikipedia.org/wiki?curid=380988", "title": "Lyngbya", "text": "Lyngbya\n\nLyngbya je rod sinic z řádu Oscillatoriales s vláknitou stélkou v pevném obalu a bez heterocytů. Nevětví se a vlákno má po celé délce přibližně stejnou šířku. Jejich slizový obal má bezbarvou nebo nažloutlou barvu. Cyanotoxiny některých druhů mohou způsobovat zdravotní potíže.\n"}
{"id": "380991", "url": "https://cs.wikipedia.org/wiki?curid=380991", "title": "Klášter Jumièges", "text": "Klášter Jumièges\n\nKlášter Jumièges je benediktinský klášter u městečka Jumièges v departementu Seine-Maritime ve francouzském regionu Normandie.\n\nKlášter byl založen roku 654 svatým Philibertem, který se stal také prvním opatem nového kláštera. Po několika letech klášter opustil a založil novou fundaci - klášter Noirmoutier. Roku 841 byl Jumièges vypálen Vikingy a poté obnoven. Stal se centrem vzdělanosti a dobročinnosti. Hlavní část kláštera pochází z 11. století, znovuvysvěcení se konalo roku 1067 za přítomnosti Viléma Dobyvatele.\n\nPodlehl Francouzské revoluci a dnes z něj zůstaly jen působivé rozvaliny.\n\n"}
{"id": "381010", "url": "https://cs.wikipedia.org/wiki?curid=381010", "title": "Král cyklistiky", "text": "Král cyklistiky\n\nKrál cyklistiky je anketa o nejlepšího českého (v letech 1965 – 1992 československého) cyklistu, která je každoročně vyhlašována Českým svazem cyklistiky ve spolupráci se sportovními novináři. Anketa se koná již od roku 1965. Cyklisté tak vyhlásili svého krále jako první u nás, ostatní sportovní odvětví se přidala až později. Historicky prvním zvoleným vítězem se stal silniční cyklista Pavel Doležel, který vybojoval stříbro při Závodu míru. Královskou korunu vyrobil mezinárodní rozhodčí kolové Jaroslav Fafek na svém pracovišti ve zlatnickém družstvu Soluna. V současné době je držitelem putovní koruny dráhař Tomáš Bábek. Nejúspěšnějšími cyklisty v historii ankety jsou bratři Pospíšilové, kteří zvítězili osmkrát a po nich Ján Svorada, šestinásobný vítěz. Během 44 ročníků ankety nejvíc vítězství získali dráhaři a silničáři (po 14), devětkrát zvítězili reprezentanti kolové, šestkrát cyklokrosaři a třikrát reprezentanti na horských kolech.\nKromě samotného Krále jsou vyhlašováni i nejlepší sportovci jednotlivých disciplín – silniční cyklistika, dráhová cyklistika, MTB (horská kola), BMX, cyklokros a sálová cyklistika. Od roku 2004 je volena rovněž Miss cyklistiky.\n\n\n\n\n"}
{"id": "381015", "url": "https://cs.wikipedia.org/wiki?curid=381015", "title": "Klášter Saint-Mathieu de Fine-Terre", "text": "Klášter Saint-Mathieu de Fine-Terre\n\nKlášter Saint-Mathieu de Fine-Terre je opatství na mysu Saint-Mathieu na území vsi Plougonvelin v departementu Finistère, v severozápadní Francii (region Bretaň).\n\nPodle legendy bylo první opatství založeno v 6. století sv. Tanguyem na lidmi opuštěném zděděném pozemku, který byl situován přímo u oceánu. Místní mořeplavci sem prý z Egypta přivezli lebku sv. Matouše, která má být uložena v klášteře. Právě podle Matouše byl pojmenován nejen klášter, ale také mys a maják s dosvitem 60 km.\n\nOd 12. století se opuštěné místo proměnilo v městečko přiléhající ke klášternímu komplexu, který byl horečně přestavován zhruba do dnešní podoby. Dnes není jisté ani datum založení ani osoba fundátora.\n\nRuiny, které lze spatřit, jsou zbytky chrámové lodi s klenbami a kulatými či osmibokými pilíři, okna a dochovaný chór. Vedle je románsko-gotický farní kostel Milostivé Panny Marie.\n"}
{"id": "381017", "url": "https://cs.wikipedia.org/wiki?curid=381017", "title": "Philae", "text": "Philae\n\nPhilae (někdy foneticky Fílé; v egyptštině Pilak, řecky Φιλαί) byl ostrov na Nilu v dnešním jižním Egyptě jižně od 1. kataraktu u Asuánu na historické hranici mezi Egyptem a Núbií, na němž byl postaven jeden z nejznámějších chrámů starověkého Egypta zasvěcený bohyni Esetě. Chrám byl jako poutní místo významným náboženským centrem zejména v řecko-římské době, kdy byla většina komplexu vystavěna, a po nástupu křesťanství se stal posledním místem, kdy byl až do 1. poloviny 6. století udržován tradiční kult. Jsou zde zaznamenány nejmladší známé nápisy zapsané v hieroglyfech a v démotickém písmu.\n\nV souvislosti s vybudováním Asuánské přehrady byl ostrov trvale zaplaven Nilem. V 70. letech 20. století proto byly před jejím zprovozněním všechny významné historické stavby záchrannou akcí UNESCO přesunuty na 300 metrů vzdálený uměle upravený ostrůvek Agilkija. Přesto je však chrám (a někdy i samotný ostrov, na němž nově leží) označován názvem místa svého původního umístění.\n\nV roce 1979 byl chrám, někdy nazýván i jako „perla Nilu“ či „perla Egypta“, zapsán na Seznam světového dědictví UNESCO jako součást položky „Núbijských monumentů mezi Abú Simbelem a Philae“. Je jedním z nejnavštěvovanějších turistických cílů v Egyptě.\n\nStavební činnost na ostrově začala v době 25. dynastie. Důkazy toho byly nalezeny v základech nejstarších dochovaných památek na ostrově.\n\nNejdůležitější část dějin chrámu se však začala psát až za dynastie Ptolemaiovské. Právě za jejich vlády vznikl chrámový komplex zasvěcený bohyni Eset. Umístění není náhodné, protože podle usirevovského mýtu se na ostrůvku Biga, ležícím kousek od chrámu, nachází jeden z hrobů Esetina manžela, boha Usíreva, který byl svým bratrem Sutechem roztrhán na 14 dílů, rozesetých po celém Egyptě. Na ostrově Biga měl dopadnout jeden z nich.\n\nTento chrámový komplex nechal založit již Ptolemaios I. Sótér a za následujících faraonů se dále rozrůstal. Zcela podle egyptských tradic na půdě tohoto chrámu uzavřeli manželství Gaius Iulius Caesar s královnou Kleopatrou VII.\n\nChrám byl dále dostavován a rozšiřován i v době, kdy se stal Egypt součástí Římské Impéria jako jedna z jeho provincií, o čemž svědčí i názvy některých částí chrámu: Traianův kiosek, Hadriánova brána, Augustův chrám, římská kaple.\n\nJedná se však o chrámový komplex a třebaže hlavní chrám byl zasvěcen Esetě, nacházely se v něm i další svatyně. Na východní části ostrova se nacházely chrámy núbijských božstev Arsenufise a Mandulise ale také i chrám Imhotepa, stavitele, kterému svět vděčí za první pyramidu a který byl později zbožštěn.\n\nVýchodní části ostrova dominuje již zmiňovaný Traianův kiosek, který byl postaven na jeho počest, když měl tento chrám osobně navštívit, k návštěvě ale nakonec nikdy nedošlo. Na sever od kiosku stojí chrám zasvěcený Hathor a komplex na severu uzavírají Augustův chrám a Diokleciánova brána.\n\nNa západní části (bráno od severu) se nachází chrám Hora mstitele. Kolem něj se lze dostat k severní části hlavního chrámu. Po východním pobřeží ostrova se dále na jih od Horova chrámu nachází Hadriánova brána, kterou se lze dostat mezi první a druhý pylon hlavního chrámu. Na tomto nádvoří se nachází mamissi (=chrám zrození) a římská kaple.\n\nVlastní Esetin chrám je postaven podle klasických egyptských architektonických principů stavby chrámů.\nVstupuje se do něj prvním vstupním pylonem, čímž se dostaneme na nádvoří. Jeho východní část tvoří chrám mamissi, chrám zrození, který byl místem oslavování narození faraona.\n\nNa druhé straně nádvoří naproti prvnímu pylonu se nachází pylon druhý, před jehož východní částí se nachází římská kaple, jeden z dokladů, že chrám se nadále rozvíjel a rozšiřoval i pod nadvládou Římanů.\n\nZa tímto druhým pylonem se nachází sloupová síň, neboli hypostyl. Hypostylová síň na Philae však neměla zcela uzavřený strop. V první řadě sloupů jakoby dva chybí a ta část stropu, který by podpíraly, není. Nejedná se o zhroucenou část stropu (jak by se mohlo z popisu zdát), ale o architektonický záměr.\n\nZa hypostylem se nalézá vnitřní svatyně, kde stávala socha bohyně Eset, která byla v tomto chrámu uctívaná.\n\nJeště v první polovině šestého století (za vlády východořímského císaře Iustiniana I.) byl chrám na ostrově Philae poslední chrám, kde se praktikovaly starověké náboženské obřady ale roku 535 (ačkoliv některé zdroje říkají 551 či ještě později) byl z rozkazu císaře uzavřen, což znamenalo oficiálně konec egyptského náboženství. Tomuto uzavření však o téměř 150 let dříve (392) předcházel zákaz všech nekřesťanských náboženských obřadů na území Impéria, jehož byl Egypt tou dobou součástí. Ale navzdory tomu zde v tomto chrámovém komplexu egyptské náboženství přečkalo dál.\n\nTo, že již neexistoval oficiálně žádný chrám, však neznamenalo konec faktický a původní náboženství bylo dál udržováno v podobě lidové. Asi na tom takto nebyla většina země, mnohem pravděpodobnější je, že původní náboženství bylo v menšině. Ani okamžikem uzavření chrámu pravděpodobně nepřestalo existovat úplně.\n\nNicméně vpád Arabů do Egypta roku 640 posléze dokončil to, co případně křesťanství nestihlo. Po vlně christianizace, která se zemí přehnala v předchozích stoletích, následovala vlna islamizace, která se s původním náboženstvím již téměř nesetkala.\n\nV témže roce, kdy byl chrám uzavřen (535), vysvětil ho biskup Theodor na kostel sv. Štěpána, a tím zahájil kontinuitu jeho fungování i v křesťanském světě. Existují dohady, že v této době docházelo ke společnému využívání prostor komplexu jak křesťany tak i původními věřícími. To by mohlo být i příčinou různých dat ukončení jeho egyptského fungování. Další vysvětlení pozdějších roků může být v uzavření chrámu i jako křesťanského kostela.\n\nPoužívání chrámu křesťany se na něm neblaze podepsalo. Mnoho reliéfů bylo záměrně poškozeno a stesáno a na mnoha místech byl do kamene vytesán symbol kříže. Nejvíce je to vidět na prvním pylonu, kde postava bohyně Eset nalevo od vchodu jimi byla značně poškozena, zatímco postava na pravé straně vchodu, dotčená pouze zubem času, je velmi zachovalá.\n\nPoprvé vody Nilu ohrozily chrám roku 1902, kdy býval chrám kvůli první Asuánské přehradě na deset měsíců v roce zaplaven. Nad hladinu se vynořoval jen po ony dva měsíce, kdy byla přehrada částečně vypouštěna. Ještě během prvního desetiletí se však začalo mluvit o navýšení přehrady, které by mělo za následek ještě silnější zaplavování chrámu. K němu nakonec došlo a o několik let později byla přehrada navýšena podruhé.\n\nKdyž se na počátku šedesátých let rozhodlo o výstavbě vysoké asuánské přehrady, hrozilo, že se Philae ocitne pod vodami Nilu navždy. Vodní eroze by pak hrozila chrámový komplex na ostrově zničit.\n\nDíky zásahu UNESCO byly památky na Philae zachráněny a to přesunem na jiný ostrov, který zvýšenou hladinou již neměl být zaplaven. Záchrana komplexu trvala od roku 1972 do roku 1980. Ostrov Agilkija, který se nachází 300 metrů od původního ostrova, byl upraven tak, aby na něj mohly být přeneseny všechny památky. Ostrov byl zvětšen a změnil se i jeho tvar, aby co nejvíce odpovídal původnímu ostrovu Philae.\n\nKomplex byl nejprve obehnán provizorní 15 metrů vysokou nepropustnou stěnou. Stavby pak byly rozebrány, jednotlivé kameny pečlivě označeny a přemístěny na nový ostrov, kde byl celý chrámový komplex znovu sestaven. Na rozdíl od chrámu v Abú Simbelu (který byl také přesunut kvůli Násirovu jezeru) byla práce zde jednodušší, neboť se nemusela řezat skála, ale stačilo již před stovkami let opracované kvádry vyzvednout z jejich umístění a pak je přesunout na odpovídající místo v novém areálu.\n\n"}
{"id": "381019", "url": "https://cs.wikipedia.org/wiki?curid=381019", "title": "Sesuv v Handlové", "text": "Sesuv v Handlové\n\nSesuv v Handlové byl sesuv svahu, který postihl v období mezi 11. prosincem 1960 a 30. květnem 1961 jihovýchodní část slovenského města Handlová. Byl to nejkatastrofičtější sesuv v tehdejším Československu a doposud je největším zaznamenaným sesuvem na Slovensku.\n\nOblast Handlové je výrazně zasažena svahovými deformacemi. Sesuv z přelomu let 1960 a 1961 vznikl reaktivací staršího sesuvu v geologickém prostředí příznivém pro rozvoj svahových poruch. Podloží spodní části tvořily paleogénní jílovce až slinité břidlice hutianského a zubereckého souvrství, nad kterými se nacházejí jílovité horniny neogénního kordického souvrství. Nejvyšší část tvořily hrubozrnné písky a štěrky tzv. štěrkové série. Nad těmito sedimenty se nacházel vulkanický pokryv hyperstenicko-amfibolitických andezitů a aglomerátových tufů, které tvořily zčásti odlučnou oblast sesuvu a jejich trosky se vyskytovaly i v nižších polohách svahu.\n\nPři vývoji sesuvu sehrála významnou úlohu kladná srážková anomálie trvající od června do prosince 1960. V tomto roce v oblasti spadlo 1045 mm srážek\n\nZměna podmínek ve svahu byla způsobena snižující se funkčností jeho odvodňování. Celková délka hlavního sesuvového proudu byla 1800 m (objem sesunuté hmoty představoval asi 14,5 mil. m³). Proud na východním okraji hlavního sesuvu se začal pohybovat asi o 14 dní později; jeho délka dosáhla 1 km. Kubatura sesunutím postižených hornin představovala asi 5,7 mil. m³.\n\nSesuvný pohyb měl největší intenzitu od 22. prosince 1960 do 20. ledna 1961. Rychlost pohybu byla v tomto období až 6,3 m za 24 hodin. Po zastavení pohybu v létě roku 1961 byla další aktivita sesuvu zaznamenána v letech 1967, 1970 a 1977.\n\nSesuv postupně zcela zničil 150 domů, mnoho dalších bylo poškozeno. Poškodil dvoukilometrový úsek silnice I. třídy z Handlové do Žiaru nad Hronom, úsek vodovodu a několik linek vedení vysokého napětí. Ohrožen byl také provoz na železniční trati.\nSe sanací se začalo ihned po aktivaci sesuvu pomocí 6 odvodňovacích štol‏. Později byla oblast zalesněna. Originálním řešením byla stavba stabilizačního násypu u paty svahu. Zároveň došlo k regulaci toku Handlovky a její tok byl přesměrován do podzemního potrubí, překrytého násypem. Materiál násypu pocházel ze skrývky z těžby hnědého uhlí v blízkosti Handlové.\n\nPro potřeby dalšího monitoringu potenciálního pohybu svahu byly na sesuvu zaměřeny geodetické body ve čtyřech různých liniích. Rovněž bylo vytvořeno 6 inklinometrických vrtů a po roce 1978 soustava dalších 29 vrtů piezometrických. Současná měření ukazují na pokračování aktivity v této oblasti. Výzkum potvrdil význam odvodnění poškozeného svahu. \n\nSesuv byl mezníkem nejen ve výzkumu svahových pohybů, ale i v přístupu společnosti ke snižování jejich nepříznivých účinků. Byl důrazným varováním, aby byly sesuvy zohledněny jako významné geologické riziko na území Slovenska. Důležité bylo i to, aby si společnost uvědomila a podnikala preventivní opatření k zamezení novým projevům sesuvů.\n\n"}
{"id": "381023", "url": "https://cs.wikipedia.org/wiki?curid=381023", "title": "Čeburaška", "text": "Čeburaška\n\nČeburaška () je filmová postavička, s velkýma ušima a černýma očima. Je známou postavičkou legendárního animovaného ruského filmu. Poprvé se objevil v dětské knize Eduarda Uspenského roku 1966, první film o Čeburaškovi byl vytvořen velkým ruským animátorem Romanem Kačanovem v roce 1969.\n\n\nDále byl vytvořený Japonský seriál \"Čeburaška Arere? (チェブラーシカ あれれ?)\" a film \"Cheburashka\" z roku 2009.\n\n"}
{"id": "381027", "url": "https://cs.wikipedia.org/wiki?curid=381027", "title": "Anastasio Somoza Debayle", "text": "Anastasio Somoza Debayle\n\nAnastasio Somoza Debayle (5. prosince 1925 León, Nikaragua — 17. září 1980 Asunción, Paraguay) byl prezidentem Nikaraguy v letech 1967–1972 a 1974–1979.\n\nTento nikaragujský pravicový diktátor byl členem rodiny Somozů – byl synem Anastasia Somozy Garsíi a bratrem Luise Somozy Debayle. Byl svržen během tzv. Sandinistické revoluce. V červenci 1979 odletěl s rodinou, milenkou Dinorah Sampsonovou, rakvemi otce a bratra, několika papoušky a kufry s penězi do Miami. Ovšem v USA nezískal azyl, a tak se uchýlil do Paraguaye, kde vládl diktátor Alfredo Stroessner. V roce 1980 byl zastřelen v ulicích Asunciónu argentinskými atentátníky na objednávku sandinistů a kubánského režimu.\n"}
{"id": "381036", "url": "https://cs.wikipedia.org/wiki?curid=381036", "title": "Vilanova de Arousa", "text": "Vilanova de Arousa\n\nVilanova de Arousa ( a oficiálně) či Villanueva de Arosa (kastilsky) je přímořská obec v zálivu Ría de Arousa na západě Galicie ve Španělsku. Spadá do comarky Salnés a provincie Pontevedra. Obec má rozlohu 35,84 km² a v roce 2007 zde žilo 10 430 obyvatel, převážně galicijsky hovořících.\n\nPočátky městečka jsou spjaté se založením kláštera Cabido v 7. století. Ve Vilanově se narodil Ramón María del Valle-Inclán (1866–1936), jeden z předních modernistů ve španělské literatuře, spjatý s tzv. Generací 98. V obci se nachází socha nejen spisovatelova, nýbrž i jeho literárních postav. Valle-Inclánův rodný dům, přestavěný koncem 20. století na museum a památník, je vedle místního románského kostela () jednou z hlavních pamětihodností obce.\n\nDo roku 1995 spadal pod Vilanovu také ostrov A Illa de Arousa, jenž dnes tvoří samostatnou obec. Autobusová linka spojuje ostrov s Vilanovou a nejbližším větším městem Vilagarcía de Arousa.\n\n"}
{"id": "381038", "url": "https://cs.wikipedia.org/wiki?curid=381038", "title": "Haitská kreolština", "text": "Haitská kreolština\n\nHaitská kreolština (kreyòl ayisyen), často nazývaný haitština nebo obecně kreolština, je jazyk používaný asi 8,5 miliony mluvčích na Haiti a téměř čtyřmi miliony mluvčích žijících v emigraci včetně Kanady, Spojených států, Venezuely a mnoha států v Karibiku. Jde tak o nejrozšířenější kreolský jazyk na světě.\n\nHaitská kreolština je společně s francouzštinou oficiálním jazykem Haiti. Je založena především na francouzštině 18. století, ale reflektuje vlivy západoafrických a středoafrických jazyků včetně některých jazyků arabských, jazyka Taínů, portugalštiny, španělštiny a angličtiny. Africký a francouzský vliv je vzhledem k přímému kontaktu těchto jazyků v době formování haitštiny nejsilnější.\n\nMístními variantami haitštiny hovoří i obyvatelé Francouzské Guyany, Martiniku, Guadeloupu, Svaté Lucie, Svatého Bartoloměje a Dominiky.\n\nDíky úsilí Felixe Morisseau-Leroye je od roku 1961 uznávána jako oficiální jazyk společně s francouzštinou, která byla od vzniku nezávislosti Haiti v roce 1804 jediným literárním jazykem. Oficiální status podpořila ústava z roku 1987. Množství literatury v haitštině je malé, ale pomalu narůstá. Mnoho mluvčích je trilingvních hovořících haitsky, francouzsky a španělsky nebo anglicky. Jeho používání jako literárního jazyka se rozvíjí od 80. let 20. století a dnes jsou v něm vydávány mnohé noviny a vysílají v něm mnohé radiové a televizní stanice.\n"}
