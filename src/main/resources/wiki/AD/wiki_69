{"id": "495738", "url": "https://cs.wikipedia.org/wiki?curid=495738", "title": "Raketový člun", "text": "Raketový člun\n\nRaketový člun je malé válečné plavidlo vyzbrojené řízenými protilodními střelami. Kvůli své velikosti a pořizovacím nákladům jsou raketové čluny vítaným bojovým prostředkem pro malá námořnictva. Ke vzniku raketových člunů došlo po druhé světové válce, když pokrok v raketové technice nabídl alternativu k doposud používaným torpédovým člunům. První raketové čluny byly zpravidla původně torpédové čluny, na které byly namontovány odpalovací rampy pro rakety.\n\nRaketové čluny byly a jsou ve výzbroji mnoha námořnictev, z nichž Egypt, Izrael, Sýrie, Indie, Irák a Gruzie je i využily ve válečných situacích.\n\nIdea nasazení torpédových člunů počítala s tím, že rychlost bude jejich nejlepší obranou. Jejich úkolem je co nejrychleji proniknout na dostřel k nepřátelskému plavidlu (v čemž jim měly dopomoci i malé rozměry a tím pádem obtížnější zjistitelnost) a zaútočit řízenými střelami na velkou vzdálenost. Konflikty na blízkém a středním východě ale ukázaly, že rychlost a malé rozměry jsou nedostatečnou obranou před leteckým útokem a velikost raketových člunů neumožňuje instalaci další protiletadlové výzbroje a elektroniky.\n\nS přibývající elektronikou a výzbrojí stoupal výtlak a například izraelské čluny \"Sa'ar 4\" a \"Sa'ar 4,5\" již měly problémy s přetížením nástaveb a tak zpravidla nosily pouze redukovanou raketovou výzbroj. Jejich nástupce, jednotky třídy \"Sa'ar 5\", jsou již de facto korvety, i když se o nich oficiálně stále mluví jako o „raketových člunech“.\n\nRovněž Sovětský svaz po raketových člunech projektu 205 a 205U (v kódu NATO: \"Osa I\" a \"Osa II\") přistoupil (paralelně s dalšími pokusy o raketové čluny na bázi křídlových člunů: projekty 1240 (NATO: \"Sarancha\") a 206MR (NATO: \"Matka\") k produkci raketových korvet projektů 1234 (NATO: \"Nanuchka\") a 1241.1 (NATO: \"Tarantul\"). USA po křídlatých raketových člunech třídy \"Pegasus\" (všechny již byly vyřazeny) myšlenku raketových člunů zavrhly ve prospěch větších, lépe vybavených a vyzbrojených plavidel.\n\nJako první do dějin vstoupily dva egyptské raketové čluny „504“ a „501“ sovětské výroby projektu 183R (NATO: \"Komar\"), které odpoledne 21. října 1967 zasáhly a potopily izraelský torpédoborec \"Ejlat\" pomocí raket P-15 Termit (NATO: SS-N-2 \"Styx\"). Bylo to první potopení nepřátelského plavidla řízenou střelou a zároveň bojový křest raketových člunů.\n\nBěhem následující války Jom Kippur ale raketové čluny arabských států utrpěly porážku od izraelských protějšků typové řady \"Sa'ar\". V bitvě u Latakie potopily izraelské čluny syřanům kromě dalších plavidel i po jednom raketovém člunu projektu \"205\" a \"183R\". Jednalo se o první bitvu raketových člunů. V následující bitvě u Baltimu přišli Egypťané o tři ze čtyř zúčastněných člunů projektu \"205\". Izraelci se díky rušení vyhnuli zásahu raketami P-15 a naopak zasadili svým protivníkům zničující úder raketami Gabriel Mk.I a dělostřelbou: proti 76mm kanonům namontovaných na izraelských člunech se čluny projektu \"205\" mohly bránit pouze dvěma 30mm dvoukanony AK-230. Těmito úspěchy si izraelské raketové čluny vydobyly námořní převahu nad syrským a egyptským námořnictvem.\n\nBěhem operací Lítání (1978) a Mír pro Galileu (1982) podporovaly izraelské raketové čluny vylodění vlastních jednotek a ostřelovaly cíle u pobřeží.\n\nBěhem války v jižní Osetii a Abcházii si Rusové nárokovali potopení gruzínského raketového člunu \"Tbilisi\" (Projekt \"206MR\", trupové číslo 302, ex ukrajinský \"U150 Konotop\", ex sovětský \"R-15\") korvetou \"Miraž\" (Projekt \"1234.1\") večer 10. srpna 2008. Ve skutečnosti byl ale \"Tbilisi\" spolu s raketovým člunem \"Dioskuria\" (303, ex řecký \"Ypoploiarchos Batsis\" (P-17), ex \"Kalypso\" (P-54)) a dalšími plavidly potopen až 12. srpna 2008 v Poti příslušníky Specnaz.\n\nIndie před indicko-pákistánskou válkou z roku 1971 koupila ze Sovětského svazu osm člunů projektu \"205\" (v Indii označovaných jako třída \"Vidyut\"). Čtyři z nich pak jen pár hodin po vypuknutí války v noci ze 4. na 5. prosince 1971 podnikly operaci Trident: útok na pákistánský přístav Karáčí. Během útoku byly raketami P-15 potopeny minolovka PNS \"Muhafiz\" a torpédoborec PNS \"Khyber\".\n\nIrák nasadil své raketové čluny sovětského projektu \"205\" a \"205U\" během irácko-íránské války.\n\nPřed začátkem války v Zálivu mělo irácké námořnictvo dva nebo tři raketové čluny projektu \"205\" a šest modernějších člunů projetu \"205U\". Navíc Irák po obsazení Kuvajtu získal raketové hlídkové čluny \"TNC-45\" a \"FPB-57\". Většina iráckých člunů byla během války zničena koaličními letadly a vrtulníky, což znovu potvrdilo jejich zranitelnost ze vzduchu.\n\n"}
{"id": "495740", "url": "https://cs.wikipedia.org/wiki?curid=495740", "title": "Strážci času", "text": "Strážci času\n\nStrážci času může být:\n\n"}
{"id": "495741", "url": "https://cs.wikipedia.org/wiki?curid=495741", "title": "Ashermanův syndrom", "text": "Ashermanův syndrom\n\nAshermanův syndrom (zkráceně AS) je srůst děložních stěn, který se může dostavit například po umělém potratu. Může dojít k sterilitě nebo poruchám vývoje placenty v případném těhotenství. Pokud je srůst úplný, žena ani nemenstruuje.\n"}
{"id": "495742", "url": "https://cs.wikipedia.org/wiki?curid=495742", "title": "HMS (Royal Navy)", "text": "HMS (Royal Navy)\n\nZkratka HMS znamená Her Majesty's Ship nebo His Majesty's Ship (překlad: loď Jejího/Jeho Veličenstva) a jde předřazený přívlastek v označeních lodí (a ponorek) britského královského loďstva Royal Navy. Označení je používáno od roku 1789.\n\n"}
{"id": "495748", "url": "https://cs.wikipedia.org/wiki?curid=495748", "title": "Džalájirovský sultanát", "text": "Džalájirovský sultanát\n\nDžalájirovský sultanát byl státní útvar, kterému vládla dynastie mongolských Džalájirovců. Existoval ve 14. až 15. století na území Iráku a západní Persie jako nástupnický stát mongolského Ílchanátu, který se rozpadl v roce 1330. Po půl století existence ho rozvrátil dobyvatel Tamerlán (Tímúr Lenk), a třebaže se Džalájirovci pokusili o jeho obnovu v oblasti jižního Iráku, roku 1432 byli poraženi karakojunluskou říší, přišli o své hlavní město Tabríz a jako mocenský faktor ztratili na významu.\n\n\n"}
{"id": "495750", "url": "https://cs.wikipedia.org/wiki?curid=495750", "title": "El Rom", "text": "El Rom\n\nEl Rom ( אֶל רוֹם nebo אל-רום, doslova \"\"K výšině\"\", v oficiálním přepisu do angličtiny El-Rom) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 1050 metrů, cca 50 kilometrů severovýchodně od města Tiberias, cca 78 kilometrů severovýchodně od Haify a cca 160 kilometrů severovýchodně od centra Tel Avivu. El Rom leží na náhorní plošině v severní části Golanských výšin, jižně od masivu Hermon. Jižně od vesnice se z náhorní planiny zvedá pahorek Har Bar'on.\n\nOsada leží v části Golanských výšin s výrazným podílem arabského respektive drúzského obyvatelstva. 2 kilometry severně od El Rom leží drúzské město Buk'ata. Vesnice El Rom je na dopravní síť Golanských výšin napojena pomocí silnice číslo 98.\n\nEl Rom leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato osada byla založena v červenci 1971.\n\nV té době šlo o nejvýše položené židovské sídlo v Izraeli, proto obdrželo název El Rom. Prvními osadníky byla skupina Bejt ha-Arava (בית הערבה), která se původně v osadě Kalija u Mrtvého moře připravovala na usazení ve Vádí al-Araba v jižním Izraeli, ale pak se rozhodla zřídit novou osadu právě zde. Zpočátku ale osadníci pobývali v provizorní lokalitě opuštěné syrské vesnice Ajn Chavar (עין חוור), teprve později se přesunuli na nynější místo.\n\nBěhem jomkipurské války v roce 1973 byla vesnice poničena a v jejím okolí probíhaly velké tankové bitvy mezi syrskou a izraelskou armádou.\n\nPodle zprávy vypracované roku 1977 pro Senát Spojených států amerických byl počet obyvatel osady El Rom odhadován na 420. Obyvatelé byli stoupenci Izraelské strany práce. Celková plocha obce byla udávána na 4600 dunamů (4,6 kilometrů čtverečních) s tím, že krátce předtím byla na dalších 400 dunamech zřízena umělá vodní nádrž pro chov ryb. V osadě je zařízení péče o děti v předškolním věku. Základní škola je k dispozici v Merom Golan. Zdrojem příjmů je zemědělství, podnikání (v roce 1984 zde byla založena produkční společnost Ulpanej El Rom -אולפני אלרום, napojená na filmový průmysl). V kibucu je k dispozici veřejná knihovna.\n\nEl Rom je osadou se sekulárním obyvatelstvem. Jde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 323 lidí. Během roku 2014 stoupla populace o 1,6 %.\n\n\n"}
{"id": "495755", "url": "https://cs.wikipedia.org/wiki?curid=495755", "title": "Betonová hranice", "text": "Betonová hranice\n\nBetonová hranice je název naučné stezky v Orlických horách věnované problematice československého opevnění budovaného proti nacistickému Německu před druhou světovou válkou. Naučná stezka se nachází na území Králické pevnostní oblasti.\n\nTrasa čtrnáctikilometrové okružní naučné stezky Betonová hranice prochází severozápadním okrajem masívu Bukovohorské hornatiny, což je nejjižněji položený geomorfologický podcelek Orlických hor. Počátečním a koncovým bodem stezky je centrum obce Mladkov, většina trasy vede po úbočích a vrcholovými partiemi hor Vysoký kámen a Bouda. Na trase je dvacet tři informačních tabulí věnovaných různým tématům výstavby účelu a osudů československého pohraničního opevnění. Jednotlivé tabule jsou tematicky vhodně umístěny u zajímavých objektů opevnění stojících u trasy. Kromě nich je trasa obohacena informačními tabulemi zřízenými dalšími subjekty informujícími např. o ochraně okolní přírody nebo součástech muzejních areálů. Malá část stezky v údolí Tiché Orlice vede územím přírodního parku Orlice, zbylá a podstatná část trasy územím přírodního parku Suchý vrch - Buková hora. Naučná stezka není vyznačena pomocí jednotného značení, ale využívá běžně značených turistických tras. Typická značka naučné stezky je užita pouze na cedulích směrovek.\n\nPůvodní asi dvanáctikilometrová trasa naučné stezky Betonová hranice vybavená třinácti tabulemi byla předána do užívání veřejnosti již v roce 1988. Byla prvním počinem v oblasti popularizace problematiky československého opevnění na Králicku. U jejího zrodu stáli Dobroslav Mareček, Emil Trojan a Miroslav Kaška. Největším nedostatkem trasy byl fakt, že míjela v roce 1990 muzejně zpřístupněnou dělostřeleckou tvrz Bouda. Navíc po čtyřiadvaceti letech existence již tabule nebyly v nejlepším stavu a díky posunu v poznání dané problematiky byly některé informace již zastaralé. Veškeré nedostatky byly odstraněny při přetrasování a rekonstrukci provedené v roce 2012 díky spolupráci dotčených obcí, muzeí, Klubu českých turistů a lesních společností. V jejím rámci došlo k prodloužení asi o tři kilomery, zvýšení počtu tabulí (včetně propagačních v turistických lokalitách mimo vlastní trasu), k navazujícím lokálním přeložkám některých běžných turistický tras a k vyznačení nové modře značené přívodné trasy z Lichkova sloužící zároveň k napojení Vojenského muzea Lichkov k celému systému. Autorem odborných materiálů pro nové tabule je početný tým pod vedením Martina Ráboně a Milana Bluma. Na trase stezky se nacházejí i tabule věnované ochraně okolní přírody nezávisle instalované zainteresovanými subjekty. V dalších letech došlo k instalaci nových tabulí na přístupových trasách ke stezce např. ze Suchého vrchu nebo Těchonína. Každoročně při výročí mobilizace 1938 je muzei na její trase pořádán Pochod po Betonové hranici.\n\nV červenci 2015 byly lesy v místech vedení trasy okruhu vážně poničeny vichřicí, a proto do nich byl vydán zákaz vstupu, jelikož nalomené a povalené stromy ohrožují kolemjdoucí. Tím byl až do konce září 2015 okruh oficiálně vyřazen z provozu. Pochod po Betonové hranici se 26. 9. 2015 již uskutečnil.\n\nPočáteční a koncový bod okruhu se nachází v centru obce Mladkov. V první polovině převažuje jihovýchodní směr a trasa využívána červeně značenou Jiráskovu cestu. Vede kolem mladkovské železniční zastávky ležící na železniční trati Ústí nad Orlicí - Lichkov - Štíty/Międzylesie a radioaktivního pramene knížete Rostislava. Stoupá severozápadním svahem k vrcholu Vysokého kamene a následně klesá do mělkého sedla, kde se nachází areál pevnostního Muzea Vysoký kámen. Poté pokračuje ke vchodovému objektu dělostřelecké tvrze Bouda, která je rovněž muzejně provozovaná. Zde naučná stezka opouští Jiráskovu cestu a přechází do souběhu se zeleně značenou trasou 4298. Společně s ní vystoupá na vrchol hory Bouda a prochází celým povrchovým areálem tvrze. V tomto prostoru je informační hodnota naučné stezky obohacena četnými tabulemi zřízených vlastním muzeem. Po opuštění areálu trasa klesne do severovýchodního svahu hory a přejde do souběhu se žlutě značenou trasou 7321. Tato trasa je pozůstatkem původního jednotně značeného okruhu naučné stezky, z něhož ovšem po přeznačení v roce 2012 užívá již jen fragment. Naučná stezka zde nabírá převážně severozápadní směr a postupně se severovýchodním a posléze severozápadním úbočím Vysokého kamene vrací zpět do Mladkova. Vede kolem četných objektů lehkého i těžkého opevnění, přes místo dalekého výhledu na Mladkovskou vrchovinu, kolem Bergmanova kříže na Mlýnském vrchu a příhradového železničního mostu přes Tichou Orlici ze třicátých let dvacátého století.\n\n"}
{"id": "495760", "url": "https://cs.wikipedia.org/wiki?curid=495760", "title": "Temnota (Strážci času)", "text": "Temnota (Strážci času)\n\nTemnota je druhý díl knižní trilogie \"Strážci času\" australské autorky Marianne Curleyové, který leží na hranici mezi žánry sci-fi a fantasy.\n\nStejně jako u předešlé i následující knihy z trilogie Strážci času, i v případě této knihy je prolog napsán ve třetí osobě, přičemž všechny kapitoly jsou psány v první osobě v přepínání úhlů pohledu mezi dvěma vypravěči. Děj zde vypravují Isabela s Arkarianem.\n\nArkarian je unesen Řádem chaosu, kteří plánují oslabit strážce a vymazat jej už při narození. Isabela je rozhodnutá ho zachránit, ale to znamená, vzepřít se Lorianovým příkazům, riskovat svůj život, a čelit podsvětí. Projít mnoha tvrdými zkušenostmi v podsvětí se svým přítelem Ethanem a bratrem Mattem. Na cestě se potkávají s novým přítelem (John Wren), ale i zachraňují Ethanovu sestru, která byla zabita, když byl Ethan malý chlapec (ona je duch / přízrak). Během zachraňování Arkariana získají dalšího člena strážců Dillona, který pracoval pro Řádu chaosu, ale přešel k dobré straně. Arkarian a Isabela si uvědomí svou vzájemnou lásku a Arkarian je přenese z podsvětí otevřením trhliny. Když se vrátí, Lorian Isabelu předvolá ke slyšení před Tribunálem, Arkarian pro ni žádá život a zjistí, že Lorian je jeho otec. Na slyšení je Isabela zbavena viny a Lorian jí nabízí schopnost odolávat stárnutí (jako Arkarian), takže mohou být spolu.\n\n"}
{"id": "495784", "url": "https://cs.wikipedia.org/wiki?curid=495784", "title": "Evangelický kostel (Hazlov)", "text": "Evangelický kostel (Hazlov)\n\nEvangelický kostel v Hazlově je menší jednolodní stavba s jednou věží, postavená roku 1907.\n\nObec Hazlov se nacházela na hranicích území vlivu katolické a evangelické církve. Ašsko bylo vždy z větší části evangelické, Zedtwitzové ho dokázali na Ašsku udržet s menšími mezerami téměř 500 let.\n\nZákladní kámen kostela byl položen 5. května 1907. Stavba probíhala velice rychle a kostel byl dostavěn ještě před koncem téhož roku. Stavba byla financována převážně ze sbírek místních obyvatel. Podle informací z kronik a vyprávění pamětníků se zde konala poslední bohoslužba v roce 1955. Poté byl kostel opuštěn, a začal chátrat. Později začal být používán jako sklad materiálu závodu Eska Cheb, který vyráběl jízdní kola. Poté co přestal sloužit jako sklad, začal chátrat až do dnešní podoby.\n\nV 21. století byl založen místními občany \"Spolek přátel evangelického kostela\", který se snažil kostel zachránit. Kostel odkoupil podnikatel z Hazlova, a v roce 2009 provedl základní rekonstrukci interiérů a opravu střechy. Okolí kostela bylo též zbaveno neudržovaného křoví a stromoví.\n\nNa první adventní neděli, 29. listopadu 2009 byl kostel po více než 50 letech poprvé otevřen veřejnosti. Následující adventní neděle byl v kostele uváděn program, jenž má vnést do kostela opět život. V roce 2010 je v plánu nákladná rekonstrukce fasády a revitalizace okolí kostela. Majitel a přátelé kostela mají v plánu zde založit park. Kostelík má poté sloužit výhradně kulturním účelům; koncertům, výstavám a podobně.\n\n"}
{"id": "495785", "url": "https://cs.wikipedia.org/wiki?curid=495785", "title": "Frenuloplastika", "text": "Frenuloplastika\n\nFrenuloplastika (z latinského \"frenulum\") je chirurgická operace, jejíž cílem je prodloužení uzdičky na spodní straně žaludu penisu. Jestliže je uzdička vrozeně nebo po úrazu zkrácena,\nmůže být příčinou, respektive spolupodílet se, na problémech s erekcí a podobně. Odstranění uzdičky či lépe její plastika je malá operace, která tyto problémy odstraní.\n\nPokud urolog muže s takovými potížemi vyšetří, může mu doporučit celkem jednoduchý operační výkon trvající 30 až 40 minut. Operace se provádí obvykle v lokální anestezii. Principem je protětí uzdičky a její příčné sešití vstřebatelnými stehy. Doba rekonvalescence je většinou jen několik dnů. Doba pohlavní abstinence se doporučuje 10 až 14 dnů. Každá operace má svoje rizika spojená s anestezií a s výkonem samotným. Frenuloplastika není, jak již bylo uvedeno, příliš složitý výkon. Hojení ale může být provázeno celkem výjimečně infekcí (hnisáním), nebo při prořezání stehu krvácením v místě, kde byl. Nejde určitě o závažné komplikace, které mohly nějak ovlivnit u zdravého jedince jeho další pohlavní život. \n\nNaopak - většina mužů pozoruje po provedené frenuloplastice zkvalitnění a prodloužení pohlavního styku a oddálení ejakulace.\n\nPo operaci je vhodné mít ránu co nejvíce na vzduchu, urychluje to hojení. Doporučovány jsou také koupele v heřmánku a mazání framykoinem. \n"}
{"id": "495786", "url": "https://cs.wikipedia.org/wiki?curid=495786", "title": "Rolls-Royce Ghost", "text": "Rolls-Royce Ghost\n\nRolls-Royce Ghost je model osobního automobilu britské aristokratické automobilky Rolls-Royce, který byl poprvé představen roku 2009 a jehož výroba začala v roce 2010. Tento model byl zpočátku označován různými názvy, samotná automobilka jej nazývala RR4 a většina novinářů zase Baby Roller. Tento automobil, jehož vzhled vychází z konceptu označeného 200EX, má podobně jako jeho předchůdci nabídnout spolehlivost, výkon a samozřejmě styl a luxus. Označení 'Ghost' (odkazující na model Silver Ghost, který se začal vyrábět v roce 1925) velmi vhodně svým názvem doplňuje druhý v současné době vyráběný model automobilky s označením Phantom. Oproti zmíněnému modelu Phantom je Ghost menší a výrazně levnější, což mu však neubírá na luxusu a přestiži.\n\nVůz kombinuje klasické tvary Rolls-Royce s moderními tématy. Jak je zvykem, přídi dominuje rozměrná lehce skloněná maska chladiče, jenž je po stranách osazena úzkými světlomety s xenonovými výbojkami. Boční pohled prozrazuje klasické otevírání zadních dveří proti směru jízdy. Záď zdobí sdružená světla z LED diod spolu s lichoběžníkovými chromovanými koncovkami dvojitého výfukového systému. Originálnímu vzhledu přispívá možnost lakovat přední kapotu a okolí masky chladiče spolu s čelním oknem kontrastním odstínem Silver Satin. Pohon obstarává zcela nový vidlicový dvanáctiválec s objemem 6,6 litru, který dosahuje výkonu 563 koní (420 kW) a točivého momentu až 780 Nm. Ghost zrychlí z klidu na 100 km/h za 4,9 s, přičemž nejvyšší rychlost je elektronicky omezená na 250 km/h. Váha vozidla dosahuje 2,5 tuny, rozvor náprav 3 295 mm, délka 5 399 mm, šířka 1 948 mm a výška 1 550 mm.\n\n"}
{"id": "495788", "url": "https://cs.wikipedia.org/wiki?curid=495788", "title": "Blastocoel", "text": "Blastocoel\n\nBlastocoel („prvotní tělní dutina“) je dutina vyplněná tekutinou, nacházející se uvnitř blastuly. (resp. u savců v blastocystě).\n\nKdyž morula vstoupí do děložního prostoru, zona pellucida přítomná na povrchu moruly se najednou stane mnohem propustnější. Tím se do vnitřní buněčné masy moruly dostane velké množství tekutiny a vznikají velké mezibuněčné prostory vyplněné vodou, z nichž se nakonec zformuje blastocoel. Tzv. nepravá tělní dutina pak tvoří u některých nižších živočichů v dospělosti tzv. pseudocoel, u coelomátních živočichů však dochází k vystlání této dutiny mezodermem a mluví se o pravé tělní dutině, tedy coelomu. Tím technicky vzato blastocoel zaniká.\n"}
{"id": "495789", "url": "https://cs.wikipedia.org/wiki?curid=495789", "title": "Vladimír Poláček", "text": "Vladimír Poláček\n\nVladimír Poláček (26. září 1925 v Plzni – 2. května 2009 ve Frýdku-Místku) byl český katolický teolog, právník, kněz a vysokoškolský učitel.\n\nPo studiích teologie nemohl působit v duchovenské službě, pracoval proto v dělnických profesích i v cirkusech. Řeckokatolické kněžské svěcení přijal roku 1969. Nebylo mu dovoleno sloužit mezi řeckokatolíky, proto působil v římskokatolických farnostech. V letech 1990–1995 byl děkanem Řeckokatolické bohoslovecké fakulty Univerzity P. J. Šafaříka v Prešově. V letech 1986–1990 a 1995–2004 byl farářem v Domaslavicích. Pohřben je ve Sviadnově.\n\nVe své odborné činnosti se soustředil na kanonické právo východních katolických církví, zejména církve řeckokatolické.\n\nOd roku 1969 byl ženat s Květoslavou, roz. Šlapetovou.\n\n\n"}
{"id": "495794", "url": "https://cs.wikipedia.org/wiki?curid=495794", "title": "Eli Zeira", "text": "Eli Zeira\n\nGenerálmajor Eli Zeira (: אלי זעירא, * 1928, Haifa, Britský mandát Palestina) je bývalý generál Izraelských obranných sil (IOS). V letech 1972 až 1974 byl náčelníkem vojenské rozvědky Aman. Nejvíce znám se stal díky svému chybném odhadu před jomkipurskou válkou, že Egypt a Sýrie nezaútočí, přestože zpravodajské služby tvrdily opak. Poválečná Agranatova komise, která prošetřovala okolnosti války, shledala Zeirovo pochybení a doporučila jeho odvolání. Zeira následně rezignoval.\n\n"}
{"id": "495799", "url": "https://cs.wikipedia.org/wiki?curid=495799", "title": "Alena Venhodová", "text": "Alena Venhodová\n\nAlena Venhodová (* 28. prosince 1953, Hodonín) je česká lékařka a politička, bývalá senátorka za obvod č. 79 – Hodonín, zastupitelka města Hodonína a členka ODS.\n\nVystudovala Lékařskou fakultu Univerzita Jana Evangelisty Purkyně v Brně a dodnes provozuje soukromou zubní ordinaci.\n\nS manželem Vladimírem vychovala syna Jiřího a dceru Vlaďku.\n\nOd roku 1992 je členkou ODS. V roce 1994 vstoupila do komunální politiky, když se stala zastupitelkou města Hodonína, kde působí dodnes. Byla také členkou Rady města Hodonína.\n\nV letech 2004-2010 působila v Senátu P ČR, když v prvním kole porazila tehdejšího senátora Josefa Kaňu z KDU-ČSL v poměru 23,90 % ku 20,26 % hlasů, ve druhém kole svoji silnější pozici potvrdila a získala mandát členky horní komory českého parlamentu se ziskem 57,72 % všech platných hlasů. V senátu se stala místopředsedkyní Výboru pro záležitosti Evropské unie a byla součástí vedení senátorského klubu ODS. Ve volbách 2010 svůj mandát senátorky neobhájila a byla poražena v senátních volbách kandidátem ČSSD Zdeňkem Škromachem.\n\n"}
{"id": "495805", "url": "https://cs.wikipedia.org/wiki?curid=495805", "title": "Takajuki Kubota", "text": "Takajuki Kubota\n\nTakajuki Kubota ( 窪田 隆之 \"Kubota Takayuki\", * 1985, Kóbe, Japonsko) je japonský moderní umělec.\n\nV současné době žije a pracuje v Tokiu. Jeho zájem o umění se projevil v raném dětství. Získal Bachelor Umění a výzkum Azii na Temple University kampusu v roce 2008, stejně jako nejmladší akademický titul v oboru historie umění. V lednu 2007 časopis FlashArt zdůraznil jeho výstavy, která se konala v galerii Q Tokio v roce 2006.\n\n"}
{"id": "495807", "url": "https://cs.wikipedia.org/wiki?curid=495807", "title": "Seznam postav série Strážci času", "text": "Seznam postav série Strážci času\n\nMINECRAFT FREE DOWNLOAD IT !!! SUPER LEGAL !!!\n\n\n\n"}
{"id": "495809", "url": "https://cs.wikipedia.org/wiki?curid=495809", "title": "Robert Hugo", "text": "Robert Hugo\n\nMgA. Robert Hugo (* 15. června 1962 Praha) je český varhaník, cembalista, dirigent, hudební teoretik především v oblasti barokní hudby a vysokoškolský pedagog. Od roku 1991 působí jako regenschori v kostele Nejsvětějšího Salvátora v Praze (Římskokatolická akademická farnost Praha). V roce 1992 založil hudební soubor zaměřující se na interpretaci staré hudby \"Capella Regia Musicalis\", který v současnosti nese název \"Capella Regia Praha\".\nPo ukončení Přírodovědecké fakulty Univerzity Karlovy v Praze, oboru fyzikální chemie, pokračoval studiem oboru hudební teorie, a také varhanní hudby u profesorů Milana Šlechty a Jaroslava Tůmy na Hudební fakultě Akademie múzických umění v Praze. Na Akademii staré hudby v Drážďanech studoval hru na cembalo. Na počátku 90. let učil na pražské konzervatoři, byl také dirigentem brněnského Janáčkova divadla, ve kterém uvedl československou premiéru operního díla Emilia de Cavallieriho s názvem \"„Rappresentatione di Anima e di Corpo“\".\n\nV teorii hudby se zaměřuje především na českou a německou barokní hudbu. Uskutečnil několik obnovených premiér skladeb Jana Dismase Zelenky, Giacoma Carissimi či Adama Václava Michny z Otradovic.\n\nJe lektorem Akademie staré hudby na Masarykově univerzitě v Brně a vyučuje také na Vysoké škole pro duchovní hudbu v Görlitz.\n\nKoncertně vystupuje zejména v České republice, Německu a Polsku.\n\n\n"}
{"id": "495811", "url": "https://cs.wikipedia.org/wiki?curid=495811", "title": "Kela Alon", "text": "Kela Alon\n\nKela Alon ( קלע אלון, podle jména vysídlené syrské vesnice al-Kela severně od stávající osady, v oficiálním přepisu do angličtiny Qela, přepisováno též Kela Alon nebo Qela Allon) je izraelská osada a vesnice typu společná osada (\"jišuv kehilati\") na Golanských výšinách v Oblastní radě Golan.\n\nNachází se v nadmořské výšce 648 metrů, cca 42 kilometrů severovýchodně od města Tiberias, cca 78 kilometrů severovýchodně od Haify a cca 152 kilometrů severovýchodně od centra Tel Avivu. Kela Alon leží na náhorní plošině v severní části Golanských výšin, na jejím západním okraji, který se pak prudce svažuje k řece Jordán. Severně od vesnice probíhá údolí vodního toku Nachal Orvim.\n\nKela Alon je na dopravní síť Golanských výšin napojena pomocí lokální silnice číslo 959. Vesnicí prochází rovněž takzvaná Ropná silnice.\n\nKela Alon leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato osada byla založena v roce 1984. Nejprve šlo o polovojenskou osadu typu Nachal, později proměněnou v ryze civilní zemědělský kibuc. Ten se ale v roce 1989 rozpadl a vesnice se opět ujaly oddíly Nachal. Podle jiného zdroje se osada rozpadla už v roce 1988. Důvodem rozkladu kibucu byl nedostatek kvalitní orné půdy v okolí.\n\nK novému civilnímu osídlení tu došlo v roce 1991. Noví obyvatelé pojmenovali vesnici Bruchim. V roce 1997 pak bylo přijato nynější oficiální jméno Kela Alon. V červnu 2000 byl schválen plán, podle kterého se Alon má nadále vyvíjet jako takzvaná společná osada, tedy sídlo bez výraznějšího hospodářského kolektivismu. Obyvatelé pracují v zemědělství a turistických službách. V Kela Alon funguje zařízení předškolní péče o děti. Základní škola je v osadě Merom Golan, střední školství ve městě Kacrin.\n\nPočátkem 21. století byla několik set metrů západně od původní osady zřízena nová čtvrť, situovaná blíže k vyhlídce na Chulské údolí. Tento obytný soubor se nazývá Macok Orvim (מצוק עורבים), doslova „\"Havraní útes\"“, podle nedalekého kaňonu a vodního toku Nachal Orvim. Kela Alon tak následně sestávala ze dvou urbanisticky samostatných částí: na východě provizorní zástavba v Bruchim, na západě zámožněji koncipovaná Macok Orvim, která se profilovala jako lokalita luxusního rezidenčního bydlení a turistických apartmánů. V Macok Orvim si v roce 2006 koupil pozemek i tehdejší ministr financí Izraele Avraham Hirschson. K roku 2006 žilo v Macok Orvim cca 50 rodin a dalších 100 se mělo přistěhovat do léta roku 2007. Naopak původní obytný soubor Bruchim z počátku 90.let, situovaný na východní straně Kela Alon, prodělal vleklý demografický a stavební úpadek, který má být ovšem zvrácen plánovanou reorganizací do podoby administrativně samostatné nové osady, nazvané Ramat Trump, na počest amerického prezidenta. Přípravné práce na založení Ramat Trump započaly v roce 2019. \n\nKela Alon je osadou se sekulárním obyvatelstvem. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 217 lidí. Během roku 2014 stoupla populace o 14,8 %.\n\n\n"}
{"id": "495815", "url": "https://cs.wikipedia.org/wiki?curid=495815", "title": "Consign to Oblivion", "text": "Consign to Oblivion\n\nConsign to Oblivion je druhé album symfonicmetalové skupiny Epica. Bylo vydáno 21. dubna 2005. Na album hostuje zpěvák americké powermetalové skupiny \"Kamelot\" – Roy Khan v písni „Trois Vierges“. Tématem textů je mayská civilizace. Na albu se objevuje nový koncept „A New Age Dawns“, který dále pokračuje na albu \"Design Your Universe\".\n\nAlbum je více zaměřeno na instrumentaci, než ostatní alba Epicy a jsou zde více využité sbory, které dávají hudbě gotický nádech a dodávají na dramatičnosti. Markův growling se na tomto albu vyskytuje pouze ve třech písních: „Force of Shore“, „Mother of Light“ a „Consign to Oblivion“. Dále se growling objevuje ve dvou bonusových písních a to na předělávce od skupiny Death – „Crystal Mountain“ a „Quietus“.\n\n\n\n\n\n\n\n"}
{"id": "495825", "url": "https://cs.wikipedia.org/wiki?curid=495825", "title": "Michal Šerák", "text": "Michal Šerák\n\nMichal \"Sherry\" Šerák (* 21. prosince 1973, Praha) je český baskytarista, který prošel několika hudebními seskupeními (např. Excelence, Doctor P.P., Pancho, MOI, ...) Spolu s kytaristou Richardem Němcem a bubeníkem Mikolášem Nopem, je jedním ze zakládajících členů skupiny Just For Fun. Působí v seskupeních pražské rockové scény – 2Wings (od roku 2006), Tichá Dohoda (od roku 2000) a Daryl Green (od roku 2005), s nimiž natočil řadu studiových nahrávek a alb. Sherryho charakteristickým znakem je hra převážně na šestistrunné baskytary.\n\n\n"}
{"id": "495832", "url": "https://cs.wikipedia.org/wiki?curid=495832", "title": "Paper mill", "text": "Paper mill\n\nPaper mill je pojem z angličtiny pro tzv. „úkoly na zakázku“ získané z různých webů nabízejících zpracované materiály, referáty a úlohy. Stáhnout je lze zdarma, za úplatu nebo oproti vložení vlastní jiné vypracované práce. Paper mills mají původ už v době, kdy neexistoval internet a na univerzitách byly ke koupi nabízeny vypracované materiály či písemné práce .\n\n"}
{"id": "495833", "url": "https://cs.wikipedia.org/wiki?curid=495833", "title": "Mircea Geoana", "text": "Mircea Geoana\n\nMircea Geoană (* 14. července 1958, Bukurešť) je rumunský politik a bývalý ministr zahraničí. Je považován za zručného diplomata a koncem roku 2004 úspěšně dovedl ke konci přístupová jednání o vstupu Rumunska k Evropské unii.\n\nGeoană studoval práva v Bukurešti a v Paříži. Krátce po pádu komunistického diktátora Nicolae Ceaușesca nastoupil službu v mezinárodních vztazích, stal se mluvčím ministerstva a v roce 1996 byl jako nejmladší zastupitel své země poslán do USA, aby se stal velvyslancem. Z této doby pochází jeho podpora invazi do Iráku v roce 2003.\n\nV prosinci 2000 se Geoană stal rumunským ministrem zahraničí a v této funkci vedl v roce 2001 předsednictví OBSE. Otočil pozornost kolegů v organizaci z Balkánu na Kavkaz a centrální Asii. Ve svém rozhovoru pro FAZ v roce 2004 se vyslovil pro silnější a celosvětově ambiciózní Evropu; jen kvůli tomu se vyplatí odevzdat tolik národnostní suverenity na EU.\n\nV komunálních volbách v červnu 2004 byl sociálnědemokratickým kandidátem v Bukurešti, obdržel ale pouze 29,7 % hlasů. Úřadující starosta Traian Băsescu (Aliance pro spravedlnost a pravdu) byl znovuzvolen 54,9 % hlasů.\n\nPřed prezidentskými volbami na konci roku 2004 byl politický oblíbenec Iona Iliesca označován jako pravděpodobný nástupce ministerského předsedy Adriana Năstaseho. \n\nOd 21. dubna 2005 je Geoană předseda sociálnědemokratické strany PSD. V parlamentních volbách v roce 2008 vystupoval jako lídr své strany a obdržel nejvíce hlasů. 19. prosince 2008 byl zvolen prezidentem rumunského senátu.\n\nKoncem roku 2009 byl Geoană kandidát PSD v prezidentských volbách. V prvním kole dosáhl 31 % hlasů a dostal se tak do druhého kola. V druhém kole voleb 6. prosince byl velmi těsně poražen svým protikandidátem, úřadujícím prezidentem Traianem Băsescem. Jeho strana výsledek neuznala a požádala o přepočítání sporných hlasů.\n\n"}
{"id": "495834", "url": "https://cs.wikipedia.org/wiki?curid=495834", "title": "Playlife", "text": "Playlife\n\nPlaylife je italská módní značka, sídlící v Trevisu. Tato firma je součástí společnosti Benetton Group S.p.A, v současnosti ji vlastní rodina Benettonů. Specializuje se především na sportovní oblečení.\n\nV letech 1998–2000 společnost sponzorovala tým F1 Benetton Formula, a poskytla jméno motorům Renault Mecachrome a Supertec. Tým soutěžil pod názvem Mild Seven Benetton Playlife. Nejúspěšnějším řidičem týmu se stal Giancarlo Fisichella, který v roce 1998 získal páté místo v F1. O rok později obsadil v téže soutěži 1999 a v roce 2000 skončil na 4. místě.\n"}
{"id": "495835", "url": "https://cs.wikipedia.org/wiki?curid=495835", "title": "Seznam biskupů diecéze Superior", "text": "Seznam biskupů diecéze Superior\n\nSeznam biskupů diecéze Superior od jejího založení v roce 1905 až po dnešek.\n\n\n"}
{"id": "495836", "url": "https://cs.wikipedia.org/wiki?curid=495836", "title": "Goodpastureův syndrom", "text": "Goodpastureův syndrom\n\nGoodpastureův syndrom je vzácné autoimunitní onemocnění, charakterizované přítomností autoprotilátek proti bazální membráně ledvinových glomerulů a alveolárních kapilár. Projevuje se rychle postupujícím zánětem parenchymu ledvin (glomerulonefritidou) a krvácením do plic.\n\nJde o vzácný syndrom s incidencí 1 nemocný na milion obyvatel za rok. Častěji jsou postiženi muži, hlavně mezi 20. a 30. rokem, další vlna mezi 60. a 70. rokem života\n\nGoodpastureův syndrom je způsoben autoprotilátkami proti karboxyterminální nekolagenní globulární doméně (NC1) molekuly alfa 3 řetězce kolagenu IV, což je tzv. Goodpastureův antigen. Kolagen IV je základní strukturální molekulou bazální membrány glomerulů, plicních kapilár, řetězec alfa 3 kolagenu IV se vyskytuje také ve středním uchu, některých částech oka, plexus choroideus.\n\nGoodpastureův syndrom je pokládán většinou za výsledek škodlivých exogenních vlivů (kouření, inhalace toxických plynů a rozpouštědel, prodělaná infekce) na geneticky vnímavé osoby. 90 až 97% pacientu s tímto syndromem nese na svých leukocytech HLA antigen podtypu HLA DR2 a HLA DR4 – není však jasné, co vše dále přispívá. Často se Goodpastureův syndrom objeví po jiném onemocnění ledvin, nejčastěji streptokokové infekci, které poškodí glomerulární stěnu a tím vlastně vystaví molekuly kolagenu IV T-lymfocytům, které spustí zánětlivou reakci. \n\nPrůběh lze zmírnit podáním receptorového antagonisty molekul IL-1 a TNF-alfa. Anti-GBM protilátky jsou převážně typu IgG1, váží komplement a přispívají k infiltraci ledvin neutrofily a makrofágy. Pro vznik vlastní autoimunitní reakce proti GBM je rozhodující cytotoxický mechanismus (II. typ) založený právě na anti-GBM protilátkách.\n\nKrvácení do plic se vyskytuje, na rozdíl od ANCA-asociovaných vaskulitid, pokud je zde faktor poškozující plicní endotel (např. kouření).\n\nZákladními klinickými projevy je rychle postupující glomerulonefritida a u dvou třetin pacientů také krvácení do plic. Onemocnění se může vyvinout perakutně, během několika dnů, nebo pomaleji, v průběhu několika měsíců. Typická je těžká anémie způsobená plicním krvácením, tachypnoe, dušnost, sladká chuť v ústech, celková slabost, často hemoptýza. Rentgenologicky lze při plicním krvácení zachytit několikamilimetrové noduly až splývající rozsáhlé infiltráty s nodulací na okrajích. RTG není pro krvácení do plic specifický.\n\nV časných fázích je poškození ledvin zjistitelné mikroskopickou hematurií a malou proteinurií a obvykle velmi rychle postupuje až do selhání ledvin. U pacientů lze téměř vždy prokázat anti-GBM autoprotilátky typu IgG1, jejich titr souvisí se závažností nefritidy.\n\nSpočívá v průkazu anti-GBM auto protilátek lineární imunofluorescencí podél bazální membrány v renální biopsii. Při vyhodnocení je třeba zvážit, že u pokročilé destrukce glomerulů nemusí být přímá imunofluorescence průkazná a lze také zjistit falešnou pozitivitu anti-GBM autoprotilátek u pacientů s ANCA-asociovanou vaskulitidou nebo s nefrotickým syndromem. Dále se provádí stanovení titru cirkulujících autoprotilátek metodou RIA nebo ELISA.\n\nPrůběh onemocnění může být perakutní, může se tedy rozvinout během několika dnů,nebo pomalý, plíživý, kdy se rozvíjí během měsíců, jakmile se začne rozvíjet ledvinová nedostatečnost, směřuje onemocnění ireverzibilně do úplného selhání ledvin. Recidivy plicního krvácení dosti záleží na tom, zda pacient není vystaven iritujícím látkám, například při kouření. Prognóza neléčených je, že 77–96% pacientů umíralo do jednoho roku, současná imunosupresivní terapie snížila úmrtnost na 20%.\n\nJe třeba imunosupresivní léčby, snížení hladiny patogenních autoprotilátek plazmaferézou a tím zastavení poškozování dalších cílových orgánů. Po remisi je imunosupresiva jako je prednison s cyklofosfamidem možno vysadit na rozdíl od ANCA-asociovaných vaskulitid, protože je zde minimum relapsů. Plazmaferézou se rozumí výměna 4 litrů plazmy alespoň 14 dní do poklesu titru autoprotilátek. Doporučuje se profylaxe kotrimoxazolem kvůli případné infekci způsobené \"Pneumocystys carini\". Transplantace ledvin se doporučuje alespoň půl roku po vymizení autoprotilátek.\n"}
{"id": "495842", "url": "https://cs.wikipedia.org/wiki?curid=495842", "title": "Ezekiel Kemboi", "text": "Ezekiel Kemboi\n\nEzekiel Kemboi Cheboi (* 25. května 1982, Matira) je keňský atlet, dvojnásobný olympijský vítěz, trojnásobný vicemistr světa a čtyřnásobný mistr světa na trati 3000 metrů překážek.\n\nJako jediný steeplař v roce 2009 zaběhl tuto trať pod osm minut, když si v katarském Dauhá vytvořil 8. května nový osobní rekord 7:58,85. 17. června 2009 vyhrál závod na ostravském mítinku Zlatá tretra. Trať zaběhl v čase 8:09,55. Jeho současný osobní rekord je 7:55,76.\n\n"}
{"id": "495846", "url": "https://cs.wikipedia.org/wiki?curid=495846", "title": "Maastricht (geologie)", "text": "Maastricht (geologie)\n\nMaastricht je posledním stupněm druhohorní éry a křídové periody. Zahrnuje zhruba posledních 5 milionů let druhohor (před 72,1 – 66,0 Ma). Název dostal podle nizozemského města stejného jména.\n\n"}
{"id": "495848", "url": "https://cs.wikipedia.org/wiki?curid=495848", "title": "Hyperaktivita", "text": "Hyperaktivita\n\nHyperaktivita je fyzický stav, který se projevuje abnormální aktivitou, impulzivností, vznětlivostí. Tyto vlastnosti sice mohou být přirozenou součástí osobnosti, avšak pokud se pro takového člověka stanou problémem (nebo pro ostatní) jedná se už o nemoc. Hyperaktivita je často spojována s ADHD, což je hyperaktivita s poruchou pozornosti. Také se může jednat o \"nakažlivou náladu\". Člověk, který je hyperaktivní, šíří své pocity, když je smutný, padá to i na ostatní v okolí, kteří se náhle také cítí smutně.\n\nJe mnoho potenciálních příčin. Jako hyperaktivní se může jevit dítě nebo adolescent, u nichž je takové chování přirozené. Tedy příčinou může být třeba puberta. Další potenciální příčiny jsou nuda, deprese, psychické konflikty, problémy v rodině, ADHD, sexuální zneužití, organické poškození mozku, schizofrenie, poruchy učení a jiné. Byla podezřívána také konzumace cukru, ale žádný výzkum tuto příčinu nepotvrdil. Ve skutečnosti žádné z příčin nejsou nějak zvlášť prokázané (jsou jen ze zkušeností), mohlo také dojít k záměně příčiny a následku.\n\nMěstský životní styl zvyšuje riziko hyperaktivity.\n"}
{"id": "495849", "url": "https://cs.wikipedia.org/wiki?curid=495849", "title": "Alois Pekárek", "text": "Alois Pekárek\n\nAlois Pekárek (22. ledna 1915 Radešínská Svratka – 14. listopadu 1999 Rajhrad) byl český římskokatolický duchovní. Prošel celkem 23 působišti v brněnské diecézi. Vězněn byl jak nacisty, tak komunisty.\n\nAlois Pekárek se narodil v Radešínské Svratce do početné rodiny. Středního vzdělání nabyl v Novém Městě na Moravě. V letech 1933–1938 vystudoval teologii v brněnském alumnátu. Vysvěcen na kněze byl dne 5. července 1938. Duchovní službu nastoupil jako kaplan v Žarošicích. Pak působil v Chrlicích (v ústavu nevidomých), v Telnici, v Brně-Husovicích a u svatého Jakuba. Druhou polovinu druhé světové války strávil v Kuřimi (1943–1945). Ke konci války byl zatčen gestapem a v Černé Hoře odsouzen vojenským soudem k trestu smrti pro napomáhání dezercím a pro vzbuzování kapitulantských nálad. Intervencí kněžny Salmové nebyl trest vykonán a Pekárek byl internován na rájeckém zámku.\n\nPo válce Pekárek působil dva roky jako katecheta v Blansku, pak od roku 1947 jako farář v Bořitově. Pokusil se o vysokoškolská studia, byl však po necelých dvou letech z filozofické fakulty vyloučen. Roku 1949 byl odsouzen k čtyřem rokům vězení za sdružování proti republice. Během tří let vězení prošel věznicemi v Brně, Znojmě, v Praze na Pankráci, v Mladé Boleslavi a v Kolíně. Po svém propuštění byl administrátorem na několika místech jihozápadní Moravy (Vysoké Studnice, Jamné, Fryšava, Vémyslice, Sulkovec, Ruda, Velké Meziříčí, Brno-Bystrc, Vranov nad Dyjí a Lančov). Roku 1988 byl poslán do důchodu do hornoújezdské farnosti. Odtud byl brzy povolán jako pomocný kněz do Jaroměřic nad Rokytnou.\n\nV srpnu 1990 převzal duchovní správu v Třebíči-zámku. Zde působil po tři roky. Během posledního z nich ho papež Jan Pavel II. jmenoval svým kaplanem (monsignore). Téhož roku začalo třebíčské nakladatelství FiBox vydávat Pekárkovy homilie, zachycené na magnetofonových páskách, v knižní podobě. Pekárek je měl za „drobečky slova Božího a lidské moudrosti, které mohou být užitečné“. Poslední fázi života strávil v klášteře těšitelek v Rajhradě u Brna. Zde také 14. listopadu 1999 zemřel a byl i pochován.\n\n\n"}
{"id": "495850", "url": "https://cs.wikipedia.org/wiki?curid=495850", "title": "Bantuové", "text": "Bantuové\n\nBantuové jsou početná etno-lingvistická skupina populací mluvících bantuskými jazyky; žijících od rovníkové Afriky až po jih Afriky.\n\nPůvodní černošské kmeny hovořící bantuskými jazyky po populační explozi ve staletích před n. l. začaly svou cestu z oblasti rovníkových pralesů na jih a východ za novými oblastmi vhodnými k usídlení. Tehdy používali jazyky skupin sotho a tswana. Jsou uchovány památky z období 3 – 5. století našeho letopočtu na jejich nabytou schopnost v oblasti řemesel, znali hrnčířství, těžbu a zpracování kovů. Zhruba kolem roku 1000 měly jejich osady ve vnitrozemí kamenné domy a tisíce obyvatel.\nProtože tyto kmeny neovládaly písmo, získání informací o jejich historii a životě je velice obtížné.\n\nČást kmenů se podél východního pobřeží Indického oceánu dostala více na jih. V Jihoafrické republice jsou dnešními jejich potomky Zuluové a Xhosové. Bantuové tvoří významnou část obyvatelstva jak v JAR, tak i v Rovníkové Guineji, Kamerunu, Demokratické republice Kongo, Mosambiku či Tanzanii.\n\nVětšina bantuských kmenů po své cestě z centra Afriky zůstala ve východní části jižní Afriky, kde je dostatek vláhy. Ze severu jejich území ohraničovala řeka Limpopo, ze západu poušť Kalahari.\n\nStaví si kruhové domy s kulatou, případně kuželovitou střechou. Používají hlínu, proutí, traviny, dřevo. Domy jsou seřazeny do kruhu a celá osada je obehnána hradbou. Uvnitř osady je ohrada pro dobytek, kde se odehrávají i náboženské obřady, vedené šamany.\nŽiví se sběrem a lovem, chovem dobytka, ovcí a koz. Z plodin pěstují sorgo (čirok), ze kterého umí vařit pivo, dále proso, hrách, dýně a melouny.\n\nRůst obyvatelstva a vznik mnoha vesnic vedly k složité vnitřní struktuře. Rodinné klany měly své starší představitele a náčelníky a také svá shromáždění. Mnohé klany se spojily do kmenů.\n\n"}
{"id": "495852", "url": "https://cs.wikipedia.org/wiki?curid=495852", "title": "Peprit", "text": "Peprit\n\nPeprit je hybridní mořský sediment, která vzniká při kontaktu žhavé lávy s vodním prostředí. Jedná se o hyaloklastickou brekcii se sedimentární matrix. Často se jedná o drobné skelné úlomky obklopené vápnitým či slinitým pojivem.\n"}
{"id": "495853", "url": "https://cs.wikipedia.org/wiki?curid=495853", "title": "Stephanie Herseth Sandlin", "text": "Stephanie Herseth Sandlin\n\nStephanie Herseth Sandlin (* 4. prosince 1970, Aberdeen, Jižní Dakota) je americká demokratická politička.\n\nV roce 2004 byla zvolena do Sněmovny reprezentantů USA za stát Jižní Dakota. Stala se první ženou v historii Jižní Dakoty která byla do Sněmovny zvolena.\n\nV roce 2007 se provdala za Maxe Sandlina, který byl v letech 1997–2005 členem Sněmovny reprezentantů USA za stát Texas.\n\n"}
{"id": "495858", "url": "https://cs.wikipedia.org/wiki?curid=495858", "title": "Orchidantha", "text": "Orchidantha\n\nOrchidantha (syn. \"Lowia\") je rod rostlin náležící do čeledi Lowiaceae. Je to jediný rod čeledi \"Lowiaceae\". Rozdílné jméno rodu a čeledi je způsobeno tím, že jméno \"Orchidantha\" je nepatrně starší než jméno \"Lowia\", tudíž má prioritu, jméno čeledi \"Lowiaceae\" patří mezi nomina conservanda.\n\nJsou to vytrvalé byliny s oddenkem, stonek chybí, vše vyrůstá přímo z oddenku. Listy jsou jednoduché, střídavé, dvouřadě uspořádané, řapíkaté, s listovými pochvami. Čepele jsou celokrajné, široce kopinaté, žilnatina je zpeřená, boční žilky se obloukem sbíhají k vrcholu. Jsou to jednodomé rostliny s oboupohlavnými květy. Květy jsou uspořádány v květenstvích, většinou v málokvětých vrcholících. Květy jsou výrazně nesouměrné, zygomorfické, často silně zapáchající, na první pohled připomínající květy orchidejí. Okvětí se skládá z 6 okvětních lístků. Vnější kruh je dole srostlý v trubku, cípy jsou čárkovitě kopinaté a přibližně stejné. Střední člen vnitřního kruhu tvoří rozšířené eliptické až člunkovité labellum, zbylé 2 jsou mnohem menší. Tyčinek je 5, jsou volné nebo dole srostlé s okvětím. Gyneceum je srostlé ze 3 plodolistů, je synkarpní, semeník je spodní. Laloky blizen jsou petaloidní (napodobují korunu). Plodem jsou tobolka.\n\nJe známo asi 15 druhů, které jsou rozšířeny v tropech jihovýchodní Asie, od jižní Číny po Borneo.\n\n \n"}
{"id": "495863", "url": "https://cs.wikipedia.org/wiki?curid=495863", "title": "Vicky Cristina Barcelona", "text": "Vicky Cristina Barcelona\n\nVicky Cristina Barcelona je romanticko-dramatická filmová komedie, kterou napsal a režíroval Woody Allen. Film byl natočen roku 2008. Hlavní role obsadili slavné herecké hvězdy Javier Bardem, Penélope Cruzová, Scarlett Johanssonová a Rebecca Hallová.\n\nPříběh vypráví o dvou Američankách, Vicky a Cristině, které tráví léto v Barceloně, ve Španělsku. Jejich dobrodružství začíná v okamžiku kdy potkají španělského umělce Juana Antonia. \n\nSnímek měl svoji premiéru na prestižním filmovém festivalu v Cannes v květnu 2008. Následně na to byl uveden po celém světě. V České republice ho diváci poprvé mohli spatřit 23. října 2008. \n\nPříběh začíná když příjemný hlas Christopher Evan Welch popisuje dvě hlavní hrdinky,nejlepší kamarádky Vicky (Rebecca Hall) a Cristina (Scarlett Johansson),které přijíždí na léto do slunné Barcelony. Vicky je dívka s ujasněnou budoucností. Chystá se v Barceloně dopsat svou absolventskou práci a následně na to se vdát. Zatímco Cristina je naprostý opak, dívka, jež se nebrání novým zážitkům, zkušenostem. Vyhledává drama, která zpestří její život. \nV Barceloně jsou ubytované u vzdálené příbuzné Vicky, u Judy (Patricia Clarkson) a jejího manžela Marka (Kevin Dunn). \n\nJeden večer dívky navštíví vernisáž v místní galerii. Zde potkají poprvé pohledného, charismatického malíře Juana Antonia (Javier Bardem). Cristinu zaujme hned na první pohled a začne se na něj vyptávat. Od Judy zjistí jeho dramatický příběh o bouřlivém vztahu Juana a jeho ženy, Marie Elena (Penélope Cruzová), které vyústil až v touhu se navzájem zabít. Tento fakt Cristininu touhu poznat tohoto malíře ještě více posílí. Ještě tutéž noc je Cristina a Vicky na večeři, kde nečekaně potkávají Juana Antonia. V krátké době dostávají od charismatického Juana nabídku letět s ním do městečka Oviedo. Víkend za účelem poznání krásného historického městečka, ochutnání skvělého vína a jídla a milování ve třech. Poslední nabídka Vicky urazí a razantně odmítá. Cristina naopak je nadšena a souhlasí. Nakonec obě dívky svolí a odletí s Juanem.\n\nPrvní den proběhne velice úspěšně. Juan Antonio je skvělý průvodce, ukazuje krásy Ovieda, zajímavá místa se skvělým jídlem a pitím. Vypráví dramatický příběh svého manželství s Marií Elenou, se svou životní láskou. Na závěr dne, Juan Antonio navrhne dívkám sdílení své postele spolu s ním. Vicky opět razantně odmítá. Cristina přijímá. Ovšem těsně před lehnutí Cristiny a Juana Antonia do postele se Cristině udělá zle. Následující dny Juan Antoino prožívá pouze s Vicky, Cristina zůstává v hotelovém pokoji. Vicky pozná další krásná místa Ovieda včetně otce Juana, starého básníka. Poslední noc se pro Vicky stane záhadným způsobem neuvěřitelně romantická, podlehne Juanu Antoinovi a pomiluje se s ním.\n\nNásledný den se všichni tři vrací. Vicky svou noc Cristině zamlčí. Po návratu uběhne několik dní během níž se Juan Antoinio neozývá ani Cristině ani Vicky. Jednoho dne se ozve Cristině, která je z něho nadšena. Od té chvíle jí vyjadřuje náklonnost a podniká s ní jednu akci za druhou. Cristina je šťastná. \n\nZanedlouho přijíždí za Vicky její snoubenec Doug (Chris Messina), jenž naplánoval svatbu ve Španělsku. Tak se i stane. Mezitím Cristina žije s Juanem Antoiniem. Jejich vztah plyne normálně až do chvíle kdy Juanovi volají z nemocnice. Jeho životní láska a žena Marie Elena se pokusila o sebevraždu. Juan se rozhodne ji ubytovat u sebe. Cristina není nadšena, ale souhlasí. Po čase se ukazuje, že Mariina přítomnost vztahu jenom přispívá. Nakonec se z nich stává milenecká trojice. \n\nPříběh se později opět vrací k Vicky a to ve chvíli, kdy začíná váhat ve svém manželství s Dougem. To umocní ještě nechtěné zahlédnutí Judy, která se líbá s cizím mužem. Následně Vicky zjišťuje, že Judy byla téměř celý život v manželství s Markem nešťastná. Vicky nechce udělat stejnou chybu jako Judy a tak se rozhodne spatřit Juana Antoina ještě jednou. V té době už je Juan Antoinio zase sám. Cristina opustila trojici, protože se začala cítit nejistá a nespokojená. Později na to mezi Marií Elenou a Juanem Antoinem vypukli opět bouřlivé hádky až Marie Elena odchází.\n\nDalší den se Juan a Vicky sejdou v jeho ateliéru. Juan vyzná Vicky lásku a začne ji líbat. Situace se dramaticky vyhrotí vpádem Marii Eleny se zbraní. Vicky je nechtěně postřelena do dlaně.\n\nPříběh končí. Vicky, Cristina a Doug odlétají do USA. Vicky nikdy Dougovi neřekla pravdu o jejím zranění. Vše se vrací do normálu. Vicky a Doug mají svůj manželský svět a Cristina je opět na začátku sebe nalezení. Celý příběh tedy končí přesně tam kde začal.\n\nFilm vydělal kolem 90 miliónu dolarů po celém světě. Přičemž jeho rozpočet byl 20 miliónů dolarů. Tím se stal jedním z nejziskovějších filmů Woodyho Allena.\n\n„ Penelope Cruzová zahrála jednu z jejich nejctěnějších, nejplnějších charakterů.“\n„ Je to jednoduše Woodyho nejlepší komedie za tento rok… Jeho hvězdy opravdu zářily, zvláštní a velmi komický Javier Bardem, Scarlett Johansson, Rebecca Hall, Patricia Clarkson a ze všech nejlepší Penelope Cruzová.“\n„Sexy a vtipné.“\n„Vášnivé, šílené a sexy. Penelope Cruzová je ohromující. Podívejte se!“\n\n\n"}
{"id": "495865", "url": "https://cs.wikipedia.org/wiki?curid=495865", "title": "Přírodní rezervace Mount Nimba", "text": "Přírodní rezervace Mount Nimba\n\nMount Nimba je národní park v Guineji a Pobřeží slonoviny. Mimo jiné zahrnuje i horu téhož jména, na které se nachází více jak 200 endemických druhů. \n\nV roce 1981 byla oblast zařazena na seznam světového dědictví UNESCO. Následkem přílivu utečenců z oblastí válečných konfliktů, kteří oblast ohrožují, je park od roku 1992 veden i na seznamu světového dědictví v ohrožení.\n"}
{"id": "495869", "url": "https://cs.wikipedia.org/wiki?curid=495869", "title": "2002 AA29 (planetka)", "text": "2002 AA29 (planetka)\n\n2002 AA je 50–100 metrů velký asteroid, přesněji kvazisatelit Země. Kolem své osy se otočí za 33 minut, tedy tak rychle, že odstředivá síla na jeho povrchu je větší než gravitace, tudíž musí sestávat z jednoho kompaktního kusu.\n\n"}
{"id": "495871", "url": "https://cs.wikipedia.org/wiki?curid=495871", "title": "Jiří Krouský", "text": "Jiří Krouský\n\nJiří Krouský (24. dubna 1812 Katusice – 27. října 1887 Praha) byl český lektor těsnopisu.\n\nNarodil se jako syn Felixe Krouského, sedláka z Katusic č.d. 12, a Kateřiny, dcery Tomáše Pecháčka ze Skalska č.d. 8. Vystudoval gymnázium v Mladé Boleslavi a filozofii v Praze. Pak vyučoval na soukromém gymnáziu Josefa Jungmanna. V roce 1845 se účastnil kurzů těsnopisu, které v Praze pořádal Hynek Jakub Heger (k dalším posluchačům patřili např. Josef Jungmann, Šebestián Hněvkovský, Josef Franta Šumavský, František Ladislav Rieger a Václav Bělský). Krouský byl jeden z prvních, kdo absolvoval zkoušky a od roku 1847 vyučoval těsnopis na univerzitě i soukromě. Roku 1861 zasedal v komisi pro Fügnerovu cenu za nejlepší převod gabelsberské soustavy do češtiny. Sám se snažil zdokonalit Hegerův systém a mírně upravenou verzi zpočátku i vyučoval, ale pokusů zanechal poté, co komise Pražského spolku stenografů vydala oficiální pravidla. Roku 1865 se společně s Eduardem Novotným stal členem zkušební komise pro kandidáty učitelství stenografie.\n\nKrouský vyučoval těsnopis čtyřicet let. Měl zásluhy o rozvoj tohoto oboru v Čechách i o udržení jednoty písma. V roce 1884 se stal čestným členem Prvního pražského spolku stenografů.\n\n"}
{"id": "495872", "url": "https://cs.wikipedia.org/wiki?curid=495872", "title": "Ferdinand Urbánek", "text": "Ferdinand Urbánek\n\nFerdinand Urbánek (20. května 1821 Kroměříž – 27. října 1887 Praha) byl český cukrovarnický podnikatel, politik a organizátor kulturního života v Čechách a na Moravě.\n\nNarodil se v Kroměříži v roce 1821 Václavu Urbánkovi nájemci dnes již neexistujícího biskupského mlýna, který stával za Mlýnskou branou u Biskupské mincovny. Vystudoval gymnázium v Kroměříži, filozofii v Brně a práva v Olomouci. Roku 1844 se přestěhoval do Čech, přičemž pracoval v Libějicích a Lysé nad Labem. V roce 1849 byl zaměstnán jako dozorce na stavbě cukrovaru v Lysé, o rok později se vrátil na Moravu a vybudoval cukrovar v Kvasicích. Cukrovar zřídil se svým švagrem Emanuelem von Proskowtzem.\n\nStal se také předsedou hospodářského spolku na Hané. V oboru pak působil po zbytek života; po roce 1861, kdy se znovu odstěhoval do Čech, založil ještě závody v Modřanech, Sadové a Zdicích. Roku 1870 prosadil vznik českého cukrovarnického spolku a stal se jeho předsedou. Stál také u vzniku úvěrního ústavu v Hradci Králové a Živnobanky v Praze, a byl ředitelem Hypoteční banky Království českého.\n\nOlomoucká obchodní komora jej v době pobytu na Moravě zvolila za poslance Moravského zemského sněmu.\n\nOd roku 1863, podle dobového zdroje ale až od doplňovacích voleb v říjnu 1865, zasedal na Českém zemském sněmu, kam byl zvolen za kurii venkovských obcí, obvod Jaroměř, Dvůr Králové. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nČeský zemský sněm ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 23. února 1872 prohlášen pro absenci za zaniklý. Totéž se opakovalo po prvních přímých volbách do Říšské rady roku 1873, kdy získal mandát poslance za kurii venkovských obcí, obvod Hradec Králové, Jaroměř, Nové Město atd. Z politických důvodů se nedostavil do sněmovny, čímž byl jeho mandát prohlášen za zaniklý.\n\nBohatá byla i jeho činnost v oblasti národní kultury. Stal se zakládajícím členem Hlaholu, Sokola, Umělecké besedy, Měšťanské besedy, Slovanské besedy ve Vídni a Moravské besedy v Brně. Nejvýznamnější pozicí pak bylo jeho předsednictví ve sboru pro vystavění Národního divadla, které zastával od roku 1864. Společně s Karlem Sladkovským měl velké zásluhy o zdárný výsledek celého projektu. Byl blízkým přítelem Karla Linhy, starosty Sokola.\n\nKe konci života zasáhly Urbánkovy podniky velké ztráty. Přijal proto zaměstnání jako úředník – vrchní inspektor cukrovarů.\n\nUrbánek byl současníky uznávaný pro vlastenectví, obětavost, čestnost a poctivost. Byl považovaný za vzor vzdělaného průmyslníka, národovce i lidumila. Roku 1866 se stal nositelem Řádu Františka Josefa.\n\nUrbánek až do své smrti žil v Podolí v usedlosti Neumanka. Jeho vnučkou byla česká spisovatelka Anna Maria Tilschová.\n\n"}
{"id": "495873", "url": "https://cs.wikipedia.org/wiki?curid=495873", "title": "Gnome Monosoupape", "text": "Gnome Monosoupape\n\nGnome Monosoupape byl francouzský vzduchem chlazený devítiválcový rotační motor z éry první světové války o výkonu cca 100 - 160 koní. Motor vyvinul Laurent Seguin (bratři Sequinové), podílející se v předchozích pěti letech i na vývoji předchozích motorů Gnome. Byl představen v roce 1913. Ve srovnání se svými předchůdci se konstrukce motoru Monosoupape značně lišila v jednom ohledu. Používala důmyslné uspořádání vnitřních kanálů, které nahrazovalo velké množství pohyblivých součástí, používaných v běžných motorech. Stačil tak jen jeden ventil (výfukový) pro každý válec. Roli sacího ventilu hrál samotný píst válce. Motory Monosoupape patřily k nejspolehlivějším motorům své doby.\n\nBritský letecký konstruktér Thomas Sopwith charakterizuje charakterizuje Monosoupape jako jeden z největších dílčích pokroků v letectví.\n\nJednou z mála nevýhod motorů Monosoupape byla nemožnost řídit otáčky motorů a občasné problémy s utrháváním válců.\n\nMotor Gnome Monosoupape byl instalován v mnoha slavných spojeneckých letadlech raného období první světové války,\nSopwith Tabloid\nAirco D.H.2, některé z letadel Bristol Scout, R.A.F. F.E.8, Sopwith Pup, Sopwith Tabloid, Vickers F.B.5, Vickers F.B.12\nnebo Nieuport 27, Nieuport 28, Morane-Saulnier A.1 (9N).\nněkteré z letadel Sopwith Camel\n\n\nVýkon motoru: 160 hp (podle jiných pramenů 150 hp)\n\n"}
{"id": "495884", "url": "https://cs.wikipedia.org/wiki?curid=495884", "title": "Jan Adelf Městecký", "text": "Jan Adelf Městecký\n\nJan Adelf Městecký, latinsky Ioannes Adelphus (1520, Heřmanův Městec – 25. září 1593, Brtnice), byl utrakvistický kněz a náboženský spisovatel.\n\nByl vychován mezi českými bratry v Prostějově, ale stal se utrakvistickým knězem. V tomto úřadě pak v Prostějově mezi lety 1577–1583 působil. Zde se dostal do sporu s utrakvistickým děkanem v Uherském Brodě Pavlem Kyrmezerem, který přerostl v ostrou náboženskou polemiku. Zaznamenali ji i dějepisci Jednoty bratrské, neboť zejména na obranu Jednoty Adelf v tomto sporu vystupoval. V roce 1583 byl na příkaz olomouckého biskupa Stanislava Pavlovského uvězněn, ale na přímluvu Hynka Brtnického z Valdštejna opět propuštěn. Musel však opustit své působiště v Prostějově a usadil se Brtnici, kde zůstal až do své smrti.\n\nV roce 1580 byl k poctě Jana Adelfa vydán sborník latinské příležitostné poezie \"Carmina aliquot in honorem (...) Ioannis Adelphi Hermannomiesteceni\".\n\nJan Adelf Městecký bývá někdy zaměňován s Janem Heřmanoměsteckým, farářem v Poděbradech a děkanem v Rakovníku, který zemřel v roce 1579. Kvůli svým intenzivním kontaktům s českými bratry je také někdy mylně považován za duchovního Jednoty bratrské a to i v některých moderních pojednáních.\n\n\n"}
{"id": "495886", "url": "https://cs.wikipedia.org/wiki?curid=495886", "title": "František Ambrož", "text": "František Ambrož\n\nFrantišek Ambrož (14. listopadu 1894, Vysoké Mýto - 15. dubna 1980, New York) byl český protinacistický odbojář, politický vězeň a emigrant. Působil v Praze, v Chebu, v SRN a v New Yorku v USA. \n\nPolitický pracovník, emigrant, veřejně činný. Patřil mezi členy druhého odboje.\n\nPo absolvování vodotechnické školy ve Vysokém Mýtě pracoval technický úředník různých stavebních podniků. Od 15. listopadu 1920 působil jako úředník technické kanceláře zemědělské rady v Praze. Za činnost za v ilegální skupině pluk. Balabána, Josefa Mašína a Morávka Tři králové byl během německé okupace odsouzen v Berlíně k šesti letům vězení. 5. května 1945 byl s příchodem americké armády vedené generálem Pattonem při osvobozování Československa od nacistických okupantů, ustanoven americkou vojenskou správou tajemníkem ONV v Chebu. Po návratu do Prahy (26. května 1945) se stal tajemníkem místopředsedy Zemského národního výboru v Praze. Od 1945 působil ve funkcích v Čs. straně národně socialistické. 24. března 1948 unikl vykonstruovanému politickému procesu, zahájenému s nastolenou komunistickou vládní diktaturou odchodem do SRN. V roce 1950 pak odešel do Spojených států. Usadil se v New Yorku. Byl činný v exilových a krajanských organizacích. Zemřel tam v roce 1980.\n"}
{"id": "495888", "url": "https://cs.wikipedia.org/wiki?curid=495888", "title": "Omai", "text": "Omai\n\nMai (okolo 1751–1780), chybně, ale běžně nazývaný Omai, byl mladý domorodec z ostrova Raiatea, který byl první ostrovan z Tichomoří, jenž navštívil Evropu.\n\nV srpnu 1773 se na ostrově Huahine nalodil na loď HM Bark \"Adventure\", které velel komandér Tobias Furneaux. \"Adventure\" se zúčastnila spolu s lodí HMS \"Resolution\" druhé plavby Jamese Cooka do Tichomoří. Omai doplul na \"Adventure\" v říjnu 1774 do Anglie a v Londýně byl uveden do společnosti přírodovědcem sirem Josephem Banksem.\n\nOmai byl několikrát portrétován, mimo jiné sirem Joshuou Reynoldsem. Omaiova cesta do Anglie a zpáteční cesta na Tahiti, kterou vykonal během třetí plavby Jamese Cooka, se stala námětem divadelní pantomimy Johna O'Keefa \"Omai: or A Trip round the World\", která byla předvedena během Vánoc 1785 v londýnském Royal Opera House v Covent Garden.\n\nOmai během druhé a třetí Cookovy plavby byl Cookovým tlumočníkem. Po návratu do Tichomoří se usadil na ostrově Huahine. Během návštěvy lodi \"HMAV Bounty\" na Tahiti roku 1789 její velitel William Bligh zaznamenal, že Omai zemřel zhruba dva a půl roku po odjezdu Cooka z Huahine, v listopadu 1777.\n"}
{"id": "495890", "url": "https://cs.wikipedia.org/wiki?curid=495890", "title": "Diecéze Superior", "text": "Diecéze Superior\n\nDiecéze Superior je římskokatolická diecéze rozkládající se severu Wisconsinu. Založena byla v roce 1905 a společně s metropolitní arcidiecézí Milwaukee a diecézemi Green Bay, La Crosse a Madison tvoří Církevní provincii Milwaukee. Biskupství i katedrála Krista Krále se nacházejí ve městě Superior, současným biskupem je od roku 2007 Peter Forsyth Christensen. \n\nDiecéze byla založena 3. května 1905 papežem Piem X. oddělením severní části diecéze La Crosse a severozápadní části diecéze Green Bay. Jejím prvním biskupem byl Augustine Francis Schinner.\n\nV letech 1913-1921 byl 2. sídelním biskupem této diecéze Joseph Maria Koudelka, emigrant českoněmeckého původu a jedna z významných postav české krajanské komunity v USA.\n\n\n"}
{"id": "495893", "url": "https://cs.wikipedia.org/wiki?curid=495893", "title": "Stacy Peralta", "text": "Stacy Peralta\n\nStacy Peralta (* 15. října 1957, Los Angeles, Kalifornie, USA) je americký sportovec, režisér a podnikatel.\n\nNa skateboardu začal jezdit ve svých pěti letech a dnes je považován za jednoho z otců moderní podoby tohoto sportu. První předchůdci skateboardů se objevily pravděpodobně již v průběhu 40. a 50. let 20. století, když si skupinka surfařů z Kalifornie řekla, že by mohli vymyslet sport, který by byl podobný surfingu, jen aby nemuseli čekat na vhodné vlny. A tak na surf přimontovali kolečka.\n\nSamotným začátkům skateboardingu pomohla skupina lidí, kteří se nazývali Z-BOYS, ve které byly kromě něj takové legendy jako Jay Adams, Steve Caballero, Thomas Bahleda a Tony Alva.\n\nStal se jedním z klíčových členů legendárního Zephyr Teamu a vůbec první Z-Boy, který uzavřel lukrativní smlouvy. Po třech letech cestování, propagace produktů, vystupování v televizních pořadech a několika filmových rolích ve svých 19 letech opustil kariéru profesionálního sportovce a stal se spoluzakladatelem společnosti Powell-Peralta, zabývající se výrobou skateboardů.\n\nO pět let později se jejich firma stala celosvětovým hegemonem v této oblasti. V roce 1984 se začal věnovat filmové produkci, režii a střihu. Natočil snímek \"Bones Brigade Video Show\" a šest dalších skateboardových videí, která mu přinesla nabídky práce pomocného režiséra u tří filmů – \"Thrashin‘, Jdi do toho!\" a \"Policejní akademie 5\". V roce 1990 opustil svou firmu a začal se věnovat scenáristické a režijní práci na plný úvazek. Následujících šest let pracoval v oblasti dokumentární, komediální a seriálové tvorby.\n\nV roce 2000 napsal a zrežíroval kritiky ceněný dokument \"Dogtown and Z-Boys\", který o rok později získal ocenění pro nejlepšího režiséra a cenu publika na filmovém festivalu Sundance. V roce 2002 pak obdržel cenu Independent Spirit Award v kategorii nejlepší dokument. Na loňském ročníku filmového festivalu Sundance byl uveden jeho druhý dokument \"Riding Giants\" – bylo to vůbec poprvé v historii festivalu, kdy byl zahájen dokumentem. Také je autorem scénář k dosud nepojmenovanému filmu o surfařské legendě Gregu Nollovi, který bude sám režírovat.\n\nV roce 2005 napsal scénář k filmu \"Legendy z Dogtownu\" (režie Catherine Hardwicke), jež vypráví příběh skupiny mladých surfařů Z-boys, která v 70. letech přivedla k životu nový, revoluční styl skateboardingu. Ve filmu ztvárnil jeho vlastní osobu skateboardisty herec John Robinson.\n"}
{"id": "495894", "url": "https://cs.wikipedia.org/wiki?curid=495894", "title": "Xuân Diệu", "text": "Xuân Diệu\n\nXuân Diệu, celým jménem Ngô Xuân Diệu (2. února 1916 provincie Bình Định – 18. prosince 1985 Hanoj) byl jedním z nejvýznamnějších vietnamských básníků 20. století. Užíval též pseudonymu \"Trao Nha\" (viet. \"Trảo Nha\"). \n\nNapsal kolem 450 převážně milostných básní, několik povídek, eseje a literární kritiky. Kromě toho také překládal poesii (mj. Nazım Hikmet, Nicolás Guillén). Jeho otec byl učitelem. V roce 1943 vystudoval Xuan Zieu zemědělské inženýrství, v témže roce se připojil k národně osvobozeneckému hnutí Viet Minh. Je velmi znám především pro svou milostnou poesii, jeho básnické sbírky \"Poesie\" (viet. \"Thơ thơ\", 1938) a \"Vůně na křídlech větru\" (viet. \"Gửi hương cho gió\", 1945–67), oslavující mládí, lásku (z části homosexuální) a přírodu jsou velmi známé, čtou se na vietnamských školách. Je označován za „největšího z nových básníků“ a „krále milostných básní“. V Hanoji je po něm pojmenována ulice.\n\n"}
{"id": "495895", "url": "https://cs.wikipedia.org/wiki?curid=495895", "title": "Pomaré I.", "text": "Pomaré I.\n\nPōmare I. (okolo 1743 - 1803, celým jménem: Tu-nui-ea-i-te-atua-i-Tarahoi Vairaatoa Taina Pomare I, také známý jako Tu nebo Tinah nebo Outu) byl sjednotitel a první král Tahiti v období 1788? až 1791.\n\nNarodil se v Pare, okolo roku 1743, jako druhý syn Teu Tunuieaiteatua a jeho ženy Tetupaia-i-Hauiri. Původně vládl za regentství svého otce a po smrti otce vládl až do 23. listopadu 1802. Jako král Pomaré I. sjednotil území ovládaná místními náčelníky na ostrově Tahiti a ostrovech Moorea, Mehetia, a Tetiaroa. Roku 1791 abdikoval, ale zůstal tahitským regentem až do roku 1803.\nByl dvakrát ženat a měl dva syny a tři dcery. Jeho následovníkem byl Pomaré II., který vládl v letech 1803–1821.\n\n"}
{"id": "495897", "url": "https://cs.wikipedia.org/wiki?curid=495897", "title": "The Divine Conspiracy", "text": "The Divine Conspiracy\n\nThe Divine Conspiracy (božské spiknutí) je třetí album nizozemské symfonic metalové skupiny Epica. Jedná se o jejich první koncepční desku. Bylo vydáno 7. září 2007 u nového vydavatelství Nuclear Blast. Myšlenkou alba je: \"\"Bůh stvořil různá náboženství. V každém náboženství nalezneš určitou podstatu, se kterou se můžeš více méně ztotožnit, a pokud se o to budeš detailně zajímat, brzy dospěješ k názoru, že ve všech náboženstvích se v jádru jedná o totéž\"\". Pokračuje zde koncept \"The Embrace That Smothers\", který se zde také uzavírá.Na The Divine Conspiracy se objevují v textech také nová témata. Například píseň \"Beyond Belief\" se týká sporu mezi vědou a náboženstvím. Následující skladba, \"Safeguard to Paradise\", se zabývá metodami přesvědčování sebevražedných atentátníků. V písni s tím ostře kontrastuje pomalá a jemná hudba.\n\nPost bubeníka zastává na The Divine Conspiracy Arien van Weesenbeek z \"God Dethroned\", který se později stal členem kapely. Na albu hostuje také Sander Gommans (ex-After Forever) v písni \"Death of a Dream\". Evropská verze alba obsahuje předělávku písně skupiny \"Fear Factory – \"Replica\".\n\n\nBonusy:\n\n\n\"La'petach Chatat Rovetz\" ( \"לפתח חטאת רובץ\") je hebrejský výraz, který znamená, že hřích čeká na příležitost zasáhnout a ovlivnit.\n\"Indigo\" jsou jedinci s velice rozvinutou intuicí. Také to může být tmavě modré barvivo.\n\n\n\n\n"}
{"id": "495898", "url": "https://cs.wikipedia.org/wiki?curid=495898", "title": "František Pštross", "text": "František Pštross\n\nFrantišek Pštross (3. listopadu 1797 Praha-Nové Město – 15. února 1887 tamtéž) byl pražský podnikatel a komunální politik, otec purkmistra z let 1861–1863 Františka Václava Pštrosse.\n\nJeho otec byl koželuhem. František se zapojil do provozu rodinného podniku a zvelebil jej. Vstoupil také do komunální politiky. Roku 1835 se stal členem sboru obecních starších, přičemž v této funkci působil až do roku 1884. Staral se zejména o hospodářské otázky. V roce 1848 byl členem deputace do Vídně k císaři Ferdinandu Dobrotivému. Později také zasedal v zemském sněmu jako poslanec za Staré Město.V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. \n\nPštross byl úspěšný, bohatý podnikatel a známý komunální politik, který si pro svůj důmysl, vlastenectví, solidnost a uhlazené chování získal respekt veřejnosti. Byl mu také udělen rytířský titul. Dožil se vysokého věku. Zemřel 15. února 1887 ráno následkem pádu, při kterém si zlomil nohu.\n"}
{"id": "495899", "url": "https://cs.wikipedia.org/wiki?curid=495899", "title": "Nam quốc sơn hà", "text": "Nam quốc sơn hà\n\nNam quốc sơn hà (vietnamsky \"Hory a řeky Jižní krajiny\") je čínsky psaná vietnamská báseň, kterou napsal v roce 1077 vojevůdce a vietnamský národní hrdina Lý Thường Kiệt, a recitoval ji nepřátelům na své obranné linii na řece Như Nguyệt, aby posílil morálku svých vojáků. Báseň, požadující formou poetických obrazů nezávislost \"Jižní krajiny\", tj. Vietnamu, je přes svou poněkud nezvyklou poetickou formu pokládána za vůbec první vietnamskou deklaraci nezávislosti. Ač je psána čínsky, je pokládána za jeden z nejkrásnějších projevů vietnamského vlastenectví. Je psána v čínštině, vznešeným, obřadným jazykem, dobově velmi častou literární formou rýmovaného sedmislabičného čtyřverší. \n"}
{"id": "495902", "url": "https://cs.wikipedia.org/wiki?curid=495902", "title": "Anton Haus", "text": "Anton Haus\n\nAnton Haus (13. června 1851, Tolmin – 8. února 1917, Pula) byl jediný rakousko-uherský velkoadmirál a velitel rakousko-uherského námořnictva v letech 1913 – 1917.\n\nNarodil se do slovinsky mluvící rodiny v Tolminu ve Slovinsku. V šestnácti letech vstoupil v listopadu 1869 k rakousko-uherskému námořnictvu. Později v 80. letech vyučoval na C. k. námořní akademii ve Fiume a zde také sepsal v roce 1891 práci \"Grundzüge der Ozeanographie und maritimen Meteorologie\" (Základy oceánografie a námořní meteorologie).\n\nV roce 1900 se ujal velení nad korvetou SMS \"Donau\", s níž se účastnil potlačení boxerského povstání. V Číně pak zůstal až do roku 1902. V roce 1907 byl povýšen na viceadmirála a účastnil se jako člen rakousko-uherské delegace 2. mírové konference v Haagu. V roce 1912 působil ve funkci inspektora námořnictva, o rok později se 24. února stal po admirálovi Rudolfu Montecuccolim velitelem rakousko-uherského námořnictva. Dne 2. května téhož roku byl pak povýšen na admirála.\n\nZa první světové války vedl své loďstvo s opatrností (velké bitevní lodě opustily pulský přístav jen dvakrát), přesto (nebo právě proto) se mu podařilo dosáhnout nad početně silnějším nepřítelem několika vítězství. Někdy bývá kritizován za udílení rakousko-uherské imatrikulace německým ponorkám, čímž jim umožnil vést neomezenou ponorkovou válku na Středozemním moři, aniž by se zhoršily vztahy neutrálních zemí s Německem. Dne 28. května 1916 byl povýšen na velkoadmirála. Byl jediným mužem, který takovouto hodnost u rakousko-uherského námořnictva kdy zastával. Zemřel 8. února 1917 po krátké nemoci, způsobené těžkým nachlazením při cestě vlakem z Vídně do Puly.\n"}
{"id": "495903", "url": "https://cs.wikipedia.org/wiki?curid=495903", "title": "Phan Khôi", "text": "Phan Khôi\n\nPhan Khôi (20. srpna 1887, Bao, provincie Quảng Nam, Vietnam – 16. ledna 1959, Hanoj) byl vietnamský novinář, disident a spisovatel. Inspiroval vietnamskou variantu čínské kampaně Sta květů (1957, čínští spisovatelé zde otevřeně kritizovali vládu, požadujíce svobodu slova), za což byl silně perzekvován vietnamskou komunistickou stranou.\n\nPocházel z významné rodiny, od útlého věku studoval klasickou čínskou i západní literaturu, brzy se naučil francouzsky, seznámil se s liberalismem a začal psát latinisovanou vietnamštinou. Připojil se k pokrokovému a protifrancouzskému hnutí, v roce 1908 byl na rok uvězněn, po propuštění studoval. V roce 1911 založil v rodném městě Bảo An soukromou školu, na níž učil. Od roku 1907 psal politické články pod pseudonymem Chương Dân, stal se velmi známým pro novost a revoluční charakter svých idejí. V mnoha novinách byl redaktorem, od roku 1929 do roku 1956 pracoval jako šéfredaktor mnoha vlivných časopisů. V prosinci 1956 se připojil k hnutí Sta květů (ve vietnamštině se užívá název \"Nhân Văn\"), kde prosazoval svobodu slova a tisku a obviňoval komunistickou stranu z porušování ústavy. V důsledku toho byly všechny jeho noviny zrušeny, byl v domácím vězení, byl donucen publikovat několik sebekritik. V roce 1959 zemřel náhle ve svém domě.\n"}
{"id": "495907", "url": "https://cs.wikipedia.org/wiki?curid=495907", "title": "C. k. námořní akademie", "text": "C. k. námořní akademie\n\nCísařská a královská námořní akademie () byla jedinou školou pro budoucí námořní důstojníky v rakousko-uherském námořnictvu.\n\nPočátky námořní akademie sahají do roku 1797, kdy mírem z Campo Formio získala habsburská monarchie Benátsko a tím pádem i přístup k moři. Se založením vlastního loďstva vyvstala potřeba školy pro důstojnictvo, jíž se v roce 1802 nařízením arcivévody Karla stala k.k. Marine-Kadettenschule \"(Cesarea regia scuda dei cadetti di marina)\" umístěná v Benátkách. Po ztrátě Benátek v důsledku revolučních hnutí byla roku 1848 tato škola přemístěna do Terstu a v roce 1852 obdržela název k.k. Marine-Akademie. V roce 1857 pak byla opět přesunuta, tentokráte do přístavu Fiume. Základní kámen novostavby ve Fiume byl položen 26. března 1856 před zraky velitele rakouského námořnictva arcivévody Ferdinanda Maxe. Stavba byla dokončena 3. října 1857. Akademie sestávala z na jih směřující hlavní budovy a dvou postranních křídel. Od roku 1869 se honosila názvem k.u.k. Marine-Akademie. V této budově zůstala akademie až do vypuknutí první světové války v roce 1914. Z bezpečnostních důvodů byla akademie přeložena do zámku Hof v Dolním Rakousku a později do hornorakouského Braunau am Inn.\n"}
{"id": "495918", "url": "https://cs.wikipedia.org/wiki?curid=495918", "title": "Fyzioterapie", "text": "Fyzioterapie\n\nFyzioterapie je část komprehensivní rehabilitace, která se zabývá diagnostikou, léčbou a prevencí poruch pohybového systému člověka. Je mezioborově svázána s mnohými medicínskými obory jako chirurgie, ortopedie, interní lékařství, gerontologie, psychiatrie aj. Fyzioterapie využívá standardizované postupy fyzikální terapie a volí léčbu ze škály metodik jako léčebná tělesná výchova, manuální myoskeletální medicína, Měkké a mobilizační techniky, elektroterapie, balneoléčba, magnetoterapie, termoterapie, kryo terapie apod. Vychází z bohaté znalosti anatomie, fyziologie a biomechaniky popř. vývojové kineziologie a je účinnou metodou, jak předcházet závažným celospolečenským zdravotním problémům.\n\nZmínky o skladbě a činnosti mozku, nervech a příznivém vlivu tělesných cvičení na lidské tělo lze číst již u Hippokrata, Platona a Aristotela. V novověku sepsal Mercurialis (1530–1606), benátský lékař, dílo, které se podrobně zabývá tělesným cvičením jako součástí medicíny. Na základě detailních pitev pořídil Leonardo da Vinci řadu anatomických obrázků se svaly.\n\nRené Descartes si představoval reflexní akci tak, že zevní podnět působí jakési otevření nervové cesty, po níž duše člověka působí na výkonný orgán, resp. sval. Následovala další díla, která mapovala stavbu mozku a rovněž díla, která tvrdila, že nervy řídí pohyby prostřednictvím duše. V 19. století rozpoznal Gall, že šedá hmota mozková sestává z buněčných těl, zatímco bílá z nervových vláken.\n\nObrnu lícního nervu popsal Charles Bell. Čech J.E.Purkyně popsal buňky mozečku a identifikoval neuronová jádra a jejich výběžky. Zakladatelem proslulého Královského centrálního institutu gymnastiky byl švéd P.H. Ling. Vybudoval systém, který má pomáhat harmonickému vývoji lidského těla. Během 19. a 20. století působilo v Evropě přes 20 průkopníků tělesné výchovy.\n\nDruhá polovina 19. století se vyznačovala přibývajícími poznatky o lokalizaci senzorických a motorických funkcí v mozku. Do této skupiny neurologů a anatomů patřili Broca, Brodmann, Brown-Sequard, Duchenne, Huntington. Fotografickou analýzu pohybu zavedli koncem 19. století Muybridge a Marey. Anglický neurolog J.H. Jackson se ke konci 19. století správně domníval, že mozek řídí ucelené pohyby, nikoli izolované svaly. Je pokládán za zakladatele hierarchického principu řízení motoriky od nejnižších struktur po nejvyšší. Jedním z prvních neurofyziologických základů, o které se opírají některé fyzioterapeutické koncepty je reflexní teorie řízení motoriky, kterou sepsal Ch.S. Sherrington. Pojem „podmíněný reflex“ zavedl I.P. Pavlov. Polohovými reflexy se zabýval R. Magnus.\n\nRehabilitace a fyzioterapie v dnešním slova smyslu se začaly objevovat až ve 20. století. Vrátková teorie bolesti byla publikována Melzackem a Wallem v roce 1965. V 60. a 70. letech 20. století se hromadily práce, které tvrdily, že u živočichů dochází ke koordinovaným pohybům bez vyvolávajícího stimulu i bez účasti vyšších mozkových center. Výsledky Frossberga, Grillnera či Rossignola byly podnětem ke vzniku nové varianty teorie řízení motoriky tzv. motorickými programy. S.R. y Cajal dal základ pro podrobnější poznatky o plasticitě nervového systému. K.H. Pribram se řídil holistickým přístupem ve vědě a zabýval se vjemy, emocemi, pamětí a plánováním.\n\nLékaři Forel a Brodal popsali vlastní zkušenosti s rehabilitací po cévní mozkové příhodě, po níž byli oba dlouho plně aktivní. Na přelomu 20. a 21. století se mnoho autorů snaží srovnávacími studiemi vyhledat, která metoda je prokazatelně lepší než druhá. \n\n\nFyzioterapeutem se stává ten, kdo získá odbornou způsobilost k výkonu povolání fyzioterapeuta dle zákona č. 96/2004 Sb., o nelékařských zdravotnických povoláních. Odbornou způsobilost bylo dříve možné získat absolvováním oboru fyzioterapeut nebo rehabilitační pracovník na střední zdravotnické škole či vystudováním oboru diplomovaný fyzioterapeut na vyšší zdravotnické škole. V současnosti lze odbornou způsobilost získat pouze po absolvování vysokoškolského studia, a to buď v bakalářském nebo magisterském studiu s možností postgraduálního vzdělávání. V praxi tedy vedle sebe působí fyzioterapeuti se středoškolským, vyšším odborným i vysokoškolským vzděláním.\n\nO rozvoj české fyzioterapie se zasloužili především profesoři Václav Vojta, Karel Lewit, Jan Jirout, Vladimír Janda a František Véle, kteří dali základ tzv. Pražské myoskeletální škole, jež je celosvětově uznávaná. Ze současných fyzioterapeutů věnujících se rozvoji oboru je možno jmenovat prof. Pavla Koláře, který působí na 2. lékařské fakultě UK v pražské Nemocnici Motol. V norské metodě Neurac Mgr. Alici Hamáčkovou.\n\n\n\n\n"}
{"id": "495921", "url": "https://cs.wikipedia.org/wiki?curid=495921", "title": "Diecéze Green Bay", "text": "Diecéze Green Bay\n\nDiecéze Green Bay je římskokatolická diecéze rozkládající se severovýchodě Wisconsinu. Založena byla v roce 1868 a společně s metropolitní arcidiecézí Milwaukee a diecézemi Superior, La Crosse a Madison tvoří Církevní provincii Melwaukee. Biskupství i katedrála sv. Františka Xaverského se nacházejí ve městě Green Bay, současným diecézním biskupem je od roku 2008 David Laurin Ricken, pomocným biskupem pak Robert Fealey Morneau. \n\nDiecéze byla založena 3. března 1868 papežem Piem IX.. Jejím prvním biskupem byl Joseph Melcher.\n\n\n"}
{"id": "495924", "url": "https://cs.wikipedia.org/wiki?curid=495924", "title": "Seznam válečných lodí jednotlivých námořnictev", "text": "Seznam válečných lodí jednotlivých námořnictev\n\n\n\n\n\n\n\n\n\n\n\n"}
{"id": "495925", "url": "https://cs.wikipedia.org/wiki?curid=495925", "title": "Bruno Senna", "text": "Bruno Senna\n\nBruno Senna Lalli (* 15. října 1983, São Paulo) je brazilský automobilový závodník, pilot Formule 1 a synovec mistra světa formule 1 Ayrtona Senny, je syn jeho sestry Viviane. Jeho otec Flavio se zabil při motocyklové nehodě, strýc Ayrton při závodě Formule 1 v San Marinu.\n\nV letech 2005 a 2006 jezdil v Britské Formuli 3, v letech 2007 a 2008 jezdil v GP2 Series, v roce 2009 24 hodin Le Mans a Le Mans Series.\n\nV roce 2010 závodil ve Formuli 1 za tým HRT. Tým HRT nebyl schopen bodovat a tak Senna nemohl předvést svůj talent.\n\nV roce 2011 odjel pouze půl sezony za tým Renault. V půlce sezony nahradil němce Nicka Heidfelda. Heidfeld nepodával dobré výkony. Senna v Itálii dojel devátý a získal své první body v F1. Poté již bodovat nedokázal.\n\nV roce 2012 závodil za tým Williams. Za tento tým jezdil i jeho strýc Ayrton Senna. Senna v tomto roce zajel několik dobrých výsledků. Nejlepší zajel v druhém závodě sezóny v Malajsii. Dojel na šestém místě. Další dobrý výsledek zajel v Číně a Maďarsku kde dojel na sedmém místě. Další dobrý výsledek již nepřidal. Bodoval v Monaku, Valencii, Británii, Itálii, Indii, Abu Dhabi a Austinu. Celkově v tomto roce nasbíral 31 bodů. U Williamsu ho na konci roku nahradil finský talent Valtteri Bottas. Senna již pro rok 2013 místo nenašel a skončil v F1.\n\nTučně – Pole position\n\"Kurzívou\" – Nejrychlejší kolo závodu\n\n\n\n"}
{"id": "495926", "url": "https://cs.wikipedia.org/wiki?curid=495926", "title": "Franz Vranitzky", "text": "Franz Vranitzky\n\nFranz Vranitzky (* 4. října 1937 Vídeň) je rakouský bankéř a sociálně-demokratický politik. Nejprve byl ministrem financí v Sinowatzově vládě (1984–1986) a od roku 1986 do roku 1997 kancléřem (v pěti vládách). Stal se tak po Brunovi Kreiském druhým nejdéle sloužícím kancléřem Rakouska. Významně se zasadil o členství Rakouska v Evropské unii. V roce 1991 byl prvním rakouským kancléřem, který veřejně odmítl do té doby oficiálně proklamovanou tezi, že Rakousko bylo pouhou první obětí hitlerovského Německa, a přiznal též spoluúčast Rakouska na zločinech za druhé světové války. Za jeho vlád velké koalice SPÖ a ÖVP se vytvářel systém označovaný jako „\"proporční demokracie\"“ ( ).\n\nDne 28. října 2014 mu český prezident Miloš Zeman udělil Řád Bílého lva civilní skupiny I. třídy.\n\nFranz Vranitzky se rakouským kancléřem stal v červnu 1986 po odstoupení Freda Sinowatze a vedl koaliční vládu SPÖ a FPÖ. V FPÖ však právě vrcholil konflikt mezi tehdejším spolkovým předsedou strany a vicekancléřem Norbertem Stegerem a korutanským předsedou Jörgem Haiderem, který vyústil v září roku 1986 ve zvolení Haidera novým spolkovým předsedou strany – získal 57,7 % hlasů. Haider změnil do té doby převládající sociálně-liberální politiku strany směrem k nacionalismu, populismu a odmítání integrace Rakouska do Evropských společenství (ES). To znamenalo konec tehdejší vládní koalice. Následovaly předčasné parlamentní volby na konci roku 1986. Ty přinesly Haiderově straně 9,7% hlasů a 18 křesel v parlamentu – dvojnásobný počet oproti roku 1983. To donutilo SPÖ a ÖVP k vytvoření velké koalice, což postupně vedlo k nastolení tzv. proporční demokracie (politici dvou velkých vládnoucích stran ovládli všechny důležité funkce ve státě). Vlády této velké koalice byly u moci od roku 1987 až do roku 2000.\n\nV roce 1988 stanul Franz Vranitzky i v čele SPÖ a zásadně ovlivnil proevropské směřování strany, které bylo podpořeno i veřejným míněním. Téma vstupu do ES se tehdy stalo součástí rakouského vnitropolitického a mezistranického boje. ÖVP a SPÖ se přely o pozici nejvíce proevropské strany v zemi, zatímco FPÖ se ucházela o voličské hlasy těch, kteří byli z různých důvodů proti rakouskému členství v ES. Přitom až do nástupu Jörga Haidera na post šéfa strany byla FPÖ jedinou stranou, která jednoznačně prosazovala úplné začlenění Rakouska do Evropských společenství. Vranitzkého vláda předložila v červenci 1989 žádost o členství v EU. Po ukončení negociací v březnu 1994 uspořádala rakouská vláda 12. června 1994 všeobecné referendum o vstupu do EU a pro vstup se vyslovilo 66,58 % zúčastněných voličů.\n\nVe volbách v říjnu 1994 značně posílily opoziční strany (především Haiderova FPÖ, své mandáty rozšířili zelení a průnik do parlamentu se podařil liberálům – poprvé od druhé světové války tak v Národní radě zasedlo pět politických stran), naopak obě vládní strany zaznamenaly úbytek voličů. Pro sociální demokraty to byl nejhorší výsledek od roku 1945 (34,9 %), který neodvrátila ani populatita kancléře Franze Vranitzkého, ani ekonomické výsledky rakouského sociálního státu.\n\nV říjnu 1995 došlo ke koaliční roztržce a vyhlášení předčasných parlamentních voleb, které se konaly 17. prosince 1995 a SPÖ v nich dosáhla překvapivého úspěchu. Prezident Klestil proto pověřil sestavením vlády opět Franze Vranitzkého. V noci ze 7. na 8. března 1996 Vranitzkého sociální demokraté a lidovci vicekancléře a ministra zahraničí Wolfganga Schüssela po dvouměsíčním jednání uzavřeli koaliční dohodu. Jejím klíčovým bodem byla úsporná opatření, která měla vést ke konsolidaci státního rozpočtu – nezbytné ke splnění maastrichtských kritérií pro fungování evropské měnové unie (znamenalo to dostat rozpočtový schodek pod 3 %, přičemž v roce 1995 činil 5,5 %, tedy 100 miliard šilinků). Pro každý rezort byly nahlášeny značné úspory.\n\nVranitzky odstoupil v roce 1997 – po deseti letech svého šéfování velké koalici sociálních demokratů a lidovců. Jeho nástupcem se stal dosavadní ministr financí Viktor Klima.\nVranitzkého poměrně překvapivá demise uprostřed volebního období přišla v okamžiku, kdy proběhla privatizace banky Creditanstalt, při níž opět propukla větší koaliční krize, a kterou pro sebe rozhodli ministr financí Viktor Klima a s ním i sociální demokraté – tím, že odsouhlasili nákup Creditanstaltu ústavem Bank Austria.\n\n"}
{"id": "495930", "url": "https://cs.wikipedia.org/wiki?curid=495930", "title": "Seznam biskupů diecéze Green Bay", "text": "Seznam biskupů diecéze Green Bay\n\nSeznam biskupů diecéze Green Bay od jejího založení v roce 1868 až po dnešek.\n\n\n"}
{"id": "495934", "url": "https://cs.wikipedia.org/wiki?curid=495934", "title": "Fík", "text": "Fík\n\nFík je považován za plod, ve skutečnosti je to uzavřené plodenství, vzniklé dozráním specializovaného květenství, tzv. sykonia. Sykonium je dužnatá baňka, obsahující uvnitř sebe mnoho květů. Fíkovník je rostlina jednodomá, v květenství se tedy vyskytují květy samčí i samičí. Těchto květů může každé květenství obsahovat až několik tisíc (v závislosti na druhu). Samičí květy mají dlouhou nebo krátkou čnělku a vykvétají mnohem dříve než samčí květy. Sykonium má cibulovitý tvar s malým otvorem, který umožňuje přístup opylovačů ke květům.\n\nFíky jsou kožní alergeny a jejich míza vážně dráždí oči. Obsahují projímavé látky, flavonoidy, cukry, vitamíny A a C, kyseliny a enzymy.\n\nFíky mají symbiotický, konkrétně mutualistický vztah s vosičkami fíkovnicemi (Agaonidae). Jejich oplozené samičky vlétávají do sykonií a do samičích květů s krátkou čnělkou kladou vajíčka. Pokoušejí se je klást také do květů s dlouhou čnělkou, ale v tom jim zabraňuje jejich příliš krátké kladélko. Tyto květy tedy pouze opylí. Potom vosičky zahynou. Odumřelé vosičky ve fíku zůstávají. Po nějaké době dozrají samčí květy a vytvoří pyl, opylené samičí květy s dlouhou čnělkou dozrají a vytvoří semena, z květů s krátkou čnělkou se vylíhnou mladé vosičky, samci i samice. Samci jsou bezkřídlí, oplodní samice a zahynou. Oplodněné samice pak nasbírají do speciálních váčků pyl z právě dozrálých samčích květů a opustí sykonium, aby se vydaly hledat nějaké jiné. Když ho najdou, celý cyklus se opakuje.\n\nExistují vosičky, které na tomto vztahu parazitují – kladou vajíčka, ale pyl nepřenáší. Paraziticky se může chovat i rostlina, a to sice tvorbou sykonia obsahujícího pouze samičí květy s dlouhou čnělkou. V každé populaci fíkovníků i vosiček se nachází určité procento těchto parazitů, ale jednak působí na fíkovníky i vosičky veliký evoluční tlak, aby se nepoctivé partnery naučili rozeznávat, a jednak populace, v níž by paraziti překročili určitou mez, by vyhynula. Proti těmto silám působí zjevná výhoda parazitizmu – není třeba vytvářet struktury, potřebné pouze pro partnera. Tyto dva protichůdné tlaky udržují procento parazitů v určitých mezích.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v čersvých fících.\n\n(*) Pravděpodobně chybný údaj, skutečnost odpovídá spíše hodnota 83,6 % vody\n\nV roce 2014 činila světová produkce fíků 1,14 milionu tun. Největším pěstitelem bylo Turecko, následované Egyptem, Alžírskem, a Marokem. Tyto čtyři státy vypěstovaly 64 % světové produkce.\n"}
{"id": "495947", "url": "https://cs.wikipedia.org/wiki?curid=495947", "title": "Khoikhoiové", "text": "Khoikhoiové\n\nKhoikhoiové (česky též Kojkojnové; Khoikhoi = Khoekhoe = Khoi = Kwena; doslovně „praví lidé“) je tradiční pojmenování pro původní obyvatele jihozápadní Afriky. Termín souhrnně označuje etnické skupiny Namů (obývajících Namibii, Botswanu a Jihoafrickou republiku) a Damarů (Namibie) a nejrůznější jihoafrické kmeny jako !Orana, Xirikua, Griekwa, AmaGqunukhwebe nebo !Gona.\n\nV dobách holandské nadvlády byli kvůli svému pro Holanďany nesrozumitelnému, mlaskavému jazyku byli nazýváni „Hotentoty“. Toto označení je nicméně vzhledem ke své rasistické konotaci a koloniálnímu původu vnímáno například v Jihoafrické republice jako hanlivé a velmi ofenzivní. Pojem Khoikhoi má dva významy: „praví lidí“, ale může také znamenat „lidé, kteří vlastní domácí zvířata“. Tedy na rozdíl od příbuzných Sanů (toto pojmenování pochází od Khoikhoiů), lovců sběračů, tedy těch „odlišných od nás“ ve smyslu „těch, kteří nevlastní zvířata“. Společně se Sany se řadí do skupiny Khoisanů, což je pojmenování, které vzniklo kombinací názvů obou etnik. Hovoří khoisanskými jazyky, které obsahují mlaskavky.\n\nLingvisté předpokládají, že lidé mluvící khoikhoiským jazykem žili v oblastech jižní Afriky u pobřeží Atlantského oceánu. Tato teorie je podporována archeologickými vykopávkami hrnčířských výrobků a pozůstatků dobytka žijícího na těchto místech. Podle nových výzkumů z území Bečuánska, dnešního státu Botswana, se migrací dostali Khoikhoiové více na jih k řece Orange, dál pak na pobřeží k jejímu ústí, či do Kapska. Byli vyšší a tmavší než zde usídlení Sanové a dostávali se s nimi do sporů. Byli nejen sběrači a lovci, ale i pastevci a rozmíšky vznikaly kvůli dobytku, který Sanům vytlačoval jejich lovnou zvěř. Byli dobrými bojovníci, je znám jejich střet s výpravou Vasco da Gamy v roce 1510, kdy zabili celou šedesátičlennou výpravnou skupinu včetně prvního místokrále Portugalské Indie Francisca de Almeidy. V 16. století, před příchodem Holanďanů, jich bylo na území dnešní Jihoafrické republiky zhruba 100 000. V rámci evropské kolonializace nicméně byla jejich populace zotročena a zdecimována, a to jak vojensky, tak nechtěně dovezenými pravými neštovicemi. Mezi lety 1904 a 1907 pak v rámci německé kolonializace dokonce docházelo k cílené genocidě těchto skupin. Odhaduje se, že v důsledku těchto událostí zahynulo až 10 000 Khoikhoiů, polovina celé tehdejší populace.\n\nKhoikhoiové mají podle lingvistické základny původ v domorodých lovcích jižní Afriky. V oblasti blíže oceánu změnili svůj způsob života a stali se pastevci. Přitom muselo dojít k významným změnám v jejich sociální organizaci. Zpočátku podřadní členové zemědělské společnosti se později stali nezávislí honáci s vlastními právy. Prvním domestikovaným zvířetem byly ovce. Při ztrátě dobytka v důsledku sucha, chorob nebo krádeží museli Khoikhoiové, aby přežili, přejít k lovu. Když měla rodina domácí zvířata, považovali se za Khoikhoie, ale když ztratili svůj majetek a museli se vrátit k životu „v křoví“, byli označování jako \"Soaqua\" se sníženým sociálním statusem (odtud pochází označení pro Sany/Křováky). Vztah mezi pastevci (Khoikhoii) a lovci (Křováky) nebyl poklidný. Křováci kradli z khoikhoiských stád. Nicméně na druhé straně zde vznikaly přátelské vztahy, když Křováci pracovali pro khoikhoiské pastevce.\n\nV pozdějších dobách byl domestikován také skot. Tento dobytek vyžaduje velké množství pastvy, proto se museli pastevci přibližovat se zvířaty do vnitrozemí, kde byl dostatek srážek. Nalezení vody a pastvin bylo zásadní, sociální organizace byla proto soustředěná kolem tohoto. Většina aktivního obyvatelstva mohla kočovat po většinu roku, avšak staří lidé a ženy s malými dětmi zůstávali na jednom místě s několika dojnými kravami. Tato skupina obyvatel se tak věnovala sběru (mořští korýši, podzemní části rostlin). V závislosti na období nevídali hlavní stáda několik týdnů.\n\nVesnice osídlené khoikhoiskými skupinami byly relativně rozsáhlé, často je obývalo přes sto osob. Základem obytné zástavby byly kulaté chatrče (matjioeshuis) zhotovené z rámu z větví zasazených do země, nahnutých k sobě a dohromady svázaných. Tyto rámy byly přikryty rákosovým listím. Tato obydlí mohla být rozebrána a znovu postavena na jiném místě (když se v oblasti vyčerpaly pastviny, viz úvodní obrázek). Jestliže Khoikhoiové věděli, že se vrátí na stejné místo, odstranili pouze pokrytí. Během teplého počasí bylo uvnitř příjemně díky štěrbinám mezi rákosím, dovolujícím proudění vzduchu. V zimním období býval vnitřek lemován kůžemi, což poskytovalo dobrou ochranu proti nepříznivým vlivům.\nKaždá vesnice se skládala ze členů klanu z přímé linie mužských potomků jednotlivého předka, jejich manželek a dětí. Vesnice zahrnovaly některé další rody, další rodinné příslušníky nebo služebníky (Bergdamové, Křováci nebo zchudlí Khoikhoiové). Pozice náčelníka náležela dědičně prvorozenému synovi předka. Náčelníci rozhodovali kdy a kam se stěhovat. Rovněž působili jako zprostředkovatelé nebo soudci v trestních nebo občanských sporech. Několik vesnic bylo obvykle propojeno do větších kmenových jednotek. Kmeny měly příbuzenský základ, který byl vytvořen provázáním klanů, přičemž jeden klan měl vždy vyšší postavení. Náčelník tohoto klanu byl náčelníkem celého kmenu. Rozloha země daného kmene byla definována přesnými hranicemi kolem klíčových vodních zdrojů. Kmenoví náčelníci kontrolovali příchody cizích lidí k těmto zdrojům. Pro cizince platilo pouze dočasné užívací právo. Ochota sdílet vlastní zdroje, byla oplacena jindy na jiném místě.\n\nMuži jednoho klanu si museli hledat ženy u jiného. Protože si však byly spřízněné klany geograficky blízko, je pravděpodobné, že většina mužů nalezla své manželky v domácím klanu. Manželství byl silný společenský mechanismus ke spojení různých skupin. Zvykem bylo, že ženich musel strávit první měsíce manželství (do narození prvního dítěte) ve vesnici svého tchána a tchyně. Potom bylo očekáváno od nevěsty, že zbytek manželství bude trávit ve vesnici jejího manžela.\n\nMnožství jídla bylo důležitým aspektem života ve vesnici. Jakékoliv zabití bylo sdíleno všemi, ovce nebo dobytek zabité během obřadů jedli všichni zúčastnění. Ačkoliv se bohatství měřilo od množství vlastněného dobytka, lov a sběr byl přístupný všem členům kmene bez rozdílů. Khoikhoiové měli velká stáda ovcí tlustoocasých, dlouhorohého skotu a koz. Dobytek byl chován pro mléko a jeho zabíjení bylo povoleno pouze při rituálních událostech. Voli byli využívání jako soumaři, zvláště při přesunu tábořišť. Náčelníci a významné osoby vlastnili velké množství majetku, zatímco sluhové nejspíš vůbec nic. Jelikož nebyla obava z dravců, dobytek se pohyboval volně. Stáda byla každý den vyvedena na pastvu a v noci se vracela do skalních převisů. Mezi lidmi vládla přísná dělba práce. O dobytek se starali muži a ženy dohlížely na domácnost. Během dne zůstávali dospělí ve skalním převisu, vyráběli nádobí a zbraně. Muži chodili na lov a ženy sbíraly plody divoce rostoucích rostlin.\n\nKhoikhoiové přiřazovali zvláštní význam Měsíci. Nov a úplněk byly důležitými časy pro obřady spojené s tancem a přivoláváním deště. Zdá se, že na Měsíc bylo pohlíženo jako na fyzické zjevení nejvyššího bytí ztotožňovaného s nebem, zemí a zvláště deštěm (klíčový význam má pro národy žijící v suchých regionech, jejichž existence je na dostatku srážek závislá).\n\nBožstvo, které představovalo předchůdce všech Khoikhoiů je Taj-//goab. Stvořitel, patron zdraví, zdroj blahobytu a hojnosti, který kontroluje déšť a jeho přidružené úkazy, mraky, hromy a blesky. V opozici mu stojí zlý //Gaunab, který způsobuje choroby a smrt. Další významnou postavou je Haitsi-aibib, lidový hrdina a kouzelník ohromné reputace, který mohl měnit svou podobu. Haitsi-aibib zemřel mnohokrát na různých místech, ale měl schopnost znovu obživnout, často se zrodil do jiné formy. Jeho hroby se nacházejí na mnoha místech. Vidět je, pro tamní obyvatele znamená štěstí. Kolemjdoucí pokládají na hroby kameny nebo tam zanechávají větve, kusy šatstva nebo kůže.\n\nMnoho Khoikhoiů však v průběhu let své tradiční náboženství opustilo a konvertovalo k islámu nebo křesťanství.\n\nÚstředním tématem téměř všech obřadů byla představa proměny nebo přechodu z jednoho stavu do dalšího. Většina rituálů byla uskutečňována při významných obdobích změn v osobním životě – narození, dospívání, dospělost, manželství a smrt.\n\nRituálním příkladem je narození dítěte: Před porodem byla matka umístěna do chatrče, ve které zůstala ještě nejméně sedm dní po porodu. Byla to nevyhnutelná praktika, protože byli v tu dobu oba velmi zranitelní. Nikomu nebylo dovoleno vstoupit do chatrče. Matka i dítě se museli vyhnout kontaktu s vodou. Po době odloučení byli matka i dítě ceremoniálně znovu přivítaní do společnosti. Jejich těla byla namazaná kravským hnojem, tukem a buchu (voňavou rostlinou). První tři měsíce bylo dítě krmeno kozím nebo kravím mlékem, nikoliv mateřským.\n\nObřady začlenění byly svátky, jež se účastnili všichni členové klanu a jejich pokrevní příbuzní. Během svátečních období se Khoikhoiové určitým věcem vyhýbali, např. vodě, zatímco jiné, jako oheň a buchu, byly ztotožňovány s ochranou. Jedincům, kteří prošli zasvěcovacími obřady, byla na krk pověšena část střeva obětovaného zvířete.\n\nObřady odhalují něco o vztazích a postavení Khoikhoiů. Bohatí Khoikhoiové získávali prestiž, díky své schopnosti poskytnout majetek na účely svátků. Manželství mělo za následek přesun majetku.\n\nUvědomění jakým způsobem byl dobytek součástí sociálního a politického života Khoikhoiů je rozhodující pro porozumění rozdílu světového vnímání. Pro Khoikhoie nebyl dobytek jen zboží ke koupi a prodeji, měl obřadní a společenský význam, který daleko převyšoval peněžní hodnotu. Po příchodu Holanďanů nastal v obchodování rozpor. Krádež, nátlak a nepeněžní výměna dobytka za alkohol, měď, korále a tak dále, vedly ke ztrátě majetku a vytvořily klesající spirálu, ze které se Khoikhoiové nemohli dostat. Selhání sociálních a ekonomických hodnot Khoikhoiů šlo ruku v ruce s větší závislostí a rostoucí důvěrou Holanďanům jako prostředníkům ve sporech, a tím v rostoucím zasahování Holanďanů do sporů mezi khoikhoiským obyvatelstvem.\n\n\n\n"}
{"id": "495948", "url": "https://cs.wikipedia.org/wiki?curid=495948", "title": "Gene Kelly", "text": "Gene Kelly\n\nEugene Curran Kelly, uměleckým jménem Gene Kelly (23. srpna 1912, Pittsburgh, Pensylvánie, USA – 2. února 1996, Beverly Hills, Los Angeles, Kalifornie, USA) byl americký zpěvák, herec, tanečník, choreograf, režisér a producent.\n\nHudbě a tanci se věnoval již od svého dětství. Po ukončení střední školy a studoval na Pittsburské univerzitě, ale hospodářská krize ho donutila studia ukončit a věnovat se profesionálně tanci. Měl i svoji vlastní taneční školu. Od konce 30. let se začal objevovat v menších rolích i na Broadwayi. V americkém filmu se poprvé objevil v roce 1942 společně s tehdejší filmovou hvězdou Judy Garlandovou a od té doby jeho popularita postupně vzrůstala. Od roku 1949 začal i sám režírovat.\n\nNa počátku 50. let natočil asi své dva vůbec nejznámější snímky, jednak film \"Američan v Paříži\" z roku 1951 a dále v roce 1952 \"Zpívání v dešti\", vyhlášené Americkým filmovým institutem roku 2006 nejlepším filmovým muzikálem všech dob.\n\n"}
{"id": "495950", "url": "https://cs.wikipedia.org/wiki?curid=495950", "title": "Jednací řád", "text": "Jednací řád\n\nJednací řád kolektivního orgánu je soubor formálních pravidel, jimiž se řídí jednání tohoto orgánu, případně i jednání jeho výborů či jiných podskupin a jednotek. Jednací řády se používají jak v oblasti politiky (jednací řády parlamentů, vlád, politických stran atd.) a podnikání (jednání správních rad, představenstev, kolektivní vyjednávání atd.), tak i v oblasti soukromého života (jednání spolků, církevních staršovstev, rodičovských rad ve školách atd.). Moderní jednací řády zejména v anglosaských zemích jsou ovlivněny praxí, která se vyvinula během staletí v anglickém parlamentu, proto se zde často jednacímu řádu říká \"parliamentary law\", doslova tedy „parlamentní zákon“. „Uplatnění jednacího řádu je nejlepší dosud navrženou metodou, jak umožnit shromážděním libovolné velikosti s náležitým respektem k názoru každého člena dospívat k obecné shodě v maximálním počtu otázek různé složitosti v minimálním čase při všech druzích vnitřního klimatu sahajících od úplné harmonie až k zatvrzelé či vášnivé rozdílosti názorů,“ říká úvod k populárnímu americkému pojednání o jednacím řádu (\"Robert's Rules of Order Newly Revised\", 10. vydání, Introduction, S. xlviii).\n\nJednací řád může být stanoven při vzniku grémia jeho zakladatelem nebo jej odhlasuje samo grémium po svém vzniku. V řadě případů není jednací řád explicitně sepsán a grémium se řídí tradičními zvyklostmi anebo pravidly přejatými z cizích jednacích řádů. Důležité je, aby jednací řád vyhovoval principům spravedlnosti a rovnoprávného zastoupení členů a aby jednajícímu grémiu umožňoval dosahovat rozhodnutí, tedy konat činnost, pro niž je určeno.\n\nZ právního hlediska jsou pro formální fungování kolektivních orgánů důležité především tyto zákony: jednací řád parlamentu a zákony upravující činnost orgánů samosprávy; shromažďovací a spolkové právo a zákony o politických stranách; zákony upravující činnost firem, družstev a společenství vlastníků domů.\n\n\n"}
{"id": "495955", "url": "https://cs.wikipedia.org/wiki?curid=495955", "title": "Banana Republic", "text": "Banana Republic\n\nBanana Republic je americká globální oděvní značka. Byla založena v roce 1978, kdy vyráběla cestovní oblečení. V roce 1983 byla společnost odkoupena firmou Gap. Firma má přes 500 vlastních v mezinárodním měřítku, její produkty se ale nacházejí také v obchodech Gapu.\n\nBanana Republic odstartovala svou historii v roce 1978, kdy byla otevřena první prodejna v Mill Valley, Kalifornie v USA. V začátcích se specializovala na výrobu cestovního a safari oblečení, které distribuovala pomocí svého katalogu. Později se společnost stávala stále známější.\n\nV roce 1983 byla Banana Republic odkoupena firmou Gap. Po odkoupení začala společnost vyrábět společenské a luxusní oděvy, zahájila také výrobu módních doplňků.\n\n"}
{"id": "495959", "url": "https://cs.wikipedia.org/wiki?curid=495959", "title": "Hathor", "text": "Hathor\n\nHathor (egyptsky \"dům Hora\") byla v egyptské mytologii původně zosobněním Mléčné dráhy, která byla chápána jako mléko, které se rozlilo z vemena božské krávy.\n\nHathor byla starověká bohyně a byla též uctívána jako kraví bohyně od 2700 př. n. l., za vlády druhé egyptské dynastie. Její kult však pro Egypťany sahá do ranějších dob, pravděpodobně až ke Králi Štírovi (Serket). Je bohyní tance, hudby, lásky a alkoholu. Také byla jedním z podsvětních božstev. V ptolemaiovské době jí byly zasvěceny tzv. domy zrození (mammissi).\n\nHathor je zmiňována jako \"Ta se dvěma tvářemi\", což můžeme vysvětlovat tím, že je transformací jiné egyptské bohyně, Sachmet. Sachmet byla původně násilnická bohyně války se lví hlavou, která měla zálibu v zabíjení obyvatel Egypta. Poté se ale bohům znelíbilo její chování, opili ji pivem obarveným na červeno, aby vypadalo jako krev, a poté ji proměnili v bohyni lásky Hathor. Spekulace o významu tohoto označení zahrnují vysvětlení jako symbolika života a života po životě, nebo zrcadlo a odraz obličeje v něm, ale vysvětlení tohoto náboženského eufemismu nebylo nikdy dokázáno.\n\nHathor také přejala některé znaky bohyně Nut (bohyně oblohy). Symbolizuje někdy hvězdné nebe, noc v níž se rodí nové slunce. Její atribut rohy, symbolizující propast, v níž vychází Slunce za svítání a do níž se ponořuje za soumraku. Jako dobrá kojná dává mléko, svou prvotní živinu Univerzu, které se utváří.\n\nHathor měla hlavní chrám v Dendeře. Tento chrám byl postaven v ptolemaiovské době, ačkoliv stojí na místě, které bylo již dříve asociováno s kultem Hathor. Součástí chrámu v Dendeře je také mammisi, Osirisova kaple a množství astrologických obrazů. Nejslavnějším objektem je pravděpodobně velký zvěrokruh, který lze nyní spatřit v muzeu v Louvre (v chrámu v Dendeře je již pouze kopie).\n"}
{"id": "495962", "url": "https://cs.wikipedia.org/wiki?curid=495962", "title": "Bastet", "text": "Bastet\n\nBastet (v překladu z egyptštiny „Ta, která je z Bastu“, „Bastijská“) je staroegyptská bohyně zobrazovaná v podobě lvice (později kočky), případně ženy se lví (jiřkovou) hlavou doložená od doby 2. dynastie. .\n\nLaskavá Bastet byla ztělesněním rafinované ženskosti. Tak jako u každé ženy či kočky, v jejíž podobě bývala zobrazována, i u Bastet se za klidem a laskavostí skrýval nevyzpytatelný temperament, který ji mohl změnit v obávané stvoření. Bohyně, která byla běžně považována za ochránkyni lidstva, byla v takovém případě ztotožňována s jiným božstvem - bojechtivou lví bohyní Sachmet.\n\nBastet představovala hodnou a laskavou bohyni, zároveň však mohla mít i rozzlobené, někdy až kruté chování. Proto byla rychle ztotožněna s příbuznými lvími bohyněmi. S \"Mocnou\" Sachmetou vytvořila jediné božstvo, jehož byla mírumilovnějším podobou, zatímco Sachmet představovala obávanější složku. Bastet-Sachmet byla obrazem ideální ženy - zároveň přitažlivé i nebezpečné, matky, přítelkyně i milenky, která mohla být něžná i krutá.\n\nPropojení obou kočkovitých šelem bylo tak silné, že na některých zobrazeních je lze jen těžko rozlišit. Na rozdíl od Sachmety, která představovala spalující Slunce, byla Bastet i dobrá a laskavá. Proto je na zobrazeních zachycována s úsměvem. Postavy obou bohyň natolik splývaly, že je společně najdeme i v mýtu o božském zrození panovníka. Podle něj Sachmet faraona počala, zplodila a byla jeho ochránkyní. Bastet ho zase kojila, což ji vyneslo přídomek \"královo srdce\". Na reliéfech, které zdobily stěny zádušních chrámů z období Staré říše - např. zakladatele 5. dynastie Sahurea v Abúsíru, je kojení panovníka zachyceno. Král je zpodobněn již jako dospělý muž, a proto jde o rituální úkon, kdy mlékem je předávána božská moc a síla mezi bohyní a panovníkem.\n\nDivoká Sachmet a klidná Bastet byly často považovány pouze za jedny z podob Hathory. Ta byla bohyní lásky a radosti, a vzhledem k oblibě, jíž se těšila po celém Egyptě, byla nezřídka zaměňována za nejrůznější místní božstva a mohla nabývat různých podob. Bastet byla občas považována za mírnější podobu Hathory nebo Sachmety, vždy však u ní převládaly laskavé rysy.\n\nJejí výrazně ochranné rysy, typické pro všechny lví bohyně, které ji původně spojovaly s osobou panovníka, byly později modifikovány ve smyslu mateřské ochrany, takže získala povahu mírné a laskavé bohyně. Velké obliby její kult dosáhl v Pozdní a v řecko-římské době. Z tohoto období pocházejí také četné mumie koček. Řekové Bastet ztotožnili s řeckou Artemidou.\n\n"}
{"id": "495966", "url": "https://cs.wikipedia.org/wiki?curid=495966", "title": "Ferda Mravenec (rozcestník)", "text": "Ferda Mravenec (rozcestník)\n\nFerda Mravenec může být:\n\n"}
{"id": "495973", "url": "https://cs.wikipedia.org/wiki?curid=495973", "title": "Šarpej", "text": "Šarpej\n\nŠarpej \"(anglicky: Shar pei\") je velmi starobylé plemeno psa pocházející z Číny.\n\nPlemeno šarpejů pochází z Číny, kde vzniklo zřejmě křížení plemen čínských psů se psy dogovitými. Psy podobného typu lze spatřit na soškách z roku 206 př. n. l. Nicméně od té doby si zachoval čistokrevnost (bez příměsí jiných plemen), protože byl po staletí chován v izolaci. Podle zápisů klubu „Tradice šarpeje“ pochází psi tohoto plemene z města Dali. Původní využití bylo nejspíše hlídač a bojový pes, dnes se využívá jen jako společník a rodinný pes.\n\nDo roku 1948 byli šarpejové velmi oblíbení hlavně v Číně a Tibetu. Poté se však populace tohoto plemene značně snížila, což byl důsledek vysokých daní za držení psa zavedených po vzniku Čínské lidové republiky. Šarpejové se posléze dostali na pokraj vyhynutí, chovatel Matgo Lo ale dokázal dostat několik psů do Hongkongu, kde plemeno obnovil. To bylo později uznáno FCI, AKC, UKC, KCGB ale i jinými organizacemi. První pes, který se dostal do Ameriky, měl vážné potíže se zrakem a i když se to podařilo vyřešit chirurgickým zákrokem, jeho potomci přenesli tento dědičný defekt dále, takže většina dnešních šarpejů má problémy se zrakem. Do Evropy se dostal až v 80. letech 20. století. Oficiální používaná zkratka je SP.\n\nŠarpej není příliš velký, jeho velikost je 44 až 51 cm. Jeho srst je krátká, kůže je volná, tvoří záhyby a vrásky. Může být černá, červená, zlatá, krémová, modrá, isabell, lila, apricot. Má plochou a širokou mozkovnu, tmavé oči, jazyk s černými skvrnami, které se během života psa mohou rozšířit a zbarvit tak celý jazyk. U krémově zbarvených jedinců může být zabarvení světlé, uši jsou malé, trojúhelníkovitého tvaru, jsou klopené, hřbet je mírně spadající a krátký. Jeho ocas je silný, kulatý, zužuje se do špičky, je vysoko nasazený a přetočený přes hřbet. Končetiny jsou rovné, mají silné kosti. Skus nůžkový.\n\nAčkoli vypadá líně a neohrabaně, dokáže být velmi aktivní. Ke své rodině je milý a přátelský. Jeho bojovnost a povaha se projevuje v případě ohrožení nebo proti zlodějům. Má sklony ohánět se, pokud se mu něco nelíbí. Trvá mu delší dobu než něco pochopí a jeho výcvik musí být zvláště lehce pochopitelný. Nikdy v dospělosti nezvládne moc povelů, ale je možné jej vychovat k poslušnosti. Dobrý hlídač. Je dominantní.\n\nNehodí se příliš k malým dětem nebo k dětem předškolního věku. Je vhodný spíše pro jednoho jedince, který žije sám, protože šarpej si zvykne na jednoho majitele a s ostatními většinou tak dobře nevychází ani je neposlouchá.\n\nOstatní zvířata má většinou sklony pronásledovat, pokud před ním ale neutíkají, nemá s nimi problém. Kvůli jeho dominantnosti není dobré chovat je společně s jinými psy, protože by mohl vyvolat potyčky.\n\nK cizím je nedůvěřivý, nikdy se jich ale nebojí. Dlouho mu trvá, než si na jiné lidi zvykne, pokud k nim ale nabude důvěry, nezraní je. Na každého nezvaného hosta i kolemjdoucí upozorňuje štěkotem.\n\nSrst šarpeje je velmi nenáročná, líná jen velmi málo. Stačí ji občas pročesat kartáčem s jemnými štětinkami. Při vyčesávání je ale dobré celou srst napnout. Péče o kůži musí být velmi šetrná a častá, jinak se ve vráscích mohou dělat plísně. Šarpej se nehodí pro alergiky právě proto, že je nutné jej často mýt.\n\nŠarpej je aktivní a hravý, ale při výběru pohybu je třeba dávat velký pozor. Náročný pohyb v při horku, v prašném prostředí nebo špinavé vodě je nežádoucí. Bez aktivity se šarpej snadno stane agresivním.\n\nZákladní výcvik je nutný a měl by ho vést člověk, který má se psy bohaté zkušenosti, protože šarpej chápe velmi pomalu a pokud už povel pochopí, několikrát si rozmyslí, jestli mu to přinese nějaký užitek, pokud ho udělá. Přestože si moc povelů nezapamatuje, výchova je důležitá. Při výchově se má dbát na čistotné návyky, socializaci a psa navyknout ho na životní styl pána. Se správnou výchovou je šarpej dobrým společníkem.\n"}
{"id": "495974", "url": "https://cs.wikipedia.org/wiki?curid=495974", "title": "Fernsehturm Stuttgart", "text": "Fernsehturm Stuttgart\n\nFernsehturm Stuttgart (Stuttgartská televizní věž) je první televizní věž na světě postavená z betonu, a zároveň je vzorem mnoha ostatních věží na světě. Je to jeden z orientačních bodu a turistických atrakcí ve Stuttgartu.\nJe umístěna na kopci Hoher Bopser, asi 2,5 km jihovýchodně od centra Stuttgartu v městské části Degerloch.\nMá 4 patra, přičemž první je ve výšce 134 metrů a nejvyšší je ve výšce 144 metrů. Je zde také vyhlídková terasa, která se nachází 148 metrů nad zemí.\nTak zvaná hlava věže stojí na sloupu silném 10 metrů, který má u země průměr 27 m.\nDo provozu byla uvedena 5. února 1956 a její výstavba trvala 20 měsíců. Stavba stála 4,2 miliónů marek, ale tato částka byla zaplacena návštěvníky do 5 let.\nZ věže je krásný výhled na Stuttgart a jeho okolní lesy, vinice a města, pěkný pohled je na pohoří Švábská jura a Černý les (Schwarzwald) a za dobré viditelnosti jsou vidět i Švýcarské Alpy.\n\n\n\n"}
{"id": "495980", "url": "https://cs.wikipedia.org/wiki?curid=495980", "title": "Bam", "text": "Bam\n\nBAM může znamenat:\n\n"}
{"id": "495982", "url": "https://cs.wikipedia.org/wiki?curid=495982", "title": "Bam (Írán)", "text": "Bam (Írán)\n\nBam je historické město v Íránu, jehož počátky sahají až do dob Achaimenovců. Rozkvět zažilo mezi 7. a 11. stoletím, kdy bylo důležitou křižovatkou v obchodu s hedvábím a textiliemi. V prosinci roku 2003 byla lokalita poškozena silným zemětřesením. V roce 2004 byl Bam zařazen na seznam světového dědictví UNESCO, a to hned i na seznam světového dědictví v ohrožení. \n"}
{"id": "495990", "url": "https://cs.wikipedia.org/wiki?curid=495990", "title": "Dotek Medúzy (film)", "text": "Dotek Medúzy (film)\n\nDotek Medúzy je britsko-francouzský barevný film z roku 1978. Scénář filmu napsal John Briley podle knihy \"Dotek Medúzy\" spisovatele Petera Van Greenwaye. Filmovou adaptaci režíroval Jack Gold.\n\nFrancouzský detektiv Brunel je v Londýně. Brunel je přidělen k vyšetřování vraždy britského spisovatele Johna Morlara. Během ohledání místa činu zjistí, že oběť je stále naživu i přes vážná zranění a dostanou ho do nemocnice. V pracovně spisovatele visí obraz bájné Medúzy.\n\nS pomocí Morlarova deníku a doktorky Zonfeldové, psychiatričky, kterou spisovatel navštěvoval, Brunel zrekonstruuje Morlarovu minulost, které je plná nevysvětlitelných katastrof, včetně tragické smrti lidí, které neměl rád nebo ho urazili.\n\nMorlar je psychik s mocnými telekinetickými schopnostmi. Zhnusený světem (ve své knize \"Nightmare Movies\" Kim Newman popíše Morlarův dialog jako „neuvěřitelně misantropický.“)\nMorlar způsobil dvě současná neštěstí: leteckou nehodu a ztrátu kosmické lodi s posádkou. Z postele v nemocnici svými schopnostmi způsobí pád katedrály na „hanebné hlavy“ VIP kongregace vzdávající díky za uchování stavby a udrží se sám naživu jenom mocí své vůle. Brunel se pokusí Morlara zabít odpojením lékařských přístrojů, ale selže. Morlar napíše na papír svůj další cíl - jadernou elektrárnu ve Windscale.\n\nJack Gold film pojal psychologicky, ale nepříliš zdařile. Nepodařilo se mu vytvořit dostatečné napětí, gradaci děje a děj občas postrádá souvislost.\n\nFilm (dlouhý 108 minut) je inspirován Van Greenawayovou knihou, liší se však v několika detailech:\n\n"}
{"id": "495992", "url": "https://cs.wikipedia.org/wiki?curid=495992", "title": "Garamba", "text": "Garamba\n\nGaramba je národní park v Demokratické republice Kongo. Byl založen v roce 1938 a v současné době patří k nejstarším národním parkům v celém Kongu. Park je domovem jedněch z posledních volně žijících nosorožců tuponosých severních, kteří jsou však ohrožováni pytláctvím.\n\nV roce 1980 byl park zařazen na seznam světového dědictví UNESCO, od roku 1984 (s přestávkou mezi lety 1992–1996) je veden i na seznamu světového dědictví v ohrožení.\n"}
{"id": "496000", "url": "https://cs.wikipedia.org/wiki?curid=496000", "title": "Kahuzi-Biega", "text": "Kahuzi-Biega\n\nKahuzi-Biega je národní park v Demokratické republice Kongo poblíž západní strany jezera Kivu při hranicích s Rwandou. Park je domovem jedněch z posledně volně žijících goril východních, jejichž počet se odhaduje na několik set.\n\nV roce 1980 byl park zařazen na seznam světového dědictví UNESCO, od roku 1997 je i na seznamu světového dědictví v ohrožení.\n"}
{"id": "496009", "url": "https://cs.wikipedia.org/wiki?curid=496009", "title": "Fíkovník", "text": "Fíkovník\n\nFíkovník (\"Ficus\") je rod vyšších dvouděložných rostlin z čeledi morušovníkovité (\"Moraceae\"). Zahrnuje asi 1000 druhů a je rozšířen v tropech a subtropech celého světa. Fíkovníky jsou dřeviny s jednoduchými listy a drobnými květy ve specializovaném dužnatém květenství, z něhož se pak vyvíjí charakteristický plod – fík. Fíkovníky mají dosti všestranné využití. Fíkovník smokvoň poskytuje známé ovoce, fíky. Některé druhy patří mezi oblíbené pokojové rostliny, pěstované nejčastěji pod názvem fíkus.\n\nFíkovníky jsou opadavé nebo stálezelené keře, stromy nebo liány. Některé druhy rostou jako tzv. škrtiče, které ovinou kmen hostitelského stromu spletí dřevnatých stonků a postupně jej zadusí. Zřídka rostou jako epifyty. U epifytů a některých lián bývají vyvinuty adventivní vzdušné kořeny. Stromy mají nezřídka u paty kmene opěrné pilíře. Rostliny obsahují mléčný latex. Listy jsou jednoduché, střídavé, řidčeji vstřícné nebo víceméně přeslenité. Čepel listů je celistvá nebo laločnatá, se zpeřenou nebo dlanitou žilnatinou, lysá nebo chlupatá, celokrajná nebo zubatá. Palisty jsou u většiny zástupců charakteristicky kápovitě srostlé a uzavírající vrcholový pupen, opadavé nebo víceméně vytrvalé. Na bázi střední žilky nebo v úžlabí hlavních žilek na spodní straně listů bývají voskové žlázky.\n\nRostliny jsou jednodomé nebo dvoudomé. Květenství fíkovníku je velmi specializované, nazývané sykonium nebo prostě fík. Fíky jsou přisedlé nebo stopkaté a vyrůstají v úžlabí listů nebo přímo z větévek či kmenů, výjimečně i pod úrovní terénu. Samotné květy jsou velmi drobné, bezkorunné a jsou umístěny na vnitřní straně duté češule (receptákula), která je s vnějškem spojena jen drobným apikálním pórem, někdy navíc uzavřeným šupinovitými listeny. Na bázi fíku jsou obvykle 3 zákrovní listeny, někdy jsou přítomny i opadavé nebo vytrvalé šupinovité listeny na boční straně. Ve fíku jsou až 3 druhy květů. Květy jsou obvykle podepřeny kalichem až se 6 laloky. Samčí květy obsahují nejčastěji 1 až 3 tyčinky, v samičích je jediný semeník s 1 nebo 2 nestejnými čnělkami. Sterilní květy jsou podobné samičím, netvoří ale semena a obvykle jsou obydleny fíkovými vosičkami. Plodem jsou nažky, obvykle uzavřené v dutém zdužnatělém fíku.\n\nRod fíkovník zahrnuje asi 1000 druhů. Je rozšířen v tropech a subtropech celého světa, s největším druhovým zastoupením v jihovýchodní Asii. V Evropě roste jediný druh, fíkovník smokvoň (\"Ficus carica\"), pocházející původně z Přední Asie a dnes rozšířený v celém Středomoří.\n\nV tropických deštných lesích Afriky, Asie i Ameriky náleží fíkovníky mezi důležité složky stromového patra.\n\nFíkovníky mají vysoce specializovaný a unikátní systém opylování. Květy jsou opylovány tzv. fíkovými vosičkami z čeledi fíkovnicovití (\"Agaonidae\"), jejichž životní cyklus je úzce spjat s cykly vývoje fíků. Každý druh fíkovníku většinou obligátně opyluje jeden druh vosičky. Okřídlené jsou pouze samičky, které po vylíhnutí opustí sykonium a přenášejí pyl do jiného fíku. Při snaze dostat se dovnitř obyčejně ztrácejí křídla. Uvnitř sykonia samičky nakladou vajíčka do krátkočnělečných samičích nebo do sterilních květů, zatímco květy s dlouhou čnělkou jsou pro jejich kladélko nedosažitelné. V dlouhočnělečných květech dozrávají semena, z ostatních se po určitém čase líhne nová generace vosiček. Bezkřídlí samci jsou slepí, mají však mohutné kousací ústrojí. Kopulují se samičkami a prokousávají otvory ve stěně, kterými potom samičky fík opouštějí. Po výletu samiček fíky nezřídka mění barvu a stávají se atraktivní pro různá plodožravá zvířata a ptáky. Molekulární studie ukázaly, že samičky fíkových vosiček jsou velmi výkonné v roznášení pylu na velké vzdálenosti, čítající území o rozloze stovek čtverečních kilometrů.\n\nNa tropických fíkovnících fíky zpravidla dozrávají po celý rok a jsou tak v tropických deštných lesích podstatným potravním zdrojem, na kterém jsou mnohá zvířata a ptáci závislí zejména v obdobích nedostatku jiných plodů.\n\nNěkteré druhy klíčí ze semen v ptačím trusu jako epifyty v korunách stromů a později se spojují se zemí.\n\nFíkovník je jediným rodem podčeledi \"Ficeae\" čeledi morušovníkovité (\"Moraceae\").\n\nV minulosti byl rod fíkovník některými autory rozdělen podle květní morfologie na množství samostatných rodů, avšek toto členění se šířeji neujalo.\n\nUstálené české jméno pro rod \"Ficus\" je fíkovník. Občas je zvláště v populární literatuře používáno označení fíkus, rozdělení rodu na fíkusy a fíkovníky však nemá oporu v taxonomii.\n\nFíkovník smokvoň (\"Ficus carica\") pochází z Přední Asie a byl pěstován již 3000 let před naším letopočtem. Fíky se jedí syrové nebo se suší či zpracovávají na kompoty, marmelády, vína a podobně. Jedlé plody mají i mnohé jiné fíkovníky, např. asijské druhy \"Ficus glomerata\" a \"F. pumila\", africký \"F. capensis\" a jihoamerické druhy \"Ficus dulciaria\" a \"F. velutina\".\n\nFíkovník pryžodárný (\"Ficus elastica\") je oblíbenou pokojovou rostlinou, ve své domovině v asijských pralesích však dosahuje výšky až 30 metrů. Stromy byly v minulosti pěstovány na plantážích, neboť latex obsahuje 10 až 30% kaučuku. Podobně byl pěstován i africký druh \"Ficus lutea\". Později byly vytlačeny kaučukovníkem brazilským (\"Hevea braziliensis\"). Z latexu asijského druhu \"Ficus ceriflua\" je získáván vosk používaný na výrobu svíček.\n\nFíkovník banyán (\"Ficus benghalensis\") je proslulý spouštěním opěrných sloupovitých kořenů z vodorovných postranních větví. Jeden jedinec se tak může postupně rozrůst v celý lesík kmenů. Tuto vlastnost mají i některé jiné druhy fíkovníků. Fíkovník posvátný (\"Ficus religiosa\") je vysazován jako kultovní dřevina u buddhistických chrámů v celé jihovýchodní Asii. Některé druhy jsou pěstovány v tropech pro dřevo nebo jako rozměrné stínící stromy se širokou korunou. Fíkovník plazivý (\"Ficus pumila\") je používán k pokrytí zdí a podobně.\n\nMnohé druhy fíkovníků jsou rychle rostoucí stromy, jejichž kořeny mohou nadzdvihnout chodníky nebo poškodit podzemní potrubí. Některé druhy, např. \"Ficus microcarpa\" a \"Ficus aurea\", jsou invazivní druhy.\n\nNěkteré tropické druhy fíkovníku jsou oblíbené pokojové rostliny, známé a pěstované nejčastěji pod názvem fíkus. V bytových podmínkách se pěstuje zejména fíkovník drobnolistý (\"Ficus benjamina\"), známý jako benjamin, dále fíkovník pryžodárný (\"Ficus elastica\"), \"Ficus ginseng\", fíkovník lyrovitý (\"Ficus lyrata\") a dlouholistý \"Ficus binnendijkii\". Některé druhy jsou pěstovány jako bonsaje, např. fíkovník maloplodý (\"Ficus microcarpa\") nebo \"Ficus retusa\", známý jako 'Ginseng'.\n\n\n"}
{"id": "496011", "url": "https://cs.wikipedia.org/wiki?curid=496011", "title": "Thomas Howard z Arundelu", "text": "Thomas Howard z Arundelu\n\nThomas Howard, 21. hrabě z Arundelu, 4. hrabě ze Surrey a 1. hrabě z Norfolku (7. července 1585 – 4. října 1646) byl anglický šlechtic, diplomat, cestovatel, mecenáš a sběratel umění. Jeho kariéra se kryje s vládou králů Jakuba I. a Karla I. Po smrti odkázal na 700 maleb spolu s velkou sbírkou soch, knih, grafik, kreseb a antických šperků.\nArundel byl přímým dědicem větve vévody z Norfolku a formálně tedy prvním vévodou Anglie. Titul Earl of Arundel je nejstarším hraběcím titulem v Anglii. Jeho děd se však zapletl do katolického spiknutí, které usilovalo o dosazení Marie Tudorovny na anglický trůn. Byl zajat a roku 1572 sťat. Thomasův otec byl rovněž horlivým katolíkem. Tři měsíce po narození syna (1585) byl zatčen, obžalován a uvržen do vězení v londýnském Toweru, kde také roku 1595 zemřel. Thomase vychovávala jeho matka, rovněž katolička. Thomas Arundel začal obnovovat vydrancované rodinné jmění až po smrti královny Alžběty a nástupu Jakuba I. Stuarta na anglický trůn. Nepodařilo se mu získat zpět titul vévody z Norfolku, ale těšil se přízni panovníků a roku 1606 se výhodně oženil a získal znovu svůj dědičný titul i postavení. Roku 1616 se zřekl katolické víry a roku 1621 byl jmenován královským ceremoniářem Anglie. \nArundel byl typickým renesančním velmožem, pro kterého bylo sbírání uměleckých děl součástí pečlivě pěstované velkoleposti. Sbíral vše od mincí, rukopisů, knih a kreseb až po obrazy a sochy. Inventář jeho sbírky z roku 1655 obsahoval 598 obrazů a dalších 200 uměleckých předmětů.\n\nV letech 1613-1614 podnikl první velkou cestu po Itálii a podařilo se mu získat velké množství klasických soch. Také jeho korespondence z roku 1625 dokládá, že diplomat sir Thomas Roe a sir Petty, pobývající v Cařihradu, hledali pro Arundela a vévodu z Buckinhamu v Malé Asii klasické řecké mramorové sochy. Byl tak úspěšným sběratelem, že roku 1628 o jeho sbírce vyšla práce Johna Seldena: Marmora Arundeliana.\nJakožto mecenáš měl zásadní vliv na vlámského malíře Anthonise van Dycka, který přišel v roce 1620 do Anglie na Arundelův podnět a také na českého rytce Václava Hollara, který provázel Arundela na cestách po Evropě a na svých leptech zdokumentoval část jeho cest a také jeho sbírky. Byl rovněž patronem svého knihovníka a slavného filologa Francise Juniuse, autora díla \"De pictura veterum\" a spisovatele Henry Peachama, který byl učitelem Arundelových dětí.\n"}
{"id": "496012", "url": "https://cs.wikipedia.org/wiki?curid=496012", "title": "Ša'al", "text": "Ša'al\n\nŠa'al ( שַׁעַל, podle akronymu hebrejské věty שב עם לאדמתו, „\"Šav am le-admato\"“ - „\"Lid se vrátil ke své zemi\"“, v oficiálním přepisu do angličtiny Sha'al) je izraelská osada a vesnice typumošav na Golanských výšinách v Oblastní radě Golan.\n\nNachází se v nadmořské výšce 775 metrů, cca 40 kilometrů severovýchodně od města Tiberias, cca 76 kilometrů severovýchodně od Haify a cca 145 kilometrů severovýchodně od centra Tel Avivu. Leží na náhorní planině v severní části Golanských výšin. Jižně od obce pramení vodní tok Nachal Chamdal.\n\nNa dopravní síť Golanských výšin je napojena pomocí lokální silnice číslo 978.\n\nŠa'al leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1976 skupinou aktivistů z hnutí Cherut. Šlo o gesto v reakci na rezoluci srovnávající sionismus a rasismus, kterou krátce předtím přijala Organizace spojených národů. Z podobného popudu tehdy na Golanských výšinách vznikly ještě nové osady Odem, Ma'ale Gamla a Jonatan.\n\nVe zprávě z roku 1977 vypracované pro Senát Spojených států amerických se počet obyvatel v této osadě odhadoval na 50. Osadníci zde prý právě zřizovali pozemky na pěstování zeleniny. Osadnické jádro tehdy po několik let provizorně sídlilo v lokalitě Merkaz ha-Golan poblíž křižovatky Comet Dalijot (צומת דליות), která leží nedaleko osady Chispin. Do nynějšího místa poblíž pahorku Tel Šiban (תל שיבאן) se osada přestěhovala až v roce 1980.\n\nEkonomika je založena na zemědělství (rostlinná i živočišná výroba) a turistice. V Ša'al nejsou školní zařízení. Předškolní péče je k dispozici v nedalekých osadách El Rom a Kela Alon, základní škola v Merom Golan. Střední školství je k dispozici ve městě Kacrin.\nŠa'al je osadou se sekulárním obyvatelstvem. Jde o menší sídlo vesnického typu s dlouhodobě stagnující populací. K 31. prosinci 2014 zde žilo 232 lidí. Během roku 2014 stoupla populace o 4,5 %.\n\n\n"}
{"id": "496017", "url": "https://cs.wikipedia.org/wiki?curid=496017", "title": "Čínské císařství", "text": "Čínské císařství\n\nČínské císařství (čínsky: 中華帝國) nebo císařská Čína byl státní útvar existující v letech 221 př. n. l.–1912 na většině území historické Číny. Bylo založeno prvním císařem, kterým byl Čchin Š'-chuang-ti z dynastie Čchin. Císařství zaniklo za císaře Süan-tchunga (vlastním jménem Pchu-i), kdy bylo svrženo sin-chajskou revolucí.\n\nŘíše vytvořená poté, co roku 221 př. n. l. král Čeng z dynastie Čchin sjednotil Čínu — vládl jako První císař (š'chuang-ti 始皇帝 pinyin: \"shǐ huángdì\"). Titul \"ti\" (帝 pinyin: \"dì\") — na Západě překládaný jako císař — je pak používán pro většinu následujících panovníků, až do svržení dynastie Čching v roce 1911.\n\nZa konec vlády dynastie Čching a tím i konec císařství se zpravidla uvádí rok 1911, kdy byla svržena sin-chajskou revolucí (辛亥革命 \"xīnhài gémìng\"), ačkoliv poslední císař Pchu-i abdikoval až 12. února 1912 (prostřednictvím regenta).\n\nNásledující článek je rozdělen podle období jednotlivých císařských dynastií vládnoucích v Číně.\n\nDynastie Čchin má svůj počátek již o několik století dříve než ovládla celou Čínu a to ve státu Čchin, jednom z mocných čínských válčících států. Král Čao-siang z Čchin (秦昭襄王) vládl státu Čchin už 51 let, když Čchinové sesadili posledního panovníka dynastie Čou, jehož symbolickou svrchovanost dosud uznávali všichni čínští vládci. I když pořád zbývalo dalších šest nezávislých států, čchinští dějepisci považovali následující rok (52. rok vlády krále Čao-sianga) za první rok vlády dynastie Čchin, jakožto nástupce dynastie Čou.\n\nV moderní historiografii je však počátek dynastie Čchin jakožto historického období zpravidla spojován s prohlášením se čchinského krále Prvním císařem po sjednocení Číny roku 221 př. n. l.\n\nČchinský král z rodu Jing (嬴 \"yíng\") v letech 230–221 př. n. l. postupně dobyl šest ostatních států a prohlásil se \"císařem\" (chuang-ti, 皇帝 \"huáng dì\"). Vláda Prvního císaře (221–210 př. n. l.) pak představuje velkou část období Čchin. Tím bylo založeno velké a mocné \"čínské císařství\".\nPrvní císař zavedl na území sjednocené Číny namísto dosavadních feudálních pořádků tvrdou centralizaci. Dal spálit státní archívy poražených států. Přebytečné zbraně byly zkonfiskovány a svezeny do metropole Sien-jangu (poblíž dnešního města Si-an), kde z nich byly odlity zvony a sochy; pohraniční opevnění mezi bývalými státy byla pobořena. Země byla rozdělena na 36 (později 42) komanderií (ťün, 郡 \"jùn\") a ty dále na okresy (sien ZZ: 县, TZ: 縣 \"xiàn\"). Aby místní představitelé nezískali přílišnou moc, spravovali každou komanderii nezávisle na sobě tři úředníci – civilní guvernér, vojenský velitel a cenzor, kontrolující oba předešlé. Úředníci byli rozděleni do devíti hodnostních tříd, v rámci každé z nich pak ještě existoval vyšší a nižší stupeň. Podobně jako v předchozích obdobích byly úřednické platy udávány (a také vypláceny) v naturáliích, přesněji řečeno v měrných jednotkách obilí. Kupříkladu nižší úředník pobíral měsíčně 50 š' (石 \"shí\"), tedy asi 3 000 kg obilí, vysocí úředníci u dvora 2 000 š' a dvojice nejvyšších hodnostářů (první rádce a vrchní velitel) měla stanoven plat 10 000 š'.\n\nCentralizace a standardizace, v jejímž prosazování měl hlavní úlohu císařův první rádce Li S' (李斯 \"Lǐ Sī\"), se netýkal jen státní správy. Místo dosavadních různých regionálních variant písma bylo nařízeno užívat znaky v jednotné podobě (tzv. malé pečetní písmo (siao čuan, 小篆 \"xiăo zhuàn\"). Došlo k zavedení jednotných měr a vah, velký význam pro dopravu mělo též stanovení jednotného rozchodu kol vozů a budování širokých hlavních silnic. Byly zavedeny jednotné měděné a zlaté mince a zakázána všechna ostatní platidla (jako mušle či jaspis). Státní moc byla organizována na legistických zásadách odměn a především tvrdých trestů, jak je již v předchozích desetiletích formuloval Chan Fej-c' (韓非子 \"Hán Fēizǐ\"), a veškeré odlišné názory a kritika, zejména ze strany konfuciánských učenců, byly brutálně potlačovány – roku 213 př. n. l. císař přikročil k pálení konfuciánských spisů (ponechány byly jen opisy v císařské knihovně) a několik set nepohodlných učenců dal popravit.\n\nOhromný rozsah nucených prací na stavbách komunikací, císařských paláců a monumentální panovníkovy hrobky vyvolávaly čím dál větší nespokojenost obyvatel, kterou se však císaři za jeho života dařilo zvládat. První císař, posedlý velikášstvím, stihomamem a touhou po dosažení nesmrtelnosti se v posledních letech úzkostlivě vyhýbal zrakům svých poddaných. Když roku 210 př. n. l. na inspekční cestě po východní Číně ve věku 49 let zemřel, nebylo tak pro vlivného vrchního eunucha Čao Kaoa (趙高 \"Zhào Gāo\") problémem celé týdny utajovat císařovu smrt a zfalšovat jeho poslední vůli.\n\nPodle původního odkazu sepsaného krátce před císařovou smrtí byl dědicem trůnu určen nejstarší syn Fu Su (扶蘇 \"Fú Sū). Čao Kao, vědom si toho, že u dvora nového vládce, který se již dříve netajil svou kritikou vůči otcovým tvrdým metodám, by byl rychle zbaven moci, přemluvil prvního rádce Li S'a ke společnému postupu. Sepsali falešnou závěť, ustanovující nástupcem nejmladšího císařova syna Chu-chaje (胡亥, \"Húhài\"), zatímco Fu Suovi poslali otcovým jménem příkaz k sebevraždě. Nešťastný princ Fu Su se zachoval jako vzor synovské poslušnosti a falešného příkazu i přes naléhání svých přátel bez váhání uposlechl.\n\nDruhým císařem byl prohlášen Chu-chaj, nepříliš schopný mladík se sklony ke krutosti, který se záhy stal loutkou v rukou Čao Kaoa. Čao Kao zařídil, že vlivný Li S' byl obviněn ze spiknutí a s celou rodinou roku 208 př. n. l. popraven.\n\nNarůstající daňový a pracovní útlak, vynucovaný krutými tresty, již déle nebylo možno snášet a po smrti Prvního císaře se začali bouřit rolníci, vojáci i šlechta z bývalých království. V srpnu roku 209 př. n. l. se pod vedením Čchen Šenga (陳勝 \"Chén Shèng\") a Wu Kuanga (吳廣 \"Wú Guǎng\") vzbouřila vojenská jednotka. Jejich povstání zasáhlo rozlehlou oblast, ale bylo po několika měsících potlačeno. Po celé Číně však propukaly další a další vzpoury. Čao Kao v obavě, že bude viněn z neschopnosti vypořádat se s nepokoji, přiměl v říjnu 207 př. n. l. Druhého císaře spáchat sebevraždu (namluvil mu, že palác je obklíčen povstalci) a na trůn rozpadající se říše dosadil Fu Suova syna C'-jinga (子嬰 \"Ziyīng\"). C'-jing se ani nestal Třetím císařem; vládl pod titulem \"Král Čchin\" (秦王 \"qín wáng\") pouhých 46 dnů. Při první příležitosti dal zabít Čao Kaoa a vzdal se na milost povstaleckému vůdci Liou Pangovi (劉邦 \"Liú Bāng\"). Liou Pang ušetřil C'-jingův život a učinil z něj obyčejného úředníka. Brzy však musel předat hlavní město Sien-jang dalšímu z povstaleckých vůdců Siang Jüovi (ZZ: 项羽, TZ: 項羽 \"Xiàng Yŭ\"). Siang Jü tak milosrdný nebyl – zabil C'-jinga, spálil císařské paláce a archivy (přičemž nenávratně vzaly za své poslední kopie „zakázaných“ knih) a vyplenil hrobku Prvního císaře. Po dalších čtyřech letech urputných bojů Siang Jü Liou Pangovi podlehl. Liou Pang vešel do dějin jako císař Kao-cu, zakladatel dynastie Chan (漢朝 \"Hàn Cháo\").\n\nObdobí vlády dynastie Chan se rozděluje na období vlády dynastie Západní Chan, dynastie Východní Chan a krátké období vlády dynastie Sin která přerušila vládu dynastie Chan a vládla mezi těmito dvěma obdobími dynastie Chan.\n\nNejznámějším císařem této dynastie Chan je Wu-Ti (vládl v letech 141–86 př. n. l.). Za jeho vlády dosáhla Čína největších úspěchů. Kočovné kmeny – Siungové – kteří do té doby Chany terorizovaly (Číňané s nimi např. uzavírali sňatky), byly vytlačeny na východ.\nRovněž bylo rozšířeno území, což napomohlo obchodu. Na západ sahala tehdejší Čína až k řekám Syndarja a Amudarja, rovněž byla připojena severní Korea a jižní Mandžusko. Obchodovalo se s hedvábím a do Číny byla přivezena např. vinná réva.\n\nZápadní Chan končí rokem 9 n.l. Již koncem 1. století př. n. l. se k moci dostával rod Wang, rod císařovny-vdovy Wang Čeng-Ťün. Vnuk císařovny-vdovy Wang Mang se stal regentem a následně se prohlásil císařem nové („obnovené“) dynastie Sin. Tím byla na krátkou dobu přerušena dynastie Chan.\n\nJediný vládce této dynastie, Wang Mang, byl císařovým příbuzným a bývalým regentem nezletilého následníka trůnu a k moci se dostal palácovým převratem. Zahájil rozhodné reformy, které ovšem kopírovaly opatření mnohem starších dynastií. Snažil se obnovit občinové vlastnictví půdy, to se ale nepodařilo realizovat. Zakazoval obchod s půdou a otroky, počet tzv. státních otroků se ale za jeho vlády prudce zvýšil. Na posílení příjmů zavedl státní monopoly na víno a využívání důlních a vodních bohatství, zrušil platnost starých mincí a zavedl nové.\n\nČastým problémem pro císaře byla rolnická povstání, která bylo stále obtížnější potlačovat. Rolníci byli chudí a reformy zhoršily jejich postavení, zejména omezením možností vedlejších příjmů prostřednictvím monopolů, znehodnocením mincí a zesílením policejního a úřednického aparátu, často zneužívajícího své postavení. Povstání navíc podněcovali potomci bývalé dynastie Chan. Situaci dále zhoršilo opakované protrhávání hrází řekou Chuang-che. Roku 11 vyvrcholilo úplnou změnou dolního toku této řeky, jež se začala dělit na dvě ramena, která odřízla poloostrov Šang-tung od zbytku Číny. Obrovské záplavy vyústily v hladomor, který vedl k exodu zbídačeného obyvatelstva do dalších oblastí. Další povstání proto nabyla živelného charakteru a rychle se šířila na rozsáhlých územích.\n\nNejznámější je povstání z roku 18 n. l., povstání „Rudých obočí“. Vedl jej rolník Fan Čchung, jehož stoupenci se od ostatních odlišovali tím, že měli obočí nabarveno rudou barvou. Wang Mangova obrovská armáda nedokázala oddíly „Rudých obočí“ porazit, vojáci se k nim dokonce přidávali. Jiné povstalecké oddíly vedené potomky bývalé dynastie Chan využily situaci, roku 23 dorazily do hlavního města Čchang-an, dobyly palác a zabily Wang Manga, čímž dynastie Sin skončila.\n\nPotomci bývalé dynastie Chan se poté soustředili na potlačení lidového hnutí. Po dvou letech se jim podařilo starou dynastii obnovit, obnovená linie se nazývá Východní Chan nebo Pozdní Chan. Povstání „Rudých obočí“ bylo definitivně potlačeno až v roce 29.\n\nFakticky se jednalo o obnovení moci dřívější dynastie Chan (známé nyní proto jako Západní Chan) po svržení dynastie Sin. Na trůn byl roku 25 n. l. dosazen nový císař – Liou Siou. Dynastie Východní Chan však nedosáhla takové slávy, rozmachu a rozkvětu jako Západní Chan. Země značně upadala a svědčí o tom i fakt, že císaři, kteří v letech 25–189 panovali byli ve věku 100 dní až 15 let.\n\nTo napomohlo četným politickým lstím a do vlády se mohl zapojit kdokoli vypočítavý od dvora, často šlo i o rodiny eunuchů. Vznikaly četné sekty, nejznámější je sekta zvaná Cesta velkého klidu. Její příslušníci nosili kolem hlavy žluté šátky – odtud název pro jejich povstání: povstání žlutých turbanů (ZZ: 黄巾之乱 TZ: 黃巾之亂 \"huáng jīn zhī luàn\"). Tím největším bylo povstání roku 184, které otřáslo celou Čínou a rozdělilo ji na tři státy – Wej, Wu a Šu. Pro toto následující období čínské historie se používá označení \"Tři království\".\n\nDynastie Ťin patřila k etnicky nečínským dynastiím (stejně jako dynastie Jüan a Čching).\n\nVláda dynastie Suej následovala po období jižních a severních dynastií, na jehož konci se podařilo dynastii Suej Čínu opět sjednotit. Zakladatelem a zároveň prvním císařem dynastie Suej byl císař Wen a posledním se stal panovník Kung-ti.\n\nPo pádu dynastie Suej následovalo takřka třistaleté období vlády dynastie Tchang.\n\nVláda dynastie Tchang následovala po období dynastie Suej. Tchangové dostali k moci v císařství v roce 618 a podařilo se jim postupně sjednotit říši, která byla od doby konce vlády dynastie Suej nejednotná. Sesadit dynastii Tchang z výsadní pozice se podařilo až jednomu z velitelů armády, který pak sám prohlásil za císaře. Tím bylo ukončeno takřka třistaleté období vlády dynastie Tchang. Poté nastalo období relativně rychle se střídajících dynastií, které je známo jako Pět dynastií a deset království.\n\nZa vlády dynastie Tchang se čínské území zvětšilo především o oblast dnešního Východního Turkestánu resp. Ujguristánu, obývaného z velké části nečínskými turkickými národy.\n\nVldáa dynastie Sung (čínsky: 宋朝; pinyin: \"Sòng Cháo\") se datuje od roku 960 až do roku 1279. Následovala po období, které je označováno jako Pět dynastií a deset království, kdy byla Čína více než 50 let rozdělena. Po dynastii Sung následovala mongolská dynastie Jüan. Dynastie Sung bývá rozdělována na Jižní a Severní Sung.\n\nDynastie Jüan (čínsky: 元朝; pinyin: \"Yuáncháo\") byla mongolská dynastie, která vládla Mongolské říši mezi lety 1271–1368. Dynastie Jüan patřila k etnicky nečínským dynastiím. V této době právě ovládala i území Číny a bývá tak považována za jednu z dynastií čínské historie, která zde nastoupila po pádu dynastie Jižní Sung. Po dynastii Jüan v Číně nastoupila dynastie Ming, jejíž vůdce Ču Jüan-čang vedl povstání které dynastii Juan svrhlo.\n\nDynastie Ming (čínsky: ; pinyin: Míng Cháo) vládla v Číně v letech 1368–1644. Dynastie Ming byla poslední etnicky čínskou národní dynastií. Jejím zakladatelem byl Ču Jüan-čang, vůdce povstání proti mongolské dynastii Jüan. Pod vládou dynastie Ming byla v Číně opravena poškození vzniklá v období vlády předchozí dynastie Jüan.\n\nV počátečním období panování dynastie Ming, do poloviny 15. století, zaznamenala Čína výrazný hospodářský a kulturní rozvoj, zejména pak v jižních a pobřežních regionech. Byly vybudovány zavlažovací systémy, provedena rozsáhlá zalesňování, zahájena úprava bavlny, produkce hedvábných a bavlněných tkanin, skla, porcelánu a námořních lodí. Převažujícími náboženstvími se staly buddhismus a taoismus.\n\nV 15. století si Čína podrobila na severu Mandžusko, na jihu Vietnam a oživila obchodní a diplomatické kontakty s Japonskem, Indií a jihovýchodní Asií. Umožnila to velká flotila dalekomořských obchodních džunek, které se od poloviny století staly žádanou kořistí japonských pirátů, kteří rovněž napadali pobřežní města kontinentu. Druhým vážným ohrožením byly neustávající útoky Mongolů na severu. Na obranu před nájezdy kočovníků byla vystavena Velká čínská zeď a vybudováno přes 5 tisíc kilometrů příkopů.\n\nV 16. a 17. století přišli do Číny Jezuité a začali působit jejich misie na císařském dvoře v Pekingu.\n\nV roce 1553 Portugalci podplatili místní vládní úředníky v Kuang-tungu a získali povolení kotvit v přístavu Macao a obchodovat. V roce 1557 se začali usazovat v okolí a založili tak kolonii Macao.\n\nV lednu 1556 byly severní provincie Číny zasaženy silným zemětřesením, při kterém zahynulo kolem 830 tisíc lidí. Také z tohoto důvodu se Čína potýkala v druhé polovině 16. století s velkými hospodářskými problémy, jejichž důsledkem byla početná povstání. Tohoto oslabení Říše středu využil ctižádostivý Nurhači, vůdce sousedního Mandžuska, který se označoval za potomka Čingischána. Vypověděl Číně válku a vytáhl do boje. V roce 1620 dobyl velké město Mukden, které prohlásil za své hlavní město. Dílo dokončil jeho syn, který za pomoci lidového povstání dosáhl svržení posledního panujícího císaře dynastie Ming. Mandžuové ovládli celou severní Čínu a vyhlásili vznik nové císařské dynastie Čching, která pak vládla až do roku 1911.\n\nPo pádu Pekingu v roce 1644 ještě pokračoval odpor vůči Mandžuům na jihu Číny až do roku 1661, kdy byla dobyta říše pod správou tzv. dynastie Jižní Ming. Kromě čchingské hrozby ze severu se dynastie musela vyrovnávat s celou řadou vnitřních problémů, které byly dědictvím po dynastii Ming: zkorumpovaností úředníků, fiskálními problémy, vzbouřenci, etc …\n\nAčkoliv centrální a západní Čína byla pod nadvládou vzbouřenců a Peking padl do rukou Čchingům, mingští loajalisté se rozhodli vzdorovat a na bohatém a lidnatém jihu vytvořili novou vládu, jež zpočátku sídlila v Nankingu (南京 \"nánjīng\"). Doufali, že dokáží vzdorovat nájezdníkům ze severu stejně úspěšně, jako kdysi před nimi Jižní Sungové ve 12. století dokázali vzdorovat džurčenské dynastii Ťin.\n\nDynastie Čching byla původem mandžuská (etnicky nečínská) dynastie, která vládla v Číně mezi lety 1644–1911. Byla poslední čínskou císařskou dynastií. Na císařský trůn se dostala v roce 1644\n\nMandžuská dynastie (pozdější Čching) ale vznikla v roce 1616, kterou založil Nurhači, kterou nazval Pozdní Ťin. Hlavním městem Pozdních Ťinů se stal Mukden (moderní Šen-jang). Nurhači reorganizoval celou armádu v osm „praporů“, přejímal mnoho čínských i jiných cizích vzorů, roku 1635 přijal velkou pečeť mongolských chanů a přihlásil se tak k nástupnictví dynastie Jüan.\n\nNurhačiho nástupce Abachaj si na východě podmanil Koreu a na západě uzavřel spojenectví s kočovnickými kmeny Vnitřního Mongolska. Roku 1636 pojmenoval svůj národ jako Mandžuy a přejmenoval dynastii na \"Čching\".\n\nDo roku 1644 Mandžuové podnikli několik vpádů na území severní Číny, neměli však zatím dost sil, aby porazili dynastii Ming. Mingský režim však rychle slábl, zejména v důsledku trvalých povstání. Nakonec mingský generál Wu San-kuej a další pozvali Mandžuy do severní Číny, aby mingskému vojsku pomohli potlačit povstání v Pekingu. V rázných válečných taženích Mandžuové rozdrtili povstalce a zmocnili se srdce Číny na dolním toku Jang-c’-ťiang.\n\nCtižádostivý Nurhači, vůdce sousedního Mandžuska, který se označoval za potomka Čingischána. Vypověděl Číně válku a vytáhl do boje. V roce 1620 dobyl velké město Mukden, které prohlásil za své hlavní město. Dílo dokončil jeho syn, který za pomoci lidového povstání dosáhl svržení posledního panujícího císaře dynastie Ming. Tak se dynastie Čching stala poslední čínskou císařskou dynastií.\n\nNa konci 17. století si Mandžuové obratně získávali náklonnost čínských vzdělanců. První čchingští císařové platili za nejdynamičtější v celých čínských dějinách. Za císaře Kchang-si (1661–1722) byla dokončena poslední fáze vojenského dobytí území dnešní Číny (včetně Tibetu) a pořádána tažení proti Ojratům (západním Mongolům) k upevnění čchingské bezpečnosti na vnitroasijských hranicích říše. Za vlády císaře Jung-čenga (1722–1735) vláda podporovala integraci nečínského obyvatelstva do čínské kultury. Vrchol raného období dynastie Čching znamenala vláda císaře Čchien-lunga (1735–1796), který vydával obrovské sumy na vojenské expedice („deset velkých vítězství“). Především zastavil postup turkických národů a Mongolů. Poslední roky jeho vlády ale byly poznamenány vzestupem jeho oblíbence, Che-šena.\n\nV roce 1683 Čchingové dobyli Tchaj-wan. Od konce 17. století do počátku 18. století čchingské armády zničily ojratskou říši v Džungarsku. Do poloviny 18. století byly dobyty i země po obou stranách pohoří Tchien-šan až k jezeru Balchaš. V polovině 18. století byli pokořeni i západní Mongolové v Illi. Dobytí území provázely vlny čínských osadníků, kteří se pokoušeli původní obyvatelstvo asimilovat. Mongolové byli udržováni pod kontrolou prostřednictvím administrativních opatření a působením lámaistické sekty Gelugpa.\n\nNa severu Mandžuska začali Čchingové bránit šíření ruských kupců s kožešinami a různých dobrodruhů, pronikajících přes Sibiř do údolí Amuru. Výsledkem srážek mezi Čchingy a Rusy se stala Něrčinská smlouva z roku 1689. Návrh textu smlouvy a tlumočení zprostředkovali pekingští jezuité.\n\nV polovině 19. století se na území Číny odehrávalo několik konfliktů, Povstání tchaj-pchingů, francouzsko-britská invaze (1856–1860) během druhé opiové války. Situace využilo Rusko a shromáždilo na východě Číny armádu. Pod tlakem Číňané přenechali Rusku obrovské území známé jako Vnější Mandžusko. Na tomto území dnes leží např. města Vladivostok nebo Chabarovsk. Do poloviny 19. století byl čínský také ostrov Sachalin. Po opiových válkách donutilo Rusko Čínu k podepsání Ajgunské smlouvy a Pekingské smlouvy, po nichž Čína ztratila všechna území na sever od řek Chej-lung-ťiangu (Amur) a východ Ussuri (Vnější Mandžusko), včetně Sachalinu ve prospěch Ruska.\n\n"}
{"id": "496018", "url": "https://cs.wikipedia.org/wiki?curid=496018", "title": "Vánoční koleda (Dickens)", "text": "Vánoční koleda (Dickens)\n\nVánoční koleda (plný název v angličtině A Christmas Carol. In Prose. Being A Ghost Story of Christmas) je povídka od anglického spisovatele Charlese Dickense o lakomém, chladném, necitelném a mrzoutském Ebenezeru Scroogeovi a jeho nápravě poté, co ho navštíví tři duchové o Štědrém večeru.\n\nKniha byla prvně vydána 19. prosince 1843 s ilustracemi Johna Leeche a setkala se rychle s úspěchem a oslavou kritiků. Příběh byl vnímán jako obžaloba industriálního kapitalismu v 19. století a jako vrácení hodnoty svátkům a veselí ve Velké Británii a Americe po období pochmurnosti. Vánoční koleda zůstává populární a byla adaptována ve filmu, opeře a dalších médiích.\n\nPříběh začíná na Štědrý den, sedm let po smrti Ebenezerova obchodního partnera Jacoba Marleyho. Během noci se Scroogeovi zjeví duch Marleyho a varuje ho, že jeho duše ponese těžká pouta na věčnosti, pokud nezmění své hrabivé způsoby. Předpovídá, že ho budou následovat další duchové. Další tři vánoční duchové navštíví Scroogeho během noci a naplní tak Marleyho proroctví.\n\nPrvní duch, Duch minulých Vánoc, vezme pana Scrooge do doby jeho dětství a mládí, což se dotkne něžné stránky starého lakomce. Druhý duch, Duch současných Vánoc, vezme Scrooge na tři odlišná místa (do obchodu plného radostných lidí nakupujících na štědrovečerní večeři, na rodinnou oslavu Scroogeova skoro ožebračeného písaře a k rodině bez domova, choulící se kolem otevřeného ohně) s cílem vyvolat v lakomci pocit zodpovědnosti k jeho písaři. Třetí duch, Duch budoucích Vánoc, mučí Scrooge strašnou vizí budoucnosti, pokud se nepoučí a nebude jednat podle toho, co viděl.\n\nNemocný syn písaře Tiny Tim Cratchit nakonec nezemře, jak duchové varovali, a Scrooge se stane jiným člověkem. Se svým písařem jedná s laskavostí, štědrostí a soucitem, a získá tak reputaci muže, který ztělesňuje ducha Vánoc.\nK napsání Vánoční koledy Dickense vedly hluboce ponižující zkušenosti z vlastního dětství, jeho sympatie k chudým během 30. a 40. let 19. století, zejména dětem, a dále příběhy Washingtona Irvinga o tradičních anglických Vánocích. I přesto, že už Dickensovi literární předchůdci ve své tvorbě oslavovali vánoční svátky, byl to právě on, který představil svou vizi světských svátků veřejnosti.\n\nV roce 1824 byl v Marshalsea kvůli velkým dluhům zatčen a uvězněn Dickensův otec John Dickens. Rodina se přestěhovala do vězení, ale dvanáctiletý Charles byl nucen se přestěhovat do nedaleké noclehárny, zastavit svou sbírku knih, opustit školu a manuálně pracovat v továrně na výrobu černi. Necítil se dobře v přítomnosti ostatních zaměstnanců továrny, kteří o něm hovořili jako o „mladém gentlemanovi“. Poté, co byl jeho otec po třech měsících vězení propuštěn, byl mladý Dickens nucen dál pracovat v továrně, což ho ještě hlouběji frustrovalo. Zoufal si, zda vůbec někdy znovu dosáhne dřívějšího šťastného života. Toto období na něj mělo zdrcující psychický dopad, zabarvilo jeho dílo a špatné vzpomínky jej pronásledovaly po celý život. Dickens tehdy sledoval životy mužů, žen a dětí nejchudších částí Londýna a byl svědkem sociální nespravedlnosti, kterou trpěli.\n\nV roce 1843 podnikl cestu ke cornwallským cínovým dolům, kde spatřil děti pracující v otřesných podmínkách. Dojmy z utrpení, které viděl, byly umocněny návštěvou Field Lane Ragged School, jedné z londýnských škol založené ke vzdělávání hladových a negramotných dětí z ulice. Dickens napsal \"Second Report of the Children's Employment Commission\" v únoru 1843, parlamentní zprávu, ve které odkryl hrozivé dopady průmyslové revoluce na životy chudých dětí. V projevu na Manchester Athenaeum apeloval na zaměstnance a zaměstnavatele, aby společně bojovali proti neznalosti reformou vzdělávání.\n\nIrvingův popis starých anglických vánočních zvyků a tradic v \"Bracebridge Hall\" Dickense přitahoval a oba autoři sdíleli víru, že představení nostalgických anglických Vánoc může obnovit sociální harmonii a pohodu, které se v moderním světě ztratily. V „A Christmas Dinner“ od \"Sketches by Boz\" (1837), Dickens přistupoval ke svátkům podobně jako Irving a v \"Kronice Pickwickova klubu\" (1836) představil idealizovanou vizi Vánoc 18. století v Dingley Dell. V příhodě z této knihy pan Wardle vylíčil příběh Gabriela Gruba, jehož změní návštěva duchů, kteří mu ukážou minulost a přítomnost – což je předobrazem Vánoční koledy.\n\nVliv na Dickense měla také návštěva ve Western Penitentiary v Pittsburghu v Pensylvánii v dubnu 1842\n\nDickens začal psát Vánoční koledu v říjnu 1843 a dokončil ji během šesti týdnů, přičemž poslední stránky dopsal na začátku listopadu. Po hádce s vydavatelem ohledně nízkého zisku povídky \"Martin Chuzzlewit\", Dickens odmítl jednorázovou výplatu za knihu a vybral si zisk v procentech v naději, že tak dostane víc peněz. Vánoční koledu pak vydal na vlastní náklady. Kvůli vysokým výrobním nákladům získal pouze 230 místo tisíce liber, které očekával a potřeboval, jelikož jeho žena byla znovu těhotná.\n\nKnihu vydalo nakladatelství Chapman and Hall 19. listopadu 1843 a byla svázána v červeném obalu se zlatou ořízkou stránek.\n\nText doprovázely čtyři nákladné, rukou malované rytiny a čtyři černobílé dřevěné rytiny od Johna Leeche. Prvních 6 tisíc kopií knihy za mírnou cenu 5 šilinků se vyprodalo na Štědrý večer a kniha se dobře prodávala i v dalším roce. I přes nízký zisk autora měla kniha velký umělecký úspěch a setkala se s dobrým přijetím kritiků. Kniha znovunastartovala Dickensovu kariéru po fiasku jeho románu \"Martin Chuzzlewit\".\n\nOd svého prvního vydání měla Vánoční koleda hluboký účinek na své čtenáře. Například Mr. Fairbanks ji četl na Štědrý večer v Bostonu v roce 1867 a byl tak pohnut, že svou továrnu na Boží hod zavřel a všem svým zaměstnancům poslal krocana. Dickensovo radostné zobrazení Vánoc má své kořeny ve starověkých saturnáliích a přivlastnění předkřesťanských zvyků středověkou církví. Kniha redefinovala ducha a význam Vánoc a vyvolala znovuzrození svátečního veselí poté, co puritánské autority v 17. století v Anglii a Spojených státech amerických potlačily předkřesťanské rituály spojené se svátky.\n\nNáboženský a společenský dopad Vánoční koledy a její zobrazení vánočních tradic hrály významnou roli v oživení Vánoc s důrazem na rodinu, dobrou vůli a soucit. Podle historika Ronalda Huttona je dnešní podoba slavení Vánoc z velké části výsledkem viktoriánského obnovení svátků propagovaných Vánoční koledou. Hutton argumentuje, že Dickens viděl Vánoce jako zejména rodinnou oslavu velkorysosti, v kontrastu ke společenským a církevním oslavám v 18. a 19. století.\n\nSvou laickou představou svátků Dickens ovlivnil řadu aspektů oslav Vánoc v dnešní západní kultuře, jakými jsou rodinná setkání, sváteční jídlo a pití, tanec, hry a slavnostní velkorysá vstřícnost. Příběh také zpopularizoval frázi \"„Merry Christmas“\". Jméno Scrooge se v angličtině stalo synonymem lakomce a slova \"„Bah! Humbug!“\" jsou používána coby opovrhující označení „podvodného\" slavnostního ducha.\n\nKdyž byl Dickensovi po vytištění vrácen rukopis knihy, nechal jej svázat v červené kůži a daroval ho Thomasu Mittonovi, od kterého získal peníze. Na přední straně stálo \"„Thomas Mitton Esqre“\" a na hřbetě \"‘A Christmas Carol / Dickens / MDCCCXLIII’\".\n\nV roce 1875 Thomas Mitton prodal rukopis Francisu Harveyemu za 50 liber. Poté jej koupil sběratel autogramů Henry George Churchill, který jej nechal ofotit a získal tak 750 kopií z fotografií. V roce 1882 prodal Churchill rukopis prodejci knih v Birminghamu Bennettovi, který jej zase prodal za 200 liber Stuartu M. Samuelovi ze Samuel Montagu & Co. J. Pearson & Co. Poté byl zakoupen Pearson & Co., zřejmě od Samuela za tisíc liber.\n\nNakonec jej v 90. letech 19. století získal americký finančník J. P. Morgan, který byl Dickensovým fanouškem. Koupil jej za více než 600 liber. Manuskript byl po jeho smrti v roce 1913 věnován americkému lidu spolu s dalšími částmi sbírky a nyní je v držení The Morgan Library & Museum, kde je vystavován o Vánocích.\n\nPříběh byl zpracován v řadě adaptací, včetně filmu, opery (mj. opera slovenského skladatele Jána Cikkera \"Mister Scrooge\", 1959) a baletu a Broadwayském muzikálu, \"Comin' Uptown\" (1979), pořad BBC s mimem Marcelem Marceau a Benjaminem Brittenem 1947 \"Men of Goodwill: Variations on 'A Christmas Carol\"' a v Disneyho \"Vánoční koleda\" (2009). Nejstarší známá filmová adaptace je \"Scrooge, or, Marley's Ghost\" (1901). Jméno herce v hlavní roli není známo.\n\n\n"}
{"id": "496035", "url": "https://cs.wikipedia.org/wiki?curid=496035", "title": "Libuše Domanínská", "text": "Libuše Domanínská\n\nLibuše Domanínská (* 4. července 1924 Brno-Královo Pole), vlastním jménem Libuše Klobásková, provdaná Vyčichlová, je operní pěvkyně, sopranistka lyrického a mladodramatického oboru s tvořivým, kultivovaným hlasem. Je známá ze svých četných koncertních vystoupení v Brně, Vídni, Praze a mnoha dalších měst i států. V Státním divadle v Brně hrála a zpívala 10 let, v opeře Národního divadla 35 roků. Nahrávky jejích písní jsou zachyceny na gramofonových deskách Supraphonu, v archivech Československého rozhlasu i televize. Umělecké jméno si zvolila podle Domanína na Moravě, rodiště svých rodičů a místa, kde se vdala.\n\nOba rodiče pocházeli z jižní Moravy, z obce Domanín. Svatbu měli v blízkém Bzenci, v tamní sokolovně 16. července 1922. Otec František měl za sebou mnohaleté zajetí během první světové války, pracoval pak jako inspektor vinné kontroly. Maminka se jmenovala Marie, rozená Kolmašová. Měli spolu tři děti, Drahomíru (* 25. dubna 1923), o rok později Libuši a za dalších deset let i syna Zdeňka.\n\nJako dítě chodila do baletu, ráda recitovala a brzy měla možnost zpívat v rozhlase, či v Lánech prezidentu Masarykovi. Naučila se hře na klavír. Na gymnáziu začala studovat v Košicích, kam se jejich rodina kvůli změně otcova zaměstnání na několik let přestěhovala. V Košicích získala první uznání a titul Košického skřivánka. Pak se rodina vrátila na Moravu a pokračovala ve studiu na gymnáziu v Brně. V tomto období ji základům zpěvu učila sopranistka Anna Hnátková, manželka vyučujícího profesora Hnátka. Gymnázium kvůli prospěchu v kvintě opustila.\n\nV roce 1939 se pokusila dostat poprvé na brněnskou konzervatoř, kvůli věku přijata nebyla. Rok se učila základům zpěvu u paní Škárové a přihlásila se znovu. To jí bylo 16 let. Zde se jí v prvním ročníku ujala profesorka Hana Pírková (sopranistka z opery Státního divadla v Brně, zemřela roku 1944) a později profesor Bohumil Soběský. U něj studium v roce 1946 úspěšně zakončila. Později vzpomínala, že hodiny klavíru během studií na konzervatoři mívala v Janáčkově zahradním domku, ostatní předměty se přednášely v Orlí ulici, v budově bývalého kláštera.\n\nBěhem války, dne 15. března 1943 byla totálně nasazená v továrně v rakouském Neunkirchenu a ráda i zde zpívala tamním zajatcům a spolupracovnicím z celé Evropy. Směla odtud jezdit občas domů, do Domanína na dovolenou, za svým snoubencem, později manželem Jaroslavem Vyčichlem. Profesorka Pírková jí upravila učební program, aby nemusela studium na konzervatoři nastavovat. V roce 1944, v době kdy byla i posluchačkou čtvrtého ročníku konzervatoře, s ním jela do Prahy, kde měl maminku. Tehdy mu vyslovila svou touhu, dostat se do Národního divadla. Aby se dostala z nasazení v továrně, nabídl jí angažmá v divadle dirigent Jaroslav Vogel, jenže divadla nacisté uzavřeli a tak se raději vdala. Ráda na svatební obřad v Bzenci – (Husův sbor) vzpomínala, měla jej v uherskohradišťském černožlutém kroji.\n\nSvatbou získala tak příjmení Vyčichlová. Když později při jednom z vystoupení, kde zpívala pod jménem Klobásková – Vyčichlová zaslechla vůči jménu posměšky, rozhodla se vystupovat pod pseudonymem Domanínská. Pro něj se rozhodla proto, že se zde vdala a odtud pocházeli její rodiče.\n\nKrátce po osvobození naší vlasti – 1. srpna 1945 podepsala smlouvu s brněnskou operou, kde působila v letech 1945 až 1954 a kde nastudovala a zpívala 40 různých rolí v 800 představeních. Ještě jako posluchačka konzervatoře měla na tamním jevišti 11. října 1945 své první pěvecké vystoupení v roli Blaženky ve Smetanově \"Tajemství\". V té době soubor vedl Antonín Balatka a ředitelem divadla byl E. F. Burian. Tehdy se jmenovalo Státní divadlo, nyní Národní divadlo Brno. Vystoupení nové zpěvačky kritika přijala velice příznivě ať již pro pěvecké kvality, tak její mladistvý vzhled. Právě zde již vystoupila jako Libuše Domanínská. Dne 7. června 1946 končila úspěšně studium na konzervatoři a zároveň měla absolventské vystoupení v roli Vendulky v \"Hubičce\" od Bedřicha Smetany. V závěru svých studií se jí věnovala profesorka, sólistka opery Marie Řezníčková, s níž často po dlouhé roky zpívala na pódiích. V roce 1945 Libuše absolvovala v brněnské opeře 21 vystoupení, mimo zmiňované Blaženky zpívala roli Terinky. Poslední „rozlučkovou“ rolí v zaplněném brněnském divadle byla 16. dubna 1955 \"Rusalka\" od Antonína Dvořáka.\n\nDomanínská byla do roku 1955 v Brně operní hvězdou. Stejný status získala v Praze v Národním divadle, kde zpívala v letech 1955 až 1990. K jejímu odchodu do Prahy došlo tak, že operní soubor Národního divadla chystal zájezd vlakem do Moskvy, a jeho vedení chtělo odcestovat a vystupovat v Sovětském svazu v reprezentativním složení. Proto se obrátili na Libuši Domanínskou s nabídkou, aby jela s nimi. Bylo jí zároveň nabídnuto i stálé angažmá, a ač se s Brnem loučila nerada a mnozí přátelé jí odchod zazlívali, přijala je. Na zájezdu v Moskvě zpívala postavu Jenůfy v \"Její pastorkyni\" od Leoše Janáčka v tamním divadle Stanislavského a Němiroviče-Dančenka. Tuto roli hrála také poprvé v lednu 1955 v samotném pražském Národním divadle po návratu do Prahy. Přišla sem jako vyzrálá umělkyně, proto také zpívala hlavní role. Kritiky v tehdejším tisku byly vesměs velice příznivé.\n\nSe souborem opery Národního divadla začala jezdit do zahraničí, také do tzv. západních zemí. Roku 1958 byla na Světové výstavě v Bruselu, i tam zpívala Jenůfu v \"Její pastorkyni\". O rok později spolu s řadou sólistů absolvovala umělecký zájezd na \"Holandský festival\". Soubor vystupoval v Amsterdamu, Rotterdamu a Haagu, ona sama zpívala hlavní roli v \"Kátě Kabanové\". V roce 1960 vystoupila na Festivalu Jeana Sibelia ve finských Helsinkách a roku 1964 v Edinburghu. Byla hostem brněnského Státního divadla na jeho zájezdu v roce 1965 do Barcelony, a zpívala i v Lipsku v tehdejší NDR. V roce 1968 účinkovala na operních scénách v italských městech Reggio Emilia, Bologna a Brescia. Ještě téhož roku pak zpívala Káťu Kabanovou se souborem ND v Teatro Colón v argentinském hlavním městě Buenos Aires. V roce 1969 hostovala v belgickém Gentu a opět v Bruselu. \n\nDomanínská také často vystupovala ve Vídni. Poprvé zpívala na tamní Volksoper v němčině roku 1959 hlavní roli Abigail v opeře \"Nabucco\" od Giuseppe Verdiho, kterou jí nabídl (ač ji neznal) italský dirigent Arteo Quardi. Po úspěšném vystoupení a příznivých kritikách v rakouském tisku sem jezdila zpívat tuto roli až do roku 1964, měla zde téměř stovku repríz.\n\nJejí manžel (zemřel roku 1977 ve svých 57 letech) ač neměl hudební vzdělání, ji podporoval a byl často na jejích koncertech v hledišti. V roce 1951 byl jako příznivec Sokola, prezidentů Masaryka a Beneše vězněn a po propuštění směl dělat jen pomocného baliče zboží v módních závodech. To bylo nepříjemné období i pro ni. V divadle se jí tehdy zastal dirigent František Jílek. \n\nPozději byl manžel úředníkem. Pořídili si chalupu v Krkonoších, kam za nimi často jezdívali s rodinami kolegové z opery Národního divadla, Beno Blachut, Ivo Žídek. Přátelila se i s dalšími kolegy – Eduardem Hakenem, Marií Podvalovou.\n\nAngažovala se v mírovém hnutí, tehdejších organizacích Svaz československých dramatických umělců a Svaz československých skladatelů a koncertních umělců.\n\nV letech 1974 až 1978 učila mladé zpěvačky na Pražské konzervatoři. Pak žila střídavě v Praze a u svého bratra na Moravě.\n\nVyznávala tato životní kréda: Žít bez závisti, chápat bolest druhých a pomáhat mladým pěvkyním.\nPři volbě svého repertoáru upřednostňovala skladby od Bedřicha Smetany, Antonína Dvořáka a Leoše Janáčka, zpívala své role i v operách jiných autorů, v různém nastudování, na scénách mnoha divadel. Zpívala také řadu rolí poplatných době.\n\nVýčet je řazen chronologicky podle známého roku prvního vystoupení:\n\nV archivech Československého rozhlasu je uschováno přes 80 nahrávek pořízených v letech 1948 až 1979. Jsou mezi nimi záznamy z vystoupení Státního divadla v Brně či Národního z Prahy, během nichž měla svůj výstup, jiné nazpívala sólově pouze pro rozhlas. Káťu Kabanovou pro brněnský rozhlas nazpívala rok před prvním vystoupením v divadle. Vystoupení byla zpočátku pouze „živá“, až později ze záznamů. Uschované archivní snímky jsou skladby od 44 autorů z celého světa a jsou mezi nimi tytéž písně nazpívané v různém období její kariéry..\nNazpívala za českou herečku Janu Rybářovou příslušnou část její role ve filmu \"Dalibor\" z roku 1956.\n\nByla historicky první operní pěvkyní 25. února 1955 na obrazovce Československé televize v přímém přenosu z Rudolfina v Praze. O rok později v živém vysílání ČT zpívala roli Giulietty od J. Offenbacha.\n\nVystoupení Domanínské jsou zachycena na 28 gramofonových deskách vydaných Supraphonem. Je na nich zaznamenány písně v doprovodu různých orchestrů (např. Studiový orchestr Československého rozhlasu, Orchestr Národního divadla, Orchestr Smetanova divadla, FOK, Státní filharmonie Brno), některé jsou studiové nahrávky, jiné záznamy divadelních vystoupení, či pořízené bez přítomnosti posluchačů.\n\nV prosinci 1956 obdržela vyznamenání Za vynikající práci , roku 1966 získala titul zasloužilá umělkyně a nejvyšší vyznamenání – titul národní umělkyně převzala 30. dubna 1974.\n\nPři udělování Cen Thálie od Herecké asociace v roce 1997 za předcházející rok získala toto ocenění v oboru Opera v kategorii Za celoživotní mistrovství.\n\n\n"}
{"id": "496037", "url": "https://cs.wikipedia.org/wiki?curid=496037", "title": "Jalový potok", "text": "Jalový potok\n\nNázev Jalový potok má více vodních toků:\n\n"}
{"id": "496043", "url": "https://cs.wikipedia.org/wiki?curid=496043", "title": "Talgat Musabajev", "text": "Talgat Musabajev\n\nTalgat Amangeldijevič Musabajev ( , * 7. ledna 1951 ve vesnici Kargaly, Almatinská oblast, Kazašská SSR, SSSR) byl původně zaměstnanec kazašské Správy civilního letectví. Od října 1990 do listopadu 2007 byl sovětský, po rozpadu Sovětského svazu ruský kosmonaut, člen oddílu kosmonautů Střediska přípravy kosmonautů J. A. Gagarina. Absolvoval tři kosmické lety, dva dlouhodobé na vesmírnou stanici Mir roku 1994 a 1998, potřetí vzlétl do vesmíru roku 2001 na týdenní návštěvu Mezinárodní vesmírné stanice (ISS). Ve vesmíru strávil celkem 341 dní, 9 hodin a 49 minut. \n\nTalgat Musabajev je kazašské národnosti, pochází z vesnice Kargaly Almatinské oblasti Kazachstánu. Po ukončení střední školy studoval v Rižském institutu civilního letectví () obor radioelektronické vybavení, dokončil jej roku 1974. Poté se vrátil do Kazachstánu, získal zaměstnání na letišti v Boraldaji. V letech 1975–1976 byl tajemníkem okresního výboru Komsomolu, v letech 1976–1987 se věnoval politicko-výchovné práci v kazašské Správě civilního letectví a později v Alma-Atském leteckém oddílu. Paralelně létal v místním aeroklubu. \n\nRoku 1985 při oslavách 30. výročí vzniku kosmodromu Bajkonur vznikla myšlenka letu Kazacha do vesmíru, která rychle získala podporu politického vedení republiky. Mezi vojenskými letci se vhodného kandidáta nalézt nepodařilo, začalo se proto hledat i u civilistů. Talgat Musabajev se přihlásil a na jaře 1986 prošel lékařskými testy na místě i v IMBP, ale potom celá věc usnula.\n\nV lednu 1987 přešel z kancelářské práce na místo pilota (od června 1989 velitele letadla An-2 na boraldajském letišti). Od června 1990 létal jako druhý pilot Tu-134 z Alma-Aty. \n\nPodruhé stanul před lékaři IMBP roku 1988, v únoru 1989 získal jejich souhlas a 11. května 1990 byl státní meziresortní komisí doporučen v přípravě. V říjnu 1990 byl přeložen do Střediska přípravy kosmonautů (CPK) a zahájil výcvik společně se skupinou novinářů. V březnu 1991 nastoupil vojenskou službu a byl začleněn do oddílu CPK na post kandidáta na kosmonauta-výzkumníka. \nOd května 1991 se připravoval v rámci programu kazašského letu v záložní posádce s Vasilijem Ciblijevem a Alexandrem Lavejkinem. Od července 1991, po sloučení kazašského a rakouského letu opět v záložní posádce s Alexandrem Viktorenkem a Rakušanem Clemensem Lothallerem. Dne 13. září 1991 dokončil základní výcvik a získal kvalifikaci zkušební kosmonaut. O měsíc později se na Mir podívali první Kazach v kosmu Toktar Aubakirov a Rakušan Franz Viehböck. Musabajev zůstal v oddílu CPK, roku 1993 absolvoval Akťubinskou vojenskou vysokou leteckou školu. \n\nV srpnu 1993 byl jmenován do záložní posádky 15. základní expedice na Mir (ve složení Jurij Malenčenko, Musabajev, German Arzamazov), od února 1994 tvořil s Malenčenkem hlavní posádku 16. základní expedice. \n\nSojuz TM-19 s posádkou Malenčenko, Musabajev odstartoval z Bajkonuru 1. července 1994. Členové nové základní posádky převzali stanici od stávajícího osazenstva, Viktor Afanasjev a Jurij Usačov 9. července odletěli domů, Valerij Poljakov na Miru zůstal. Dvojice nováčků pracovala na stanici s Poljakovem do října 1994, kdy předali Mir a Poljakova nástupcům ze 17. základní expedice a 4. listopadu přistáli. Le trval 125 dní, 22 hodin a 53 minut.\n\nV březnu 1996 byl jmenován velitelem hlavní posádky Sojuzu TM-27 (25. základní expedice – Musabajev, Nikolaj Budarin a 15. návštěvní expedice – Léopold Eyharts) a záložní posádky Sojuzu TM-25 (23. základní expedice – Musabajev, Nikolaj Budarin a 14. návštěvní expedice – Hans Schlegel) na Mir. \n\nK druhému letu vzlétl v Sojuzu TM-27 z Bajkonuru 29. ledna 1998. Na Miru zůstal do 25. srpna 1998. Z předešlé posádky Musabajev a Budarin zdědili Američana Andrew Thomase, kterého v červnu 1998 odvezl raketoplán Discovery. Během pobytu na Miru Musabajev pětkrát vystoupil na povrch stanice.\n\nOd července 1997 se připravoval na funkci velitele 1. návštěvní expedice na Mezinárodní vesmírnou stanici (ISS), od prosince 2000 s Jurijem Baturinem a prvním vesmírným turistou americkým podnikatelem Dennisem Tito. Do vesmíru odstartovali na palubě Sojuzu TM-32 dne 28. dubna 2001. Po pěti dnech strávených na ISS se vrátili v Sojuzu TM-31. Přistáli 6. května, let trval 7 dní, 22 hodin a 4 minuty.\n\nV listopadu 2003 opustil oddíl kosmonautů, poté co byl v srpnu 2003 jmenován náčelníkem bojové přípravy armádního (tedy vrtulníkového) letectva. Už v listopadu 2003 přešel na funkci zástupce náčelníka Žukovského vojenské letecké inženýrské akademie. Roku 2005 odešel do Kazachstánu, získal tamní občanství a byl jmenován generálním ředitelem společnosti Bajterek (spravuje budovanou startovací rampu a obslužná zařízení pro rakety Angara na Bajkonuru). V březnu 2007 se postavil do čela nově založené Národní kosmické agentury Republiky Kazachstán.\n\nMusabajev je ženatý, manželka Viktorija Voldemarovnaša je stomatoložkou, syn Danijar slouží ve vojenských jednotkách ministerstva vnitra Kazachstánu, dcera Kamila vystudovala psychologii.\n\n\n\n\n"}
{"id": "496046", "url": "https://cs.wikipedia.org/wiki?curid=496046", "title": "Rogendorfové", "text": "Rogendorfové\n\nRogendorfové, či Roggendorfové, nebo páni z Rogendorfu byli rakouský šlechtický rod, jehož větev se usadila i na území Moravy.\n\nKořeny rodu spadají do 14. století, kdy se jako první historicky doložená postava uvádí Mikuláš z Rogendorfu. Vilém z Rogendorfu se proslavil v roce 1529, kdy byl jedním z velitelů Vídně při jejím prvním tureckém obléhání.\n\nV roce 1619 si vzal Jiří Ehrenreich z Rogendorfu (13. ledna 1596–1653) Johanku Drnovskou z Drnovic, která byla poslední členkou rodu Drnovských z Drnovic. Protože byl protestant, jeho rodina utrpěla při pobělohorských konfiskacích a přišla o panství Dolní Kounice. Jeho žena Johanka však po jeho smrti vysoudila v roce 1661 rodový majetek v Rájci, který přešel na jejího syna Kristiána z Rogendorfu (28. září 1635 – 19. prosince 1701). Ten se stal komorníkem Leopolda I., přísedícím zemského práva a královským hejtmanem. V roce 1686 byl povýšen do hraběcího stavu s titulem \"\"hrabě z Rogendorfu a svobodný pán z Molenburku.\"\"\n\nJeho nástupcem se stal syn Karel Ludvík (25. května 1685–1738), který dosáhl titulu tajného rady, komořího a přísedícího zemských desk. Byl dobrým hospodářem, staral se o rozvoj svého panství. Založil sklárnu v Housku, v roce 1716 založil vesnici Rogendorf, v roce 1717 panský dvůr pod ruinami hradu Holštejna a roku 1724 vesnici Molenburk. V letech 1711–1724 vlastnil Letovice. Roku 1733 znovu vystavěl zchátralý kostel v Petrovicích. Podporoval rozvoj hamrů na řece Svitavě. Jeho manželkou byla od roku 1710 Karolina Anna Pálffy z Erdőd, která byla velice zbožná. Ve Sloupě nechala vystavět špitál a poutní kostel Panny Marie Bolestné.\nKarel Ludvík po sobě zanechal čtyři syny a tři dcery. Nejstarší František Antonín byl c.k. polním maršálkem a komořím a ujal se rodinných statků Rogendorf a Molenburk v Dolních Rakousích. Vilém Felix byl kanovníkem v Olomouci, Arnošt byl nejvyšším polním strážmistrem a komořím. Karlova dcera Rafaela si vzala roku 1743 hraběte Antonína Josefa ze Salmu, který v roce 1763 koupil majetkové podíly ostatních dědiců rájeckého panství a tento statek tak přešel do vlastnictví rodu Salmů.\n\nRod Rogendorfů žil v Rakousku do 19. století.\n\n\n\n"}
{"id": "496048", "url": "https://cs.wikipedia.org/wiki?curid=496048", "title": "Konstantin Kozejev", "text": "Konstantin Kozejev\n\nKonstantin Mirovič Kozejev (, * 1. prosince 1967 v Kaliningradu (nyní Koroljov), Moskevská oblast, RSFSR, SSSR) byl původně inženýr společnosti RKK Eněrgija, od dubna 1996 byl kosmonautem, členem oddílu kosmonautů RKK Eněrgija. Roku 2001 na svém jediném kosmickém letu navštívil Mezinárodní vesmírnou stanici (ISS), ve vesmíru strávil 9 dní a 20 hodin. Roku 2008 odešel z oddílu kosmonautů, nadále pracuje ve společnosti RKK Eněrgija.\n\nKonstantin Kozejev pochází z Kaliningradu u Moskvy (roku 1996 přejmenovaném na Koroljov), je ruské národnosti. Po střední škole byl roku 1983 přijat ke studiu na Kalinigradské strojírenské odborné škole (), který absolvoval v roce 1987. Následující dva roky zabrala základní vojenská služba. Potom v letech 1989–1992 studoval ještě na Moskevském letecko-technologickém institutu (). Už od března 1991 pracoval ve společnosti RKK Eněrgija, zprvu jako technik, později, po absolvování institutu, jako inženýr-technolog. Věnoval se zpracování technické dokumentace pro výcvik kosmonautů ve stavu beztíže při parabolických letech a při práci v bazénu. Účastnil se přípravy výstupů do otevřeného vesmíru. \n\nPřihlásil se do oddílu kosmonautů, prošel všemi koly výběru a 2. dubna 1996 byl zařazen do oddílu kosmonautů RKK Eněrgija. Absolvoval dvouletou všeobecnou kosmickou přípravu a 17. listopadu 1998 získal kvalifikaci zkušební kosmonaut. \n\nByl zařazen mezi kosmonauty připravující se na lety na Mezinárodní vesmírnou stanici (ISS). V srpnu 2000 zaměnil Sergeje Revina v záložní posádce 1. návštěvní expedice na ISS (letěla v dubnu 2001). Současně se dvojice Viktor Afanasjev, Konstantin Kozejev ještě s francouzskou kosmonautkou Claudie André-Deshaysovou připravovala na let v následující, druhé, návštěvní expedici na ISS. \nTrojice Afanasjev, Kozejev, André-Deshaysová odstartovala do vesmíru 21. října 2001 z kosmodromu Bajkonur v lodi Sojuz TM-33. O dva dny později se spojili se stanicí, během týdne splnili vědecký program, vesměs experimenty francouzsko–ruského programu Andromede a 31. října se v Sojuzu TM-32 vrátili domů na Zem. Mise trvala 9 dní a 20 hodin. \n\nV roce 2005 se připravoval v záloze Expedice 12, ale na žádost NASA byl z posádky vyřazen. Přibral totiž v pase a nemohl proto pracovat v americkém skafandru.\n\nV březnu 2007 lékaři navrhli jeho odchod z oddílu kosmonautů, oficiálně status kosmonauta ztratil 22. listopadu 2008. Zůstal zaměstnancem RKK Eněrgija.\n"}
{"id": "496055", "url": "https://cs.wikipedia.org/wiki?curid=496055", "title": "Kapsko", "text": "Kapsko\n\nKapsko (anglicky Cape of Good Hope Province či zkráceně Cape Province, afrikánsky Kaapprovinsie) byla největší ze čtyř bývalých provincií Jihoafrické republiky. Provincie se rozkládala na západě státu a zahrnovala celá území moderních provincií Severní Kapsko, Východní Kapsko, Západní Kapsko, asi polovinu Severozápadní provincie, malou část Namibie (bývalá exkláva Walvis Bay) a menší část provincie KwaZulu-Natal. Metropolí regionu bylo Kapské Město. Na severu sousedilo s Namibií a Botswanou, na východě s Transvaalem, Oranžskem, Lesothem a Natalem.\nKapsko založila roku 1652 Nizozemská Východoindická společnost jako kolonii, která byla původně podstatně menší než pozdější provincie Kapsko. Jádrem území byla širší oblast v okolí Kapského Města. Po obsazení Nizozemska revoluční Francií roku 1795 bylo území kolonie okupováno Spojeným královstvím Velké Británie a Irska, které ji Nizozemcům sice roku 1803 vrátilo, ale již roku 1806 ji znovu obsadilo. Během 19. století pak Britové území Kapska značně rozšířili. Nejprve roku 1847 připojili ke Kapsku území sahající na severu až k řece Orange a na východě k řece Keiskamma. Roku 1866 k němu definitivně připojili Kafersko, koncem 70. let Východní Griqualand, roku 1878 Walvis bay, roku 1880 k němu připojili Západní Griqualand, roku 1885 Tembuland, roku 1894 Pondoland, roku 1895 Britské Bečuánsko. Mezi lety 1845 až 1856 spravoval kapský guvernér také Natal, který se poté osamostatnil. V roce 1853 byla přijata v Kapsku ústava, která zaručovala této kolonii dvoukomorový parlament. Vláda však byla jmenována z Londýna až do roku změny ústavy v roce 1872, kdy se z Kapska stala samosprávná kolonie. Roku 1910 pak Britové začlenili Kapsko do nově zřízené Jihoafrické unie jako jednu z jejích čtyř provincií. Podstatnou změnu pro územní integritu Kapska představoval vznik bantustanů. Po vzniku bantustanu Transkei byla část provincie s městem Kokstad od zbytku provincie izolována a připojena k Natalu, malá část území Kapska pak tvořila exklávu Natalem obklopenou. 28. února 1994 byla kapská exkláva Walvis Bay předána Namibii. Jako správní celek Kapsko zaniklo po pádu apartheidu roku 1994, když bylo jeho dosavadní území rozděleno mezi 4 nově vytvořené provincie: Západní Kapsko, Východní Kapsko, Severní Kapsko a Severozápadní provincie. Na základě 12. a 13. dodatku ústavy Jihoafrické republiky byla výše zmíněná kapská exkláva, náležející od roku 1994 k Východnímu Kapsku, připojena k provincii KwaZulu-Natal.\n\n"}
{"id": "496057", "url": "https://cs.wikipedia.org/wiki?curid=496057", "title": "Zeuxis", "text": "Zeuxis\n\nZeuxis (řecky: Ζεῦξις) z Hérakleje (asi 464 př. n. l. – asi 398 př. n. l.) byl antický řecký malíř. Patřil k nejvýznamnějším malířům své doby.\n\nZeuxis se narodil kolem roku 464 př. n. l. v řecké Hérakleji a byl pravděpodobně žákem Apollodóra. Využíval často efekty perspektivy, iluzionistických kompozicí či šalebné malby. Ve své době proto nebyl příliš pochopen a nakloněn jeho dílu nebyl později (jak je patrné z jeho spisů) ani Aristoteles. Známé jsou jeho malby zástupu bohů, Erose s korunou z růží, Alkmény, Meneláa, Pana, atleta či Marsya v řetězech. Zřejmě nejvíce jej však proslavily obrazy \"Helena\", \"Zeus na trůně\" a \"Mladý Herakles škrtí hady\". Podle pozdějšího mýtu (tradovaného od 4. stol. př. n. l.) si chtěl Zeuxis za model pro obraz krásné Heleny vybrat nejhezčí dívku své doby, ale žádná z krasavic, jež před něj předstoupily, se mu nezdála natolik ideální, aby se pro ni jednoznačně rozhodl. Údajně se proto rozhodl rysy pěti vybraných nejhezčích dívek v Helenině portrétu vzájemně zkombinovat. Zeuxis je znám rovněž tím, že vyzdobil královský palác makedonského krále Archeláa I. v jeho novém sídelním městě Pella. Rovněž známý obraz Pana (Fauna), starořeckého boha lesů, pastvin, stád, pastýřů a lovců, Zeuxis namaloval pro Archelaův dvůr.\n\nVětšina z malířových děl byla převezena do Říma a Byzance, žádné se však nezachovalo do dnešních dní; dnes je proto známe především z pozdějších replik, historických záznamů a zmínek.\n\nPlinius starší ve svých spisech zmiňuje historku, podle níž se Zeuxis a Parrhasios, jiný známý malíř, údajně vsadili, kdo z nich namaluje obraz věrnější přírodě. Zeuxis prý namaloval hrozny vína s takovou opravdovostí, že je přilétali ozobávat ptáci. Parrhasios zase schoval svůj obraz za záclonu. Zeuxis jej proto požádal, aby ji odhrnul, aby mohl obraz posoudit. Ale záclona byla ve skutečnosti namalovaná a Parrhasios byl prohlášen za vítěze, což zklamaný Zeuxis komentoval slovy: „Oklamal jsem ptáky, mne samotného však oklamal Parrhasios.“\n\nV roce 1964 využil uvedenou historku francouzský psycholog Jacques Lacan k ilustraci lidského vnímání. Zatímco zvířata podlehnou prvotnímu dojmu (slétnou se na „hrozny“), lidská psychika má schopnost pokročilejší imaginace (nutkání odhrnovat „záclony“).\n\n\n"}
{"id": "496058", "url": "https://cs.wikipedia.org/wiki?curid=496058", "title": "Televizní reklama", "text": "Televizní reklama\n\nTelevizní reklama je forma reklamy, která je uveřejňována prostřednictvím televize. Většinou je ve formě krátkých spotů, které propagují určitý výrobek, či službu. Méně často a v širším významu může mít reklama i jinou podobu, například delších pořadů (ty však mají jiné označení – teleshopping), může být i součástí filmů a seriálů (product placement). Televizní reklama zabírá v průměru necelou polovinu ze všech médií investování do reklamy (druhá polovina je rozdělena mezi tisk, internetovou a outdoorovou reklamu).\n\nReklama se vysílá v tzv. reklamním čase, jehož délka je předem stanovena (je definováno její maximální trvání i kumulovaná doba za den) a veřejnoprávní či komerční televize, mají konkrétní délku rozlišnou. Reklamní čas může nastat buď mezi jednotlivými programovými tituly nebo tyto mohou být přerušeny a reklamy odvysílány „uvnitř“ těchto pořadů. V České republice veřejnoprávní televize nesmí vysílaný film nebo pořad kvůli reklamě přerušit – komerční televize ano, ale opět existuje limit pro počet takovýchto přerušení nebo dobu pořadu mezi dvěma po sobě jdoucími reklamními bloky. Přerušování pořadů reklamními bloky bylo zavedeno s nástupem komerčních televizí a příchodem reklamy v tržním formátu (na Západě již ve 30. letech 20. století). V dobách socialismu, přestože v ČSSR televizní reklama existovala, byla ve zcela jiné podobě než dnes. Na dodržování pravidel vysílání reklamy v televizi dohlíží RRTV, která může uložit dané televizi za skrytou reklamu mimo reklamní blok apod. sankce v podobě peněžní pokuty nebo odebrání povoleného času použitelného na reklamu v daný den.\n\nZatímco veřejnoprávní televize je financována převážně z koncesionářských poplatků, pro komerční televize jsou reklamy hlavním zdrojem příjmů a ty si hlídají, jak pro televizní reklamy na každý den rozvrhnou prostor, který na ně mají; před (nebo do) jakých programových titulů určí jak dlouhý čas na reklamy; jaké programy, které vysílají, mají cílové skupiny a jak moc jsou sledované, a jak tedy podle toho určit ceny za jeden standardně dlouhý spot.\n\nDle zákona 231/2001 Sb., o vysílání, platného od roku 2011 je reklama v České televizi povolená pouze na stanicích ČT2 a ČT sport, kde nesmí přesáhnout 0,5 % denního vysílacího času na každém z těchto programů. Na programu ČT1 je zakázána zcela. Česká televize má však povoleno vysílání sponzoringu. ČT této možnosti využívá. Příjmy České televize z reklamního vysílání, sponzoringu a dalších komerčních formátů dosáhly v roce 2017 výše 343 mil. korun. Nejvyšší měrou, 58 procenty, se na komerčním vysílání ČT podílel sponzoring, ze kterého ČT inkasovala necelých 198 mil. Kč. Kritikem tohoto postupu je obecně prospěšné společnost Kverulant.org. Kverulant tvrdí, že vysílání sponzoringu  je nelegálním obcházením zákona a již od roku 2011 vyvíjí snahu tuto praxi zastavit. Jiří BESSER, ministr kultury z doby, kdy se o zákazu reklamy na ČT1 jednalo, se s odstupem času cítil vysíláním sponzoringu zklamán. V listopadu 2014 v rozhovoru pro iDNES uvedl: \"„V době, kdy jsme jednali o bytí či nebytí reklamy na kanálech ČT, někteří lidé upozorňovali na to, abychom zakázali i sponzoring a product placement. A my jsme říkali, že to bude bezvýznamné. Jenže teď po letech vidím, že pan ředitel Dvořák může stokrát ministrovi kultury říci, že to určitě vysílat nebude, ale při tom vlastním obchodním jednání takového gigantu, jakým je ČT, lidi napadne, že zákon jim to umožňuje a televizi nikdo nemůže bránit, aby si vydělala zákonným způsobem. A pak v televizi vidíme u jednoho filmu na ČT1 i čtyři sponzorské odkazy. Že by to takto mělo být, mě, když jsem tehdy pro změnu hlasoval, nenapadlo.“\"\n\nProtože televizní reklama je schopna jednorázově zasáhnout desetitisíce až miliony (v jiných zemích až desítky milionů) diváků, je věnováno velké úsilí tomu, aby reklamy byly bezchybné a co nejdokonalejší. Spoty tak bývají velmi nákladné a pořízení vysílacího času pro jednotlivé výrobce zboží i služeb není levnou záležitostí. V prostředí Česka se ceny 30sekundového spotu před těmi nejsledovanějšími programy (finále některých soutěží, sportovních utkání apod.) pohybují až ve statisících korun. Je zcela běžné, že na celoplanetárních televizních kanálech, jakými jsou například CNN, BBC nebo Al-Džazíra si reklamy nepořizují pouze jednotlivé firmy, ale rovnou i celé státy, aby tak zajistily zvýšení zájmu o vlastní zemi a rovněž i podpořily cestovní ruch.\n\nZa pravděpodobně největší „žně“ pro televizní reklamu je v zahraničí považováno: v Evropě finále Ligy mistrů a ve Spojených státech amerických hodinová přestávka ve finále v Superbowlu, kde není výjimkou, že některé reklamy jsou vyrobeny speciálně pro tuto příležitost a většinou se jedná o „výkvět“ těch nejvtipnějších a nejnápaditějších reklam. Spoty vysílané při přestávce Superbowlu jsou pořizovány za cenu až několika milionů dolarů. a v některých případech se mohou stát kultovní záležitostí, jakými jsou třeba reklama na Apple computer z roku 1984. Pro nejnápaditější reklamy existují i mezinárodní soutěže, např. Zlatá koroptev (\"Golden partridge\").\n\n\n"}
{"id": "496059", "url": "https://cs.wikipedia.org/wiki?curid=496059", "title": "Přírodní rezervace Okapi", "text": "Přírodní rezervace Okapi\n\nOkapi je přírodní rezervace v Demokratické republice Kongo o přibližné rozloze 14 000 km² poblíž hranic s Ugandou a Súdánem. Rezervace je domovinou pro okapi.\n\nV roce 1996 byla zařazena na seznam světového dědictví UNESCO, od roku 1997 je i na seznamu světového dědictví v ohrožení. Rezervace je totiž devastována a vážně ohrožena následkem válečných konfliktů.\n\n"}
{"id": "496065", "url": "https://cs.wikipedia.org/wiki?curid=496065", "title": "Marantovité", "text": "Marantovité\n\nMarantovité (\"Marantaceae\") je čeleď jednoděložných rostlin z řádu zázvorníkotvaré (\"Zingiberales\"). Jsou to vytrvalé byliny s dlouze řapíkatými jednoduchými listy a nepravidelnými květy. Čeleď zahrnuje přes 550 druhů ve 28 rodech a je rozšířena v tropech celého světa s výjimkou Austrálie. Maranta třtinovitá je v tropech pěstována pro škrobnaté oddenky. Různé druhy rodů kalátea a maranta se pěstují jako pokojové rostliny s atraktivním olistěním a někdy i zajímavými květenstvími.\n\nMarantovité jsou to vytrvalé byliny se vzpřímenými stonky a s krátkými, škrobnatými, podzemními oddenky. Mohou to být pozemní rostliny i epifyty, zřídka liány. Listy jsou jednoduché, střídavé, dvouřadě až spirálně uspořádané, většinou dlouze řapíkaté. Řapík je často křídlatý a je zakončen charakteristickým pulvinem. Na bázi řapíku je křídlatá listová pochva. Čepele jsou často barevně vzorované, jednoduché, celokrajné, asymetrické, kopinaté, podlouhlé až vejčité, žilnatina je zpeřená až zpeřeně souběžná. Jsou to jednodomé rostliny s oboupohlavnými květy. Květy jsou uspořádány po 2 a každý pár je podepřen listenem, páry květů často skládají vrcholičnaté květenství. Květenství jsou vrcholová nebo zakončují postranní větev. Květy jsou výrazně nesouměrné. Okvětí je rozlišeno na kalich a korunu. Kališní lístky jsou 3, volné, zelené a spíše nenápadné. Koruna se skládá ze 3 lístků. Prostřední lístek bývá větší a kápovitý. Na bázi jsou korunní lístky srostlé v krátkou trubku. Fertilní tyčinka je jen 1 a nese pouze půlku fertilního prašníku. Nitka této tyčinky je buď tenká nebo rozšířená a petaloidní (napodobuje korunu). Zbylé 3 až 4 (zřídka 2) tyčinky jsou přeměněny na staminodia, která jsou také pataloidní, srůstají ve spodní části v trubku, která je delší než trubka koruny. Semeník je spodní, synkarpní, srostlý ze 3 plodolistů. Obsahuje 3 komůrky nebo u některých rodů vlivem potlačení ostatních plodolistů pouze jedinou komůrku (např. maranta). V každém plodolistu je jediné vajíčko. Čnělka je tenká a dlouhá, zakončená nálevkovitou bliznou. Plodem je pouzdrosečná tobolka nebo výjimečně bobule. U rodu \"Thalia\" je plod suchý a nepukavý.\n\nČeleď marantovité zahrnuje přes 550 druhů ve 28 rodech. Největší rody jsou kalatea (\"Calathea\", asi 300 druhů), \"Monotagma\" (37), \"Ischnosiphon\" (35) a maranta (\"Maranta\", 25 druhů). Čeleď je rozšířena v tropech celého světa s výjimkou Austrálie. Největší počet druhů (asi 80 %) roste v tropické Americe. Z ostatních oblastí rostou zejména v tropické západní Africe a jihovýchodní Asii. V Americe čeleď okrajově přesahuje i do teplých oblastí mírného pásu. V Severní Americe se vyskytují pouze 2 původní druhy rodu klunice (\"Thalia\"), a to na jihovýchodě USA. \"Thalia dealbata\" je endemit této oblasti a jediný zástupce marantovitých, který se nevyskytuje v tropech. \"Thalia geniculata\" má naopak široký areál rozšíření sahající od Floridy po Argentinu, vyskytuje se také v západní Africe.\n\nMarantovité nejčastěji rostou v podrostu tropických pralesů a na mokřinách v nadmořských výškách do 1000 metrů. Většina druhů vyhledává světliny v pralese, vzniklé např. pádem stromu. Pouze malý díl druhů roste skutečně v přítmí pralesa.\n\nListy marantovitých jsou schopny se natáčet ke zdroji světla a maximálně tak využít sluneční svit v podrostu tropických pralesů. Umožňuje to ztlustlina na konci řapíku, tzv. pulvinus. Květy jsou opylovány včelami (zejména z tribu \"Euglossini\"), v tropické Americe je navštěvují i kolibříci.\n\nU marantovitých byl popsán složitý, aktivní mechanismus opylování. Zahnutá čnělka je v květu zaháknutá za kápovitou patyčinku, při aktivaci tohoto mechanismu opylovačem se čnělka pružně stáčí směrem dolů, seškrábne pyl z těla opylovače a zároveň jej popráší vlastním pylem, který je uskladněn v drobné dutince na bázi čnělky. Při pozorování květů \"Thalia geniculata\" bylo zjištěno, že včely spouštějí nástražný mechanismus vždy, kolibříci asi v polovině případů a motýli vůbec. Semena kaláteí mají míšek a jsou vyhledávána a šířena mravenci. Výrazně modrá semena některých druhů jsou pravděpodobně šířena ptáky.\n\n\nMaranta třtinovitá (\"Maranta arundinacea\") je v tropech běžně pěstována pro oddenky z nichž se získává jedlý škrob. Pochází z tropické Ameriky, pěstuje se však i v jiných oblastech tropů. Oddenky jsou po tepelné úpravě poživatelné. Hlízy kalátey jedlé (\"Calathea allouia\") domorodci v tropické Americe používají podobně jako brambory. Ve Střední Americe také domorodci jedí mladá květenství některých druhů kaláteí, listy jsou používány k balení jídla, k vyplétání a jako krytina na střechy. Ze spodní strany rozměrných listů \"Calathea lutea\" je získáván vosk. Duté stonky některých druhů \"Ischnosiphon\" slouží amazonským Indiánům jako pomůcka ke šňupání. Z rozštípnutých stonků \"Ischnosiphon arouma\" se pletou koše.\n\nRůzné druhy zejména z rodů kalátea a maranta jsou pěstovány jako pokojové rostliny s atraktivním olistěním. V českých botanických zahradách se lze setkat zejména s různými druhy kaláteí a marant, řidčeji jsou pěstovány rody ktenante (\"Ctenanthe\"), \"Pleiostachya\", \"Stromanthe\", \"Pleiostachya\" aj. Obzvláště nápadně kvete \"Calathea crotalifera\".\n\n\"Afrocalathea\", \"Calathea\" (včetně \"Thymocarpus\"), \"Ctenanthe\", \"Donax\", \"Halopegia\", \"Haumania\", \"Hylaeanthe\", \"Hypselodelphys\", \"Indianthus\", \"Ischnosiphon\", \"Koernickanthe\", \"Maranta\", \"Marantochloa\" (vč. \"Ataenidia\"), \"Megaphrynium\", \"Monophyllanthe\", \"Monotagma\", \"Myrosma\", \"Phrynium\" (vč. \"Cominsia\", \"Monophrynium\", \"Phacelophrynium\"), \"Pleiostachya\", \"Sanblasia\", \"Saranthe\", \"Sarcophrynium\", \"Schumannianthus\", \"Stachyphrynium\", \"Stromanthe\", \"Thalia\", \"Thaumatococcus\", \"Trachyphrynium\"\n\n"}
{"id": "496068", "url": "https://cs.wikipedia.org/wiki?curid=496068", "title": "Salonga", "text": "Salonga\n\nSalonga je národní park v Demokratické republice Kongo v povodí řeky Kongo. Tato největší rezervace deštných lesů v Africe je domovinou šimpanzů bonobo a četných endemických druhů.\n\nV roce 1996 byl park zařazen na seznam světového dědictví UNESCO, od roku 1999 je i na seznamu světového dědictví v ohrožení z důvodu ohrožení následkem válečných konfliktů.\n"}
{"id": "496069", "url": "https://cs.wikipedia.org/wiki?curid=496069", "title": "Lacuna Coil (EP)", "text": "Lacuna Coil (EP)\n\nLacuna Coil je EP od italské gothicmetalové kapely Lacuna Coil.\n\n"}
{"id": "496071", "url": "https://cs.wikipedia.org/wiki?curid=496071", "title": "Rabštejn (hrad, okres Šumperk)", "text": "Rabštejn (hrad, okres Šumperk)\n\nHrad Rabštejn je nejvýše položeným moravským hradem, který leží v katastru Bedřichova (obec Oskava, okres Šumperk). Od roku 1964 je chráněn jako kulturní památka. Zbytky hradu se nachází na území přírodní rezervace Rabštejn.\n\nHrad se poprvé uvádí roku 1318, kdy ho biskup Konrád postoupil Janu Lucemburskému. Roku 1355 prodal hrad Pertold z Lipé markraběti Janovi. Markrabě Jošt Lucemburský ho roku 1398 zastavil Prockovi z Vildenberka a Bouzova. Za husitských válek se stal hrad sídlem přívrženců husitství, kteří plenili statky olomouckého biskupství. Roku 1464 dostal hrad do zástavy Jindřich z Jenštejna, který ho rozšířil o předhradí. Za česko-uherských válek se hrad stal základnou Jiřího Tunkla, který odsud vyjížděl proti uherským vojskům. Hrad byl proto v roce 1483 oddíly Matyáše Korvína dobyt. Byl však obnoven a pustý se uvádí roku 1586. Byl částečně obnoven roku 1645, kdy se stal základnou Švédů. Švédská posádka však byla vypuzena. Na konci 17. století byl hrad definitivně opuštěn.\n\n\n"}
{"id": "496078", "url": "https://cs.wikipedia.org/wiki?curid=496078", "title": "Národní park Virunga", "text": "Národní park Virunga\n\nVirunga je národní park v Demokratické republice Kongo rozkládající se mezi pohořími Ruwenzori a Virunga. Virunga sousedí s národními parky Volcanoes ve Rwandě a Ruwenzori v Ugandě. Byl založen roku 1925 a jedná se o jedno z nejstarších chráněných území v Africe.\n\nV roce 1979 byl park zařazen na seznam světového dědictví UNESCO, od roku 1994 je i na seznamu světového dědictví v ohrožení z důvodu ohrožení následkem válečných konfliktů a vzrůstajícího počtu obyvatel žijících v okolí, kteří kácí lesy a loví zvěř. Jen mezi roky 1998 a 2008 bylo v boji proti pytlákům a nelegálním osidlovatelům zabito víc jako 120 strážců parku.\n"}
{"id": "496083", "url": "https://cs.wikipedia.org/wiki?curid=496083", "title": "In a Reverie", "text": "In a Reverie\n\nIn a Reverie je první album od italské gothicmetalové kapely Lacuna Coil.\n\n"}
{"id": "496087", "url": "https://cs.wikipedia.org/wiki?curid=496087", "title": "Halflife (EP)", "text": "Halflife (EP)\n\nHalflife je název EP od italské gothic metalové kapely Lacuna Coil.\n\n"}
{"id": "496088", "url": "https://cs.wikipedia.org/wiki?curid=496088", "title": "Hohenzollern (rozcestník)", "text": "Hohenzollern (rozcestník)\n\nHohenzollern může mít několik významů:\n\n\n"}
{"id": "496093", "url": "https://cs.wikipedia.org/wiki?curid=496093", "title": "Walibi World", "text": "Walibi World\n\nWalibi World je jedním z největších zábavních parků v Nizozemsku, který se nachází nedaleko města Dronten.\n\nWalibi World byl otevřen v roce 1971 pod názvem \"Flevohof\" jako zemědělský zábavní park. V roce 1994 byl znovu otevřen jako \"Walibi Flevo\" a byl zde první „Inverted Coaster“ v Evropě.\n\n"}
{"id": "496094", "url": "https://cs.wikipedia.org/wiki?curid=496094", "title": "Matti Heikkinen", "text": "Matti Heikkinen\n\nMatti Heikkinen (* 19. prosince 1983, Kajaani) je finský reprezentant v běhu na lyžích, jeho nejsilnější disciplínou jsou středně dlouhé tratě klasickou technikou. Závodí za klub Vantaan Hiihtoseura. Žije v Jyväskylä, je ženatý a s manželkou Suvi mají dva syny.\n\n\n"}
{"id": "496097", "url": "https://cs.wikipedia.org/wiki?curid=496097", "title": "Hohenzollernsko", "text": "Hohenzollernsko\n\nHohenzollernsko (německy \"Hohenzollern\", ze začátku také Zollern) bylo historické území, které existovalo v jižním Německu v letech 1052–1952, přičemž v letech 1052–1576 bylo rodovým hrabstvím, poté bylo rozděleno na 3 resp. 2 části. Ty pak byly v roce 1623 povýšeny na knížectví. Obě tyto části se v roce 1850 staly součástí Pruska jako provincie Hohenzollernsko. Po druhé světové válce v roce 1945 se stalo součástí země Württembersko-Hohenzollernsko a ta se stala v roce 1952 součástí spolkové země Bádensko-Württembersko. Po většinu jeho existence mu vládli Hohenzollernové tj. do roku 1850 resp. 1918.\n\nHohenzollersko bylo vytvořeno okolo roku 1025 jako hrabství pod vládou Hohenzollernů, ještě pod původním názvem Zollernsko. Stejně tak i rod vládnoucí tomuto malému státečku se jmenoval stejně tj. Zolernové. Nepopíratelně je držení hrabství doložen od roku 1110, v držení (Hohen)Zollernů. Název země je odvozen od hradu Hohenzollern. Hrabství Hohenzollern bylo po celou existenci součástí Svaté říše římské.\n\nFridrich III. hrabě ze Zollernu byl věrný sluha římský císařů Fridricha Barbarossy a Jindřicha VI.. V roce 1185 se oženil se Sofií Raabs, dcerou Conráda II., purkrabího Norimberského. A právě po smrti Konráda II., který zemřel bez mužských dědiců, Fridrich III. získal jako muž dědičky purkrabství Norimberské, a stal se purkrabím Fridrichem I. Norimbersko-Zollernským. Od té doby se příjmení změnilo na Hohenzollern stejně jako jméno země odkud rod pocházel. Syny Fridricha III. se rod rozdělil do dvou větví a to mladší katolické švábské a starší protestanské franské.\n\nPo Fridrichově smrti, si jeho synové rozdělili panství mezi sebou:\n\n\n\nŠvábská (mladší) větev tedy vládla hrabství Hohenzollernskému a na rozdíl od franské větve patřila spíš k nevýznamným říšským rodům a nerozšířila svou moc dále. Zakladatelem švábské linie se stal Fridrich II. Norimberský, jenž obdržel hrabství Zollern a purkrabství Norimberské v roce 1200 po otci, čímž se stal zakladatelem švábské větve rodu, purkrabství Norimberské však v roce 1218 daroval staršímu bratroviKonrádovi III., jenž se stal zakladatelem franské linie rodu. Franská větev přibližně v 16. století konvertovala k protestanství resp. luteránství. Švábská větev na rozdíl od franské zůstala katolická.\n\nV roce 1575 bylo hrabství Hohenzollern rozděleno mezi syny Karla I. Viz další kapitola.\n\n\n\nV letech 1575–1576 bylo hrabství Hohenzollern rozděleno mezi syny Karla I. a to na hrabství Hohenzollern-Hechingen a Hohenzollern-Sigmaringen, jenž oboje získaly allodiální práva. O rok později přibylo i hrabství Hohenzollern-Haigerloch (pro nejmladšího syna) avšak již bez allodiálních práv. Na opětovné spojení si Hohenzollernsko muselo počkat až do roku 1850 pod vládou Pruska.\n\nHrabství Hohenzollern-Haigerloch bylo zřízeno v roce 1576 pro nejmladšího syna Kryštofa Hohenzollern-Haigerlochského, ale bez allodiálních práv jako nejmenší část původního hrabství. Po smrti hraběte Františka Kryštofa Antonína v roce 1767 bylo hrabství Hohenzollern-Haigerloch definitivně absorbováno knížectvím Hohenzollern-Sigmaringen.\n\n\nHrabství Hohenzollern-Haigerloch bylo zřízeno v roce 1575 pro nejstaršího syna Eitela Fridricha I., jako říšské léno s allodiálnímy právy.\n\n\nV roce 1623 bylo stávající hrabství povýšeno na knížectví. V roce 1815 se stalo nezávislým členem Německého spolku.\n\n\nV roce 1850 prodal bezdětný kníže Konstantin, své knížectví Hohenzollern-Hechingen francké větvi rodu, v tom samém roce udělal toto i kníže Hohenzollern-Sigmaringenu Karel Antonín a obě knížectví byla sjednocena do země Hohenzollernsko. Titul knížete však švábské větvi zůstal. Dědický nárok však připadl po smrti knížete Konstantina v roce 1869 linii Hohenzollern-Sigmaringen.\n\nHrabství Hohenzollernsko-Sigmaringen bylo zřízeno v roce 1575 pro prostředního syna Karla II., jako říšské léno s allodiálnímy právy.\n\n\nV roce 1623 bylo stávající hrabství povýšeno na knížectví. V roce 1815 se stalo nezávislým členem Německého spolku.\n\n\nV roce 1850 stejně jako Hohenzollern-Hechingenský kníže Konstantin, tak i Hohenzollern-Sigmaringenský kníže Karel Antonín prodal své knížectví franské větvi, jež obě knížectví (Hechigen a Sigmaringen) spojila do země Hohenzollernsko a začlenila do Pruska. Titul knížete však švábské větvi zůstal.\n\nProvincie Hohenzollernsko, oficiálně \"Hohenzollernská země\" (\"Hohenzollernsche Lande\") bylo vytvořeno 7. prosince 1849, kdy odstoupili v obou hohenzollernských knížectvích oba vládcové z místní větve hohenzollernské dynastie, a tak připadlo Hohenzollernsko Prusku, v jehož rámci bylo 12. března 1850 začleněno jako vládní obvod Sigmaringen do Porýní. Později se Hohenzollernsko často označovalo jako \"Hohenzollernské země\" a přestože náleželo formálně k Porýní, mělo vlastní sněm. A jako součást Pruska zůstalo až do roku 1945 (s výjimkou let nacisté diktatury, kdy neexistovalo vůbec), kdy se stalo součástí spojenci utvořené země Württembersko-Hohenzollernsko.\n\nWürttembersko-Hohenzollernsko se v roce 1952 stalo součástí nové spolkové země Bádensko-Württembersko na základě výsledků referenda v těchto dosavadních zemích. Hohenzollernsko je její součástí dodnes, ale netvoří žádnou administrativní jednotku. Po regionální reformě hranic v roce 1973 bylo Hohenzolernsko úplně vymazáno z administrativní mapy Německa, jelikož zbylé části byly rozděleny mezi zemské okresy Sigmaringen a Zollernalbkreis.\n\n"}
{"id": "496099", "url": "https://cs.wikipedia.org/wiki?curid=496099", "title": "Vánoční koleda", "text": "Vánoční koleda\n\nVánoční koleda může být:\n\n\n\n"}
{"id": "496100", "url": "https://cs.wikipedia.org/wiki?curid=496100", "title": "Bytost", "text": "Bytost\n\nBytost je jedinec jevící známky života a vlastního myšlení. Je to původně teologický a filosofický pojem označující jednotlivé a oživené jsoucí. Pojem vznikl ze slova \"být\" patrně jako ekvivalent lat. \"ens\", ale na rozdíl od jiného českého ekvivalentu, totiž jsoucna, má užší význam a označuje se jím obvykle člověk nebo duch. V tomto významu se vyskytuje i ve starší literatuře, v současné češtině jde o výraz spíše knižní, užívá se však stále pro bytosti člověku podobné a přitom netělesné, případně i pohádkové.\n\nVe filosofii se užívá přídavné jméno bytostný, které znamená podstatný, charakteristický, něčemu vlastní.\n\n"}
{"id": "496101", "url": "https://cs.wikipedia.org/wiki?curid=496101", "title": "Unleashed Memories", "text": "Unleashed Memories\n\nUnleashed Memories je druhé studiové album od italské gothicmetalové kapely Lacuna Coil.\n\n"}
{"id": "496106", "url": "https://cs.wikipedia.org/wiki?curid=496106", "title": "Comalies", "text": "Comalies\n\nComalies je třetí studiové album od italské gothicmetalové kapely Lacuna Coil.\n\n\n"}
{"id": "496109", "url": "https://cs.wikipedia.org/wiki?curid=496109", "title": "Štrougal", "text": "Štrougal\n\nŠtrougal může být příjmení více osob:\n\n\n"}
{"id": "496119", "url": "https://cs.wikipedia.org/wiki?curid=496119", "title": "Vánoční koleda (film, 1999)", "text": "Vánoční koleda (film, 1999)\n\nVánoční koleda je televizní film z roku 1999, adaptace povídky \"Vánoční koleda\" z roku 1843 Charlese Dickense. Adaptaci režíroval David Hugh Jones a hrají Patrick Stewart jako Ebenezer Scrooge a Richard E. Grant jako Bob Cratchit.\n\nVe viktoriánské době je Ebenezer Scrooge mrzutý obchodník, který nesnáší období Vánoc a nepřeje dát volno svému zaměstnanci Bobu Cratchitovi. Na Štědrý den Scrooge navštíví duch jeho přítele a obchodního partnera, Jacoba Marleye, který v posmrtném životě pochopil chybu svého způsobu života. Marley zařídí návštěvu Scoorge Duchy minulých Vánoc, současných Vánoc a Vánoc budoucích v naději, že naučí Scoorge důležitost sváteční sezony. Scoorge prozře, změní se a objeví ducha Vánoc ve svém srdci a nakonec se stává milovaným a respektovaným mužem.\n"}
{"id": "496121", "url": "https://cs.wikipedia.org/wiki?curid=496121", "title": "Karmacode", "text": "Karmacode\n\nKarmacode je čtvrté album od italské gothicmetalové kapely Lacuna Coil.\n\n"}
{"id": "496127", "url": "https://cs.wikipedia.org/wiki?curid=496127", "title": "Shallow Life", "text": "Shallow Life\n\nShallow Life je páté studiové album od italské gothicmetalové kapely Lacuna Coil.\n\n"}
{"id": "496129", "url": "https://cs.wikipedia.org/wiki?curid=496129", "title": "S-hvězdy", "text": "S-hvězdy\n\nS–hvězdy [2] jsou hvězdy za hranicí 0.04 pc k jádru naší Galaxie. Tyto hvězdy jsou známé spíše pod názvy jako „S-stars“ nebo „S-cluster“.\n\nToto pojmenování vychází z prvního písmene jejich značení (např. S0-1, S0-2, S0-4, S0-8 atd.). S-stars svým spektrálním typem nezapadají do zbylé hvězdné populace. Nejsou tu žádní jasní červení či modří obři, typičtí pro oblast středu Galaxie. Jsou zde pozorovány pouze modré hvězdy hlavní posloupnosti. Podle fotometrie v oblasti infračervených paprsků a také podle spektroskopie [5] se jedná o běžné hvězdy hlavní posloupnosti (MS z angl. Main Sequence). V případě S-stars se jedná převážně o hvězdy spektrálního typu B0-B9. Nejběžnější hvězdou zde je hvězda typu B9 o hmotnosti kolem 3 hm. Slunce, poloměru 2,1 poloměru Slunce a s délkou života ~2×10 roků. Nejznámější hvězdou je zde pak S0-2. Je také nejlépe prozkoumanou hvězdou ze zde pozorovaných.\n\nPro astrofyziky nejpodstatnější roli hrají S-hvězdy při určování hmotnosti centrální MBH [5] (Massive Black Hole – černá díra ve středu galaxie). Jedná se totiž o nejbližší pozorované hvězdy u MBH a z měření orbitálních elementů jejich drah se dá hmotnost MBH spočítat. Jsme schopni naměřit přímým pozorování dvě složky polohy zmíněných hvězd. Budeme-li pozorovat v čase, můžeme vypozorovat dvě složky rychlosti, třetí složku změříme dopplerovským posuvem spektra. Protože jsou tyto hvězdy dost rychlé a obíhají na malých drahách, můžeme vypozorovat i změnu rychlosti (zahýbání). Tím se získá plná informace potřebná ke spočtení dráhy pozorované hvězdy. Oblast výskytu těchto hvězd je zhruba vymezena poloměry od několika světelných hodin do 0,04 pc od centrální MBH. Původ těchto S-hvězd je nejasný, shoda panuje pouze v tom, že v těsné blízkosti MBH nemohly vzniknout standardní cestou.\n\nHvězda S0-2 [5] (nebo též S2) je hvězda na nejbližší orbitě kolem centrální MBH, která byla dosud pozorována. Jedná se o hvězdu s hmotností 15 hm. Slunce s oběžnou rychlostí cca 5000km/s tedy 200 krát větší rychlostí, než s jakou obíhá Země kolem Slunce. Obíhá na eliptické dráze kolem MBH ve vzdálenosti řádově ~10–5 pc to odpovídá 100 schwarzschildů centrální MBH. Analýzou dráhy této hvězdy byla poprvé přesněji určena hmotnost MBH v roce 2002 na ≥2.7×10 hm. Slunce.\n\nHvězda S0-5 [5] ilustruje jeden z problémů, s kterými se pozorovatelé S-hvězd potýkají. Mají-li hvězdy velkou excentricitu (jako S0-5 – viz obrázek 1), tak se může stát, že jejich orbita zasahuje do pozorovaného výřezu oblohy jen malou částí tak, že takovou hvězdu v pozorovaném výseku během měření zrovna spatříme je pak dílem náhody. Nemáme-li navíc technické možnosti (hvězdy jsou slabé a daleko) pozorovat statisticky signifikantní počet hvězd, můžeme se jen dohadovat, kolik hvězd v těsné blízkosti centrální MBH skutečně obíhá.\n\n\n\n"}
{"id": "496130", "url": "https://cs.wikipedia.org/wiki?curid=496130", "title": "Elektronické podvádění", "text": "Elektronické podvádění\n\nElektronické podvádění je podvádění ve vyučování prostřednictvím informačních a komunikačních technologií (ICT). Elektronické podvádění lze chápat jako druh akademického podvádění, jež je stále problematickým, diskutovaným a řešeným tématem dnešních škol.\n\nAkademické podvádění je dle Mareše chování, kterým žák nebo student:\nZahraniční zdroje používají v souvislosti s akademickým podváděním pojem \n\"academic dishonesty\", jako nečestného jednání ve škole. Podvádění může být iniciativou jak jednoho jedince, tak i skupiny žáků či studentů, zde mluvíme o skupinovém (kolektivním) podvádění, kde jde o spolčení více jedinců za účelem podvádění. Na podvádění lze pohlížet ze dvou úhlů – z pohledu školy a vyučujících, kteří jsou podváděni anebo z pohledu podvádějících studentů, přičemž se tyto dva pohledy značně liší. Na straně studentů je akademické podvádění vnímáno jako běžný jev, o kterém se ví a které je samotnými studenty tolerováno, přestože je chápáno jako porušení pravidel. Dá se tedy říci, že určitým způsobem patří ke studentské kultuře. Z výzkumů (např.) vyplývá také to, že většina studentů je přesvědčena o tom, že ostatní studenti podvádějí více než oni. Odlišný pohled je na straně škol a učitelů, kde je jednoznačná snaha podvádění předcházet, bojovat s ním a prezentovat ho jako nežádoucí jev, který může být potrestán. V zahraničních zdrojích se v tomto smyslu mluví o dosahování a udržování akademické čestnosti (academic integrity).\n\nElektronické podvádění se vymezuje jako podvádění ve vyučování prostřednictvím informačních a komunikačních technologií (ICT). Analogickými anglickými pojmy jsou e-cheating či cyber-cheating. Elektronické podvádění úzce souvisí s rozvojem informačních a komunikačních technologií a s jejich rostoucím uplatňováním nejen v oblasti vzdělávání. Svým způsobem se dá chápat jako výsledek „tvořivého“ využívání těchto technologií pro účely podvádění ve vyučování. Je třeba říci, že pojem vyučování je v současné době možné chápat nejen ve významu tradičního vyučování, které se uskutečňuje v reálné třídě, ale i ve významu vyučování, které probíhá právě prostřednictvím ICT. Některé formy elektronického podvádění lze tedy uplatňovat na dálku, přičemž tento fakt vnímané fyzické vzdálenosti mezi podvádějícím a vyučujícím či školou hraje významnou roli. Specifikem elektronického podvádění je dále to, že existující technologie umožňují i podvádění skupinové bez potřeby reálného kontaktu. Elektronické podvádění se nejčastěji týká generace, která má o ICT obecně dobrý přehled a je zběhlá v jejich používání, čímž je často ve výhodě oproti vyučujícím (tzv. net generation,). Navíc nejjednodušší formy elektronického podvádění vyžadují jen minimální úroveň dovedností v práci s ICT. S tím jak se vyvíjí možnosti podvádění, jsou nutné i nové způsoby boje proti němu na straně škol a vyučujících, přičemž výhodou pro druhou stranu je to, že v tomto boji lze využít jako zbraň také ICT. \n\nNa základě Marešova rozlišení můžeme vymezit tři formy elektronického podvádění:\n(volně a zkráceně dle Mareš)\n\nPlagiátorství lze definovat jako „opisování, přebírání a publikování cizích myšlenek či výsledků výzkumu a jejich vydávání za své bez uvedení původního zdroje“. Plagiátorstvím dochází jednak k porušení autorských práv a na úrovni školy pak k přestupku proti akademické a citační etice a vnitřnímu řádu školy. Ellen Laird přirovnává výstižně plagiátorství k jídlu z fast foodu – „rychlé, levné, lákavé a nebezpečné vůči zdraví školy“. Vyvarovat se plagiátorství vyžaduje správně citovat či parafrázovat s odkazem na původní zdroje. Rozlišujeme plagiátorství neúmyslné, u kterého není záměr podvádět, a příčinou je buď neznalost jak správně citovat, nedůslednost či přesvědčení, že jde o obecně známé myšlenky. Příčinou může být i to, že pisatel zapomene, odkud danou myšlenku čerpal a považuje ji mylně za svou vlastní. U úmyslného plagiátorství si pisatel naopak uvědomuje nečestnost svého jednání a fakt, že jde o krádež myšlenek, spoléhá ale, že se na podvod nepřijde včas. \n\nZjišťování a odhalování elektronického podvádění vyžaduje aktivní a pozorný přístup vyučujícího, který má zájem na tom, aby k podvádění docházelo co nejméně často. Podle některých je výhodou, že podvádění elektronickou cestou lze oproti tradičnímu podvádění snadněji dohledat a dokázat. Možnosti detekce podvádění jsou v zásadě na dvou úrovních – bez a s využitím technologie. Na první úrovni provádí detekci samotný vyučující. Při odhalování plagiátů jde o sledování charakteristik odevzdaného textu (např. styl, slovní zásoba, obsah, formální úprava) a jeho odlišnost a nezvyklost oproti předchozím pracím studenta. Indikátorem plagiátu může být například nápadně odborný styl a použité termíny, nekonzistentnost jednotlivých částí textu nebo střídání různých formátů. V seznamu zdrojů se mohou vyskytovat zdroje, které jsou nedostupné, nebo je nepravděpodobné se k nim dostat, citováno je odlišně od běžné normy. Detekce podvádění během zkoušení pak vyžaduje pozornost vyučujícího k chování studentů během zkoušky, pozornost k použitým pomůckám a zaznamenávání nápadných nebo nekorektních projevů. V druhé úrovni detekce s využitím technologie jde o porovnávání odevzdaného materiálu s materiály dostupnými na internetu, použít při tom lze buď existující internetové vyhledávače, bibliografické databáze nebo specializovaný software pro odhalování plagiátorství. Při zkoušení na PC se dá použít spyware, který monitoruje aktivitu na jednotlivých počítačích studentů. \n\nElektronické podvádění nelze odtrhnout od podmínek, ve kterých se odehrává a od aktérů, kterých se týká. Dle Mareše je podvádění ve škole ovlivněno nejen zvláštnostmi podvádějících jedinců, ale i školním kontextem zahrnujícím vyučujícího, podmínky vyučování, klima třídy a celé školy. To lze vztáhnout i na vyučování, které se neodehrává ve skutečné třídě. Faktory podporující podvádění tedy jsou (modifikováno dle): \n\n1. na straně studentů\n\n2. na straně školy, vyučujícího, učiva a podmínek vyučování\n\nNěkteré výše uvedené faktory naznačují možné směry boje s podváděním a to zejména cestou prevence, která bývá účinnější a snadnější než zacházení s již vzniklými podvody. Stěžejní částí prevence by mělo být obeznámení studentů s pravidly dané školy a možnostmi sankcí při jejich porušení, tedy dát studentům jasně najevo, že případné podvádění nebude ignorováno a tolerováno. S tím by měla ale být spojena i edukace studentů v tématech plagiátorství a autorského práva a především učení a nácvik správného zacházení s prameny. Další důležitý pilíř je v důkladné přípravě materiálů, testů a zadání. Preferována by měla být taková zadání, která snižují pravděpodobnost podvádění, konkrétně upřednostňovat volné odpovědi před volbou možností, úlohy podněcující tvořivost a vlastní pohled spíše než produkování již známých faktů, připravit více variant testů, nezadávat příliš obtížné či příliš snadné testy. S přípravou materiálu souvisí i jejich důkladné zabezpečení. Vyučující by měl dbát na to, aby se k připraveným materiálům a klíčům studenti nedostali předem, nejlépe materiály uchovávat až do konání testu offline. Dají se použít i tzv. pasti, tedy relativně snadno dostupné fiktivní testy odlišné od testu, který bude předložen. U zkoušení na PC je důležitá identifikace neznámých studentů před zkouškou, aby se zamezilo zástupu. Online zkoušení se doporučuje využívat jen tam, kde z něj nevyplývá zásadní hodnocení studenta nebo jiné důležité rozhodnutí. \n\n"}
{"id": "496136", "url": "https://cs.wikipedia.org/wiki?curid=496136", "title": "Dvorský les", "text": "Dvorský les\n\nDvorský les (německy \"Hoflbusch\") je vrchol v České republice ležící v Krkonoších.\n\nDvorský les je nejvýchodnější a nejjižnější tisícovkou Krkonoš, představuje východní zakončení hlavního hřebene Rýchor. Nachází se asi 3,5 km jihozápadně od města Žacléře, asi 10 km severně od Trutnova a asi 6 km východně od Janských Lázní. Vzhledem k tomu, že se hora nachází na samém jihovýchodním konci Krkonoš, téměř na všech stranách jsou jeho svahy prudké a se značným převýšením. Pouze na severozápadě je převýšení jen asi třicetimetrové a přechází v 1,5 km dlouhý hřeben vedoucí k Rýchorské boudě a k vrcholu Kutné. Jižní výběžek Dvorského lesa tvoří Sklenářovický vrch (921 m), jihovýchodní výběžek vrchy Kámen (895 m), Březová hora (742 m) a Vrchy (716 m). Hora se nachází na území Krkonošského národního parku; katastrálně přísluší pod Rýchory, součást města Žacléř.\n\nDvorský les je odvodňován potoky, které se buď vlévají zleva přímo do řeky Úpy, nebo je do ní odvádí její přítok Ličná.\n\nDvorský les je téměř souvisle porostlý lesem. Ve vrcholových partiích jsou velmi cennými zbytky bukového pralesa s příměsí břízy, jeřábu a smrku a lokality vysokohorské květeny. Zdejší zvláštně tvarované kmeny porostlé mechem a kapradím jsou tématem mnoha fotografií. Na svazích mají převahu smrčiny. Na hřebenu směrem k Rýchorské boudě se vyskytuje borovice kleč. V okolí Sněžných bud je horská louka.\n\nPřes vrcholové partie Dvorského lesa nevede žádná kapacitnější komunikace. Cesta dobře sjízdná pro automobil se nachází až na hřebenu u Rýchorské boudy. Ve směru od ní vede přes vrchol k dělostřelecké tvrzi Stachelberg a dále na Trutnov červeně značená Cesta bratří Čapků. Po severovýchodním svahu vede kolem Sněžných bud nedlouhá žlutě značená spojka č. 7238.\n\nNa severovýchodním svahu se v nevelké vzdálenosti od vrcholu nacházejí Sněžné Domky. Jedná se pouze o dvě horské chalupy s výhledem na Broumovskou vrchovinu. Rovněž nedaleko vrcholu na jihozápadním svahu se nachází hájovna Sokolka, kde probíhá umělý odchov tetřevů.\n\nPřímo přes vrchol Dvorského lesa prochází linie objektů lehkého opevnění budovaného zde před druhou světovou válkou proti Německu. Linie přechází vrchol ve směru z jihovýchodu na severozápad. V jihovýchodním svahu v nadmořské výšce přibližně 800 metrů se nachází pěchotní srub T-S 82, který je nejzápadnějším dokončeným objektem těžkého opevnění v rámci bývalého Československa (navazující linie těžkého opevnění měla pokračovat k severozápadu přes Dvorský les a posílit existující lehké opevnění, s její výstavbou se však už nezačalo). Na jižním svahu se v údolí Zlatého potoka nacházela dnes již zaniklá obec Sklenářovice. Ves postupně zanikla následkem vysídlení Němců z Československa.\n\n"}
{"id": "496137", "url": "https://cs.wikipedia.org/wiki?curid=496137", "title": "Datlovník", "text": "Datlovník\n\nDatlovník (\"Phoenix\") je rod čeledi arekovité (\"Arecaceae\"), zahrnující 13-14 druhů recentních palem, jejichž přirozený areál výskytu zahrnuje Kanárské ostrovy, Středomoří, Severní a Střední Afriku a jižní okraj Asie (od Malé Asie po Malajsii a Jižní Čínu). Nejznámější zástupci rodu jsou datlovník pravý, hojně pěstovaný kvůli datlím, a datlovník kanárský, oblíbená okrasná rostlina.\n\n\n\n\n \n"}
{"id": "496138", "url": "https://cs.wikipedia.org/wiki?curid=496138", "title": "Seznam měst USA podle počtu obyvatel", "text": "Seznam měst USA podle počtu obyvatel\n\nNásledující je seznam nejlidnatějších (velko)měst ve Spojených státech amerických. Do hodnot se nepočítá městská aglomerace. Údaje se vztahují k 1. červenci 2008 nebo k 1. červenci 2009 (u prvních 50). Města Portorika se v seznamu nenachází, protože Portoriko je přidružený stát. Ve Spojených státech amerických je přibližně nad 300 měst,která mají okolo 100 000 obyvatel.\n"}
{"id": "496139", "url": "https://cs.wikipedia.org/wiki?curid=496139", "title": "Lať", "text": "Lať\n\nLať je tenčí hraněné řezivo.\n"}
{"id": "496140", "url": "https://cs.wikipedia.org/wiki?curid=496140", "title": "Odem", "text": "Odem\n\nOdem ( אודם nebo אֹדֶם, doslova „\"Rubín\"“, v oficiálním přepisu do angličtiny Odem) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 1050 metrů. Leží cca 50 kilometrů severovýchodně od města Tiberias, cca 82 kilometrů severovýchodně od Haify a cca 155 kilometrů severovýchodně od centra Tel Avivu.\n\nLeží na náhorní plošině v severní části Golanských výšin, jižně od masivu Hermon. Na východním okraji obce se zvedá hora Har Odem s přírodní rezervací. Okolní část Golan má výrazný podíl arabského respektive drúzského obyvatelstva. 2 kilometry severovýchodně od Odem leží drúzské město Buk'ata. Vesnice je na dopravní síť Golanských výšin napojena pomocí lokální silnice číslo 978.\n\nOdem leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena (spolu s několika dalšími) roku 1975 v reakci na hlasování Organizace spojených národů o tom, že sionismus je roven rasismu. V prosinci 1975 se skupina aktivistů usadila v opuštěné základně syrské armády na východním svahu hory Odem, na okraji druzského města Buk'ata. Zpočátku šlo o provizorní polovojenskou osadu typu Nachal. Počet osadníků kolísal kvůli extrémním klimatickým podmínkám. V květnu 1981 se osada přestěhovala do nynější lokality, západně od hory Odem. V oficiálních statistických výkazech se jako rok vzniku osady uvádí 1976.\n\nPodle zprávy vypracované roku 1977 pro Senát Spojených států amerických byl počet obyvatel osady nazývané v ní Har Odem (toto jméno používají i místní usedlíci) odhadován na 100. Obyvatelé byli stoupenci Izraelské liberální strany.\n\nV 90. letech 20. století prošel stávající, kolektivně hospodařící mošav šitufi privatizací, po které místní obyvatelé začali pobírat platy podle odvedené práce. Obyvatelstvo se zabývá zemědělstvím a turistickými službami. V obci funguje jelení obora. V okolí se rozkládají lesy.\n\nOdem je osadou se sekulárním obyvatelstvem. Jde o menší sídlo vesnického typu s dlouhodobě stagnující populací. K 31. prosinci 2014 zde žilo 109 lidí. Během roku 2014 populace stoupla o 4,8 %.\n\n\n"}
{"id": "496142", "url": "https://cs.wikipedia.org/wiki?curid=496142", "title": "Elis (hudební skupina)", "text": "Elis (hudební skupina)\n\nElis byla gothic metalová kapela z Lichtenštejnska, kterou založil Sabine Dünser a Pete Streit v roce 2003 po rozdělení Erben der Schöpfung v roce 2002. Zanikla v roce 2012.\n\n\n\n\n\n\n\n"}
{"id": "496145", "url": "https://cs.wikipedia.org/wiki?curid=496145", "title": "Karonáda", "text": "Karonáda\n\nKaronáda (anglicky \"carronade\"), zpočátku též někdy nazývané melviláda nebo gaskonáda (anglicky \"gasconade\" nebo \"melvillade\"), později také drtič (anglicky \"smasher\"), bylo železné lité dělo s hladkým vývrtem pro přímou palbu, původně vyvinuté pro válečné lodě britského Královského válečného námořnictva a určené ke střelbě těžkých střel proti trupům lodí a kartáčových střel proti živé síle na krátkou vzdálenost. Oproti klasickému dělu měla karonáda kratší hlaveň, třetinovou až čtvrtinovou hmotnost a používala jen zlomek jeho množství střelného prachu. Podstatným rozdílem proti klasickým dělům byla možnost natáčení do stran na čepu po příčných kolečkách a pomocí šroubu výškově.\n\nJednalo se o skotský vynález z roku 1759 generála Roberta Melvilla, později zdokonalený Charlesem Gascoignem, ředitelem železáren Carron Iron Company z Falkirku, přijatý po roce 1779 do výzbroje britského Královského námořnictva, Royal Navy.\n\nKrátká hlaveň má podstatné důsledky pro praktické použití.\n\n\n\n\nKaronády byly použity ještě i po ukončení jejich výroby během americké občanské války v letech 1861–1865.\n\nV literatuře se často vyskytuje chybný názor, že karonády nebyly vůbec započítávány do nominální výzbroje lodí. Karonády umístěné na lodích dodatečně nad nominální výzbroj nebo jako náhrada malých otočných děl (anglicky \"swivel gun\") nebyly započítávány do počtu děl udávaného jako nominální výzbroj lodi; pokud však nahrazovaly dlouhá děla, zůstával lodi administrativně její původní počet děl. Např. osmnáctidělová briga, jejíž 16 dlouhých šesti- nebo devítiliberních klasických děl bylo nahrazeno osmnácti- nebo čtyřiadvacetiliberními karonádami, byla i nadále Admiralitou klasifikována jako osmnáctidělová loď, nikoli jako dvoudělová. Tento stav trval do roku 1816, od roku 1817 se do nominální výzbroje započítávaly i karonády.\n\n\n\n\n"}
{"id": "496146", "url": "https://cs.wikipedia.org/wiki?curid=496146", "title": "Tereza Stolzová", "text": "Tereza Stolzová\n\nTereza Stolzová (též Teresa Stolz, 2. června 1834, Kostelec nad Labem, Rakouské císařství – 22. srpna 1902, Milán, Italské království) byla česká operní pěvkyně, blízká přítelkyně Giuseppe Verdiho a legendární představitelka Aidy.\n\nNarodila se v Kostelci nad Labem v rodině řezníka Jana Stolze a jeho ženy Anny, rozené Kohoutové, jako deváté z deseti dětí. Prvního hudebního vzdělání se jí dostalo spolu s dalšími sourozenci od učitele a muzikanta Josefa Nerudy (1804–1873). Její sestry – dvojčata Františka a Ludmila – vystudovaly v roce 1843 zpěv na pražské konzervatoři a  poté odešly do Terstu, kde se staly členkami terstského \"Teatro Grande\" (a také skandálními partnerkami dirigenta Luigi Ricciho). V roce 1849 nastoupila Tereza na pražskou konzervatoř. Zde studovala hru na klavír a zpěv. Jejím učitelem zpěvu byl Giovanni Battista Gordigiani. Ten Terezu nepovažoval za talentovanou a navíc jí studium ztěžovala častá onemocnění. Proto byla 18. listopadu 1851 z konzervatoře propuštěna. Další tři roky strávila v matčině domě v Kostelci a asi v roce 1854 se do Prahy vrátila. Tentokrát studovala na soukromé škole Vojtěcha Čabouna a to nejen zpěv ale i herectví. Její první veřejné vystoupení proběhlo 21. listopadu 1855 na Žofíně, kde vystoupila s árií z Wagnerovy opery \"Rienzi\". Toto vystoupení ale sklidilo odmítavou kritiku, takže Tereza odřekla další vystoupení ve Stavovském divadle a vrátila se opět k matce. Koncem téhož roku pak odjela do Terstu, kde se mezitím stal její bratr Václav provozovatelem divadla \"Teatro Grande\" (dnes \"Teatro Lirico Giuseppe Verdi\").\n\nNejprve se podařilo lékařům vyřešit její zdravotní problémy s hlasivkami. Poté začala studovat zpěv u dirigenta a skladatele Angela Marianiho (1821–1873), který byl jejím hlasem tak nadšen, že se vzdal honoráře za výuku. Na italské veřejnosti debutovala 26. července 1856 v \"Teatro Grande\" v Terstu áriemi z Händelova oratoria \"Juda Makabejský\" a z Verdiho opery \"Trubadúr\". Vystoupení mělo veliký úspěch a Tereza Stolzová odjela do Milána, kde bydlela u sestry Ludmily a s pomocí švagra Luigiho Ricci se dostala k věhlasnému učiteli Francesco Lampertimu. Studovala u něho od podzimu 1856 do jara 1857. \n\nNa radu bratra Václava hledala vhodnou scénu pro získání zkušeností. Po ukončení Krymské války se formoval soubor italské opery pro divadlo v gruzínském Tiflisu (dnes Tbilisi). Zde poprvé vystoupila 17. září 1857 jako Elvíra ve Verdiho opeře \"Ernani\". Po obrovském úspěchu jí byla nabídnuta smlouva na tři sezóny, což bylo zcela neobvyklé. V letních měsících (opera hrála pouze od podzimu do jara) se pak vypravila do Oděsy, kde byl její bratr Antonín, hobojista a klavírista, v té době učitelem hudby. Spolu pak cestovali do Moskvy a Petrohradu, kde měli několik vystoupení.\n\nV sezóně 1860–1861 byla angažována v Cařihradu, pak se ještě na dvě sezóny vrátila do Tbilisi. Na jaře 1863 odjela zpět do Evropy zahrnuta poctami a dary tbiliského obecenstva.\n\nV Milánu bydlela opět u sestry a vystupovala nejprve v různých, především italských městech (Nizza, Granada, Bologna, Palermo, Florencie a další). V létě 1864 krátce navštívila matku a sourozence v Čechách. Veřejně zde ale už nikdy nevystoupila. Ohlasy představení jí získávaly postupně respekt a 23. září 1865 konečně vystoupila v milánském Teatro alla Scala v titulní roli Verdiho opery \"Jana z Arku\". Úspěch byl naprostý, obecenstvo ji zahrnulo ovacemi a v tisku vyšly nadšené kritiky. Během prusko-rakouské války se uchýlila do Švýcarska a Francie. Když se na podzim 1866 operní život po válce vrátil do normálních kolejí, pokračovala série jejích velmi úspěšných vystoupení (Treviso, Parma, Řím a jinde).\n\nSvou operu \"Don Carlos\" uvedl Giuseppe Verdi poprvé v Paříži 11. března 1867. Nebyl ale s tímto provedením spokojen. Dirigentem italské premiéry měl být Angelo Mariani a pro roli královny Alžběty doporučil Terezu Stolzovou. Italská premiéra Verdim mezitím přepracované opery proběhla v Bologni 27. října 1867 a podle dobových referátů měla obrovský úspěch. Verdi byl jejím podáním nadšen a osobně se ujal další italské premiéry svého díla – opery \"Síla osudu\" – v milánské La Scale s Terezou Stolzovou v hlavní roli Leonory. Opera měla původně premiéru v roce 1862 v Petrohradu. Představení 27. února 1869 bylo opět velikým úspěchem.\n\nSoučástí oslav otevření Suezského průplavu v roce 1869 měla být i slavnostní opera v novém káhirském divadle. Příběh na námět egyptologa Augusta Mariette napsal Camille du Locle. Autorem italského libreta byl Antonio Ghislanzoni. Toto libreto bylo dokončeno až počátkem roku 1870. Premiéru v Káhiře měl řídit osobně Verdi a titulní roli měla zpívat Tereza Stolzová. Kvůli prusko-francouzské válce nakonec ani jeden z nich do Egypta neodcestoval.\n\nEvropská premiéra byla v divadle La Scala 8. února 1872. Verdi dokonce sám navrhl šperky pro hlavní představitelku.\n\nTereza Stolzová pak podepsala smlouvu na třicet představení v Káhirské opeře v sezóně 1873–1874 za astronomický honorář 150 000 franků. Mimo to se jí dostalo poct od samotného chediva Isma'ila Paši.\nFotografie z archivu Istituzione Casa della Musica di Parma.\n\nGiuseppe Verdi navrhl k 1. výročí smrti Gioacchina Rossiniho složit spolu s dalšími 12 skladateli monumentální Rekviem. Z původního plánu sešlo. Verdi ale složil vlastní \"Rekviem\" a to bylo provedeno 22. května 1874 k poctě spisovateli Alessandro Manzonimu pod autorovou taktovkou v kostele sv. Marka v Milánu a Tereza Stolzová zpívala sopránový part. Celý soubor pak absolvoval evropské turné (Paříž, Londýn, Vídeň).\n\nVerdi daroval rukopis svého Rekviem v prosinci 1893 s osobním věnováním: „Tereze Stolzové, první interpretce této skladby.“\n\nV sezóně 1875–1876 zpívala Tereza Stolzová v Moskvě a v Petrohradu. Protože jí dělalo problémy zdejší zimní počasí, chtěla se vyhnout smlouvě pro další sezónu, požadovala proto za ni přemrštěný honorář. Ten však byl akceptován a tak i v zimě 1876–1877 zpívala v Rusku. Onemocněla ale a sezónu musela předčasně ukončit.\n\nPřes léčení v lázních zdravotní problémy přetrvávaly, a tak Stolzová ukončila svou kariéru a naposledy vystoupila 30. června 1879 v divadle La Scala ve Verdiho \"Rekviem\". Žila pak v Miláně a ve svém domě vedla salon a přijímala zde mimo jiné i české umělce, například začínající Klementinu Kalašovou nebo ředitele Národního divadla Šuberta. Tomu zařídila schůzku s Verdim a pomohla mu získat přednostní smlouvu na uvedení oper \"Otello\" a \"Falstaff\". V souvislosti s uvedením Otella v Národním divadle navštívila Tereza Stolzová v létě 1886 Prahu. Národní divadlo na její počest uspořádalo zvláštní představení Aidy dne 11. srpna 1886. \n\nTereza Stolzová asistovala u Verdiho smrtelného lože 27. ledna 1901. Sama zemřela v srpnu následujícího roku. Je pohřbena na milánském hřbitově Cimitero Monumentale di Milano.\n\nV roce 1869 se zasnoubila s Angelo Marianim, svým prvním učitelem v Terstu z roku 1856. V roce 1870 spolu strávili léto v přímořském letovisku Senigallia. Později se ale vztah zkalil Marianiho žárlivými výstupy. Mariani se rovněž ve zlém rozešel s Verdim. Po Marianiho milostné aféře s hraběnkou Pallavicini-Negrotto mu Tereza Stolzová vrátila slib a nadobro se s ním rozešla.\n\nČasto se spekuluje o vztahu Terezy Stolzové a Giuseppe Verdiho. Je jisté, že Verdi byl Stolzovou jako interpretkou svých rolí nadšen. Pro ni upravoval starší partitury (\"Don Carlos\", \"Síla osudu\") a pro ni psal nové party (\"Aida\", \"Rekviem\"). Věnoval jí i své, svou formou pro Verdiho neobvyklé, dílo – smyčcový kvartet e-moll. Je dochován koncept dopisu Verdiho manželky Giuseppiny Strepponi z dubna 1876, kde svému manželu vyčítá, že se věnuje Tereze Stolzové více, než jí samé. Podle dopisů z června téhož roku ale vše nasvědčuje tomu, že se věc vyjasnila a podezření pominulo. Nasvědčují tomu nejen dochované dopisy, ale i další skutečnosti: Tereza Stolzová byla nadále častým hostem ve vile manželů Verdiových \"Sant’Agata\" a dále Giuseppina Strepponi odkázala Tereze Stolzové část svých šperků.\n\n\nNěkteré epizody ze života Terezy Stolzové byly zpracovány beletristicky, například:\n\n"}
{"id": "496153", "url": "https://cs.wikipedia.org/wiki?curid=496153", "title": "Ténéré", "text": "Ténéré\n\nTénéré je pouštní oblast a přírodní rezervace v severním Nigeru v jižní části Sahary. Oblast je oceňována pro rozmanitost krajiny a výjimečný výskyt rostlinných druhů a divoké zvěře.\n\nV roce 1991 byla oblast společně s rezervací Aïr zařazena na seznam světového dědictví UNESCO, od roku 1992 je i na seznamu světového dědictví v ohrožení. Obě rezervace totiž ohrožuje plánovaná stavba přehrady na řece Mékrou a těžba fosfátů.\n"}
{"id": "496154", "url": "https://cs.wikipedia.org/wiki?curid=496154", "title": "Přírodní rezervace Aïr", "text": "Přírodní rezervace Aïr\n\nAïr je pohoří a přírodní rezervace v severním Nigeru. Společně s rezervací Ténéré se nachází v nejjižnějších oblastech Sahary. Obě oblasti jsou oceňovány pro rozmanitost krajiny a výjimečný výskyt rostlinných druhů a divoké zvěře.\n\nV roce 1991 byla oblast společně s Ténéré zařazena na seznam světového dědictví UNESCO, od roku 1992 je i na seznamu světového dědictví v ohrožení. Obě rezervace totiž ohrožuje plánovaná stavba přehrady na řece Mékrou a těžba fosfátů.\n\n"}
{"id": "496158", "url": "https://cs.wikipedia.org/wiki?curid=496158", "title": "Chan Chan", "text": "Chan Chan\n\nChan Chan je archeologická lokalita v Peru pokrývající plochu okolo 20 km². Na této ploše se nacházejí pozůstatky jednoho z nejvýznamnějších center předkolumbovské Ameriky, bývalé metropole království Chimu. Lokalita se nachází u pobřeží Tichého oceánu mezi obcí Huanchaco a městem Trujillo v regionu La Libertad na severozápadě Peru. Od roku 1986 je Chan Chan zapsán na seznamu světového dědictví UNESCO i na seznamu světového dědictví v ohrožení. Pokračující eroze totiž vážně ohrožuje celou lokalitu.\n\nToto první předkolumbovské město založil podle legendy bůh Naymlap, přicházející z oceánu. Kdysi bylo pokryto zlatem a překrásně zdobené. Chan Chan bylo vybudováno neznámým národem kolem roku 900 n. l. Poté přibližně kolem roku 1300 n. l. se stalo hlavním městem říše Čimú. Ta se rozpínala podél pobřeží Peru až na úroveň Ekvádoru s rozlohou více než 1000 km². Největší rozkvět můžeme pozorovat v 15. století, těsně před vpádem Inků, kteří začali s dobýváním říše Čimú po roce 1470. Před sedmi sty lety bychom toto město zařadili mezi jedno z největších na světě.\n\nMěsto se rozkládá na 20 km², přičemž jeho střed pokrývá 6 km². Je rozděleno na devět okrsků, obehnaných zdmi s devíti velkými citadelami. V každém komplexu byly obytné čtvrti, zahrady, nádrže a cesty. Zdi citadel dosahují výšky až 10 m a jsou postaveny z nepálených cihel. Tyto zdi byly bohatě zdobené, sloužily k obraně a jako větrolamy a izolace. V létě udržovaly chlad a v zimě teplo. Na střechách staveb jsou pravidelné otvory, jimiž prochází vítr a fungují tak jako klimatizace. Zdobení na zdech je tvořeno obrazy jejich bohů, mezi nimiž najdeme i ryby, pelikány a jiné mořské ptáky. Nechybí zde ani geometrické vzory.\n\nZajímavé je, že každá z citadel patřila jinému vládci, přičemž všechny poukazují na zajímavé zvyky původní kultury. Ve zvyku panovníka totiž bylo, že po své smrti si s sebou do hrobu odnese všechen svůj majetek i služebnictvo. Pouze jejich právoplatné manželky mohly dožít. Proto zde neexistovalo žádné dědictví. Z dochovaný motivů na zdech je patrné, že lidé Čimú uctívali přírodu, především vodu. Život jejich kultury byl závislý na plodech moře a zemědělství, kde využívali důmyslné vodní kanály k samozavlažování.\n\nDíky nepáleným cihlám, ze kterých je město postaveno, je většina staveb značně poničena přívalovými dešti a tornády tzv. El Niño. Obyvatelé si tyto jevy spojovali a hněvem bohů, což je přimělo k opuštění řady sídel. Tyto katastrofy lze dodnes rozeznat v sedimentech.\n\n"}
{"id": "496159", "url": "https://cs.wikipedia.org/wiki?curid=496159", "title": "Červený Kameň (hrad)", "text": "Červený Kameň (hrad)\n\nČervený Kameň (maďarsky \"Vöröskő vára\") je slovenský hrad, jenž se vypíná nad obcí Častá na jihovýchodním svahu Malých Karpat nedaleko od vinařského města Modry, asi 8 km západně od Trnavy.\n\nNa místě dnešního hradu stál už v polovině 13. století kamenný hrad, jenž byl součástí pohraniční soustavy hradů, která se táhla od Bratislavy až po Žilinu. Tento původní hrad, který dala snad založit dcera uherského krále Bély III. Konstancie, jež dostala zdejší panství koncem 12. století věnem, zanikl v první polovině 16. století, když jeho tehdejší majitelé, augsburští podnikatelé Fuggerové, vybudovali v letech 1535–1537 po jeho obvodě novou pevnost s ústředním čtvercovým dvorem a čtyřmi nárožními baštami a rozsáhlými sklepními skladovacími prostory.\n\nZákladem pevnosti bylo původně pouze jihozápadní obytné křídlo, v jehož suterénu se nacházely rozsáhlé skladovací prostory. Čtyři nízké a široké bašty postavené na obranu pevnosti byly vybudovány s ohledem na potřebu vyspělé dělostřelecké obrany, se systémem kasemat a s důmyslným řešením větrání a odsávání dýmu po výstřelech. Pevnost dobudoval po roce 1588 její nový majitel Mikuláš Pálffy dostavbou dalších dvou poschoďových obytných křídel a jednoho přízemního křídla na severozápadě. Pevnost se tak zároveň stala honosným renesančním zámkem s umělecky hodnotně vybavenými obytnými interiéry.\n\nPozdější přestavby už jen zvyšovaly reprezentativnost rodového panského sídla. Přestože hrad v následujících stoletích několikrát poškodil požár, Pálffyové, kteří jej vlastnili až do druhé světové války ho pokaždé opravili, takže se nám dodnes zachoval ve své historické podobě. Objekt dnes slouží jako muzeum nábytku.\n\nO stavbě hradu Červený Kameň se vypráví zajímavá pověst, podle níž se dvanáct mudrců radilo, kde ho postavit. Jedenáct z nich navrhlo vrch Kukla, který dnes leží naproti hradu. Jen jeden, ten nejmladší z nich, navrhl současné místo, protože podle něj je vrch Kukla místem, kde se scházejí strašidla a duchové a určitě se jim nebude zamlouvat stavební ruch na jejich shromaždišti. Většina však rozhodla, že se bude stavět na Kukle. Hned prvního dne postavili dělníci značnou část základů a zdí. V noci se však děly divné věci. Dobré víly zvedly hrad a přenesly ho na sousední kopec. Jaké bylo překvapení dělníků, když druhého dne nenašli na původním místě ani kámen. Znovu tedy zasedla rada starších a tentokrát dala za pravdu svému nejmladšímu členovi a ponechala hrad na novém místě. Tak mohl být nerušeně vystavěn do oné krásné podoby, jak jej známe dnes.\n\n\n"}
{"id": "496160", "url": "https://cs.wikipedia.org/wiki?curid=496160", "title": "God's Silence, Devil's Temptation", "text": "God's Silence, Devil's Temptation\n\nGod's Silence, Devil's Temptation je první album od lichtenštejnské gothic metalové kapely Elis.\n\n"}
{"id": "496161", "url": "https://cs.wikipedia.org/wiki?curid=496161", "title": "Dark Clouds in a Perfect Sky", "text": "Dark Clouds in a Perfect Sky\n\nDark Clouds in a Perfect Sky je druhé album od lichtenštejnské gothic metalové kapely Elis.\n\n"}
{"id": "496164", "url": "https://cs.wikipedia.org/wiki?curid=496164", "title": "Ženijně technický zátaras", "text": "Ženijně technický zátaras\n\nŽenijně technický zátaras (ŽTZ), psáno také ženijně-technický zátaras nebo ženijně technické zabezpečení hranic, byl signální plot na hranici železné opony.\n\nCelý zátaras se skládal z ochranného plůtku s pomocnou signalizací, trasou telefonního vedení, z vnitřního kontrolního pásu a signální stěny ve tvaru T s výškou asi 3 m. V systému bylo nízké napětí 24 V a zkrat znamenal spuštění poplachu a výjezd pohraničníků proti narušiteli. U zátarasu se nacházela asfaltová komunikace (tzv. signálka) a pěšinka kolem plůtku pro údržbu.\n"}
{"id": "496166", "url": "https://cs.wikipedia.org/wiki?curid=496166", "title": "Griefshire", "text": "Griefshire\n\nGriefshire je třetí album od lichtenštejnské gothic metalové kapely Elis.\n\n"}
{"id": "496171", "url": "https://cs.wikipedia.org/wiki?curid=496171", "title": "Catharsis (album, Elis)", "text": "Catharsis (album, Elis)\n\nCatharsis je čtvrté album od lichtenštejnské gothic metalové kapely Elis.\n\n"}
{"id": "496173", "url": "https://cs.wikipedia.org/wiki?curid=496173", "title": "Dvojníci", "text": "Dvojníci\n\nDvojníci je italský komediální film, který v roce 1984 natočil režisér Enzo Barboni.\n\nBratranci Coimbra de la Coronilla y Azavedovi jsou brazilští milionáři. V poslední době, kdy má dojít k podpisu důležité smlouvy, jim bylo vyhrožováno na životech. Proto se rozhodnou obrátit se na agenturu, která vyhledává po celém světě dvojníky známých osobností. Bastianův dvojník se jmenuje Eliot Vance, který se živí akrobatickým létání v rogalu, podobně je na tom i dvojník Antonia Greg Wonder, který hraje v klubech na saxofon. Poté co je oběma nabídnut tučný honorář, tak nabídku přijmou a na několik dní zastanou bohaté bratrance, kteří se ukryjí před násilníky.\n"}
{"id": "496175", "url": "https://cs.wikipedia.org/wiki?curid=496175", "title": "Anežka Babenberská (1182)", "text": "Anežka Babenberská (1182)\n\nAnežka Babenberská (1151/1154 – 13. ledna 1182) byla uherská královna a vévodkyně korutanská.\n\nNarodila se jako dcera rakouského markraběte Jindřicha II. Jasomirgotta a jeho druhé manželky Theodory Komnenovny. Poprvé se provdala ve svých patnácti letech (1166) za uherského krále Štěpána III., který předtím zrušil zasnoubení s dcerou haličského knížete Jaroslava Osnomysla. Z manželství se možná narodil syn Béla, který ale zemřel ještě před svým otcem.\n\nPo násilné smrti Štěpána († 1172) se v roce 1173 znovu provdala za korutanského vévodu Heřmana II. († 1181). Ani druhé manželství netrvalo příliš dlouho, protože vévoda Heřman zemřel v roce 1181. Anežka svého druhého manžela následovala o rok později. Byla pohřbena ve vídeňském skotském klášteře. Z manželství se narodili dva synové, pozdější korutanští vévodové. Starší Oldřich II. a mladší Bernard.\n\n"}
{"id": "496188", "url": "https://cs.wikipedia.org/wiki?curid=496188", "title": "Tristania (EP)", "text": "Tristania (EP)\n\nTristania je název EP od norské gothic death doom metalové kapely Tristania.\n\n"}
{"id": "496190", "url": "https://cs.wikipedia.org/wiki?curid=496190", "title": "Widow's Weeds", "text": "Widow's Weeds\n\nWidow's Weeds je první album od norské gothic-death-doom metalové kapely Tristania.\n\n"}
{"id": "496196", "url": "https://cs.wikipedia.org/wiki?curid=496196", "title": "BNV consulting", "text": "BNV consulting\n\nBNV consulting (zkratka \"Business in the Name of Value\", angl. „byznys ve jménu hodnoty“) je pražská poradenská firma. Zaměřuje se na „zvyšování produktivity a snižování nákladů“, konkrétně na personální audit, outsourcing, outplacement, controlling a reporting, marketing atd. V čele společnosti, založené roku 2004, stojí Petra Barešová.\n\nFirma již brzy po svém vzniku prováděla audity v pražském magistrátu a mnoha dalších městských organizacích. Za patrně nestandardních podmínek získala firma v roce 2009 zakázky u Českých drah, kdy zakázka za 5,73 milionu korun byla rozdělena na tři a mohla tak být zadána bez výběrového řízení.\n\nKontroverze vyvolalo působení firmy v Dopravním podniku hlavního města Prahy. V roce 2007 navrhla zdražení obyčejné jízdenky z 20 na 33 Kč (nakonec byla zdražena na 26 Kč) a propuštění 890 zaměstnanců. V roce 2008 zaměstnanci DP vyjádřili nesouhlas s masivním outsourcingem. Jednatel a spoluzakladatel BNV consulting Radek Novotný byl v letech 2008 a 2009 zároveň ředitelem Transformačního projektu v Dopravním podniku hl. m. Prahy a v této pozici za Dopravní podnik prosazoval outsourcing podle doporučení BNV consulting – jeho odvolání bylo jedním z hlavních požadavků odborových organizací v DP při stávkové pohotovosti v roce 2009.\n\nV roce 2008 firma doporučila uzavřít třetinu poboček Městské knihovny v Praze (zejména těch menších). Doporučila také sloučení Botanické a Zoologické zahrady hl. m. Prahy. a Galerie a Muzea hl. m. Prahy.\n\nVelkou nespokojenosti mezi odboráři pražského dopravního podniku vyvolala pozvánka na vánoční firemní večírek v roce 2009, která obsahovala krátký komiks, jenž urazil propuštěné pracovníky (jedna z postaviček v komiksu říká: „Tak vám děkuju, že jste mě pozvali na váš večírek, i když jsem dnes přišel o místo, jste skvělá parta.“) Na inkriminovaný večírek se proto dostavily i desítky protestujících odborářů a jejich sympatizantů, např. z řad ČSAF. Případnou omluvu odborářům vedení firmy rozhodně zamítlo.\n\n"}
{"id": "496217", "url": "https://cs.wikipedia.org/wiki?curid=496217", "title": "Bludenz", "text": "Bludenz\n\nBludenz (česky \"Bludenec\") je rakouské okresní město ve spolkové zemi Vorarlbersko. Nachází se v údolí řeky Ill, na rozhraní alpských skupin Rätikon, Lechquellengebirge a Verwall, v nadmořské výšce 587 m, v místě, kde se sbíhají čtyři údolí: Walgau, Brandnertal, Montafon a Klostertal. Žije zde obyvatel. Je šestým největším městem Vorarlberska.\n\nPrvní písemná zmínka o Bludenzu pochází z roku 830.\n\nNejvětšími firmami ve městě jsou Suchard (čokoláda Milka) a Fohrenburger (pivo). Bludenz je díky své poloze mezi horami rovněž turistickým centrem.\n\n\n"}
{"id": "496222", "url": "https://cs.wikipedia.org/wiki?curid=496222", "title": "Lomnický potok", "text": "Lomnický potok\n\nNázev Lomnický potok má více vodních toků:\n\n"}
{"id": "496233", "url": "https://cs.wikipedia.org/wiki?curid=496233", "title": "Gago Coutinho", "text": "Gago Coutinho\n\nCarlos Viegas Gago Coutinho (17. února 1869, Lisabon - 18. února 1959, tamtéž) byl portugalský námořník, pilot a historik.\n\nByl velitelem dělového člunu a účastnil se potlačení vzpoury na portugalském Timoru. Postupně byl povýšen až na admirála. Více je však ve světě znám jako pilot. Roku 1921 byl velitelem prvního letadla, které přiletělo na Madeiru. Hydroplán po asi dvaceti hodinách letu z Lisabonu přistál na moři u funchalského přístavu. Na palubě byl ještě druhý pilot Sacadura Cabral a další dva muži. Rok nato (1922) podniknul první přelet jižního Atlantiku do Brazílie. \n\nCoutinho působil i jako historik a publikoval i prózu. Centrem jeho zájmu byly portugalské zámořské objevy.\n\nCoutinho také zdokonalil konstrukci sextantu tak, že jej doplnil o umělý horizont a zařízení pro stanovení svislého směru. Takový sextant je možné použít i nad mračny v pohybujícím se letadle a byl poprvé použit při transatlantickém přeletu do Brazílie. Patent na sextant systému Gago Coutinho drží portugalské námořnictvo.\n\n\n"}
{"id": "496237", "url": "https://cs.wikipedia.org/wiki?curid=496237", "title": "Comoé", "text": "Comoé\n\nComoé je národní park na Pobřeží slonoviny rozkládající se mezi při řece Komoé. Díky rostlinné rozmanitosti v parku byl Comoé v roce 1983 zapsán na seznam světového dědictví UNESCO. V roce 2003 byl zařazen i mezi světové dědictví v ohrožení, jelikož park ohrožovali pytláci a nedostatek odborného řízení. Ze seznamu památek v ohrožení byl vyjmut v roce 2017.\n"}
{"id": "496241", "url": "https://cs.wikipedia.org/wiki?curid=496241", "title": "Jaroslav Pitner", "text": "Jaroslav Pitner\n\nJaroslav Pitner (7. února 1926, Chorušice - 20. března 2009, Jihlava) byl hokejový trenér československého národního hokejového mužstva. V roce 2008 byl uveden do Síně slávy českého hokeje.\n\n"}
{"id": "496244", "url": "https://cs.wikipedia.org/wiki?curid=496244", "title": "Beyond the Veil (album)", "text": "Beyond the Veil (album)\n\nBeyond the Veil je druhé album od norské gothicdeathdoom metalové kapely Tristania.\n\n"}
{"id": "496247", "url": "https://cs.wikipedia.org/wiki?curid=496247", "title": "James Burney", "text": "James Burney\n\nJames Burney (13. června 1750 – 17. listopadu 1821) byl anglický kontradmirál, který doprovázel Jamese Cooka na jeho druhé a třetí plavbě a napsal sérii cestopisných děl \"History of Voyages of Discovery.\" Byl synem skladatele Charlese Burneye a bratr Charlese Burneye a spisovatelky Fanny Burney. Byl také přítelem spisovatele Charlese Lamba.\n\nV letech 1772-1774 se zúčastnil druhé průzkumné plavby Jamese Cooka do Tichomoří. V hodnosti kadeta plul nejprve na lodi HMS \"Resolution\". Bělem zastávky u mysu Dobré naděje byl první důstojník doprovodné lodi HM Bark \"Adventure\" Joseph Shank pro nemoc Cookem uvolněn ze služby. Do jeho funkce byl jmenován tehdy druhý důstojník Arthur Kemp. Cook poté povýšil Charlese Burneye do funkce druhého důstojníka na \"Adventure\" a v této funkci vykonal celou průzkumnou plavbu.\n\n"}
{"id": "496249", "url": "https://cs.wikipedia.org/wiki?curid=496249", "title": "Datlovník pravý", "text": "Datlovník pravý\n\nDatlovník pravý (\"Phoenix dactylifera\") je druh palmy známé a hojně pěstované především pro datle, které se konzumují čerstvé i sušené, nebo se používají k přípravě různých nápojů a pokrmů. V češtině se druh nazývá též datlovník obecný či lidově palma datlová. Protože jej lidé po tisíciletí pěstují, není snadné určit jeho původní areál přirozeného výskytu.\n\nDatlovník pravý patří k nejstarším pěstovaným rostlinám, zmiňuje se už v mezopotámských archivech a v Bibli, archeologické výzkumy dokládají záměrné pěstování už v mladší době kamenné (cca 6 tisíc let př. n. l.) Díky takto dlouhodobému úmyslnému šíření a vysazování člověkem už není možné přesně určit původní areál jeho přirozeného výskytu, předpokládá se, že původně mohl růst v poušťních oázách Severní Afriky, okolo Perského zálivu či v Mezopotámii.\n\nDnes je hojně pěstován v Severní Africe a na Blízkém a Středním východě (od Egypta až po Pákistán). Mimo tuto oblast se datlovníky pěstují také v Číně nebo v USA.\n\nObvykle jde o středně velký strom dorůstající výšky 15-25 metrů, s rozpětím koruny 6-10 metrů. Jelikož jde o jednoděložnou rostlinu, jeho dřevo nemá letokruhy. Listy jsou zpeřené, 3-5 metrů dlouhé, s trny na řapíku a průměrně s asi 150 lístky. Květy jsou jednopohlavní a trojčetné ve velkých hroznech, plody jsou peckovice. Jedna rostlina může vyrůst jako jeden samostatný kmen, nebo jako shluk několika kmenů se společnými kořeny. Rostlina je dvoudomá.\n\nPlody datlovníku se tvarem i barvou podobají středomořskému mlži \"Lithophaga lithophaga\", odtud pochází jeho české pojmenování \"datlovka vrtavá\" (někdy také \"datlovka obecná\").\n\nDatlovník pravý je pěstován především pro datle, které odedávna tvoří významnou složku potravy především v arabských zemích, kde se konzumují čerstvé i sušené, nebo se používají jako surovina pro přípravu složitějších jídel.\n\nDatle jsou tmavě hnědé oválné plody (peckovice), 3 až 7 cm dlouhé a 2 až 3 cm široké. Obsahují až 70 % sacharidů, které jsou zastoupeny v podobě přírodních cukrů, a mají malý obsah vody. Jsou bohatým a významným zdrojem draslíku, chlóru, železa a vitamínů B. V čerstvém stavu obsahují i významné množství vitamínu C, který se ale sušením ztrácí. Datle jsou především okamžitý zdroj energie a často se uvádí, že ze všech druhů ovoce mají nejvyšší energetickou hodnotu. takže se jim někdy přezdívá „přírodní palivo“. Sportovci by je tedy měli konzumovat jak před výkonem, tak během a po výkonu. Použít je ovšem lze před jakoukoli fyzickou aktivitou, tedy např. při výletech.\n\nDatlová semena jsou zdrojem datlového oleje (používá se v kosmetice) či surovina pro výrobu kyseliny šťavelové. Mimo plodů se využívají i další části rostliny: dřevo datlovníku jako stavební materiál a listy jako zdroj celulózy. Ve starověku se palmové listy dávaly hrdinům a vítězům (\"palma vítězství\") a užívaly při slavnostech (viz Květná neděle).\n\n\n \n"}
{"id": "496251", "url": "https://cs.wikipedia.org/wiki?curid=496251", "title": "Issues", "text": "Issues\n\nIssues je čtvrté studiové album od nu metalové skupiny KoRn vydané 16. listopadu 1999.\n\nCD si vede v hitparádách podobně jako předešlé Follow the Leader, ovšem lze zde pozorovat nepatrné zhoršení. První týden se prodalo úctyhodných 573 000 kopií, přičemž se deska stala ve Spojených státech 3x platinová. Jedná se tedy o druhou nejprodávanější nahrávku od kapely.\n\nAlbum má pět krátkých intervalů (1, 4, 7, 9 a 14). Co se týče kritiků, ti Issues hodnotili hůře jak již zmiňované Follow the Leader. Mnoho z nich kritizovalo kapelu za vypuštění hip hopových prvků a přesun spíše k alternative metalu, industrial metalu než k nu-metalu. Ovšem KoRn si nemohli stěžovat na komerční úspěch desky.\n\nIssues obsahuje tři singly s názvem Falling Away from Me, Make Me Bad a Somebody Someone. Všechny tyto písně se umisťují velice dobře v hitparádách po celém světě a také všechny mají svá oficiální videa.\n"}
{"id": "496252", "url": "https://cs.wikipedia.org/wiki?curid=496252", "title": "M-Palác", "text": "M-Palác\n\nM-Palác je jedna z výškových budov v Brně, svojí 60 metrovou výškou se řadí mezi nejvyšší budovy v Brně. Je tvořena šestnáctipatrovou, převážně kancelářskou budovou, ke které je připojena na dvoupatrovou obchodní pasáž. V nejvyšším patře byla dříve restaurace, s výhledem na Brno. Základní kámen byl položen 20. prosince 1994 a budova byla zkolaudována dne 9. října 1997.\n\nInvestorem celého projektu byla společnost Morávka centrum a.s.\n\nBudova se nachází v expandující části Brna, v katastrálním území Brno-Štýřice na ulici Heršpická.\n\n"}
{"id": "496255", "url": "https://cs.wikipedia.org/wiki?curid=496255", "title": "Nokia 5530 XpressMusic", "text": "Nokia 5530 XpressMusic\n\nNokia 5530 je smartphone a zábavní zařízení od společnosti Nokia. Je postaven na stejné platformě jako Nokia 5800. Je součástí řady XpressMusic telefonů, u kterých je kladen důraz na hudbu a přehrávání multimédií. Je to druhé zařízení s operačním systémem S60 Symbian 5th pro dotykové displeje po Nokii 5800, která používá stejný operační systém. Telefon má 3.5 mm konektor pro sluchátka a stereo reproduktory.\n\n"}
{"id": "496256", "url": "https://cs.wikipedia.org/wiki?curid=496256", "title": "World of Glass", "text": "World of Glass\n\nWorld of Glass je třetí album norské gothic death doom metalové kapely Tristania. Vydáno bylo 24. října 2001.\n\nJde o první album kapely od ledna 2001, kdy skupinu opustil Morten Veland, zakladatel, hlavní skladatel a jeden ze zpěváků, a místo toho založil Sirenii. Novým hlavním skladatelem a stálým členem se stal Østen Bergøy, který hostoval i na obou předchozích albech Tristanie. V chraplavém partu pak Velanda zastoupil Ronnie Thorsen ze skupiny Trail of Tears. Vzhledem k zapojení více lidí do jeho tvorby je album ještě různorodější než předchozí kusy, přibyly chóry i elektronické prvky.\n\n\nNa albu se podíleli:\n\n\n"}
{"id": "496258", "url": "https://cs.wikipedia.org/wiki?curid=496258", "title": "Coro", "text": "Coro\n\nCoro je hlavní město venezuelského státu Falcón a nejstarší město západní Venezuely vůbec. Leží jižně od poloostrova Paraguaná Coro bylo založeno v roce 1527 španělskými kolonisty a dodnes je v něm zachováno stovky budov, které nesou prvky španělské a nizozemské architektury.\n\nV roce 1993 bylo Coro zapsáno na seznam světového dědictví UNESCO, roku 2005 bylo zařazeno i mezi světové dědictví v ohrožení.\n\n\n"}
{"id": "496264", "url": "https://cs.wikipedia.org/wiki?curid=496264", "title": "Chico Mendes", "text": "Chico Mendes\n\nFrancisco Alves Mendes Filho, známý jako Chico Mendes (15. prosince 1944 Xapuri, Brazílie - 22. prosince 1988 tamtéž) byl brazilský ekologický aktivista, politik, sběrač přírodního kaučuku a předseda Unie zemědělských dělníků Xapuri. Jeho činnost mu získala mezinárodní uznání, nakonec ho však stála život.\n\nChico Mendes se narodil v hornatém zalesněném podhůří And. Jako malý chlapec musel pomáhat svým rodičům a stal se zručným sběračem kaučuku. Když v šedesátých letech prudce klesly ceny kaučuku, byly pozemky s jeho výskytem prodávány. Ty pak získávali dobytkáři, kteří sběrače vyháněli. Mendes nebyl výjimkou, měl s nimi několik konfliktů a potyček.\n\nRoku 1973, kdy byla u moci vojenská diktatura v čele s generálem Ernestem Geiselem, byla založena Brazilská dělnická strana, do níž Mendes vstoupil a brzy se stal jedním z jejích volených zástupců v samosprávné radě ve městě Xapuri. Mendes se angažoval i v odborech. Spolu s dalšími přáteli založil místní odborářskou organizaci sběračů kaučuku, která dostala název Unie zemědělských dělníků Xapuri. V této organizaci se projevily Mendesovy schopnosti a zápal k obhajobě pralesa. Ten byl totiž zdrojem obživy sběratelů kaučuku, indiánských kmenů i drobných rolníků. Mendes nenáviděl skupiny latifundistů, velké ranče, důlní společnosti a firmy spojené s velkoplošnou těžbou vzácného tropického dřeva.\nV roce 1985 se konalo v hlavním městě Brasília vůbec první setkání odborů sdružujících sběrače kaučuku. Na tomto sjezdu založil Mendes Celonárodní radu sběračů kaučuku. Podařilo se mu přesvědčit účastníky sjezdu, aby vedli zápas nejen po jedné linii, ale aby také spojovali odborovou činnost i s četnými aktivitami ekologických organizací.\n\nRoku 1987 byl pozván americkými ekologickými aktivisty na jejich jednání do Washingtonu, D.C. Mendes jim doporučil, aby se stavěli proti financování obřích projektů amerických i brazilských firem (z daní amerických občanů), na plošné odlesňování amazonských deštných pralesů a vyhánění místních obyvatel. Téhož roku obdržel Mendes cenu Global 500 Award, kterou mu udělilo OSN za ochranu životního prostředí.\n\nRoku 1988 se pokusil rančer Darly Alves da Silva kácet les na místě, kde stála přírodní rezervace. Mendes proti němu okamžitě zahájil velkou kampaň, při níž se mu podařilo zabránit jeho pokusu odlesňování pralesa. Da Silva se svým synem Darcym přišli v prosinci roku 1988 k domu v Xapuri, kde Mendes se svou rodinou žil, a začali střílet do oken. Mendes byl střelen do hrudi a byl na místě mrtev.\n\nU soudu bylo zjištěno, že Mendes se stal obětí spiknutí. Prvním spiklencem byl Mendesův vrah Darly Alves da Silva, kterému Mendes znemožnil odlesnit velké plochy pralesa za účelem chovu dobytka. Druhý spiklenec byl Aldebio da Silva, majitel dřevařské firmy, který se obával, že Chico Mendes mohl prohlédnout jeho ilegální těžbu mahagonového dřeva. Třetím byl stavební podnikatel Ovido Roberto, který chtěl na řece Rio Grande vybudovat přehradu. Podle Mendese by přehrada přinesla Robertovi velké zisky, zároveň však by měla negativní dopad na deštný prales. Všichni tři spiklenci byli obviněni z vraždy a v roce 1990 odsouzeni na devatenáct let vězení. Chico Mendes se po své smrti stal brazilským národním hrdinou.\n\n"}
{"id": "496267", "url": "https://cs.wikipedia.org/wiki?curid=496267", "title": "Ashes (album)", "text": "Ashes (album)\n\nAshes je čtvrté album od norské gothicdeathdoom metalové kapely Tristania.\n\n"}
{"id": "496268", "url": "https://cs.wikipedia.org/wiki?curid=496268", "title": "Skotský klášter ve Vídni", "text": "Skotský klášter ve Vídni\n\nSkotský klášter ve Vídni (přesněji: \"Benediktinské opatství Milostivé Panny Marie u Skotů\", \"Benediktinerabtei Unserer Lieben Frau zu den Schotten\", krátce též \"Schottenstift\", či \"Schottenkloster\") je benediktinský klášter v prvním vídeňském okrese Vnitřní město, v ulici Freyung 6. Klášter založil roku 1155 vévoda Jindřich II. Babenberský, když povolal irské benediktiny do Vídně. Řeholníci však nepřišli přímo z Irska, nýbrž z skotského kláštera svatého Jakuba v Řezně.\n\nIrové již v raném středověku začali s čilou misijní činností na evropské pevnině, tzv. iroskotská misie. Irsko se tehdy latinsky nazývalo \"Scotia Maior\" podle kmene Skotů, a proto se irští mniši nazývali „skotskými“ nebo „iroskotskými“ a jejich kláštery „skotské“.\n\nV roce 1156 se markrabě Jindřich II. Jasomirgott stal vévodou. Své dosavadní sídlo v Klosterneuburgu přestěhoval do Vídně a tam potřeboval mít klášter. Ve středověku kláštery nesloužily jen jako místa pro modlitby, ale byly především nositeli vzdělanosti. Založení kláštera přineslo vladaři i schopné úředníky (například škola vychovávala písaře). V klášteře byla knihovna, nemocnice, a kromě řemeslníků, se zde vzdělávali duchovní pro bohoslužby v novém sídle. (Mniši, resp. jejich odchovanci, byli později také rektory, děkany a profesory na Vídeňské univerzitě, založené v roce 1365.)\n\nVévoda novému klášteru udělil rozsáhlá privilegia. V zakládací listině výslovně ujistil, že bude povolávat pouze Skoty, „Solos elegimus Scottos“. V roce 1160 byla zahájena stavba první klášterní budovy a roku 1200 byl klášter vysvěcen. Byl postaven v románském slohu. Mniši klášter postavili před městskými hradbami tehdejší Vídně. Zřídili také útočiště pro poutníky a křižáky, kteří na cestě do Jeruzaléma často přes Vídeň procházeli. Jindřich Jasomirgott zemřel v roce 1177 a byl tu pochován. Požár roku 1276 zničil klášter a mnoho dalších budov ve městě.\n\nNa základě reforem z Melku vévoda Albrecht V. Habsburský (1397–1439) odebral klášter iroskotským mnichům a usídlil zde benediktiny. Označení „skotský“ však zůstalo.\n\nPo zásahu blesku v roce 1638 se zhroutila kostelní věž, což byl důvod k přestavbě kostela. Tu dostal na starost Andrea Allio starší († po 1652), jeho příbuzný Andrea Allio mladší a Silvester Carlone. Kamenické práce provedl sochař císařské komory a dvorní kameník Peter Concorz (1605–1658), sochař povolaný z bavorského Freyungu. Opat Michael II. Schnabel koupil kámen na výrobu kříže z císařského kamenolomu. V roce 1651 dvorní kamenický mistr Bartolomäus Khöll zhotovil hlavní portál průčelí věže. Do výklenku sochař Adam Tobias Kracker z Vídně umístil sochu Marie s děťátkem.\n\nZároveň se redukovala délka kostela, takže věž není dnes spojena s kostelní lodí. Také nový obraz nad hlavním oltářem vznikl v barokní době a dnes je umístěn v prelátském sále. Po tureckém obléhání Vídně byl kostel znovu restaurován. Protože západní barokní věž vyčnívala v  průčelí, plánovala se její úprava, ale k realizaci nedošlo.\n\nKolem roku 1700 byl klášterním varhaníkem velký barokní hudebník a skladatel Johann Joseph Fux (asi 1659/60–1741).\n\nV letech 1773 a 1774 v areálu zrušeného hřbitova postavil Andreas Zach nový dům převora se školou. Protože stavba svým tvarem připomínala prádelník, brzy dostal přezdívku „Šuplíkový dům“. Hned vedle byl \"Hotel římského císaře\", kde poprvé Franz Schubert (1797–1828) přednesl svou píseň.\n\nCísařským dekretem tu bylo v roce 1807 založeno Skotské gymnázium, v současné době jedno z mála humanistických gymnázií v Rakousku. V letech 1826 až 1832 přestavěl Josef Kornhäusel (1782–1860) rozsáhlý komplex budov kolem kláštera a částečně nově vystavěl zejména Freyungskou část. Kameničtí mistři z císařského kamenolomu dostali velké objednávky, mezi jinými schodišťové stupně do konventního paláce a dvě velká obložená schodiště s podestami, která zářila prosvítajícími barvami vyleštěného kamene.\n\nV osmdesátých letech 19. století byl kostel restaurován a částečně přestavěn. Novou nástropní malbu provedl Julius Schmid (1854–1935) a nový oltář navrhl rakouský architekt Heinrich von Ferstel (1828–1893) a mozaiku provedl Rakušan Michael Rieser (1828–1905).\n\nVe dvoře je umístěna socha Černé Matky Boží, kterou v roce 1825 navrhl rakouský architekt Peter von Nobile (1774–1854). Kašna se sochou Jindřicha Jasomirgotta, zakladatele kláštera, stojí v prvním nádvoří a vytvořil ji Sebastian Wagner. Ve druhém nádvoří byla v roce 1874 postavena kašna Delfínů.\n\nMuzeum ve Skotském klášteře bylo instalováno v letech 1994–1996 a naposledy 2004/5 obnoveno. Mezi jiným je zde oltář z doby kolem roku 1470, dílo tak zvaného \"Vídeňského skotského mistra\". Tento oltář není jen významným uměleckým dílem pozdní rakouské gotiky, ale díky detailnímu zobrazení krajiny kolem Vídně a Kremže je i důležitým historickým pramenem.\n\n\n\n"}
{"id": "496271", "url": "https://cs.wikipedia.org/wiki?curid=496271", "title": "Illumination (album, Tristania)", "text": "Illumination (album, Tristania)\n\nIllumination je páté album od norské gothicdeathdoom metalové kapely Tristania.\n\n"}
{"id": "496283", "url": "https://cs.wikipedia.org/wiki?curid=496283", "title": "Manovo-Gounda Saint Floris", "text": "Manovo-Gounda Saint Floris\n\nManovo-Gounda Saint Floris je národní park ve Středoafrické republice v prefektuře Bamingui-Bangoran poblíž hranice s Čadem. V parku žijí rozmanité druhy živočichů jako jsou sloni, gepardi, leopardi, buvoli afričtí, gazely rezavočelé nebo nosorožci dvourozí.\n\nV roce 1988 byl park zařazen na seznam světového dědictví UNESCO, od roku 1997 je veden i na seznamu světového dědictví v ohrožení.\n"}
{"id": "496286", "url": "https://cs.wikipedia.org/wiki?curid=496286", "title": "Atletika na Letních olympijských hrách 2008 – skok o tyči ženy", "text": "Atletika na Letních olympijských hrách 2008 – skok o tyči ženy\n\nTyčka žen na Letních olympijských hrách 2008 se konala ve dnech 16. srpna a 18. srpna 2008 na Pekingském národním stadionů. \n\nDo kvalifikace nastoupilo celkově 36 tyčkařek z celého světa. Největší zastoupení měla Čína, Německo, Polsko, Rusko a Spojené státy americké. Tyto země reprezentovaly tři závodnice. Českou republiku reprezentovala Kateřina Baďurová, která uspěla v roce 2007 na mistrovství světa v japonské Ósace, kde získala stříbrnou medaili. V kvalifikaci se ji však nedařilo, když na základní výšce (4,00 m) třikrát neuspěla a skončila v poli poražených. Stejně se nedařilo také Američance Erice Bartolinaové, která třikrát shodila výšku 4,30 m.\n\nDo finále postoupily automaticky tyčkařky, které překonaly 4,60 m. Na tuto výšku se však rozběhla a úspěšně jen Jelena Isinbajevová. K postupu do finále stačilo překonat napodruhé 4,50 m. Poslední postupující byla Němka Silke Spiegelburgová, která byla zároveň nejmladší závodnicí ve finále. V době finále ji bylo 22 let. Nejstarší naopak byla Číňanka Šu-jing Kao (Gao Shuying), které bylo 28 let.\n\nFinále ovládla Jelena Isinbajevová, která obhájila olympijské zlato z předchozích her v Athénách. Již jako jistá vítězka překonala napotřetí 495 cm a poté si nechala na stojany nastavit hodnotu nového světového rekordu 505 cm. Třetím pokusem výšku překonala a počtyřiadvacáté v kariéře tehdy posunula hodnotu světového rekordu.\n\n"}
{"id": "496287", "url": "https://cs.wikipedia.org/wiki?curid=496287", "title": "Emanuel Bozděch", "text": "Emanuel Bozděch\n\nEmanuel Bozděch (21. července 1841 Praha-Staré Město – nezvěstný od 10. února 1889) byl český dramatik, překladatel, kritik a novinář. Proslul svými historickými dramaty \"Z doby kotillonů\", \"Baron Goertz\" aj., ve své době velmi populárními. V letech 1869–76 působil jako dramaturg Prozatímního divadla, odkud odešel po neshodách s režisérem J. J. Kolárem. Pak pracoval jako divadelní referent v německých novinách \"Prager Tagblatt\" a \"Politik\". Byl uzavřené povahy, měl málo přátel, v posledních letech trpěl depresemi a chronickou nemocí. 10. února 1889 beze stopy zmizel; z výsledků vyšetřování a dodatečně zjištěných informací vyplynulo, že s největší pravděpodobností téhož večera spáchal sebevraždu skokem do rozbouřené Vltavy.\n\nJeho dětství bylo krušné. Otec, obchodník s kroupami v pražské Dušní ulici, ztratil většinu majetku během revoluce 1848. Emanuel navštěvoval německou piaristickou obecnou školu a novoměstské gymnázium, poté vystudoval práva a filozofii v Praze. Po promoci pracoval jako vychovatel v rodině Adlerfeldů ve Skřivanech.\n\nV roce 1869 se stal dramaturgem Prozatímního divadla (nazývané tehdy Královské zemské české divadlo), jehož režisérem byl Josef Jiří Kolár, známý svou pánovitostí a nesnášenlivostí. Mezi oběma umělci propukl nepříjemný spor, který měl někdy komické rysy (jednou prý Kolár Bozděcha nepozorovaně zamkl v pracovně a otevřel mu až pozdě v noci, když mu Bozděch pohrozil žalobou), ale jinak šlo ze strany Kolára, kterého Bozděch do jisté míry svým talentem zastiňoval, spíš o urážky a nepodložená obviňování z plagiátorství.\n\nV roce 1876 se nedohodl s divadelním družstvem na platu a Prozatímní divadlo opustil (novým dramaturgem se stal Jakub Arbes. Poté se stal divadelním referentem německých novin \"Prager Tagblatt\" a \"Prager Abendblatt\". Jelikož tyto listy zastávaly politickou linii nepříznivou českým národním zájmům, vyjednali mu čeští novináři (Zdeněk Strobach, Adolf Srb) přechod do konkurenčního německého deníku \"Politik\". Překládal také své starší hry do němčiny, ale na německé scéně neměl většího úspěchu.\n\nVelmi nerad se nechával fotografovat. Poslední fotografie, která se po jeho zmizení našla, pocházela z ateliéru Jana Tomáše z roku 1872. Když chtěli novináři vzhledem k jeho významu v 80. letech otisknout jeho podobiznu, nezískali ji ani u jeho spolupracovníků či přátel. Snažili se ho proto nenápadně vyfotografovat na procházce, ale (asi i kvůli tehdejší nedokonalé technice) se jim to nepodařilo. Úspěšnější byl Josef Mukařovský, který Bozděcha zpodobnil v roce 1887 během divadelního představení a náčrtek dokončil po jeho zmizení. Je to jeden z mála Bozděchových portrétů v tisku. („Z paměti“ ho pak společně nakreslili také Jan Vilímek a František Josef Rživnatz pro Humoristické listy z října 1889).\n\nNeměl mnoho přátel, nikomu se nesvěřoval. Byl zamlklý, ke všem zdvořile chladný. Blízké vztahy měl jen se svou sestrou a starou matkou. Jeho odtažité chování k lidem, včetně celebrit, bylo někdy považováno za přezíravé a podivínské. Měl zvláštní smysl pro humor - vtipy v jeho veselohrách i pronášené ve společnosti neplynuly z veselé nálady, ale z dobře promyšleného úsudku. Říkalo se o něm, že své okolí dokáže rozveselit, ale sebe nikoliv. Ke konci života trpěl nevyléčitelnou nemocí, cukrovkou („cukrovou úplavicí“), která mu způsobovala fyzické bolesti a ovlivňovala i jeho psychiku.\n\n13. února 1889 uveřejnil denní tisk informaci, že Emanuel Bozděch odešel 10. února po 6. hodině večerní z domu, což běžně nedělal, a dosud se nevrátil. Policii to bylo oznámeno následujícího dne, ale do 12. února večer se ho nepodařilo najít. Událost vyvolala pozornost veřejnosti a v následujících dnech a měsících se objevovaly podrobnější informace i fámy, včetně později vyvrácených zpráv o jeho spatření nebo o nalezení jeho mrtvoly.\n\nO dva roky později, počátkem února 1892, vydal zemský soud výzvu, která shrnula tehdy známá fakta: 10. února 1889 odešel Bozděch mezi 7. a 8. hodinou večerní ze svého bytu v Praze-Novém Městě, Štěpánská 37 a od té doby o sobě nepodal žádnou zprávu. Okolnosti nasvědčují tomu, že spáchal sebevraždu, protože zanechal několik dopisů, z nichž tento úmysl byl patrný. Obsahovaly formulace jako „Odpusťte, že vás opouštím, nelze však jinak, život se mi zprotivil“, „Bude-li moje mrtvola nalezena, ať se pitvá, aneb ať se tepny přeřezají. Pohřeb ať je co nejprostší“ nebo „Zachovejte mě v přátelské upomínce. Chci se s životem rozloučiti.“ V poslední době byl navíc rozrušený, melancholický a trpěl nevyléčitelnou nemocí. Při odchodu se oblékl do nejstaršího oblečení a zanechal v bytě všechny cennosti. Mezi 7. a 8. hodinou byl spatřen, jak ve vánici přechází most císaře Františka Josefa I., přičemž se chvílemi zastavoval a díval na Vltavu. Naposledy byl spatřen v Praze-Holešovicích v Bělského ulici naproti Umrathovu domu u samé Vltavy, na tzv. „Navážce“, odkud bylo možné snadno dojít k řece. Předpokládá se proto, že za tehdejší bouře skočil do vody a jeho mrtvola byla později odplavena s uvolněným tajícím ledem.\n\nZřejmě poslední zpráva o jeho existenci se objevila roku 1910; podle ní se Bozděch uchýlil do kláštera s přísným režimem kdesi na Balkáně a ztratil se tak pouze pro veřejnost. Podle názoru jeho přítele Adolfa Srba i advokáta Karla Adámka se jednalo o zjevnou fámu.\n\nPrvní divadelní hry – \"Z doby kotillonů\" (premiéra 9. května 1867) a \"Baron Goertz\" (21. ledna 1868) napsal během pobytu ve Skřivanech. Obě zaujaly svou vyzrálostí a technickou vyspělostí. Velký ohlas měla zvlášť druhá z nich, historická tragédie o honbě za slávou, umístěná do Švédska za vlády Karla XII. na počátku 18. století. Současníci v ní vnímali skryté narážky na politickou situaci a v hlavním hrdinovi viděli obraz ministra Beusta. Myšlenka dramatu ale měla obecnou platnost a přízeň kritiky si dílo zachovalo i po letech, kdy vzpomínky na někdejší politické poměry vyprchaly. Roku 1870 vyvolala hra \"Z doby kotillonů\" kontroverzi, když J. J. Kolár obvinil Bozděcha, že ji sám nevytvořil, ale přeložil z francouzštiny nebo španělštiny. Domnělý originální text ale nikdy nenalezl. Téhož roku vyšel v časopise \"Česká thálie\" anonymní článek, připisovaný Josefu Jiřímu Stankovskému, podle něhož tato hra pochází z pozůstalosti po Františku Bozděchovi (1838–1865), novináři a předčasně zemřelém starším bratru Emanuela. Mezi Stankovským a Bozděchem pak došlo k ostré polemice.\n\nPozději vydal další hry: \"Světa pán v županu\" (o Napoleonovi) a komedii \"Dobrodruzi\" (z doby císaře Rudolfa II.; v Praze bylo její uvedení zakázáno a hrála se jen v Poděbradech). Jeho nejpopulárnější prací byla historická veselohra \"Zkouška státníkova\" z doby vlády Marie Terezie kolem roku 1748. I tady projevil svůj talent a na rozdíl od řady jiných autorů zobrazil historii věrně, neuchyloval se k laciné karikatuře a zesměšňování.\n\nPsal také eseje a kritiky (např. \"Nejmilejší myšlenka dramatika Octava Feuilleta\", uveřejněná ve Světozoru r. 1873) a překládal, hlavně z francouzštiny a němčiny. Do němčiny také přeložil vlastní hry \"Z doby kotillonů\" (\"König Cotillon\") a \"Světa pán v županu\" (\"Der Weltbeherrscher im Hauskleide\"), které se pak uváděly v německých divadlech v Drážďanech, Praze i jinde. V 70. letech vydal také svazek novel. Většinu novinových článků napsal v němčině. Do českých časopisů přispěl jen několika ojedinělými články, všechny nabídky českých redakcí k dlouhodobější spolupráci zásadně odmítal.\n\nBozděch byl v očích současníků geniální dramatik. Byl ctižádostivý, ale na výsledek si dokázal počkat. Psal úspěšné hry, ale i přísné a nelítostné kritiky. V historických hrách si nechával záležet na věrném zobrazení doby.\n\n\n"}
{"id": "496290", "url": "https://cs.wikipedia.org/wiki?curid=496290", "title": "Rudolf Montecuccoli", "text": "Rudolf Montecuccoli\n\nRudolf hrabě Montecuccoli degli Erri (22. února 1843, Modena – 16. května 1922, Baden) byl rakousko-uherský admirál a velitel rakousko-uherského námořnictva v letech 1904 až 1913.\nPo absolvování námořní akademie byl zařazen do služby v roce 1859 jako provizorní Seekadet, neboť Rakousko vstoupilo do války s Francií a Sardinským královstvím v Itálii. V roce 1885 byl povýšen na korvetního kapitána, v roce 1892 pak na kapitána řadové lodě. Kontradmirálskou hodnost obdržel v roce 1897. Za boxerského povstání v Číně velel rakousko-uherské námořní eskadře v rámci mezinárodních expedičních sil. Po návratu předsedal námořní technické komisi a po penzionování admirála Hermanna von Spaun se roku 1904 stal velitelem rakousko-uherského námořnictva a šéfem námořní sekce ministerstva války. O rok později získal admirálskou hodnost. Zasadil se o modernizaci rakousko-uherské floty, především stavbou prvních dreadnoughtů, modernizací torpédoborců a torpédovek a zařazením prvních ponorek do loďstva. Dne 22. února 1913, v den svých 70. narozenin, rezignoval na všechny své funkce a odešel do výslužby.\n\n"}
{"id": "496292", "url": "https://cs.wikipedia.org/wiki?curid=496292", "title": "Edward Burtynsky", "text": "Edward Burtynsky\n\nEdward Burtynsky (* 1955, Ontario, Kanada) je jedním z nejuznávanějších současných kanadských fotografů. Jeho fotografie znázorňující krajinu přetvářenou průmyslem jsou součástí kolekcí 15 významných muzeí po celém světě včetně National Gallery of Canada (Národní galerie v Kanadě), Francouzská národní knihovna, Muzeum moderního umění a Guggenheimovo muzeum v New Yorku. Svá díla poskytuje různým inspiraci a podporu pro globální diskusi o trvale udržitelném životě organizacím, zejména Worldchanging.com, kde je i členem vedení.\n\nNarodil se a vyrůstal v St. Catharines v rodině s ukrajinskými kořeny a překrásném prostředí s velkým množstvím přírodních krás, dle jeho slov, což mimo jiné ovlivnilo jeho tvorbu.\n\n\nZaložil Toronto Image Works, nájemnou temnou komoru pro vyvolávání fotografií, zakázkovou laboratoř, centrum digitálního obrazu (digital imaging centre) a tréninkové/vzdělávací centrum nových počítačových médií (media computer training centre).\n\nV běžně dostupných záznamech (12/2009) není přesné datum narození uváděno, při přebírání ceny TED v únoru 2005 zmiňoval, že měl nedávno narozeniny.\n\nKdyž v roce 2005 přebíral svou cenu TED, měl tři přání. První: vybudovat internetovou stránku, která bude pomáhat dětem myslet ekologicky šetrně. Díky WGBH a TED komunitě byla na TED 2007 představena stránka \"Meet the Greens\". Jeho druhé přání: začít pracovat na Imax filmu – tato práce v současnosti probíhá. A jeho třetí přání – širší záběrem – bylo jednoduše podpořit \"masivní a produktivní celosvětovou diskusi o udržitelném životě\".\n\n"}
{"id": "496293", "url": "https://cs.wikipedia.org/wiki?curid=496293", "title": "Dálnice v Itálii", "text": "Dálnice v Itálii\n\nCelková délka dálnic v Itálii je v současné době 6758 km. Itálie má podobně jako další státy jižní a západní Evropy rozsáhlou síť dálnic. Maximální povolená rychlost na dálnicích je pro osobní automobily 130 km/h a 110 km/h na rychlostních silnicích. Na italských dálnicích funguje mýtný systém pro všechna vozidla. Dálnice jsou důležité pro italskou ekonomiku, v letním období jsou využívány také zahraničními řidiči. Pro místní dálnice je typické množství tunelů a mostů, které jsou nutné kvůli místní hornaté krajině. \n\nPrvní plány na výstavbu dálnice se objevily ve v roce 1921. Počítaly se spojením měst Milán a Varese (dnes dálnice A8) a projektoval je stavební inženýr a podnikatel Piero Puricelli. Dálnice byla dokončena v roce 1926 jako historicky první dálnice na světě. Poté výstavba dalších úseků pokračovala, v roce 1940 měla Itálie cca 400 km dálnic. Dnes má Itálie jednu z nejrozsáhlejších sítí dálnic na světě. \n\nDálnice jsou v Itálii označovány písmenem A (\"autostrade\" - italsky dálnice)\n\ndir v Itálii označuje krátkou odbočku, která navazuje na klasickou dálnici. \n\n"}
{"id": "496295", "url": "https://cs.wikipedia.org/wiki?curid=496295", "title": "Jindřich Niederle", "text": "Jindřich Niederle\n\nJindřich Niederle (29. října 1840 Stará Paka – 8. září 1875 Nová Paka), uváděný i s příjmením Nydrle, byl český středoškolský profesor klasické filologie, překladatel z řečtiny a básník, žák Františka Lepaře a Jana Kvíčaly. Vyučoval na gymnáziích v Hradci Králové, Klatovech a Praze. Publikoval významnou učebnici řecké mluvnice, překládal díla antických autorů (Sofoklés, Homér, Cicero), pořádal veřejné přednášky. Věnoval se také těsnopisu, skládal básně a zpíval ve sboru. Byl oceňovaný jako všestranně vzdělaný vědec, oblíbený učitel a nadaný překladatel s hlubokým porozuměním pro češtinu i řečtinu.\n\nPodle záznamu v novopacké farní matrice se narodil 29. října 1840 ve Staré Pace v domě č. 59, často uváděné je nicméně také datum 28. října téhož roku. Byl synem obchodníka s plátnem. Z obecné školy v Nové Pace nastoupil roku 1852 na gymnázium v Jičíně, kde na něj měl vliv František Lepař. Ve školním časopise tam uveřejnil své první zdařilé básně. Po maturitě vystudoval v letech 1859—62 filologii na pražské filosofické fakultě jako žák Jana Kvíčaly. Již během studia na sebe upozornil svou pílí i nadáním a byl považován za nejlepšího klasického filologa mladší české generace.\n\nRoku 1863 úspěšně složil státní zkoušky a byl přijat jako suplent na gymnázium v Hradci Králové. O dva roky později získal místo profesora na gymnáziu v Klatovech. Vedle učitelských povinností tam také literárně tvořil — překládal Sofokla a psal příspěvky do časopisu \"Šumavan\".\n\nV roce 1868 byl přeložen do Prahy na akademické gymnázium, kde rozvinul svou vědeckou, publikační a veřejnou činnost. Do roku 1870 (kdy byl na jeho místo přijat německý profesor Gustav Linker) vedl řecký proseminář na filosofické fakultě. Pořádal přednášky v Jednotě českých filologů (např. o Homérových básních r. 1872) a v Umělecké besedě (např. o českých překladech Homéra r. 1873). Jednotě českých filologů rovněž věnoval knihy a tento spolek ho v říjnu 1872 jmenoval svým čestným členem. Roku 1874 se stal členem zkušební komise pro kandidáty učitelství na gymnáziích.\n\nVěnoval se rovněž těsnopisu. Vyučoval tento předmět v Hradci Králové a v Klatovech (kde k jeho žákům patřili pozdější známí stenografové Antonín Krondl a Josef Krondl). Uveřejňoval také odborné články v Měsíčníku I. pražského spolku stenografů gabelsbergerských. Roku 1871 byl ve spolku stenografů zvolen náčelníkem českého odboru a v roce 1874 zkušebním komisařem pro praktické stenografy.\n\nByl také výborný zpěvák a dlouholetý člen Hlaholu.\n\nNiederleho nadějné vědecké a literární dílo předčasně ukončila plicní nemoc, podle názoru současníků způsobená mimo jiné velkým pracovním vypětím. Zemřel 9. září 1875 v Nové Pace na tuberkulózu.\n\nByl považován za jednoho z nejlepších českých klasických filologů. Měl neobyčejně hluboké, všestranné vědecké vzdělání, bystrý úsudek, nadšení pro starověk, ale také básnické nadání a ušlechtilou mysl. Vynikl jako vědecký badatel i jako umělecký překladatel Homérových a Sofoklových prací. Byl skromný, pracovitý, měl jemný cit a vytříbený vkus.\n\n5. srpna 1883 uspořádala Jednota českých filologů u příležitosti 15 let svého trvání slavnost v Nové Pace, spojenou s odhalením pamětní desky Jindřichu Niederlemu na domě lékárníka Josefa Geislera č. 153 (dnes Niederlova 153), kde zemřel. Vedle členů mnoha místních spolků dorazila i řada středoškolských i vysokoškolských pedagogů (např. Josef Král, Hynek Vysoký, František Drtina), mnoho dalších osobností (např. Václav Vlček, František Věnceslav Jeřábek a František Ladislav Rieger) zaslalo pozdravné telegramy. Účastnili se i zástupci stenografů. S hlavním projevem vystoupil profesor Jan Gebauer; ocenil Niederleho vědecké zásluhy, zejména sestavení mluvnice řeckého jazyka, ale i jeho básnické nadání, pedagogické výsledky a vlastenecké cítění. Cokoliv dělal, dělal vzorně. Nepříznivé politické poměry 70. let 19. století a později předčasná smrt mu zabránily stát se univerzitním profesorem, ačkoli pro to měl předpoklady. Z výtěžku dobročinného bazaru během této akce byl zřízen Niederlův fond „na vydávání spisů staroklasických v rouše českém“.\n\nPozději byla umístěna pamětní deska i na místě Niederleho rodného domu. Dům je již zbořený, deska je umístěna na soukromé zahradě. Je na ní také připomínán Josef Karel Šlejhar, který se ve stejném domě narodil roku 1864.\n\nZ Niederleho literární činnosti mají velký význam překlady řeckých klasiků, zejména Homéra a Sofokla. Překlad Odyssey pochválil Vítězslav Hálek; podle něj Niederle prostým jazykem a stavbou hexametrického verše dokázal hlubokou znalost originálu i češtiny. Ze Sofokla přeložil tragédie \"Ajant\" a \"Elektra\" a doplnil je předmluvou \"Úvod všeobecný k tragikům řeckým\". V časopisech vyšly jeho články \"O Homerovi\" a jeho básních (\"Osvěta\") a \"O některých epithetech homerských\" (\"Listy filologické a paedagogické\").\n\nVelkého ohlasu dosáhla jeho \"Mluvnice jazyka řeckého pro gymnasia česká\" z roku 1873, která vycházela v mnoha reedicích a úpravách (na nichž se podílel mimo jiné jeho syn Václav Niederle a filologové František Groh, Vilém Steinmann a Ladislav Varcl) až do 90. let 20. století. Překlad této knihy byl roku 1877 schválen jako učebnice pro gymnázia v Rusku.\n\nPsal básně do časopisů \"Světozor\" a \"Lumír\". Vydal také sbírku básní \"Kytice\" a veselohru \"Věno\". V rukopisu zůstal překlad prvních pěti zpěvů \"Odyssey\" a Ciceronova řeč.\n\n\n23. srpna 1864 se v Nové Pace oženil s 22letou Františkou Geislerovou, dcerou lékárníka. Měli tři syny:\n\n"}
{"id": "496301", "url": "https://cs.wikipedia.org/wiki?curid=496301", "title": "Kyštym", "text": "Kyštym\n\nKyštym může být:\n"}
{"id": "496312", "url": "https://cs.wikipedia.org/wiki?curid=496312", "title": "Leconte de Lisle", "text": "Leconte de Lisle\n\nCharles Marie René Leconte de Lisle (22. října 1818, Saint-Paul ostrov Réunion – 17. července 1894, Voisins, Francie) byl přední francouzský básník - parnasista.\n\nPocházel z bohaté rodiny, narodil se na ostrově Réunion, jehož exotické prostředí ho velmi ovlivnilo. Pro neshody a velkou přísnost otce svou rodinu opustil, po několika cestách se od roku 1846 trvale usadil v Paříži, kde chudě přežíval jako učitel, věnoval se studiu řeckých klasiků. Později se stal knihovníkem a seznámil se s mnoha vlivnými literáty, čímž založil parnasistní hnutí.\n\nVydal několik básnických sbírek (mezi nimi rozsáhlou básnickou povídku \"Kain\"), stal se velmi uznávaným. Zastával panteistický světonázor, jeho básně byly silně ovlivněny řeckou filosofií. Snažil se o co nejčistší jazyk a nejdokonalejší formu, jeho básně jsou velmi melancholické, obsahují mnoho mytologických narážek. Tematicky se soustřeďují především na živé popisy tropické přírody a evokace antických dob. Jeho dílo je velmi pesimistické.\n\nFormálně patří k nejdokonalejším francouzským básníkům. Velmi často také překládal díla antických básníků. V českém prostředí velmi ovlivnil Jaroslava Vrchlického, který také značnou část jeho díla přeložil.\n\nV roce 1885 mu byl udělen neoficiální titul Kníže básníků. Jeho kenotaf se nachází na pařížském hřbitově Montparnasse, ale pochován je ve svém rodišti, tzn. na ostrově Réunion.\n\n\n"}
{"id": "496330", "url": "https://cs.wikipedia.org/wiki?curid=496330", "title": "Hülegü", "text": "Hülegü\n\nHülegü (1217 – 8. února 1265) známý také jako Hulagu nebo Hulegu (: ; : ', '; (čagatajsky/: , \"\") byl mongolský panovník, který dobyl velká území v jihozápadní Asii. Byl synem Tolujchána a vnukem Čingischána. Jeho bratry byli Ariq Böke, Möngkä a Kublaj. Hülegü se svou armádou značně rozšířil jihozápad Mongolské říše a založil Ílchanát, možného předchůdce pozdější Safíovské říše a budoucího Íránského státu. Mongolové pod velením Hülegüho zničili tehdejší centrum islámu, Bagdád a taktéž oslabili Damašek, čímž způsobili přesun islámu na mamlúcká území. V Sýrii jejich nápor odrazili Egypťané roku 1260. V Persii se Hülegüho poradcem stal známý učenec Naṣir-al-Din Ṭusi, který doporučil vyplenění Bagdádu. Při dobývání Íránu v roce 1256 Hülegü zničil pevnost asasínů, militantní islámské sekty.\n\n"}
{"id": "496333", "url": "https://cs.wikipedia.org/wiki?curid=496333", "title": "Čum", "text": "Čum\n\nČum (též čuma) je evenské označení pro kuželovitý stan s dřevěnou konstrukcí potažený kůžemi či kůrou (čum pokrytý kůrou se evenksky nazývá \"golomo\"). Čum jako obydlí používá většina sibiřských národů. Čum je podobný obydlí severoamerických indiánů - týpí. \n\nVýhodou čumu je, že se dá snadno postavit a sbalit. Proto je často používán kočovníky, kteří chovají soby, nebo lovci na loveckých výpravách.\n\n\nPodlaha čumu je často tvořena kůžemi, pod které se dávají větve jehličnanů, aby nezplesnivěly. Uprostřed čumu je vždy \"togo\" - ohniště, nad nímž je obvykle tyč - \"ikeptun\", na které se suší maso. U vchodu - \"urke\" - je vždy práh - \"kultyr\" - vyrobený ze dřeva. Naproti vchodu je posvátné místo čumu - \"malu\". \n\n\n\n"}
{"id": "496334", "url": "https://cs.wikipedia.org/wiki?curid=496334", "title": "Dálnice v Maďarsku", "text": "Dálnice v Maďarsku\n\nCelková délka dálnic v Maďarsku je v současné době 1400 km. Nejvyšší povolená rychlost na dálnicích je pro osobní automobily 130 km/h, na rychlostních silnicích pak 110 km/h. Na maďarských dálnicích funguje systém tzv. virtuálních dálničních známek.\n\nStavba maďarského dálničního systému byla spuštěna za socialismu, roku 1964 dnešní dálnicí M7, která spojuje hlavní město Budapešť, okolí jezera Balaton až ke hranici s Chorvatskem. V roce 1975 byl hotov úsek mezi Budapešťí a balatonským jezerem. Postupně byly budovány další úseky, jako budapešťský okruh (M0), Budapešť - Győr směrem do Rakouska na Vídeň, Budapešť - Segedín směrem do Jugoslávie na Bělehrad nebo Budapešť - Miškovec. Po Pádu železné opony, v roce 1991 byl přijat Národní program pro rozvoj silniční sítě, který podpořil výstavbu dalších dálnic.\n\nDálnice v Maďarsku jsou označovány písmenem M (\"Magyar\" − maďarsky maďarský; ne však, jak je často mylně zaměňováno, \"motorway\" − anglický výraz pro dálnici). Maďarské slovo pro dálnici je \"autópálya\". \n"}
{"id": "496336", "url": "https://cs.wikipedia.org/wiki?curid=496336", "title": "Danny Galbraith", "text": "Danny Galbraith\n\nDaniel William \"Danny\" Galbraith (* 19. srpna 1990) je skotský fotbalista hrající na postu záložníka, který v současnosti hraje za anglický tým York City FC, který hraje 4. nejvyšší anglickou fotbalovou soutěž.\n\nGalbraith nastartoval svou kariéru ve skotském klubu Hearts, krátce před tím než v den svých 16 narozenin podepsal smlouvu s anglickým fotbalovým klubem Manchester United. V první sezoně na Old Trafford Danny dopomohl Manchesteru United k výhře ve finále FA Youth Cup. Jeho zdokonalování však bylo brzo zastaveno sérií zranění, která si vyžádala operaci a následně dlouhou dobu na zotavení. Danny byl mimo hru celých 10 měsíců.\n\nPoté co se Danny zotavil, dostal nabídku od skotského klubu Hibernian FC, kterou přijal a v roce 2009 podepsal dvouletou smlouvu. Debutoval na začátku sezony 2009/2010 proti St. Mirren FC kde Hibernian vyhráli 2:1 právě díky Dannymu, který nahrál na poslední a zároveň vítězný gól.\nPrvní gól Danny vstřelil 27. ledna 2010 v poslední minutě proti Celticu. Danny tento gól popsal jako ,moment to remember, neboli ,okamžik, který si bude pamatovat.\n\nDanny 18. února 2013 podepsal dvouletý kontrakt s irským klubem Limerick FC. Připsal si s ním 35 startů a 2 góly.\n\nV prosinci 2014 podepsal smlouvu s anglickým Gillinghamem FC až do konce sezóny 2014/15. V semifinále Kent Senior Cupu vstřelil úžasný gól z 23 metrů.\n\n27. listopadu 2015 podepsal smlouvu s York City FC. Svůj první gól v klubu vstřelil 30. ledna 2016 proti Stevenage FC.\n"}
{"id": "496337", "url": "https://cs.wikipedia.org/wiki?curid=496337", "title": "Státní jazykové zkoušky", "text": "Státní jazykové zkoušky\n\nStátní jazykové zkoušky jsou certifikáty schválené Ministerstvem školství, mládeže a tělovýchovy, jejich organizaci upravuje vyhláška č. 33/2005 Sb., ve znění pozdějších předpisů. Pro svoji náročnost a především komplexnost jsou vysoce hodnoceny především zaměstnavateli v České a Slovenské republice, i když zatím nemají oficiální mezinárodní platnost.\n\nStátní jazykové zkoušky mohou skládat všichni uchazeči, kteří mají znalosti jazyka stanovené Společným evropským referenčním rámcem pro jazyky (SERRJ).\n\nUchazeč si může pro testování svých znalostí vybrat státní jazykovou zkoušku základní (úroveň B2), státní jazykovou zkoušku všeobecnou (úroveň C1) nebo státní jazykovou zkoušku speciální (úroveň C2) – pro obor překladatelský nebo pro obor tlumočnický. \n\nStátní jazykové zkoušky mohou pořádat pouze instituce zařazené do rejstříku škol a školských zařízení. Jedná se o tzv. jazykové školy s právem státní jazykové zkoušky. Státní jazykové zkoušky se konají dvakrát ročně, v podzimním nebo v jarním termínu, u angličtiny většinou v obou termínech, a termín konání zkoušky je vždy jednotný a platný pro celou Českou republiku.\n\nStátní jazykové zkoušky u státní zkušební komise při Jazykové škole v Praze se konaly poprvé ve školním roce 1953/1954. Počet úspěšných kandidátů kolísal v následujících letech mezi 100 až 600 kandidáty ročně, rekordní byl v tomto ohledu školní rok 1961/1962, kdy státní jazykové zkoušky úspěšně složilo celkem 967 kandidátů. Zájem o státní jazykové zkoušky přetrvává až do současnosti. Počet kandidátů sice s nástupem mezinárodních zkoušek mírně klesá, ale např. v roce 2004 skládalo v Jazykové škole hl. města Prahy státní jazykové zkoušky z angličtiny 851 kandidátů, z nichž bylo 537 úspěšných.\n\n\n"}
{"id": "496338", "url": "https://cs.wikipedia.org/wiki?curid=496338", "title": "Tarso Marques", "text": "Tarso Marques\n\nTarso Anibal Santanna Marques (* 19. ledna 1976, Curitiba, Brazílie) je brazilský automobilový závodník.\n\nOd pěti let závodil na motokárách, v 16 letech se přesunul do Formule Chevrolet a již v první sezoně získal titul mistra Brazílie. V roce 1993 povýšil do jihoamerické série Formule 3 a postupně do Evropské Formule 3000 a stal se nejmladším vítězem závodu v obou sériích.\n\nMezi lety 1996 až 2001 odjel ve Formuli 1 24 závodů za tým Minardi. Debutoval při Grand Prix Brazílie 1996, avšak podobně jako při svém druhém závodě v Grand Prix Argentiny 1996 vypadl. V roce 1997 absolvoval 9 závodů, ale většinu jich nedokončil a jeho nejlepším výsledkem bylo 10. místo při Grand Prix Velké Británie 1997. Pro sezonu 1998 byl vyměněn.\n\nV roce Formule 1 v roce 2001 se vrátil opět do stáje Minardi, kde působil jako týmový kolega nováčka Fernanda Alonsa, který jej v drtivé většině závodů předčil. Brazilcovým nejlepším umístěním bylo 9. místo v Grand Prix Kanady 2001. Naopak do Grand Prix Velké Británie 2001 se ani nekvalifikoval. Od Grand Prix Itálie 2001 jej nahradil první Malajec ve Formuli 1 Alex Yoong.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nV roce 1999 závodil v americké sérii Champ Car, kde v týmu Penske Racing nahradil dvojnásobného vítěze 500 mil Indianapolis Ala Unserea Jr. Jeho nejlepším výsledkem bylo 9. místo. V letech 2000, 2004, 2005 se znovu sporadicky účastnil závodů této sérii za tým Dale Coyneho, jeho nejlepším umístěním bylo 11. pozice.\n\nOd roku 2006 závodí v brazilské závodní sérii Stock Car.\n\n"}
{"id": "496343", "url": "https://cs.wikipedia.org/wiki?curid=496343", "title": "Roklanská slať", "text": "Roklanská slať\n\nRoklanská slať je jednou z mnoha slatí nacházejících v nepřístupné zóně Národního parku Šumava, Modravských slatích. Zdejší klima je extrémní. Slatě se podchlazují rychleji než okolí. 2 m sněhu v zimních měsících nebývají výjimkou.\n\nNejbližší, východní část je od obce Modrava vzdálena 4 km, slať však zabírá mnohem větší území podmáčených smrčin, kosodřevinových polí a jezírek. Společně s Rokytskou slatí obepíná vrcholový spočinek Medvěd a se Zadní Mlynářskou slatí vrcholek Na Soutoku. Odvodňována je Rokytkou a Roklanským potokem, který slatí také protéká. Na severu slať přechází do bezlesého Rokyteckého údolí.\n\nSlať leží těsně při hranici s Německem a byla tak v době Železné opony v zakázaném pohraničním pásmu. Západním okrajem procházela linie hraničního drátěného zátarasu. V rokyteckém údolí v těsné blízkosti Roklanské slati na soutoku Roklanského potoka a Rokytky stávala pohraniční rota Soutok. Zdejší extrémní klima mohlo v zimě pohraničníky zcela odříznout, proto byla po několika letech zrušena. Z roty jsou dnes patrné již jen základy.\n\nPochází od hory Roklan v Německu (odtud i Roklanský potok, Roklanská chata atd.). Dříve se používal převážně německý název Gayrück.\n\nRoklanská slať na webu o Modravsku\n"}
{"id": "496349", "url": "https://cs.wikipedia.org/wiki?curid=496349", "title": "Osteoklast", "text": "Osteoklast\n\nOsteoklast je velká rozvětvená kostní buňka schopná pohybu. Bývá mnohojaderná, obsahuje až 50 jader. Není jasné, jakým způsobem vzniká, dříve se soudilo, že má stejný původ jako ostatní kostní buňky, ale výzkumy ukazují, že se vyvíjí z monocytů, konkrétně zřejmě fúzí několika těchto buněk. Mívají rozvětvený povrch a množství buněčných organel, jako je rozvinuté drsné ER, Golgiho aparát a lysozomy.\n\nHlavní funkcí osteoklastů je odbourávat kostní tkáň. Rozvolňují přitom kostní matrix; mají tedy opačnou funkci než osteoblasty. Vylučují proto různé kolagenázy, další enzymy a dále produkují vodíkové kationty, čímž rozpouští vápenaté krystaly. Aktivita osteoklastů je přísně regulována – roli hrají různé cytokiny a hormony parathormon a kalcitonin.\n\n"}
{"id": "496359", "url": "https://cs.wikipedia.org/wiki?curid=496359", "title": "Čagatajština", "text": "Čagatajština\n\nČagatajština (čagatajsky جغتای – \"Jaĝatāy\", , – , – ) je turkický mrtvý jazyk, kdysi rozšířený ve Střední Asii, kde se zachoval až do 20. století. Používali ho i mughalští vládci z Indie.\n\nNázev jazyka je odvozen od jména Čingischánova druhého syna Čagataje a jeho vlastní říše – Čagatajského chanátu.\n\n"}
{"id": "496372", "url": "https://cs.wikipedia.org/wiki?curid=496372", "title": "Mlynářská slať", "text": "Mlynářská slať\n\nMlynářská slať je komplex rašelinišť v 1. zóně Národního parku Šumava, v nepřístupných Modravských slatích. Rozloha slatě je 132 ha. Vodu z něj odvádí Roklanský potok a Slatinný potok. Rašeliniště se dělí na Přední a Zadní Mlynářskou slať, někdy se od ní také odděluje Rybárenská slať, podél které vede červeně značená turistická trasa Modrava–Javoří pila. To je také jediná možnost jak slať spatřit.\n\nPorost slatě tvoří převážně klečové formy borovic, podmáčené smrčiny, místy různé druhy trav s rašeliníkem. Ve slati se nachází mnoho jezírek, kolem kterých rostou i masožravé rosnatky okrouhlolisté a barví okolí do červena.\n\nSlať ze tří stran obepíná Roklanský potok a tvoří tak její hranici. Nejvyšší bod \"Přední Mlynářská slať\" se nachází uprostřed slatě, dosahuje výšky 1062 m n. m. a jde o samostatný vrchol podle kritérií projektu \"Tisícovky Čech, Moravy a Slezska\". Z bezlesé části slatě je vidět vrchol Oblík.\n\nMlynářská slať na webu o Modravsku\n"}
{"id": "496383", "url": "https://cs.wikipedia.org/wiki?curid=496383", "title": "Středověké památky v Kosovu", "text": "Středověké památky v Kosovu\n\nVybrané středověké památky v Kosovu jsou od roku 2004 součástí světového dědictví UNESCO. Jedná se o 4 stavby srbské pravoslavné církve, které jsou výjimečnou ukázkou prolínání východní byzantské architektury s architekturou románskou, díky němuž vznikla svébytná tzv. paleologické renesance. V interiéru chrámů se nachází mnoho nástěných fresek. Stavby vznikly za vlády dynastie Nemanjićů, nejvýznamnější vládnoucí rodiny středověkého Srbska. \n\nZmíněné stavby se nacházejí na sporném území Kosova, smluvním státem je Srbsko. Od roku 2006 jsou zároveň zařazeny na seznamu světového dědictví v ohrožení, především kvůli politické nestabilitě tohoto regionu. \n"}
{"id": "496391", "url": "https://cs.wikipedia.org/wiki?curid=496391", "title": "Pevnost São Bento v Ribeira Brava", "text": "Pevnost São Bento v Ribeira Brava\n\nPevnost São Bento v městě Ribeira Brava na Madeiře byla postavena v 18. století na příkaz guvernéra Pereiry. Jejím účelem byla obrana přístavu.\n\nPevnůstka je tvořena jen jedinou kruhovou věží o výšce kolem 5 metrů. Dnes je v ní turistická informační kancelář.\n"}
{"id": "496395", "url": "https://cs.wikipedia.org/wiki?curid=496395", "title": "Tlachtli", "text": "Tlachtli\n\nTlachtli (z aztéčtiny, Mayi nazývaná \"pok-a-tok\", česky někdy také nesprávně \"pelota\") byla míčová hra, která jako rituál byla součást náboženství v předkolumbovské době u mezoamerických kmenů, jako byli např. Toltékové, Aztékové nebo Mayové. Hra nejspíš pochází od Olméků z 6. století př. n. l., postupně se rozšířila a byla převzata jinými kulturami Mezoameriky, nakonec se dostala i na Karibské ostrovy a na jihozápad Severní Ameriky, kde ji hráli příslušníci Hohokamské kultury v dnešní Arizoně. Moderní verzí této hry je ulama. \n\nHra má spoustu názvů. Aztécké verzi hry se v jejich jazyce nahuatl říkalo \"ullamaliztli\" nebo \"tlachtli\", což byl vlastně název pro hrací pole této hry. Ve svém hlavním městě měli také Aztékové posvátné hřiště, kterému říkali \"Teotlachco\". Mayové tuto hru nazývali \"pok-a-tok\", nebo v klasické mayštině také \"pitz\". Tainové na Kubě a Haiti ji nazývali \"batey\".\n\nVe španělštině je hra také označována jako \"juego de pelota\", což v překladu znamená „míčová hra“. Odvozeně se pod jménem \"pelota\" označuje také v češtině, i když chybně, poněvadž jde o neúplný překlad. Lze se také setkat s méně přesnými názvy jako „posvátná hra“, „božská hra“, nebo jen stručně „míčová hra“.\n\nVzhledem k mytologii a náboženskému účelu hry se předpokládá, že hra má znázorňovat vesmírný pohyb - buď dráhu Slunce nebo Měsíce. Hřiště zde představovalo vesmír a míč Slunce, případně Měsíc. Dva kruhové kotouče v hřišti, kterými měl míč proletět, symbolizovaly východ a západ slunce.\n\nPravidla hry nejsou úplně přesně známá. U každého kmene se mírně lišily, stejně jako i způsob hraní a mírně i smysl hry. Ačkoliv všude měl více méně náboženský význam, u různých kmenů byly i jiné důvody. Například Aztékové tuto hru pojímali jako jakousi náhražku války v době míru a příslušníci Veracruzské kultury ji používali jako zdroj lidských obětí.\n\nHra samotná také nebyla určena pro každého, poněvadž každou hrou se znovu přehrávaly příběhy bohů z mýtů. Hráli ji především svobodní muži urozeného původu, z bohatých šlechtických rodin, při různých oslavách a svátcích. Hráči samotní také museli být velice silní a zdatní, aby vůbec mohli hru zvládnout hrát.\n\nJelikož se provozovala po celé Mezoamerice, v rozmezí od Arizony až po Nikaraguu a karibské ostrovy, najdeme zde řadu míst, kde se vyskytují její hřiště, např. v Chichén Itzá nebo Monte Alban. \n\nCílem hry bylo prohodit míč skrz kruh upevněný na zdi hřiště. Proti sobě hrála dvě družstva, každé mělo svého vlastního kapitána. Jeden z hráčů začínal hru vhozením míče do pole. Míč se nesměl brát do ruky ani odkopávat chodidly, odrážet se mohl pouze pomocí loktů, ramen, boků a kolen. Míč bylo nutno udržovat ve vzduchu, pokud míč spadl na zem, bylo nutno znovu rozehrát.\n\nMíčová hra byla často spojena se sázkami, Mayové uzavírali sázky na vítěze. Často prohráli nejen svůj majetek, ale také i své manželky. Hra mohla mít také charakter božího soudu nebo orákula, především u Aztéků. Vítězové byli velice oslavováni. Ackoli se často uvádí spojitost mezoamerické míčkové hry s lidskými oběťmi, není pravda, že by po skončení hry byli členové poraženého mužstva obětování. Klasičtí Mayové ani Aztékové tento zvyk neprovozovali, je však znám z Veracruzské kultury. Reliéfy, obklopující míčové hřiště v El Tajínu zobrazují, jak je kapitánovi poraženého mužstva uťata hlava a jeho tělo vítězové vláčejí po dvoře, aby zem nasákla krví. O obětování poražených hráčů se zmiňuje také mayský epos Popol Vuh z poklasického období, není však jisté, zda jde pouze o mýtus, nebo se tak dělo i ve skutečnosti.\n\nHřiště bylo vždy a všude považováno za posvátný prostor, kolem něj většinou stály obřadní chrámy a budovy. Mělo tvar písmene „I“, neboli římské jedničky. Po obou jeho stranách se nacházely dva nízké, široké schody, a jedna velká šikmá stěna, od které se míč mohl odrážet. Na těchto stěnách byly naproti sobě ve výšce 3-10 metrů připevněné dva malé kruhy, většinou vyrobené z kamene.\n\nMíč, nazývaný \"ollin\", byl kulatý a těžký, vyrobený buď z velmi tvrdé gumy nebo kaučuku. Jeho průměr mohl být okolo 8-20 cm a mohl vážit od 170 g po 4 kg. I přes veškeré ochranné vybavení hráčů však bylo časté, že se hráč při hře zranil nebo i zabil.\n\nOděv a ochranné pomůcky hráčů se lišily podle kultury příslušného kmene. Někteří na sobě měli kožené sandály nebo nízké boty, chrániče loktů a kolen, někdy i koženou přilbu zdobenou peřím a široký vycpávaný pás kolem beder, jiní na sobě neměli nic kromě bederní roušky. V El Tajínu a dalších nalezištích Vercruzské kultury byly nalezeny kamenné modely ochranných pomůcek pro hráče, které byly užívány při náboženských obřadech.\n\nPodle aztécké myologie se spolu ve Tlachtli utkali dva bohové – Quetzalcoatl a Tlaloc. Tlaloc prohraje a jako důkaz úcty dá Quetzalcoatlovi kukuřičný klas, ten však chce drahé kameny a barevné peří. Tlaloc mu však řekne, že kukuřice je cennější nade všechny poklady, poněvadž je to potrava lidí.\n\nU Mayů se o této hře můžeme dočíst v druhé části eposu Popol Vuh. Vypráví se v něm o dobrodružství čtyř hrdinů (dvou dvojčatech). Starší z nich, Hun-Hunahpú a Vacub-Hunahpú, mají velkou zálibu v hraní, zejména v kostkách a tlachtli. Svým hraním tlachtli však kvůli hluku rozzlobí Xibalby, Hun-Camé a Vucub-Camé, vládce podzemní říše, kteří je vyzývají na zápas v Xibalbě. I přes varování své matky se dvojčata do podsvětí vydají a překonávají různá nebezpečí, až nakonec předstoupí před bohy smrti. Ti jim dávají různé nesplnitelné zkoušky a úkoly, které ovšem dvojčata nedokážou vykonat. Obětují je a spálí přímo na hřišti míčové hry. Hun-Hunahpúova lebka se stává součástí uschlého stromu, pokrytými ostatními lebkami. Xquic, panna v podsvětí, k němu přijde a žádá o ovoce, i když strom žádné nemá. Hun-Hunahpú plivne do její dlaně, a tak mu Xquic později porodí dva syny, dvojčata, Hunahpúa a Ixbalanqueho. Stejně jako jejich otec a strýc, i oni mají zálibu v míčové hře. Rachot opět rozruší vládce Xibalby a vyzývají je ke hře. Úspěšně díky své chytrosti překonají všechny překážky a zkoušky bohů. Nakonec hrají s bohy tlachtli, ale nechají se porazit. Během noci čelí dalším nebezpečím, přičemž Hunahpú přijde o hlavu. Bratr mu místo ní postaví na krk dýni, která zázrakem získá tvar jeho obličeje a mluví. Ráno se odehrává další zápas s Xibalby, místo míče se ale hraje s pravou Hunahpúovou hlavou. Lstí pak bratři získají hlavu zpátky, nasadí ji na její tělo; bohové jsou zmatení a za míč považují králíka. Díky tomuto nedorozumění Xibalbové prohráli a museli být obětováni, což se jim nelíbilo a snažili se dvou bratrů zbavit. Ti je ale chytře přelstili.\n\n"}
{"id": "496398", "url": "https://cs.wikipedia.org/wiki?curid=496398", "title": "Roklanská chata", "text": "Roklanská chata\n\nRoklanská chata je samota nacházející se uprostřed Modravských slatí v Národním parku Šumava. Ačkoli byla roku 1936 zbudována pro turisty, je v současnosti veřejnosti prakticky nepřístupná, protože přístupové cesty prochází I. zónou NP. Patrně ji používá správa parku.\n\nRoklanská chata byla postavena Klubem československých turistů při turistické cestě směřující do Německa na horu Roklan, vedle již stojícího stavení, tzv. Roklanské hájovny. Hájovna byla postavena kvůli rozšiřování těžebních revírů a v důsledku s tím byla vybudována i Roklanská nádrž, zadržující vodu Roklanského potoka, který pramení nedaleko odsud, pro plavení dřeva. Hájovna sloužila jako hostinec, ubytovna a bylo možné najmout si zde průvodce do okolních lesů a na 1,5 km vzdálený Roklan.\n\nZa komunistického režimu vedla těmito místy 1. linie železné opony a hned vedle chaty byla postavena rota Roklan.\n\nChata se nachází 1 km jižně od Medvědí hory, na západě ji obklopuje hraniční část Modravských slatí, historickými prameny označovaná Kaltstaudenské slatě. V těchto místech také pramení Roklanský potok. Jižně od Roklanské chaty leží další ze slatí, Vrchová a na východě pak rozlehlé Novohuťské močály. Jelikož je místo v bezzásahové zóně, je okolní les zasažen kůrovcem a dotváří zdejší divoké prostředí.\n\nRoklanská hájovna je již kvůli dřevomorce domácí zbořena, nádrž je protržená. Z roty Roklan zbyly pouze základy. Chata sice stále stojí na svém místě, ale je zchátralá a hrozí její demolice.\n\n"}
{"id": "496406", "url": "https://cs.wikipedia.org/wiki?curid=496406", "title": "Atletika na Letních olympijských hrách 2008 – skok o tyči muži", "text": "Atletika na Letních olympijských hrách 2008 – skok o tyči muži\n\nTyčka mužů na Letních olympijských hrách 2008 se konala ve dnech 20. srpna a 22. srpna 2008 na Pekingském národním stadionů. \n\nDo kvalifikace nastoupilo 38 tyčkařů z celého světa. Největší zastoupení mělo Německo, Rusko, Spojené státy americké a Ukrajina, jenž vyslali na olympiádu tři tyčkaře. Českou republiku reprezentovali Jan Kudlička a Štěpán Janáček. Kvalifikační limit do finále byl nastaven na výšce 575 cm. Nakonec však postoupilo z kvalifikace třináct tyčkařů, kteří překonali 565 cm. \n\nMezi nimi byl i Jan Kudlička, který požadovanou výšku skočil na druhý pokus. Zkušenější z české dvojice Štěpán Janáček třikrát shodil 555 cm a do finále nepostoupil. Před branami finále zůstali i další zkušení atleti. Bez platného pokusu zůstal halový mistr světa 2006 a mistr světa 2007 Američan Brad Walker, nad jehož síly byl vysoký základ 565 cm. Nepostoupili však také Němec Tim Lobinger, Francouz Romain Mesnil nebo dvojnásobný mistr Evropy (2002, 2006) Aleksandr Averbuch z Izraele. \n\nVe finále neuspěli Ital Gibilisco a Uzbec Andrejev, kteří shodně třikrát shodili základní výšku 545 cm. Večer patřil australskému tyčkaři. Steven Hooker hned čtyři postupné výšky zdolal třetím pokusem, přičemž posledním skokem v soutěži vytvořil nový olympijský rekord 596 cm. Původní rekord 595 cm držel od olympiády v Athénách Američan Tim Mack. Soutěž musel předčasně vinou zranění ukončit Denis Jurčenko z Ukrajiny, přesto uhájil bronzovou medaili, když 570 cm skočil napoprvé.\n\n"}
{"id": "496408", "url": "https://cs.wikipedia.org/wiki?curid=496408", "title": "Niederle", "text": "Niederle\n\nPříjmení Niederle nosí více různých osobností:\n\n\n"}
{"id": "496414", "url": "https://cs.wikipedia.org/wiki?curid=496414", "title": "Sony Ericsson k770i", "text": "Sony Ericsson k770i\n\nSony Ericsson K770i přináší optiku Cybershot™ do střední třídy. Má třímegapixelový fotoaparát s autofocusem, aktivní krytkou i diodovým bleskem. Má sice nižší označení, ale jde o nástupce modelů K800i/K810i. Podporuje službu TrackID™ pro rozpoznávání hudby, dálkové ovládání přes Bluetooth, Programy VideoDJ™, PhotoDJ™ a MusicDJ™ pro úpravu videí, fotek a melodií.\n\n\n\"(se stejnou značkou fotoaparátu)\"\n"}
{"id": "496415", "url": "https://cs.wikipedia.org/wiki?curid=496415", "title": "Lauberhorn", "text": "Lauberhorn\n\nLauberhorn je sjezdovka ve švýcarském Wengenu, v Bernských Alpách, v blízkosti hor Eiger, Mönch a Jungfrau. Od roku 1930 jsou zde pořádány lyžařské závody. Po zařazení do Světového poháru FIS se jedná o nejdelší závod této série (trať má délku 4480 m) a díky horské kulise Eigeru, Mönchu a Jungfrau pravděpodobně i nejmalebnější. Trať se jmenuje podle stejnojmenného vrcholu Lauberhorn 2470 m, pod nímž ve výšce 2315 m začíná, cíl je v 1290 m. První část trati vede po mírném a širokém svahu, který postupně nabírá sklon. Po necelém kilometru přichází se v místě zvaném \"Hundschopf\" prudce zužuje a pod skalní stěnou téměř kolmo padá. Trať se jen na chvíli zklidňuje a v další prudké zatáčce přichází znovu strmý úsek vedoucí do železničního podjezdu. Spodní polovina vede lesem s několika strmými prahy až k velmi strmému cílovému svahu.\nPrůměrný čas sjezdu při světovém poháru na této trati je 2:30 min. Jedná se o velmi náročnou trať, zpravidla se na ní prosazují starší a zkušenější jezdci.\n\nDne 18. ledna 1991 tu při kvalifikaci závodu SP utrpěl smrtelný úraz dvacetiletý rakouský lyžař Gernot Reinstadler, který upadl na cílovém svahu a praskla mu pánev. Na jeho náhrobním kameni je nápis: \"\"Boží vůle nezná žádné proč.\"\"\n\n"}
{"id": "496418", "url": "https://cs.wikipedia.org/wiki?curid=496418", "title": "Ledce (okres Brno-venkov)", "text": "Ledce (okres Brno-venkov)\n\nLedce (německy \"Laatz\") jsou obec v okrese Brno-venkov v Jihomoravském kraji. Leží jižně od Brna nedaleko Rajhradu, v katastrálním území Ledce u Židlochovic. Obcí, rozkládající se v Dyjsko-svrateckém úvalu, protéká potok Šatava. Žije zde obyvatel. Zástavba Ledců se skládá ze tří zřetelně oddělených částí: jižně položené původní vsi, severněji položené jednoulicovky „Pindulka“ a východně položené samoty „Dvůr“ (dříve zvaný „Ledecký dvůr“), ležící u silnice z Rajhradu do Pohořelic.\n\nJedná se o vinařskou obec ve Velkopavlovické vinařské podoblasti (viniční tratě Za školou-Humna, Šimlochy).\n\nPrvní písemná zmínka o obci je z roku 1351. V letech 1850–1872 patřily Ledce k Medlovu. V říjnu 1938 byla obec připojena k nacistickému Německu, posléze začleněna do Sudetoněmeckých území. Od 15. dubna 1939 náležela obec k zemskému hejtmanství Dolní Podunají, které bylo k 1. květnu 1939 přeměněno v Říšskou župu Dolní Podunají. Obec byla osvobozena Rudou armádou 18. dubna 1945. K 1. červenci 1980 došlo k integraci obcí Bratčice, Ledce, Sobotovice a Syrovice pod společný Místní národní výbor v Syrovicích, aniž by formálně došlo ke sloučení obcí v jednu. V integrovaném Místním národním výboře měly Sobotovice 13 zástupců, Ledce 14, Bratčice 21, a Syrovice 24. Za sametové revoluce se v listopadu 1989 dostavili na MNV v Syrovicích zástupci Občanského fóra a přednesli zde požadavky na dezintegraci přidružených obcí. Od roku 1990 jsou Ledce opět plně samostatnou obcí.\n\n\n\n"}
{"id": "496422", "url": "https://cs.wikipedia.org/wiki?curid=496422", "title": "Třída Temes (1904)", "text": "Třída Temes (1904)\n\nTřída Temes byla třída monitorů rakousko-uherského námořnictva. Skládala se z jednotek \"Temes\" a \"Bodrog\". Stavba lodí byla objednána roku 1902 v budapešťské loděnici Schönichen & Hartmann. \"Bodrog\" byl dokončen roku 1904, zatímco \"Temes\" až v polovině roku následujícího.\n\nUspořádání vybavení a kajut se u obou lodí lišilo, protože \"Temes\" se měl stát novou vlajkovou lodí rakousko-uherské dunajské flotily. Velikostí lodě odpovídaly předchozí třídě \"Körös\", měly však jinak řešenu nástavbu a výzbroj. Dvě jednohlavňové dělové věže se 120mm kanóny Škoda stály vedle sebe na úrovní velitelské věže. Na zádi byla pouze 120mm houfnice s pancéřovým štítem a další zbraně byly na nástavbě (dva 37mm kanóny a kulomet).\n\nObě lodi byly bojově nasazeny v první světové válce. \"Temes\" se však již 23. října 1914 potopil po najetí na minu na řece Sávě. Ztráty čítaly 31 mrtvých a 10 raněných. Jelikož k tomu došlo v místě bojů, příležitost k jeho vyzvednutí se naskytla až v březnu roku 1916. \"Temes\" byl následně až do poloviny roku 1917 modifikován. Záďovou houfnici nahradily dvě dělové věže, stojící za sebou v ose lodi a vyzbrojené dvouúčelovými 90mm kanóny z plzeňské Škodovky. Rovněž nová nástavba byla znatelně menší. \"Temes\" pak operoval na dolním Dunaji a na konci války odplul do Budapešti.\n\n\"Bodrog\" operoval v letech 1914–1915 proti Srbsku a po vstupu Rumunska do války na straně Dohody podporoval operace proti němu. Rok 1917 strávil víceméně v nečinnosti a mezi dubnem a zářím 1918 operoval v Rusku. Po skončení války byl odeslán do Budapešti, po cestě však 31. října u Višnice najel na mělčinu a byl ukořistěn Srbskem. Zde byl přejmenován na \"Sava\".\n\nPo skončení války byl \"Temes\" v Budapešti zajištěn představiteli Dohody a odeslán do Bělehradu, kde ho společně s dalšími čtyřmi monitory převzalo Království Srbů, Chorvatů a Slovinců. To ho přejmenovalo podle řeky \"Drina\". Na konferenci v Paříži bylo nakonec rozhodnuto ponechat nově vzniklému Království SHS pouze \"Savu\" (ex \"Bodrog\") a naopak \"Drina\" (ex \"Temes\") musela být Královstvím SHS předána Rumunsku.\n\nPo invazi do Jugoslávie v době druhé světové války byl monitor \"Sava\" (ex \"Bodrog\") potopen vlastní posádkou poblíž Bělehradu. Nezávislý stát Chorvatsko vrak vyzvedl a opravil. V září 1944 ho poblíž Slavonského Brodu potopila vlastní posádka. Po válce byl monitor opět vyzvednut a opraven, načež sloužil ještě po celá padesátá léta.\n\nRumunsko získalo bývalý monitor \"Drina\", tedy někdejší \"Temes\" a dále ho provozovalo jako \"Ardeal\". Jeho dvě dělové věže zde dostaly nové 120mm kanóny Škoda o délce hlavně 50 ráží. \"Ardeal\" byl krátce bojově nasazen během operace Barbarossa. Po kapitulaci Rumunska v roce 1944 byl předán sovětské dunajské flotile a přejmenován na \"Berdjansk\". Vrácen byl až řadu let po válce.\n\n\n\n"}
{"id": "496424", "url": "https://cs.wikipedia.org/wiki?curid=496424", "title": "Dekonvoluce", "text": "Dekonvoluce\n\nV matematice je dekonvoluce algoritmický proces používaný pro odstranění efektu konvoluce na zaznamenaná data. Myšlenka dekonvoluce se široce používá při zpracování signálu a zpracování obrazu. Protože tyto techniky se následně používají v mnoha různých vědeckých a inženýrských oblastech, dekonvoluce má mnoho aplikací.\n\nObecně, cílem dekonvoluce je najít řešení konvoluční rovnice ve tvaru:\n\nObvykle \"h\" je zaznamenaný signál a \"ƒ\" je signál, který chceme zrekonstruovat, ale který byl transformován konvolučním signálem \"g\" předtím, než jsme jej zaznamenali. Funkce \"g\" může reprezentovat přenosovou funkci nástroje anebo sílu, která působí na fyzikální systém. Pokud známe \"g\" nebo aspoň známe tvar \"g\", pak lze provést deterministickou dekonvoluci. Pokud \"g\" před dekonvolucí neznáme, pak ji musíme odhadnout. K tomu se nejčastěji používají metody statistického odhadu.\n\nPři fyzikálních měřeních je obvykle vhodnější popis ve tvaru\n\nV tomto případě \"ε\" je šum, který mění námi zaznamenaný signál. Pokud předpokládáme, že zašuměný signál nebo obraz jsou bez šumu, když statisticky odhadujeme \"g\", pak dostaneme nesmyslné odhady. Následně zrekonstruovaný signál \"ƒ\" bude též nesprávný. Čím nižší je poměr signálu k šumu, tím horší bude odhad signálu po dekonvoluci. To je obvykle důvod, proč inverzní filtrace signálu není vhodné řešení. Ale pokud máme aspoň nějakou znalost o druhu šumu v datech (např. bílý šum), pak případně můžeme být schopni zlepšit odhad \"ƒ\" pomocí metod jako např. Wienerova dekonvoluce (pomocí Wienerova filtru).\n\nZáklady teorie dekonvoluce a analýzy časových řad zpracoval Norbert Wiener z MIT ve své knize \"Extrapolation, Interpolation, and Smoothing of Stationary Time Series\" (1949). Tato kniha byla založena na práci Wienera během druhé světové války, která ale byla v té době tajná. Některé z prvních pokusů aplikovat tyto teorie byly v oblastech předpovědi počasí a ekonomie.\n\nKoncept dekonvoluce našel velmi brzy uplatnění v reflexní seismologii. V roce 1950 byl Enders Robinson postgraduální student na MIT. Pracoval zde s lidmi jako Norbert Wiener, Norman Levinson a ekonom Paul Samuelson na rozvoji „konvolučního modelu“ reflexního seismogramu.\n\nV optice a zobrazování se termín „dekonvoluce“ používá speciálně pro proces zpětného odstranění optických vad, které vznikají v optických mikroskopech, elektronových mikroskopech, dalekohledech a jiných zobrazovacích přístrojích, a tedy pro vytvoření lepšího obrazu. Obvykle se provádí digitálně pomocí softwarových algoritmů jako jedno z technik zpracování obrazu mikroskopu. Dekonvoluce je taky prakticky použitelná při zostřování obrazu, který je znehodnocen rychlým pohybem anebo třesem během snímání. První snímky Hubbleova vesmírného dalekohledu byly zarušeny kvůli křivému zrcadlu a byly zostřeny pomocí dekonvoluce.\n\nObvyklá metoda je předpokládat, že optická cesta přes přístroj je opticky perfektní a její konvoluce je způsobena rozptylovou funkcí (PSF, Point Spread Function). Rozplylová funkce je matematická funkce, která opisuje optickou vadu jako cestu teoretického bodového zdroje světla (nebo jiného vlnění) přes přístroj. Obvykle takový bodový zdroj přispívá do konečného obrazu malou rozmazanou ploškou. Pokud lze tuto funkci určit, potom lze spočitat její inverzní funkci a tuto inverzi použít pro konvoluci se získaným obrazem. Výsledek konvoluce je původní obraz bez vad.\n\nV praxi je nalezení skutečné rozptylové funkce nemožné a proto se obvykle používá její aproximace, buď spočítaná teoreticky anebo založená na experimentálním odhadu ze známých testů. Skutečná optika může taky mít různé rozptylové funkce pro různé zaostření a prostorové souřadnice a taktéž rozptylová funkce může být nelineární. Přesnost odhadu rozptylové funkce určuje kvalitu konečného výsledku. Některé algoritmy dovolují získat lepší výsledky, obvykle za cenu vyšší výpočetní složitosti. Protože původní konvoluce odstraňuje část informace, některé algoritmy využívají dodatečná data získaná na blízkých zaostřovacích bodech, aby zrekonstruovaly část ztracené informace. Regularizace v iterativním algoritmu (podobně jako v EM algoritmu) se dá využít, abychom se vyhli nerealistickým řešením.\n\nPokud je rozptylová funkce neznámá, je možné ji určit systematickým zkoušením různých možných rozptylových funkcí a ověřením, zda se obraz zlepšil. Tato způsob se nazývá \"slepá dekonvoluce\". Slepá dekonvoluce je používaná technika opravování obrazu v astronomii, kde se při bodovém charakteru fotografovaných objektů projeví rozptylová funkce a tím zlepší její použitelnost. Je taky používána ve fluorescenční mikroskopii pro rekonstrukci obrazu a ve fluorescenčním spektrálním zobrazování pro spektrální oddělení několika neznámých fluoroforů. Nejběžnější iterační algoritmus používaný pro tento účel je Richardson–Lucy dekonvoluční algoritmus. Wienerova dekonvoluce (a její aproximace) jsou nejčastěji používaným neiteračním algoritmem.\n\nPokud provádíme syntézu obrazu v rádio-interferometrii, jednom z druhů radioastronomie, jeden z kroků spočívá v dekonvoluci vytvořeného obrazu pomocí tzv. „dirty beam“, co je jen jiné pojmenování pro rozptylovou funkci. Obvykle používaná metoda je CLEAN algoritmus.\n\n"}
{"id": "496425", "url": "https://cs.wikipedia.org/wiki?curid=496425", "title": "Jiří Hošek (hudebník)", "text": "Jiří Hošek (hudebník)\n\nJiří Hošek (* 20. srpna 1955 v Praze) je český hudebník, klavírista, violoncellista a hudební pedagog na Hudební fakultě pražské AMU.\n\nV době svých studií Jiří Hošek také veřejně vystupoval jakožto kapelník, umělecký vedoucí a klavírista countryové skupiny Wyjou a Newyjou, která se v někdejším Československu pokoušela prosadit s moderní verzí americké country hudby.\n\nPochází pražské z umělecké rodiny, v dětství se učil hrát na klavír v lidové škole umění, od deseti let hraje na violoncello. V sedmdesátých letech vystudoval hru na violoncello na pražské konzervatoři a poté pokračoval ve studiu violoncellové hry na pražské AMU u prof. Miloše Sádla. Studium absolvoval v roce 1980 s červeným diplomem. Zúčastnil se úspěšně celé řady mezinárodních interpretačních soutěží, ve hře se zdokonaloval v mistrovských kurzech v Paříži, Nice a Budapešti.\n\nV letech 1991–1996 byl koncertním mistrem violoncellové sekce Symfonického orchestru Českého rozhlasu a od roku 1988 je jeho sólistou.\n\nVystupuje i v televizi, neboť je znám jakožto propagátor a popularizátor tzv. vážné hudby, své televizní pořady také velmi často provází mluveným slovem.\n\nJiří Hošek je pokládán za jednu z nejvýraznějších postav interpretačního umění současnosti. Hru na violoncello studoval u Pravoslava Sádla na Konzervatoři v Praze (1970–1975) a  prof. Miloše Sádla na Hudební fakultě AMU, již absolvoval s vyznamenáním roku 1980. Své umění pak zdokonaloval ještě u prof. Bernarda Michelina při stáži na pařížské konzervatoři a letní akademii v Nice (1981). Jako stipendistu Českého hudebního fondu jej vedli Alexandr Večtomov a Josef Chuchro, absolvoval i Bartókův seminář v Szombathely u prof. Lászlo Mezö. Zúčastnil se 10 mezinárodních soutěží, v nichž byl oceněn mj. jako finalista Casalsovy soutěže v Budapešti, diplomy Bachovy soutěže v Lipsku a dvou Čajkovského soutěží v Moskvě 1978 a 1982. Stal se laureátem Mezinárodní violoncellové soutěže Pražského jara 1980. Řadu dalších cen a diplomů získal v domácích interpretačních soutěžích; jmenujme z nich absolutní vítězství v interpretační soutěži ČSR roku 1980. Od studentských let pravidelně koncertuje doma i v řadě evropských zemí, nahrává pro rozhlas i na trvalé nosiče zvuku. Na CD nahrál nejen jednotlivá slavná díla violoncellové literatury, jako jsou koncerty Schumannův nebo Lalův, ale i významné souborné nahrávky, např. pozdních violoncellových děl Sergeje Prokofjeva, dva soubory židovské hudby a na dvou CD komplet děl Antonína Krafta, Davida Poppera, či soudobých českých autorů. V roce 1999 nahrál na CD oba violoncellové koncerty Bohuslava Martinů.\n\nPozoruhodně se uplatnil jako sólista i zanícený vykladač v televizních pořadech o Antonínu Kraftovi, o Davidu Popperovi a o Mikulášovi Kraftovi, z jejichž tvorby některé skladby i rekonstruoval a nově oživil. Má velmi bohatý repertoár od hudby barokní až po dnešek a je vůbec mnohostranným hudebníkem: byl koncertním mistrem Symfonického orchestru Českého rozhlasu (1991–1996), hrál i ve filmových rolích (režie V. Olmer), komponoval scénickou hudbu pro Divadlo na Fidlovačce, vyvíjí bohaté aktivity i v žánrech populární hudby. Jako docent Hudební fakulty AMU v Praze pedagogicky působil dvacet let od roku 1994 do r. 2014, kdy mu děkan HAMU bez udání důvodu neprodloužil mu termínovanou smlouvu. V březnu 1998 byl jmenován sólistou Českého rozhlasu. Kritika oceňuje na Hoškově hře zvláště brilantní techniku a oduševnělý výraz. Za propagaci Žižkova vyjádřenou zejména hudebním festivalem Nekonvenční žižkovský podzim, který založil a organizuje od roku 1997, byl zapsán v prosinci roku 1999 do Knihy cti městské části Praha 3 a následně vyhlášen „osobností Žižkova roku 2000“. Českou violoncellovou školu reprezentoval na Pražském jaru naposledy v 2014.  \n\nJeho dcera Dominika Weiss Hošková je rovněž violoncellistka.\n"}
{"id": "496426", "url": "https://cs.wikipedia.org/wiki?curid=496426", "title": "Holasice", "text": "Holasice\n\nHolasice jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu u města Rajhrad. Žije zde obyvatel.\n\nPrvní písemná zmínka o obci pochází z roku 1349. Byla uvedena v tzv. listině probošta Mikuláše, který zde na základě tohoto dokumentu získal polnosti, činže a desátek. Holasice náležely do panství rajhradského. Kronika obce byla založena v roce 1772.\n\nFrontové boje o Holasice v dubnu 1945 trvaly sedm dní a mezi vojáky Rudé armády vstoupily do povědomí jako „malý Stalingrad“.\n\n\n\n"}
{"id": "496427", "url": "https://cs.wikipedia.org/wiki?curid=496427", "title": "Haida Gwaii", "text": "Haida Gwaii\n\nHaida Gwaii, dříve ostrovy královny Charlotty, anglicky Queen Charlotte Islands, je kanadské souostroví v Tichém oceánu ležící západně od Britské Kolumbie.\n\nSouostroví tvoří dva hlavní ostrovy: Graham Island na severu a Moresby Island na jihu, dále zahrnují ostrovy Haida Gwaii přibližně 150 menších ostrovů, takže souostroví má celkovou rozlohou 10 180 km². Mezi větší ostrovy patří Langara, Louise, Lyell, Burnaby a Kunghit.\n\nOstrovy jsou na východě odděleny od pevninské části Britské Kolumbie vodami Hecate Strait, od ostrova Vancouver, který leží jižně, jsou odděleny Queen Charlotte Sound, zatímco severní pobřeží je omýváno vodami Dixon Entrance. Dixon Entrance odděluje ostrovy královny Charlotty od Aljašky. Rozloha ostrovů je o něco větší než rozloha Kypru.\n\nOstrovy mají oceánské klima s malými výkyvy teplot, průměrné teploty podobné jako Severním Irsku nebo jižním Skotsku.\n\nHospodářství je diferencované, využívá kulturní i přírodní zdroje, především se jedná o těžbu dřeva a rybolov. Služby a administrativa představují zhruba jednu třetinu pracovních míst, do popředí se dostává i cestovní ruch, zejména díky rybaření, zájezdové turistice, pěší turistice, cykloturistice.\n\nOstrovy v době evropské kolonizace obývali Haidové, které z velké části zdecimovaly neštovice a další nemoci zavlečené na ostrovy v 19. století.\n\nSouostroví bylo Evropany prvně navštíveno v roce 1774, kdy Juan Pérez přistál na ostrově Langara. V roce 1778 se zde plavil James Cook. V roce 1787 byly ostrovy prozkoumány Georgem Dixonem, ten ostrovy pojmenoval po své lodi, jež nesla jméno královny Charlotte, ženy krále Jiřího III.\n\nDne 11. prosince 2009 oznámil premiér Britské Kolumbie Gordon Campbell, že ostrovy budou v pololetí roku 2010 úředně přejmenovány na Haida Gwaii.\n\nOstrovy mají pouze 4800 obyvatel, z čehož původní obyvatelé (Haidové) tvoří asi 45 %.\n\n"}
{"id": "496429", "url": "https://cs.wikipedia.org/wiki?curid=496429", "title": "Mazací hlava", "text": "Mazací hlava\n\nMazací hlava ( ) je černobílý surrealistický horor, který napsal a režíroval David Lynch, dokončil ho v roce 1977.\n\nV roce 1971 se Lynch přestěhoval do Los Angeles, aby získal titul \"MFA (Masters of Fine Arts)\" na \"American Film Institute (AFI\"). Na konzervatoři Lynch začal pracoval na svém prvním celovečerním filmu Mazací hlava s podporou grantu 10 000 dolarů od AFI. Grant nestačil na dokončení filmu, a proto na něm Lynch pracoval přerušovaně další roky až do jeho dokončení v roce 1977. Používal při tom peníze od přátel, rodiny, přítele z dětství \"Jacka Fiska\", manžela herečky \"Sissy Spacek\", a z příležitostných výdělků.\n\nFilm Mazací hlava přitahoval a vyváděl z míry mnohé kritiky a diváky, ale stal se \"kultovním filmem\" . V roce 2004, byl film Knihovnou kongresu Spojených států označen jako „kulturně, historicky a esteticky významný“ a byl zařazen do \"Národního filmového registru (National Film Registry)\".\n\nFilm sleduje krátký časový úsek života \"Henry Spencera\" (Jack Nance), nezaměstnaného tiskaře. Henry objeví, že přítelkyně, \"Mary X\" (Charlotte Stewart), která žije s rodiči, porodila bizarně deformované dítě. Ožení se s ní a po krátkém vzkypělém soužití Mary odchází. Henry zůstává sám a stará se o dítě. Prožívá různé bizarní situace včetně vize ženy v jeho radiátoru tančící a dupající na malá stvoření podobající se červům, schůzku s ženou bydlící naproti, či sen, ve kterém se Henryho hlava stane koncem tužek, určeným ke gumování.\n\nMazací hlava vychází ze scénáře nerealizovaného Lynchova snímku Gardenback s motivem cizoložství, který Lynch napsal během prvního roku v \"American Film Institute (AFI\"). Scénář pro Mazací hlavu měl jen 21 stránek. Protože zápletka filmu byla neobvyklá a Lynch měl minimální režisérské zkušenosti, žádné filmové studio nechtělo projekt zaštítit. Lynch pak vyhrál grant AFI a nafilmoval většinu filmu v \"Greystone Mansion\" v Beverly Hills, která byla jeho centrálou.\n\n\n\nLynch řekl, že protagonista jeho filmu \"...žije pod vlivem událostí, které pro mne existovaly ve Filadelfii.\nByl to pocit čisté hrůzy všude, kam jsem přišel. Nemohl jsem žít v jakékoliv části Filadelfie a tak hrůza byla můj obecný pocit. Nenáviděl jsem ji. A také jsem ji miloval\".\n\nLynch také napsal krátké pojednání o filmu v roce 2006 v knize Catching the Big Fish. V knize píše: \"Mazací hlava je můj nejduchovnější film. Když to lidem vysvětluju, nikdo to nechápe. Přesto je to tak. Mazací hlava měla zajímavý vývoj, vlastně jsem si dlouho nevěděl rady, jak to celé uchopit. Hledal jsem klíč, který by význam jednotlivých záběrů nějak zpřístupnil. Samozřejmě, že mi spousta věcí bylo jasných, ale nějak jsem nevěděl, jak je poskládat dohromady. To byl problém. Takže jsem si vzal bibli a začal číst. A jednoho dne jsem se dostal k jedné větě, bibli zavřel a věděl jsem, že je to ono. Najednou jsem to celé viděl pohromadě, má vize se naplnila na sto procent. Myslím, že už asi nikdy neprozradím, co to bylo za větu.\" \n\n\nRockové skupiny si podle filmu dávali své názvy:\n\nMazací hlava se spolu s pěti jinými nízkonákladovými filmy ze 60. a 70.let stala součástí dokumentu, který natočil \"Stuart Samuels\" \" Midnight Movies: From the Margin to the Mainstream.\" David Lych zde má interview.\n\n"}
{"id": "496430", "url": "https://cs.wikipedia.org/wiki?curid=496430", "title": "Vladimír Havlíček", "text": "Vladimír Havlíček\n\nVladimír Havlíček (* 1947 Praha) je český dirigent a hudební skladatel. Jeho hudbu lze svým charakterem zařadit ke klasicko-romantické syntéze s \"odpovědným\" přístupem k soudobým kompozičním technikám.\n\nVe svých skladbách reflektuje nejen současnost, ale i dobu minulou. Např. v opeře \"Disgrace\", ve španělských legendách, v symf. básni \"Aragon\" (OSA) aj.\n\nJe absolventem Státní konzervatoře hudby v Praze a Berklee College of Music v Bostonu. Jako aktivní instrumentalista procestoval velkou část Evropy a byl angažován v předních symfonických orchestrech. V letech 1991–1994 působil ve funkci ředitele Hudebního divadla Karlín.\n\nV současné době se věnuje kompozici a funkci šéfdirigenta \"Orquesta Internacional de Praga\", jehož zřizovatelem je Moneda Unica – Španělsko.\n\n"}
{"id": "496433", "url": "https://cs.wikipedia.org/wiki?curid=496433", "title": "Sportka", "text": "Sportka\n\nSportka je loterijní hra, ve které se její sázející snaží uhodnout 6 čísel ze 49, a získat tak vysokou peněžní výhru. Provozuje ji společnost Sazka a.s.\n\nSázející tipuje šest čísel ze čtyřiceti devíti, která očekává, že padnou při budoucím slosování. To probíhá pomocí elektromechanického osudí každý týden ve středu a v neděli za dozoru státního notáře. \n\nK účasti ve hře je nutné zvolit alespoň jednu kombinaci 6 čísel (vždy 6 čísel na jeden sloupec) a pomocí křížků tato čísla označit na sázence společnosti Sazka a.s. do sloupců počínaje sloupcem prvním. Sázející musí na sázence rovněž označit přesný den, kdy se chtějí loterie zúčastnit, případně množinu dnů (lze vsadit až na 12 tahů dopředu). Po řádném vyplnění sázenky a podání sázenky na terminálu zaplatí sázející vklad, který závisí na počtu vsazených dní a počtu vsazených sloupců. Cena za jeden sloupec a jeden den je pevně stanovena na 20 korunách. Účast o celý nekrácený jackpot, tedy Superjackpot, však vyjde na 220 Kč (10 sloupců + hra Šance).\n\nInvestované vklady sázejících se sečtou a 50 % z nich je použito na vyplácení výher. Pokud nepadne hlavní výhra, přesouvá se tato částka do tzv. Jackpotu a stane se součástí výhry v dalším slosování. Konečné výsledky tažených čísel je možné zkontrolovat na oficiálních stránkách společnosti Sazka a.s., případně je možné se podívat na televizní záznam, který vysílá Česká televize vždy v 19:55 (středa a neděle). Nově lze výhru zkontrolovat v mobilní aplikaci Sazka naskenováním kódu z tiketu, popřípadě na jiných specializovaných internetových stránkách. \n\nV každém slosováni jsou taženy dva samostatné tahy, kdy je nejdříve vylosováno 6 čísel a poté 7. dodatkové. Vyhrává ten, jemuž se podaří uhodnout alespoň 3 čísla z I. nebo II. tahu viz tabulka výher. Pokud sázející neuhodl alespoň 3 čísla, nemá nárok na výhru a prohrává svůj vklad.\n\nTabulka výher\n\nNa každé sázence Sportky a také Sazky lze rovněž uzavřít sázku na číslo tohoto tiketu uvedené vpravo dole (nebo metodou náhodného tipu nechat terminál náhodně vybrat šestičíslí). Hovoříme pak o hře Šance. K účasti je však nutné, aby měl sázející rovněž uzavřenou minimálně jednu sázku – alespoň jeden sloupec – ze Sportky (případně Sazky) zároveň. Slosování probíhá 2x týdně, současně se slosováním Sportky (vysíláno ve středu a v neděli, v 19:55 po vysílání Sportky). V 6 oddělených elektromechanických osudích, kde v každém jsou čísla od 0–9 a je taženo vždy postupně právě jedno číslo z každého osudí. Pořadí těchto čísel následně tvoří výherní šestičíslí. Výhra je dosažena v tom případě, že existuje shoda s koncovým šestičíslím výrobního čísla sázenky (případně 6 čísly vybranými náhodným tipem). Čím více je shodných čísel (koncové číslo, koncové dvojčíslí, koncové trojčíslí atd. ), tím vyšší jsou výhry. Stejně jako ve hře Sportka jsou čísla za dozoru státního notáře ihned vyhlášena a zveřejněna prostřednictvím ČTK. Doplňková hra Šance je podmínkou pro možnost výhry Superjackpotu. Sázející musí vsadit plný tiket (10 sloupců a hru Šance celkem za 220 Kč), ve slosování Sportky trefit všech 6 čísel bez pomoci doplňkového čísla, a navíc trefit alespoň jedno koncové číslo v doplňkové hře Šance.\n\nSportky a Šance se může zúčastnit pouze fyzická osoba, která dosáhla stáří 18 let. Po řádném vyplnění sázenky propisovací tužkou černé nebo modré barvy je nutné provést vklad (činící cenu za jeden sloupec násobený počtem slosování). Ten se platí vždy před slosováním (hotovostně či bezhotovostně) ve sběrnách sloužících k tomuto účelu. Sázející tedy předá sázenku k zavedení dat terminálem do centrály dat a obdrží potvrzení o uzavřené sázce. Toto potvrzení slouží jako jediný doklad, na základě kterého je možné nárokovat potenciální výhru. Aby mohla být případná výhra vyplacena, musí se účastník s tímto nepoškozeným potvrzením nejpozději do 35 dnů od posledního slosování (uvedeném na potvrzení) prokázat v kterékoliv sběrně pověřené společností Sazka a. s.\n\nVšechny vklady sázejících na určité slosování jsou sečteny a 50 % z nich je přerozděleno mezi výherce. Tento fond je počítán pro každou hru i slosování zvlášť. V případě hry Šance jsou výhry pevně dané, pouze pokud padne první výhra, je k ní přičtena částka ze zbytku poloviny všech vkladů na tuto hru v tomto období. V případě že se podaří některému soutěžícímu uhodnout všech 6 čísel ze 6 ve hře Sportka, získává tím nárok (kromě 10 % z oněch 50 % vybraných vkladů) také na Jackpot. Pokud navíc vsadil 10 sloupců a hru Šance, vyhrává i Superjackpot. Jestliže je výherců více, dělí se celková výhra rovným dílem mezi tyto účastníky. Po každém slosování jsou výherní čísla spolu s tabulkou předpokládaných výher za dozoru státního notáře ihned vyhlášena a zveřejněna prostřednictvím ČTK.\n\nPravděpodobnost hlavní výhry v jednom tahu je formula_1, tedy asi formula_2.\n\nVýpočet viz Tabulka výher. \n\nAž do roku 1953 fungovaly na území ČSR dvě loterie, Československá třídní loterie a Československá státní dobročinná loterie, provozované Spořitelnou. Ty v již zmíněném roce stát zakázal. Nebyl to dobrý tah. Lidé hledali vzrušení ze hry v nelegálním sázení a stát navíc potřeboval získat prostředky na provoz nově zřízeného Československého svazu tělesné výchovy. 3. srpna 1956 proto Státní výbor pro tělesnou výchovu a sport vydal zřizovací listinu podniku Sazka a ten 15. září téhož roku zahájil svou činnost. První hrou byla Sazka, ve které se sázelo na výsledky sportovních utkání. Hra dosáhla značného úspěchu, a proto bylo v březnu 1957 schváleno usnesením vlády rozšíření o nový druh loterie, o Sportku. Sazka se při tvorbě hry inspirovala loterií, která vznikla roku 1955 v německém Severním Porýní-Vestfálsku, a losovalo se v ní 6 čísel ze 49. První losování se uskutečnilo 22. dubna 1957 na Velikonoční pondělí.\n\nCena jedné sázky byla 3 koruny a na výhru šla polovina vkladů. Každé ze 49 losovaných čísel neslo až do 70. let na tiketu název jednoho sportu, proto také název Sportka. Golfu patřila pětka, kopané čtrnáctka, lednímu hokeji devatenáctka a např. šachům třicetdevítka.\n\nMaximální výhra byla od počátku nastavena na 40 tisíc korun, ale již roku 1961 dočasně klesla na pouhých 15 tisíc. Zájem však prudce opadl a po pár měsících se původní výše výhry opět vrátila. Poté už velikost výhry jen rostla. V roce 1963 dosáhla výše 80 tisíc korun a o dva roky později 200 tisíc korun.\n\nOd října 1962 až do zrušení v září roku 1964 (pro neoblíbenost) byla sázejícím nabídnutá také možnost hrát pomocí tzv. slosovatelných kuponů o věcné ceny (např. automobil, lednička, televizor). Roku 1965 se poprvé losoval 2. tah Sportky a v roce 1973 začala nedělní dopolední losování vysílat živě Československá televize.\n\nSedmé dodatkové číslo zavedla Sazka roku 1977 a o jedenáct let později, roku 1984, se maximální výhra zvýšila na 300 tisíc korun, v roce 1990 pak dokonce na 500 tisíc korun. Zásadní změna proběhla ale až v únoru 1991. Tehdy přestal platit limit maximální výhry a její velikost se podřídila výši vkladů. O dva roky později přišla podobně zásadní změna, když se nevyhrané první ceny začaly převádět do následujícího kola, kde se přičítaly k první ceně v podobě tzv. jackpotu. \n\nV tomto roce byl také zaveden on-line provoz sázení. Jeho výhoda spočívala hlavně v tom, že se takřka zabránilo nejrůznějším podvodům. Spolu s tím se objevila možnost použít automatický výběr čísla. Systém Sportky v takových případech vybral náhodná čísla za sázejícího. Sportka se stala natolik populární, že v dubnu roku 1995 Sazka zavedla i středeční losování a doplňkovou hru Šance milión.\n\nV roce 1996 se losování Sportky přesunulo z prostor České televize do sídla Sazky na pražském Žižkově. O rok později se on-line sázenka rozrostla z šesti sloupců na osm. V roce 2000 jackpot Sportky poprvé překročil stomiliónovou hranici a v roce 2010 byl do hry přidán superjackpot. Od konce února roku 2017 lze Sportku sázet i přes internet.\n\n\n\n"}
{"id": "496434", "url": "https://cs.wikipedia.org/wiki?curid=496434", "title": "Campus Square", "text": "Campus Square\n\nCampus Square je brněnské obchodní centrum společnosti AIG/LINCOLN NEW PROJECT s.r.o. otevřené v roce 2008. Je součástí nově vznikajícího developerského projektu THE CAMPUS. Obchodní centrum se nachází v těsné blízkosti Nemocnice Bohunice a univerzitního kampusu. Mezi nákupním centrem a FN Brno se nachází dopravní uzel Nemocnice Bohunice\n\nNa 20 000 čtverečních metrech se nachází více než 50 značkových obchodů, supermarket Tesco a tzv. \"food court\" s několika restauracemi typu fast food.\n\nObchodní centrum se nachází přesně na katastrální hranici městských částí Brno-Bohunice a Brno-Starý Lískovec mezi zástavbou Bohunic, Starého a Nového Lískovce, mezi ulicí Bítešskou a Jihlavskou, asi 15 minut cesty autem od centra Brna. Dopravní obslužnost je zajištěna řadou autobusových a trolejbusových linek. Tramvajová linka dosud nebyla přivedena, byť je pro další rozvoj území vnímána jako nezbytná.\n\n"}
{"id": "496435", "url": "https://cs.wikipedia.org/wiki?curid=496435", "title": "Chameleon pardálí", "text": "Chameleon pardálí\n\nChameleon pardálí, též chameleon levhartí, \"Furcifer pardalis\", je pestře zbarvený ještěr z čeledi chameleonovitých. V přírodě se vyskytuje na Madagaskaru a na přilehlých ostrovech, je též chován v zajetí jako terarijní zvíře.\n\nU chameleona pardálího nejsou známy žádné poddruhy, ale rozeznáváme množství barevných forem, které se od sebe liší nejen zbarvením, ale i stavbou těla. Tyto formy jsou pojmenovány podle místa výskytu (např. Ambilobe, Nosy Bé, Diego Suarez, Ambanja apod.). Jedná se o nejbarevnější a k chovu nejvíce žádané chameleony vůbec.\n\nPatří mezi největší druhy chameleonů, dospělý samec může dorůst délky až 52 cm. Samice je výrazně menší, dosahuje délky asi 35 cm. Hlava je navrchu zploštělá, lemovaná zvětšenými šupinami, a zhrublé šupiny tvoří u samců na čenichu nosní výčnělek, podobný rypáčku. Hrdelní i hřbetní hřebínek je tvořený velkými ostnatými šupinami, které se na hřbetě směrem k ocasu zmenšují. Samci mají výrazně silnější kořen ocasu. Zbarvení je velice variabilní, v různých kresbách zelené, cihlově červené či tyrkysově modré.\n\nChameleon pardálí je endemit Madagaskaru a ostrůvků Nosy Be, Sainte Marie a Nosy Mangaben, introdukován byl také na ostrovy Réunion a Mauricius. Na Madagaskaru je v nížinách v jižní a severovýchodní části ostrova velmi hojný, zde žijí až dva chameleoni pardálí na hektar. Nevadí mu ani člověkem narušené biotopy, obývá světlé lesy a křovinaté porosty a houštiny, žije i na plantážích cukrové třtiny.\n\nJe to samotářské zvíře, vůči jiným příslušníkům svého druhu je agresivní. Aktivní je celý den. Loví hmyz i jiné živočichy (i obratlovce), které lapá vystřelováním lepkavého jazyka. Ten může být i 30 cm dlouhý.\n\nNa začátku období rozmnožování spolu samci bojují o teritoria. Samec samici namlouvá zesvětlením těla a kývavě se k ní přibližuje. Je-li samice svolná k páření, nechá samce přiblížit se. Kopulace trvá přibližně 10 minut. Období rozmnožování trvá asi tři dny a během té doby se partneři spojují několikrát. Po skončení tohoto období začne být samice vůči samci opět agresivní.\n\nBřezost trvá zhruba 30-45 dní. Samice na konci březosti omezí příjem potravy a pohybuje se více po zemi, hledá vhodné místo pro umístění snůšky. Pak snáší do jamky či chodby vyhrabané ve vlhké půdě 15-50 kožovitých vajec. Inkubace vajec při 26–28 °C trvá 160-320 dní. Mladí chameleoni se o sebe od vylíhnutí starají samostatně. Dožívají se dvou až čtyř (osmi) let.\n\nChameleon pardálí v zajetí je dobře zvládnutelný a bez problémů se množí, nevýhodou je delší doba inkubace vajec. Může být chován jednotlivě, v teráriu o velikosti minimálně 40×60×60 cm, lépe však větší 70×70×150 cm, chov více dospělců v jednom teráriu se nedoporučuje, lze uvažovat o chovu páru v teráriu o rozměrech 100×60×120 cm nebo větším. Terárium je možné osadit vzrostlými rostlinami, např. \"Ficus benjamina\", nutností je dostatek větví, lián a možnosti úkrytu ve vegetaci. Terárium musí být dobře větrané, zároveň je však nezbytné udržet vyšší vzdušnou vlhkost. Tento druh potřebuje velmi dobře osvětlená terária, ideální je skleník, zimní zahrada nebo chov poblíž oken. Přisvětlováním se délka světelného dne udržuje na 12-14 hodinách. Navíc je nutné poskytnout dostatek UVB záření.\n\nVhodná teplota v teráriu je 25–28 °C přes den, lokálně až 40 °C, s nočním poklesem na pokojovou teplotu. Vzdušnou vlhkost je potřeba udržovat na 60-100% častým rosením. Substrát v teráriu pro chameleona pardálího musí být kyprý a savý, lignocel není vhodný, ideální je směs písku a rašeliny o výšce 25 cm, ležící na vrstvě drenážního štěrku.\n\nV zajetí se chameleoni krmí různými vývojovými stadii hmyzu, podle velikosti plaza. Je možno zkrmovat cvrčky, sarančata, švábi, larvy potemníků rodu Zoophobas, larvy zavíječů voskových či mouchy a mnoho jiných. Jistou roli hraje i rostlinná potrava- okusují listy a pojídají květy. Nutné je doplnění potravy vitamíny a minerály.\n\n\n"}
{"id": "496436", "url": "https://cs.wikipedia.org/wiki?curid=496436", "title": "Chameleon hřebenatý", "text": "Chameleon hřebenatý\n\nChameleon hřebenatý (\"Trioceros cristatus\") je středně velký chameleon pocházející ze Západní Afriky. Je též chován jako terarijní zvíře, i když minulosti nebyl v zajetí skoro vůbec množen a o reprodukci v zajetí existuje jen málo informací. Je chráněn pod statusem CITES II., EU příloha B.\n\nObě pohlaví dorůstají délky kolem 23 cm, ale může dosáhnout velikosti až 28 cm. Charakteristickým znakem chameleona hřebenatého je vysoká, lehce vyklenutá přilba a zvláště výrazný hřbetní hřeben, který je tvořen kůží napnutou mezi prodloužené trnové výběžky obratlů. Hřeben se táhne od hřbetu až ke kořeni ocasu a u samců může být až 3 cm vysoký. Barvou je nevýrazný, většinou jednobarevný, hnědý, šedý nebo zelený, jen na hrdle je kůže světle červená.\n\nChameleon hřebenatý se vyskytuje v Kamerunu, Gabunu, Togu a Kongu. Vyhledává převážně pobřežní nížiny do 600 m n. m. Obývá tropický deštný les, druhotně i zemědělsky využívanou krajinu, narušený a druhotný les. Na rozdíl od jiných chameleonů se často zdržuje i na zemi. Je vejcorodý, snůška obsahuje do 37 vajec. Inkubace při 22 °C přes den a 18 °C v noci trvá cca 8–9 měsíců. Dožívá se i 6 let.\n\nVelikost terária pro jednoho chameleona je 60×40×40 cm, pro pár 100×100×50 cm nebo větší. Protože chameleon hřebenatý je terestricky žijící druh chameleonů, terárium by mělo být orientováno spíše plošně než na výšku. Terárium je nutné osadit různými druhy rostlin, jako je například \"Ficus benjamina\", \"Pothos\", nebo kapradiny. Vhodný je dostatek větví, lián a možnosti úkrytu ve vegetaci. Terárium musí být dobře větrané, ideální je ventilace. Ve dne se terárium vytápí na 25–28 °C, pod zdrojem tepla i nad 30 °C, v noci musí teplota klesnout. Chameleon hřebenatý vyžaduje neustále vysokou vlhkost vzduchu, 90-100%, proto je vhodné vybavit terárium mlhovačem, a pro přísun vody pro chované zvíře je užitečný též dripper. Chameleon hřebenatý se též může naučit přijímat vodu z misky. Délka světelného dne pro chov tohoto chameleona je 14 hodin, co se osvětlení týče, důležitá je kombinace dostatku světla s optimálním výdejem UVB záření.\n\nSubstrát na dně terária by měl být kyprý, savý, vhodný pro tropická terária. Nutná je jeho vyšší vrstva, protože chameleon hřebenatý si často vyhrabává mělké jamky i nory. Substrát na bázi lignocelu není vhodný.\n\nV zajetí je krmen různými vývojovými stadii hmyzu podle velikosti chovaného chameleona. Přijímá cvrčky, sarančata, švábi, potemníky rodu Zoophobas, larvy zavíječů voskových, mouchy a podobně. Má zvláště v oblibě různé larvy a zemní hmyz. Nutné je doplnění potravy vitamíny a minerály.\n\n"}
{"id": "496437", "url": "https://cs.wikipedia.org/wiki?curid=496437", "title": "Chameleon límcový", "text": "Chameleon límcový\n\nChameleon límcový, též chameleon laločnatý je středně velký až velký chameleon s velkými pohyblivými límcovými laloky. Samice dorůstá až 40 cm, samci bývají menší, do 35 cm délky. Chameleon límcový je zařazen do přílohy II, CITES.\n\nMá obrovský areál rozšíření a tvoří mnoho zeměpisných forem, vyskytuje se prakticky v celá tropické a Jižní Africe. Jedná se o jednoho z nejhojnějších druhů lesních a lesostepních chameleonů. Obývá zvláště zalesněné oblasti a travnaté savany, ve vlhkých oblastech se objevuje zřídka.\n\nChameleon límcový má nízkou plochou přilbu, jejíž límcové laloky jsou pohyblivé a při podráždění odstávají směrem od hlavy. Hrdelní hřeben je výrazný a hřbetní hřeben jednořadý a vysoký. Zbarvení je variabilní, světle žluté, zelené nebo hnědé v různých odstínech. Od brady či podpaží se podél boků táhne světlý proužek, obvykle je nad ním několik dalších světlých skvrn. Břicho je bílé. Samec se od samice odlišuje zbytnělým kořenem ocasu, šupinatými výrůstky na patách a oranžovým hrdlem. Druh se rozpadá na sedm poddruhů.\n\nJsou to samotáři, vůči ostatním jedincům svého druhu jsou extrémně nesnášenliví. Samice, která je připravena k páření, má na těle žluté skvrny. Jen při svolnosti k páření je ochotná tolerovat přiblížení samce. Chameleon límcový je vejcorodý, březost trvá 30-50 dní, poté samice snáší většinou okolo 50 (12-60) vajec. Inkubace při 28 °C trvá 250–280 dnů, přesná doba záleží na poddruhu, východoafrické se líhnou již za 120 dní, jihoafrické až za 300 dní.\n\nChameleon límcový musí být chován zásadně jednotlivě. Vyžaduje terárium větších rozměrů, min. 80×60×120 cm pro jedince. Terárium musí být dobře větrané, jednu stranu a strop terária by mělo tvořit pletivo, ideální je ventilace. Mělo by být vybaveno množstvím větví a živých rostlin, jako je například \"Ficus benjamina\", \"Pothos\" nebo \"Monstera\". Při chovu venku v teplých měsících roku, nebo při chovu v temperovaných místnostech se velmi hodí umístění chameleonů v pletivových viváriích. Jako substrát je vhodný písek smíchaný se substrátem pro tropická terária nebo směs listí, písku a hlíny, vrstvě silné 10 cm.\n\nTento druh vyžaduje vysokou intenzitu světla a vyšší teploty, ideální jsou proto výbojky. Ideální teplota je 25–28 °C přes den, lokálně až 35 °C, s nočním poklesem na pokojovou teplotu. Vhodná vlhkost v teráriu je 50% přes den a 80% a více přes noc. Terárium je potřeba rosit 2x denně.\n\nPodle velikosti chameleonů je krmen různými vývojovými stadii hmyzu, cvrčky, sarančaty, šváby, larvami potemníků rodu Zoophobas, larvami zavíječů voskových, mouchami a podobně. Nutné je doplnění potravy vitamíny a minerály.\n\n"}
{"id": "496441", "url": "https://cs.wikipedia.org/wiki?curid=496441", "title": "Benátský filmový festival", "text": "Benátský filmový festival\n\nBenátský filmový festival (: \"Mostra Internazionale d'Arte Cinematografica di Venezia\", : \"Venice Film Festival\") je filmový festival, který se každoročně koná koncem srpna či začátkem září na ostrově Lido v Benátkách v Itálii. Festival byl v roce 1932 založen hrabětem Giuseppe Volpi di Misurata pod názvem „Esposizione Internazionale d'Arte Cinematografica.“ Promítání probíhá v historickém Palazzo del Cinema na Lungomare Marconi. Benátský filmový festival patří mezi světově nejproslulejší filmové festivaly a je součástí benátského bienále, které patří mezi hlavní výstavy a festivaly současného umění.\n\nMezi hlavní ceny, které jsou na festivalu udíleny patří \"Leone d'Oro\" (Zlatý lev), který je udílen nejlepšímu filmu festivalu, a \"Coppa Volpi\", která je udílena nejlepšímu herci a nejlepší herečce.\n\n"}
{"id": "496456", "url": "https://cs.wikipedia.org/wiki?curid=496456", "title": "Illumination", "text": "Illumination\n\nIllumination může být:\n\n"}
{"id": "496458", "url": "https://cs.wikipedia.org/wiki?curid=496458", "title": "Bernard Otto Seeling", "text": "Bernard Otto Seeling\n\nBernard Otto Seeling (12. března 1850, Praha-Hradčany – 20. dubna 1895, Praha) byl český sochař a restaurátor.\nNarodil se v Praze na Hradčanech. V šesti letech mu údajně zemřel otec, v matrice není otcovo jméno vyplněno, vyrůstal tedy s babičkou Annou, rozenou Čápovou (1786-1862) a matkou či tetou Antonií (*1829). O jeho finanční zaopatření dbal také křestní kmotr, lakýrník Jirásek. Seeling se měl stát obchodníkem, ale po roce a půl z učení sběhl a umělecké nadání ho přivedlo do dílny sochaře Roberta Platzera. Nebyl tam spokojen, proto po čase zkusil získat učednické místo u sochaře ve Vídni. Nepochodil ale ani tam, a tak se vrátil do Prahy, kde v letech 1873 - 1875 studoval na Akademii výtvarných umění v ateliéru profesorů Antonína Lhoty a Emanuela Roma). První větší zakázkou, kterou mu zprostředkoval profesor Tomáš Seidan, byla socha Jana Amose Komenského pro Přerov. Dvě drobnější práce (socha sv. Jiří pro kapli na Řípu, a model sochy hraběte Františka Šporka pro Kuks) byly školou v roce 1875 oceněny a získal za ně Klárovo stipendium, což znamenalo tři roky pobytu v Itálii s ubytováním v římském Palazzo Venezia. Vytvořil tam sochu kardinála Bedřicha Schwarzenberga a sochu Krista Spasitele pro římskou Akademii dell’Anima.\n\nRoku 1878 se vrátil do Prahy, přihlásil svou soutěžní skicu na pomník sv. Václava pro Prahu, kterou pojednal jako žehnajícího světce. V následujících letech zhotovil množství soch a návrhů. V Praze 16 sochami doplnil výzdobu průčelí Prašné brány: jsou to sochy Adama a Evy, sv. Vojtěcha a Prokopa, králů Karla IV. a Přemysla Otakara II, alegorické sochy Moudrosti a Síly, a 8 andělů-hudebníků. Plastickou výzdobu dodal také na rizalit Rudolfina a na portály síní Staroměstské radnice.\n\nSeeling byl rovněž restaurátorem soch. V letech 1880-1883 působil v Kuksu a v Jaroměři.\n\n22. listopadu 1891 se na Vinohradech oženil s Arnoštkou Nikodémovou, jejich manželství zůstalo bezdětné. Zemřel po delší nemoci ve svém malostranském bytě a s mnoha poctami byl pochován na Vyšehradský hřbitov.\n\nSeeling byl jedním z nejplodnějších českých sochařů, s velkým nadšením pro uměleckou tvorbu.\n\n\n"}
{"id": "496480", "url": "https://cs.wikipedia.org/wiki?curid=496480", "title": "Dua (A)", "text": "Dua (A)\n\nDua byl egyptský bůh očního lékařství, pomocník boha Thovta.\n\nJako boha lékařství ctili Egypťané od nejstarších do nejpozdějších dob boha Thovta, o němž se mluví ve zvláštním hesle. Kromě toho si vytvořili několik specializovaných bohů lékařství, mezi nimi na prvním místě právě Dua, protože Egypt vždy byl (a dodnes je) zemí hromadných očních onemocnění. Jako o bohu víme o něm už z počátků Staré říše; jeho kněží, tj. oční lékaři, si udrželi svou specializaci až do řecko-římské doby. Byli velice vážení, a není proto náhodou, že také Hérodotos je ve svých \"Dějinách\" uvádí mezi lékaři na prvním místě. Z dob 3. a 4. dynastie známe devět těchto lékařů podle jména; pět z nich působilo na královském dvoře. Jejich kněžský a úřední titul zněl „dveřník (boha) Dua“, resp. „vrchní dveřník Dua“; jeden z nich však zastával zároveň funkci „strážce (králova) konečníku“. S postupem doby a rostoucím počtem pramenů jmen lékařů přibývá. Víme také víc o jejich léčebních metodách než o bohu, jehož byli služebníky, což je důležitější. Přitom je zajímavé, že s růstem jejich vědomostí bůh Dua strácel na významu. Nakonec splynul s bohem Thovtem.\n\nOnemocnění, jejichž léčení spadalo do kompetence boha Dua a jeho kněží, známe zejména z \"Ebersova papyru\", který pochází z dob 18. dynastie a obsahuje výpisky asi ze čtyřiceti starších lékařských spisů. V jeho 108 sloupcích je uvedeno asi 90 léků na 30 různých očních chorob. některé z těchto chorob se nepodařilo určit; z idenfitikovaných k nim patří zánět spojivek, slzného váčku, duhovky a rohovky (zvaný přiléhavě „krokodýl v oku“), ječné zrno, šilhavost a kromě jiných krátkozrakost. V léčení a léčebných metodách se spojují empiricko-racionální prvky s magickými, jako v celém egyptském lékařství; magické ovšem převládají. Z očních operací máme písemně doloženo pouze odstraňování řas rostoucích obráceně proti oku; vyobrazení zachycují jinak jen vyjímání cizího tělesa z oka pomocí hůlky. (Mumie nám o očních chorobách a jejich léčení nic neprozradily; oči byly při muminfikaci buď vyjímány a nahrazovány skleněnými, nebo zatlačovány a zničeny balzamovacími látkami).\n"}
{"id": "496484", "url": "https://cs.wikipedia.org/wiki?curid=496484", "title": "Sokol Vyšehrad", "text": "Sokol Vyšehrad\n\nSokol Vyšehrad je český basketbalový klub, který sídlí na pražském Vyšehradě. Založen byl v roce 1942. Od sezóny 2010/11 působí ve druhé české nejvyšší basketbalové soutěži, známé pod názvem 1. basketbalová liga mužů. Klubové barvy jsou modrá a bílá.\n\nV sezóně 2009/10 tým řídil předseda RNDr. Stanislav Ulrych a trénovala dvojice Bc. Jan Ulrych jako hlavní trenér a Mgr. Václav Jalovecký jako asistent trenéra. Největší dosavadní úspěch týmu je 2. místo v nejvyšší soutěži v sezóně 1994/95, ale především chloubou jsou mládežnická družstva, která dosahují opakovaně výborných výsledků včetně vítězství v celostátních soutěží. Na úspěších klubu se projevuje dlouhodobá a dobrá spolupráce se Základní školou Plamínkové a Sportovním gymnáziem Přípotoční.\n\nSvé domácí zápasy odehrává v Sokolovně Vyšehrad s kapacitou 230 diváků.\n\nHistorie basketbalového družstva Sokola Vyšehrad začíná založením v roce 1942, tehdy ještě jako oddílu košíkové SK Podolí. Po skončení druhé světové války se oddíl přestěhoval do tělocvičny Sokola Vyšehrad pod Vyšehradskou skálou, kde sídlí dodnes. V době komunismu po zrušení Sokola hrál klub pod hlavičkou Slavoje a od roku 1991, po obnově sdružení Česká obec sokolská, nese starý název Sokol Vyšehrad. Během této dlouhé doby prošla týmy mládeží a dospělých řada slavných hráčů včetně několika reprezentantů či bývalý prezident České republiky Václav Klaus.\n\nNejslavnější sezóna v historii klubu, která byla za éry majitele Chána. Sokol Vyšehrad, který v té době hrál v Karlínské hale, dokráčel pod vedením Jiřího Zídka staršího (basketbalista století v České republice), až do finále soutěže, kde podlehl Biovetě COOP Banka Brno 1:3 na zápasy. Po přílivu finančních prostředků od majitele si mohl dovolit první hráče amerického původu v české nejvyšší soutěži a zároveň přední české hráče jako například: Václav Hrubý, Aleš Kočvara, Libor Vyoral, nejlepší ligový střelec historie Josef Jelínek a další.\n\nV této sezóně se po vítězství v první lize vrátil tým Sokola Vyšehrad po osmileté odmlce do nejvyšší soutěže. Po velmi vyrovnané základní části, kde celek Vyšehradu skončil na třetím místě s bilancí 18 vítězství a 8 proher, přišel na řadu vrchol sezóny v podobě play-off, kde mohlo všech osm celků reálně uvažovat o vítězství a postupu do nejvyšší soutěže. Sokol Vyšehrad si zajistil vítězství v 5.zápase finálové série proti Lokomotivě Plzeň 67:61 na jejím hřišti.\n\n\nVelká výhoda a zároveň velký problém tohoto klubu. Výhoda, poněvadž již mnohokrát pomohlo specifické prostředí k velkým vítězstvím. Ale nevýhoda, protože nesplňuje podmínky nejvyšší soutěže, takže vždy v případě postupu muselo družstvo Vyšehradu hrát v exilu (hala v Karlíně, hala party Praha či naposled v sezóně 2009/10 hala v Radotíně). V nejslavnější době klubu, kdy Vyšehrad vlastnil majitel rakouské stavební firmy Chán, existovali dokonce plány na rekonstrukci haly ale vše skončilo bankrotem jeho firmy a následným odchodem ze Sokola Vyšehrad.\n\n\nZdroj: \n\n"}
{"id": "496486", "url": "https://cs.wikipedia.org/wiki?curid=496486", "title": "Atletika na Letních olympijských hrách 2008 – 200 metrů muži", "text": "Atletika na Letních olympijských hrách 2008 – 200 metrů muži\n\nBěh na 200 metrů mužů na Letních olympijských hrách 2008 se uskutečnil od 18. do 20. srpna 2008 na Pekingském národním stadionů. \n\nČeskou republiku reprezentoval Jiří Vojtík, který však nepostoupil z úvodního rozběhu.\n\nFinálový běh ovládl Jamajčan Usain Bolt, který navíc vytvořil časem 19,30 nový světový rekord. Z prvního místa světových tabulek vymazal výkon Američana Michaela Johnsona, který 1. srpna 1996 zaběhl v Atlantě čas 19,32.\n\nBezprostředně po doběhu byl diskvalifikován z třetího místa Američan Wallace Spearmon. O stříbrnou medaili brzy přišel i Churandy Martina z Nizozemských Antil. Oba sprinteři shodně vyšlápli ze svých drah. Stříbro nakonec získal Američan Shawn Crawford a bronz jeho krajan Walter Dix.\n\n"}
{"id": "496488", "url": "https://cs.wikipedia.org/wiki?curid=496488", "title": "Júlio Zeferino Schultz Xavier", "text": "Júlio Zeferino Schultz Xavier\n\nJúlio Zeferino Schultz Xavier (1850–1939) byl portugalský kontradmirál.Schultz Xavier začal svoji činnost v portugalském vojenském námořnictvu vstupem do námořní školy v listopadu 1869. Po absolvování školy se dále specializoval na hydrografii.\n\nProslul především jako tvůrce plánu z roku 1902 na reorganizaci majáků a námořní signalizace v Portugalsku a jeho zámořských územích. Řadu roků zastával funkci ředitele majáků, o které se v Portugalsku stará vojenské námořnictvo.\n\nJeho jméno nese dnes loď NRP Schultz Xavier, která se stará o majáky v Portugalsku, na Azorech a souostroví Madeira. Loď byla postavena roku 1972 (nahradila ve službě loď NRP Almirante Schultz z roku 1929). Loď provádí i kontrolu čistoty vod a ekologie moře. Má také 12tunový jeřáb a přetlakovou komoru.\n"}
{"id": "496489", "url": "https://cs.wikipedia.org/wiki?curid=496489", "title": "Banánovníkovité", "text": "Banánovníkovité\n\nBanánovníkovité (\"Musaceae\" Juss.) je čeleď jednoděložných rostlin z řádu zázvorníkotvaré (\"Zingiberales\").\n\nJsou to robustní vytrvalé byliny s oddenky nebo hlízami a mléčnicemi, vytváří nepravý kmen díky masívním bázím listů. Listy jsou velké, jednoduché, střídavé, spirálně uspořádané, řapíkaté, s listovými pochvami. Čepele jsou celokrajné, kopinaté, podlouhlé až vejčité, žilnatina je zpeřená. Čepel se později mezi žilkami trhá, proto se může zdát jako zpeřeně složená. Jsou to jednodomé rostliny s oboupohlavnými nebo jednopohlavnými květy. Květy jsou uspořádány v složeném vrcholičnatém květenství, které může být vzpřímené nebo převislé. V nodu hlavní osy květenství vyrůstají menší monochasiální vrcholíky květů (vijany), které obsahují asi 12-20 květů, dolní části květenství (při převislém květenství logicky naopak) jsou květy samičí nebo oboupohlavné, v horní bývají spíš samčí. Vijany jsou podepřeny listeny, často velikými a nápadně zbarvenými, které bývají opadavé. Květy jsou nepravidelné, zygomorfické. Okvětních lístků je 6, kdy 5 z nich srůstá v okvětní trubku a šestý člen z vnitřního kruhu je volný. Fertilních tyčinek je 5, šestý člen proti volnému okvětnímu lístku je buď přeměněn na staminodium nebo chybí, tyčinky nejsou petaloidní (nenapodobují okvětní lístek). Gyneceum je srostlé ze 3 plodolistů, je synkarpní, semeník je spodní. Plodem je bobule, která obsahuje větší množství semen (třeba 20-100, pěstované kultivary mívají bobule bezsemenné.\n\nJsou známy asi 2-3 rody (monotypický rod \"Musella\" je někdy dáván pod \"Musa\") a asi 35 druhů. Jejich přirozený areál se rozkládá v tropech Afriky, Madagaskaru, jižní až jihovýchodní Asie s přesahem do severní Austrálie.\nJinde, jako např. v Americe, jsou jen pěstovány. Důležitou plodinou jsou banány. Pěstované kultivary, tedy banány prodávané v obchodech v ČR, jsou bezsemenné bobule, jedná se totiž o sterilní triploidy, které se mohou rozmnožovat jen vegetativně.\n\n\n"}
{"id": "496493", "url": "https://cs.wikipedia.org/wiki?curid=496493", "title": "Milan Garčar", "text": "Milan Garčar\n\nMilan Garčar (* 2. dubna 1983) je český florbalový reprezentant v současnosti hrající v týmu ACEMA Sparta Praha. Sezónu 2009/10 strávil ve švédském klubu IBF Falun. Jeho dalším bývalým působištěm je FBC Liberec. Garčar je pověstný svou \"lukostřeleckou\" oslavou gólu. Je také specialistou na nájezdy. V prosinci 2010 získal na mistrovství světa ve finských Helsinkách s českým týmem bronzovou medaili. Na úspěšném turnaji vstřelil pět gólů, nejdůležitější zaznamenal v zápase o třetí místo proti Švýcarům, kdy vyrovnával na 2:2.\n\nBlog Milana Garčara: http://garcarmilan16.blog.cz/\n"}
{"id": "496494", "url": "https://cs.wikipedia.org/wiki?curid=496494", "title": "Atletika na Letních olympijských hrách 2008 – 400 metrů muži", "text": "Atletika na Letních olympijských hrách 2008 – 400 metrů muži\n\nBěh na 400 metrů mužů na Letních olympijských hrách 2008 se uskutečnil od 18. do 21. srpna 2008 na Pekingském národním stadionů. \n\nČeskou republiku reprezentoval Rudolf Götz, jeho čas 46,38 však na postup z rozběhu nestačil.\nFinálový běh ovládli Američané, když všichni tři získali medaile. Nejlepší výkon podal LaShawn Meritt, který si vytvořil nový osobní rekord 43,75 a získal olympijské zlato. \n\n"}
{"id": "496496", "url": "https://cs.wikipedia.org/wiki?curid=496496", "title": "Amatérská bowlingová liga", "text": "Amatérská bowlingová liga\n\nAmatérská bowlingová liga je pravidelnou sérií turnajů v bowlingu konaná již od roku 2000. Účastnit se jich mohou 3 až 8 členná mužstva sloužená pouze z amatérských či rekreačních hráčů. Zápasy soutěže jsou hrány podle mezinárodních pravidel bowlingu a na drahách odpovídajícím předpisům pro mistrovské soutěže (takové, které mají pouze bezlankové stavěče kuželek).\n\nSoutěž se hraje pouze na území České republiky. Rozdělena je podle regionů:\n\nV rámci těchto regionů jsou stanoveny výkonnostní kategorie (\"1.\" a \"2.\" (případně i \"3. až 8. liga\")). Utkání 1. a 2. ligy se hrají v různých bowlingových hernách v rámci daného regionu. V tom se liší oproti 3. ligám, které se hrají v rámci jedné bowlingové herny. Pokud má některá z 3. lig mnoho účastnických týmů, je (pouze pro tuto ligu) otevřena ještě nižší úroveň - 4. až 8. liga.\n\nMezi jednotlivými úrovněmi této hierarchie lze postupovat do soutěží vyšších nebo sestupovat do soutěže nižší. Nejlepší mužstva se v závěru sezóny účastní \"Finále České republiky družstev\", nejlepší hráči pak \"Finále České republiky jednotlivců\".\n\nV rámci jednoho ročníku je liga rozdělena na dvě uzavřené samostatné části - na jarní a podzimní. Každé družstvo v rámci své soutěže sehraje během půl roku celkem čtyři až šest turnajů, v nichž se utká každý s každým. Za vítězné turnajové utkání dostane mužstvo 2 body, za remizované 1 bod a prohrané utkání není obodováno. Dále se rozděluje po jednom bodu za vítězství hráče proti hráči na stejné pozici (tzv. na řádku). Při remízovém stavu si hráči rozdělí ½ bodu. Za jedno utkání tak může tým získat až 5 bodů. Po sehrání posledního turnaje se sečtou dosažené body konkrétního družstva ze všech turnajů a sestaví se pořadí. Družstva na čelních příčkách postupují do soutěže výš (buď přímo nebo přes baráž), nejhorší družstva naopak sestupují do nižší soutěže, existuje-li v rámci daného regionu. Vítězné družstvo skupiny má, stejně jako družstvo, které mělo po základní části ABL hrací průměr přes 500 bodů (vč. hdc), právo na účast v \"Baráži o Finále České republiky družstev\".\n\n"}
{"id": "496498", "url": "https://cs.wikipedia.org/wiki?curid=496498", "title": "Joseph Puchberger", "text": "Joseph Puchberger\n\nJoseph Puchberger byl rakouský fotograf, chemik a vynálezce. Jako jeden z prvních podal patent na panoramatickou kameru v Rakousku 16. června v roce 1843. Tento fotoaparát – pojmenovaný \"Ellipsen Daguerreotype\" – dokázal zaznamenat zorné pole s úhlem 150°, ohniskem 20,32 centimetrů na zakřivené daguerrotypické desky dlouhé 61 centimetrů. Objektiv fotoaparátu byl speciálně upraven a celý mechanismus se poháněl ruční kličkou.\n\nHerr Puchberger s tímto fotoaparátem pořídil fotografie katedrály svatého Štěpána ve Vídni celého na šířku i na výšku včetně vrcholového kříže. Byl také používán k dokumentaci náměstí, kasáren a skupinových snímků vojáků.\n\nSpolupracoval s optikem a mechanikem Wenzelem Prokeschem, se kterým své patenty přihlasoval.\n\n\n"}
{"id": "496499", "url": "https://cs.wikipedia.org/wiki?curid=496499", "title": "At Sixes and Sevens", "text": "At Sixes and Sevens\n\nAt Sixes and Sevens je debutové album norské heavy/gothic/symfonicmetalové hudební skupiny Sirenia. Vydáno bylo 21. května 2002 vydavatelstvím Napalm Records. Jsou na něm patrné také blackmetalové prvky. Toto album je mnohými fanoušky považováno za jedno z nejlepších od Mortena Velanda. Skladby jako je Meridian a Sister Nightfall hraje kapela na koncertech dodnes.\n\n"}
{"id": "496501", "url": "https://cs.wikipedia.org/wiki?curid=496501", "title": "Osobní účet České spořitelny", "text": "Osobní účet České spořitelny\n\nOsobní účet je transakční účet pro fyzické osoby poskytovaný od srpna 2007 Českou spořitelnou. Účet z převážné části nahradil její předchozí produkt s názvem Sporožiro, který přestal být nabízen. Účet v základní nabídce zahrnuje měsíční výpis, zavedení trvalých příkazů, inkaso a spořící účet. Klienti si mohou individuálně vybrat z více než 30 služeb, které je možné k účtu přikupovat.\n\nV roce 2007 došlo ke vzniku nového účtu s názvem Osobní účet, který má do budoucna zcela nahradit staré Sporožiro. Starý typ účtu přestal být poskytován, ale stávající klienti u něj mohli zůstat nebo přejít na nový typ dle svého výběru. Rozdíl byl ve zrušení standardizovaných balíčků služeb a nahrazení možností poskládat si služby na míru.\n\nUvedení nového produktu na trh se v létě 2007 věnovala celostátní média, která mimo jiné porovnávala jeho parametry s končícím Sporožirem. Například ekonomická redakce serveru iDNES.cz k tomu využila tři modelové klienty (aktivního, pasivního a seniora) a spočítala, na kolik se změní výše bankovních poplatků při zachování stejného standardu služeb. U všech zkoumaných příkladů vyšlel nový účet dráž než Sporožiro. Redakce tehdy uvedla, že přechod na Osobní účet se může klientům finančně vyplatit, avšak za předpokladu změny jejich klientského chování (zrušení některých služeb a aktivnější využívání těch zakoupených). \n\nÚčet mělo na začátku září 2007 sjednáno 100 tisíc klientů České spořitelny, na konci října už čtvrt milionu a v únoru 2008 překročila hranice půl milionu klientů. Někteří klienti si však ponechali starší typy účtů. Česká spořitelna jim v roce 2015 rozeslala dopisy s vyrozumněním, že staré bankovní produkty ruší a jejich účty převede na nový, výhodnější typ. Někteří z nich se obrátili na spotřebitelskou poradnu časopisu dTest, která konstatovala, že spořitelna na tento krok má právo. Těm, kteří s převodem nesouhlasí, doporučila „se změnou účtu změnit i jeho poskytovatele“ vypovězením smlouvy. \n\nDalibor Z. Chvátal v březnu 2008 na webu Měšec.cz na Osobním účtu České spořitelny kladně hodnotil šíři služeb a snadnou možnost vlastního nastavení pomocí intuitivní internetové aplikace, poukazoval však na to, že nový účet pro některé klienty znamená zdražení v řádu desítek korun oproti vedení dosavadního sporožirového účtu. \n\nZ marketingového výzkumu 11 produktů bank, který byl zveřejněn v Hospodářských novinách v květnu 2009, vyplynulo přání klientů mít levnější vedení těchto účtů. V reakci na to Česká spořitelna k Osobnímu účtu zavedla místo dosavadního Bonus programu nový věrnostní Program výhod, který nově přinesl klientům možnost slevy. Její výše závisí na aktivitě klienta, na tom, kolik peněz si do banky nechává posílat a kolik produktů skupiny České spořitelny používá.\n\nProdukt Osobní účet získal ocenění \"Účet roku 2007\" v soutěži MasterCard Banka roku a banka za něj získala ocenění Bankovní inovátor 2009 v anketě Hospodářských novin.\n\n"}
{"id": "496502", "url": "https://cs.wikipedia.org/wiki?curid=496502", "title": "Sporožiro", "text": "Sporožiro\n\nSporožiro je dožívající typ transakčního účtu pro fyzické osoby České spořitelny. Účet byl představen na jaře roku 1972 jako první účet na československém trhu pro fyzické osoby. Do té doby mohly fyzické osoby využívat pouze vkladní knížky. Od srpna 2007 začal být nahrazován novým produktem Osobní účet. Účet patřil k nejvyužívanějším v České republice.\n\nČeská státní spořitelna uvedla Sporožiro na trh na jaře roku 1972 a byl to tehdy první transakční účet na českém trhu určený fyzickým osobám. Klienti spořitelny, jež za komunismu měla státem definovaný monopol na obsluhu soukromých osob, až do té doby mohli využívat pouze vkladní knížky. Novinka, inspirovaná údajně východoněmeckým bankovnictvím, umožnila i bezhotovostní převody včetně trvalých příkazů. Navíc bylo možné pomocí takzvaných sporožirových šeků vybírat hotovost na všech pobočkách spořitelny, a proto sporožiro postupně vytlačilo cestovní vkladní knížky. \n\nSporožiro se s rozvojem požadavků trhu a technických možností spořitelny postupně rozvíjelo a získávalo nové vlastnosti a možnosti. Roku 1989 se například v Praze na Václavském náměstí objevil jeden z prvních bankomatů na území Československa. Karty pro výběr peněz ze sporožirových účtů tehdy dostalo prvních 1000 klientů, zaměstnanců banky.\n\nPoslední fáze rozvoje klasického sporožirového účtu koncem 90. let byla spojena s balíčky služeb. Komplexní program pro náročnější klienty, Výhodný program pro běžné klienty či účet Senior pro starší klienty obsahovaly odstupňovanou nabídku služeb. Sporožirový účet již obsahoval všechny základní prvky moderního transakčního účtu jako ovládání pomocí internetu a jiných kanálů přímého bankovnictví, možnost zřízení kontokorentu či nabídku debetních karet nejběžnějších karetních asociací. Sporožiro také nabídlo zvláštní výhodné balíčky pro mládež a studenty či věrnostní Bonus program, společný pro kreditní karty České spořitelny, který při každé platbě kartou u obchodníka přidává body na věrnostní účet klienta, za něž pak klient může nakupovat různé odměny.\n\nV září 1999 proběhla médii aféra, že 21letý správce počítačové sítě z pražského výpočetního střediska České spořitelny anonymně po internetu nabízel data o dvou a půl milionech uživatelů sporožirových účtů a těchto účtech. Reakcí z řad veřejnosti byl i legendární požadavek Věry Pohlové na zakázání „všech těch internetů a počítačů“.\n\nV srpnu 2007 přišla Česká spořitelna s novým produktem Osobní účet, který tento typ účtu postupně začal nahrazovat. Rozdíl byl ve zrušení standardizovaných balíčků služeb a nahrazení možností poskládat si služby na míru. Nový účet byl modernější, znamenal ale pro některé klienty zdražení v řádu desítek korun měsíčně.\n"}
{"id": "496508", "url": "https://cs.wikipedia.org/wiki?curid=496508", "title": "An Elixir for Existence", "text": "An Elixir for Existence\n\nAn Elixir for Existence je druhé studiové album norské heavy/gothic/symfonicmetalové hudební skupiny Sirenia. Vydáno bylo 23. února 2004 vydavatelstvím Napalm Records. Na tomto albu Veland ještě ve velké míře využívá své harsh vokály. O pasáže ženského zpěvu se postarala Henriette Bordvik.\n\n"}
{"id": "496509", "url": "https://cs.wikipedia.org/wiki?curid=496509", "title": "Johann Joachim Quantz", "text": "Johann Joachim Quantz\n\nJohann Joachim Quantz (30. ledna 1697 Oberchedn u Göttingenu – 12. července 1773 Postupim) byl německý flétnista a hudební skladatel.\n\nJohann Joachim Quantz byl na svou dobu zjevem obdivuhodně univerzálním – proslul především jako flétnista, ale i jako skladatel, hudební teoretik a spisovatel a dokonce jako výrobce fléten. Jeho mládí a hudební počátky se podobají osudům tolika jiných hudebníků jeho doby: vzdělával se nejprve u svého strýce, střídal různá místa pobytu a působení a učil se na různé hudební nástroje. Roku 1716 krátce pobyl ve Vídni, kde navštěvoval hodiny kontrapunktu u Jana Dismase Zelenky, jenž byl žákem tamějšího proslulého dvorního skladatele Johanna Josepha Fuxe.\n\nTentýž rok je důležitým mezníkem Quantzova života – stal se hobojistou v tzv. polské kapele saského kurfiřta a polského krále Augusta II., střídavě působící v Drážďanech a ve Varšavě. Drážďany, sídlo saského dvora, byly zároveň jedním z nejdůležitějších kulturních a hudebních center tehdejší Evropy. Měl tu však málo příležitostí vzdělávat se dál ve hře na hoboj, a proto přešel na příčnou flétnu. Studoval u zdejšího významného virtuóza, Francouze P. G. Buffardina, dělal rychlé pokroky, ale rozhodující, dá se říci celoživotní, vliv měl na jeho interpretační a estetické cítění zdejší houslista J. G. Pisendel. Ve zdejším prostředí měl jedinečnou příležitost poznat různé hudební styly, zejména italský a francouzský. Roku 1723 účinkoval v (na tehdejší podmínky) ohromné kapele, provázející provedení slavné Fuxovy korunovační opery Costanza e fortezza v Praze.\n\nV letech 1724 až 1727 cestoval po Evropě. Byla to především pestrá studijní cesta, která obohatila jeho dosavadní zkušenosti a otevřela cestu k dalšímu osobitému zrání. Nejdříve pobyl v Itálii – ta měla na Quantze rozhodující vliv a sehrála prvořadou roli v jeho pozdější vynikající pověsti i jako východisko při publikování jeho děl. Další lekce Quantz absolvoval v Paříži (i když k francouzskému vokálnímu stylu měl výhrady) a hodně pro něho znamenalo i poznání význačných hudebních center a osobností v Anglii.\n\nPo návratu do Drážďan se Quantz stal řádným členem dvorní kapely. Hned následující rok se dostal ještě s několika dalšími královskými hudebníky do Berlína. Quantz tu vyučoval mladého prince Fridricha hře na flétnu, oba zůstali v úzkém kontaktu i v následujících letech, ale pro Quantze hlavním působištěm zůstaly Drážďany. Teprve roku 1741 (poté, když se roku 1740 Fridrich stal pruským králem), přesídlil Quantz do Berlína a oddal se s plným elánem náročné službě u samotného krále. Pro krále komponoval, byl hlavní osobností královských večerních koncertů, s králem muzicíroval a jen on měl právo kritizovat Friedrichovu hru.\n\nQuantzovo dílo je – právě díky jeho působení a povinnostem – neobyčejně rozsáhlé, i když drtivou většinou žánrově úzké. Psal převážně skladby pro flétnu (sonáty, triové sonáty a koncerty).\n\nVýznam J. J. Quantze výrazně zasahuje do dnešní doby. Nikoli jen novým vydáváním jeho skladeb a jejich oživováním, ale i jeho stěžejním teoretickým dílem. Roku 1752 vydal totiž kolosální spis „Versuch einer Anweisung die Flöte traversiere zu spielen“ (Pokus o návod, jak hrát na příčnou flétnu). Psal jej jako vyzrálý instrumentalista s bohatými zkušenostmi a vpravdě evropským rozhledem. Působil přece v různých kapelách, prošel různým prostředím a zeměmi, ze svého královského žáka si vychoval náročného objednavatele a vůbec byl citlivým a vnímavým pozorovatelem dění kolem sebe. Proto snad ani neudiví, že samotné problematice flétnové hry věnuje zhruba jen osminu z celkového rozsahu knihy. Quantzův \"Pokus\" je neobyčejně cenným souhrnem praktických pokynů všem instrumentalistům a zpěvákům a pro nás především je cenným zdrojem poznání estetiky galantního stylu v hudbě. Quantz se tu obsáhle vyslovil i k hudební kritice, ke společenské problematice a k mnohému dalšímu. Jeho kompoziční styl byl modifikací pozdně barokního způsobu vyjadřování, zakotveného přibližně v rozmezí třicátých až padesátých let 18. století. Této stylové vrstvě zůstal v podstatě celoživotně věrný, i když v jeho pozdních dílech se objevují prvky raného klasicismu a patrná snaha o motivickou i celkově formální zaokrouhlenost.\n\nJohann Joachim Quantz byl velmi plodný skladatel. Úplný katalog Quantzova díla sestavíl H. Augsbach (\"Johann Joachim Quantz – Thematisch-systematisch Werkverzeichnis\", Stuttgart, Carus-Verlag, 1997) Zkomponoval:\n\nV roce 1752 vydal také učebnici s názvem: \"Versuch einer Anweisung die Flöte traversiere zu spielen\" (Pokus o návod, jak hrát na příčnou flétnu). Tuto knihu mají obzvláště v oblibě studenti kteří se učí hrát na barokní příčnou flétnu jako zdroj informací, jak se hrálo v 18. století na tento nástroj. \n\n\n"}
{"id": "496512", "url": "https://cs.wikipedia.org/wiki?curid=496512", "title": "Minuce", "text": "Minuce\n\nMinuce či minucí je označení pozdně středověkých a raně novověkých kalendářů, které se vyvinuly ze seznamů dní vhodných pro pouštění žilou (latinsky \"minutio sanguinis\"). Vhodnost těchto dní přitom byla stanovována na základě astrologie, minuce proto obsahují i astronomický a astrologický materiál.\n"}
{"id": "496513", "url": "https://cs.wikipedia.org/wiki?curid=496513", "title": "Sirenian Shores", "text": "Sirenian Shores\n\nSirenian Shores je první EP norské heavy/gothic/symfonicmetalové hudební skupiny Sirenia. Vydáno bylo 11. listopadu 2004 vydavatelstvím Napalm Records.\n\n"}
{"id": "496516", "url": "https://cs.wikipedia.org/wiki?curid=496516", "title": "Porovnání vnitřních počítačů na vozítkách na Marsu", "text": "Porovnání vnitřních počítačů na vozítkách na Marsu\n\nVnitřní počítače na různých vozítkách NASA, (které byly poslány na planetu Mars), musí vydržet vysokou radiaci a velké změny teplot ve vesmíru, a proto jsou v porovnání s počítači běžně používanými na Zemi jejich výpočetní prostředky omezené.\n\nPřímé ovládání vozítek na Marsu není možné, protože čas potřebný k výměně informací mezi řídicím střediskem na Zemi a vozítkem na Marsu se pohybuje v rozmezí od 8 do 42 minut a je možné jen párkrát za marsovský den. Kvůli tomu musí řídící středisko na Zemi naplánovat práci na celý den dopředu a pak poslat příkazy vozítku.\n\nVozítko používá autonomní software schopný rozhodovat se podle údajů ze senzorů. Autonomní software je průběžně zdokonalován, například Sojourner dokáže pro každý pár stereo obrázků generovat 20 trojrozměrných bodů zatímco Spirit a Opportunity umí vygenerovat od 15 000 do 40 000 3D bodů.\n"}
{"id": "496537", "url": "https://cs.wikipedia.org/wiki?curid=496537", "title": "Nine Destinies and a Downfall", "text": "Nine Destinies and a Downfall\n\nNine Destinies and a Downfall je třetí studiové album norské heavy/gothic/symfonicmetalové hudební skupiny Sirenia. Vydáno bylo 23. února 2007 vydavatelstvím Nuclear Blast. Na tomto albu maji zenske ciste vokaly prednost pred growlingem.\n\n"}
{"id": "496538", "url": "https://cs.wikipedia.org/wiki?curid=496538", "title": "Kilwa Kisiwani", "text": "Kilwa Kisiwani\n\nKilwa Kisiwani (ve svahilštině Kilwa Kisiwani znamená \"Kilwa na ostrově\") je historické sídlo na ostrově Kilwa, který je součástí regionu Lindi v Tanzanii. Město bývalo významným přístavem východní Afriky, v současné době se jedná především o archeologickou lokalitu. Na středověkých pozůstatcích města probíhá od 50. let 20. století archeologický výzkum.\n\nPozůstatky města Kilwa Kisiwani leží v severozápadní části ostrova Kilwa v Indickém oceánu při východním pobřeží afrického kontinentu. Od poloostrova na severu, na němž se nachází přístav Kilwa Masoko, ostrov odděluje průliv, široký jen 1,5 kilometru. Ve směru na západ je africké pobřeží vzdáleno od ostrova Kilwa zhruba 2 km. V roce 2007 žilo na ostrově Kilwa převážně v jednoduchých chatrčích přibližně 500 lidí. \n\nV roce 1981 bylo město Kilwa Kisiwani společně se Songo Mnara zařazeno na seznam světového dědictví UNESCO, od roku 2004 je vedeno i na seznamu světového dědictví v ohrožení. Důvodem je zejména stále se zhoršující stav památek vlivem povětrnostních podmínek.\n\n"}
{"id": "496541", "url": "https://cs.wikipedia.org/wiki?curid=496541", "title": "Cosmographiae Introductio", "text": "Cosmographiae Introductio\n\nCosmographiae Introductio ( „Úvod do kosmografie,“ celým názvem \"Cosmographiae introductio cum quibus dam geometriae ac astronomiae principiis ad eam rem necessariis. Insuper quattuor Amerigo Vespuccii navigationes\", tj. „Úvod do kosmografie s nezbytnými základy geometrie a astronomie. Nadto čtyři plavby Ameriga Vespucciho“) je kosmografie Martina Waldseemüllera, která byla vydána v Saint-Dié-des-Vosges v roce 1507. Její přílohou byla Waldseemüllerova mapa světa (\"Universalis Cosmographia\"), která jako první obsahovala označení „Amerika.“\n\nV časopisu Vesmír je Waldseemüllerova \"Cosmographiae Introductio\" popsána následovně:\n\n"}
{"id": "496542", "url": "https://cs.wikipedia.org/wiki?curid=496542", "title": "The 13th Floor", "text": "The 13th Floor\n\nThe 13th Floor je čtvrté studiové album norské heavy/gothic/symfonicmetalové hudební skupiny Sirenia. Vydáno bylo 23. ledna 2009 vydavatelstvím Nuclear Blast. Je to první album, na kterém se objevila zpěvačka Ailyn.\n\n\nCD-Digi & Boxset Bonus Tracks:\n"}
{"id": "496544", "url": "https://cs.wikipedia.org/wiki?curid=496544", "title": "Songo Mnara", "text": "Songo Mnara\n\nSongo Mnara byl významný přístav východní Afriky, v současné době se jedná především o archeologickou lokalitu v Tanzanii. \n\nPozůstatky někdejšího přístavu a obchodního střediska Songo Mnara se nacházejí na severozápadním výběžku stejnojmenného ostrova v Indickém oceánu, necelých 5 km jižně od ostrova Kilwa a zhruba 11 km jihovýchodně od neméně významného historického přístavu Kilwa Kisiwani.\n\nV roce 1981 byla Songo Mnara společně s bývalým přístavem Kilwa Kisiwani zařazena na seznam světového dědictví UNESCO, od roku 2004 je vedena i na seznamu světového dědictví v ohrožení. Důvodem je zejména stále se zhoršující stav památek vlivem povětrnostních podmínek.\n"}
{"id": "496550", "url": "https://cs.wikipedia.org/wiki?curid=496550", "title": "Elvenking", "text": "Elvenking\n\nElvenking je folk-power metalová kapela ze Sacile v Itálii.\n\n\n\n\n\n"}
{"id": "496568", "url": "https://cs.wikipedia.org/wiki?curid=496568", "title": "Michael Vít", "text": "Michael Vít\n\nMichael Vít (* 31. října 1951) je český lékař, od března 2000 do října 2012 náměstek ministra zdravotnictví a hlavní hygienik České republiky.\n\nV letech 1970–1976 vystudoval Lékařskou fakultu hygienickou Univerzity Karlovy v Praze. Poté nastoupil do Okresní hygienické stanice ve Frýdku-Místku na oddělení pracovního lékařství. V roce 1990 přestoupil na Krajskou hygienickou stanici do Ostravy, kde vedl úsek toxikologie (1990–1998) a následně úsek hygieny práce a nemocí z povolání (1998–2000). Od roku 2000 byl hlavním hygienikem České republiky a náměstkem ministra zdravotnictví. V roce 2001 podepsal s tehdejším ministrem zdravotnictví Fišerem tzv. \"Deklaraci závazků OSN\", ve které se zavázali, že ČR bude každoročně navyšovat financování prevence HIV/AIDS ze státního rozpočtu. Poté jako koordinátor programu učinil pravý opak a dotaci snížil na 3 mil. Kč/rok. Sám se nechal slyšet, že „přežil 12 ministrů zdravotnictví“.\n\nPřed revolucí byl členem Komunistické strany Československa.\n\nV zimě 2010 byl kritizován, že se nenechal očkovat proti prasečí chřipce, přestože kontroverzní očkování proti ní sám propagoval. Touto nemocí sám posléze onemocněl a měla u něho poměrně lehký průběh bez následků.\nK září 2011 jej prošetřovala policie s podezřením na možné zneužití pravomocí veřejného činitele při přidělování zakázek v hodnotě několika milionů bez výběrového řízení, které vyplatil manželovi své podřízené. Dne 14. března 2012 prohlásil ministr zdravotnictví Leoš Heger, že „v případě Dr. Víta neplatí presumpce neviny“. Michaela Víta policie před tím obvinila ze zneužití pravomocí úřední osoby a porušení povinnosti při správě cizího majetku za to, že bez výběrového řízení zadal manželovi své podřízené z ministerstva zdravotnictví zakázku na poradenské služby.\n\nPo obvinění odešel na neplacenou dovolenou. Dne 10. října 2012 byl novým hlavním hygienikem jmenován Vladimír Valenta, dosavadní ředitel a hygienik Krajské hygienické stanice v Liberci.\n\nZa přidělování výše uvedených zakázek byl v červenci 2014 nepravomocně odsouzen za zneužití pravomocí úřední osoby a porušování povinnosti při správě cizího majetku k tříletému trestu odnětí svobody s podmíněným odložením na pět let a uhrazení škody 1,7 milionu korun. V odvolacím řízení pražský městský soud pravomocně rozhodl o potvrzení trestu, přičemž Vítovi zkušební dobu zkrátil z pěti na čtyři roky.\n\nJe ženatý, má dvě dcery.\n\n"}
{"id": "496570", "url": "https://cs.wikipedia.org/wiki?curid=496570", "title": "Twike", "text": "Twike\n\nTwike (zkratka z anglického 'Tw'in 'bike') je hybridní vozidlo, kříženec velomobilu s elektromobilem určený k převážení dvoučlenné posádky se zavazadly. Není možné ho pohánět pouze lidskou silou, buď jede čistě na elektřinu, nebo na elektřinu s podporou člověka.\n\nVstup lidské síly se realizuje šlapáním jako na jízdním kole (v poloze vleže jako na lehokolech) a slouží k prodloužení dojezdové vzdálenosti. Ta je kromě podílu lidské síly značně závislá také na zátěži, stylu jízdy, profilu trati a jejím povrchu. Hlavním faktorem je však to, jaké jsou použity baterie — u NiCd akumulátorů je udáván dojezd 40-90 kilometrů, u NiMH akumulátorů až 200 kilometrů u Lithium-Mangan >500km.\n\nTwike je postaven s ohledem na váhu (typické použité materiály jsou hliník a plasty), nenaložený váží 246 kg. Použité akumulátory mají 336 voltů, jedná se buď o 3,3 kWh NiCd nebo o 6 kWh NiMH, které dodávají energie motoru o výkonu 3kW. Ten dokáže vozidlo rozjet až na rychlost 85 kilometrů v hodině. Akumulátory lze nabíjet z běžné domácí zástrčky o napětí 230 V, nabití na plnou kapacitu trvá 1,5-2 hodiny u NiCd akumulátorů, 3 hodiny u NiMH akumulátorů. Kromě možného šlapání posádky je energie získávána také rekuperací při brzdění.\n\nPrvní model Twiku je z roku 1986, do dnešního dne již bylo postaveno nejméně 850 kusů.\n\n"}
{"id": "496576", "url": "https://cs.wikipedia.org/wiki?curid=496576", "title": "Papowo Biskupie", "text": "Papowo Biskupie\n\nPapowo Biskupie je vesnice v Polsku v kujavsko-pomořském vojvodství. Leží asi 17 kilometrů jihovýchodně od Chelmna a 25 km severně od Toruně. Rozloha vesnice je 3,17 km². SPZ: CCH.\n\n"}
{"id": "496589", "url": "https://cs.wikipedia.org/wiki?curid=496589", "title": "Karel Anderle (lesník)", "text": "Karel Anderle (lesník)\n\nKarel Anderle (16. června 1876, Vysoké Mýto – ) byl český lesník, vysokoškolský profesor a pedagog.\nPůsobil v Hodoníně v letech 1919–24, pak v Solném Hradě na Slovensku, byl profesorem lesnictví na Vysoké škole zemědělské v Brně (dnes Mendelova zemědělská a lesnická univerzita v Brně).\n"}
{"id": "496591", "url": "https://cs.wikipedia.org/wiki?curid=496591", "title": "Jan Evangelista Andres", "text": "Jan Evangelista Andres\n\nJan Evangelista Andres (20. prosince 1783, Ústí nad Orlicí – 17. července 1825, Ústí nad Orlicí) byl český lékárník a amatérský divadelník.\n\nNarozen v čp. 288. Po gymnáziu jako praktikant v lékárně U zlatého orla ve Vysokém Mýtě, magisterská zkouška 3. 9. 1807 ve Vídni. Potom lékárníkem v rodném městě, v novém domě na severní straně náměstí dnes Drogerie Teta. Zde zařídil i jeviště, hrálo se pouze česky:/ Zschokke: Adelino v překl Jana Hýbla, Gotter: Médea /opera s hudbou Jiřího Bendy, přel Karel Ignác Thám/. Texty buď z Krameriovy České expedice či od hradeckého J. H. Pospíšila. Andresova rodina, společně s Korábovými a Rettigovými, propagovala češtinu, šířila českou literaturu i založila veřejnou českou knihovnu. Zajímavý je podíl na Magdalenině kuchařské škole pro děvčata. Z těchto kursů vznikla na naléhání přátel slavná \"Domácí kuchařka\". 1819 převzal po příbuzném výrobu likérů /v domě čp. 24. Po jeho smrti pokračoval syn Alois /po studiích farmacie, od 1844/, zakladatel známé firmy A. J. Andres se speciálními jemnými likéry. Dochovaný notový materiál z Andresova divadla ve sbírkách Městského divadla.\n\n"}
{"id": "496606", "url": "https://cs.wikipedia.org/wiki?curid=496606", "title": "Neve Ativ", "text": "Neve Ativ\n\nNeve Ativ ( nebo - doslova „\"Oáza ATIV\"“, kde Ativ je akronym jmen čtyř padlých izraelských vojáků, kteří byli zabiti při arabských útocích 30. dubna 1968 poblíž vesnice Jardena a 3. září 1968 na Golanských výšinách – Avraham Hame'iri, Tuvia Šrekinger, Ja'ir Elegarnty a Binjamin Chadad, v oficiálním přepisu do angličtiny: Newe Ativ) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 990 metrů, cca 55 kilometrů severovýchodně od města Tiberias, cca 85 kilometrů severovýchodně od Haify a cca 160 kilometrů severovýchodně od centra Tel Avivu. Leží na náhorní plošině v severní části Golanských výšin, na jižním úbočí masivu Hermon. Severně od vesnice protéká údolím vodní tok Nachal Guvta.\n\nLeží v části Golanských výšin s výrazným podílem arabského respektive drúzského obyvatelstva. 2 kilometry východně od Neve Ativ leží drúzské město Madždal Šams. Vesnice Neve Ativ je na dopravní síť Golanských výšin napojena pomocí lokální silnice číslo 989.\n\nNeve Ativ leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato osada byla založena v roce 1972. Osadnické jádro se utvořilo již v roce 1968 a jeho členové původně pobývali v Roš Pina a plánovali usazení na severovýchodním břehu Galilejského jezera, v údolí Betsaida, ale pak se rozhodli osídlit svahy hory Hermon a 20. února 1972 přišli do vysídlené syrské vesnice Džubata ez-Zeit. Na tomto místě se již předtím neúspěšně pokoušela o vytvoření trvalého izraelského osídlení skupina nazvaná רמת שלום - Ramat Šalom.\n\nPodle zprávy vypracované roku 1977 pro Senát Spojených států amerických byla Neve Ativ (myšlena patrně nikoliv osada ale pouze osadnická skupina) založena v dubnu 1969. Ramat Šalom vznikla v roce 1968. V roce 1971 byla osada rozšířena. Součástí je lyžařský areál na hoře Hermon. 70 % příjmů mošavu plynulo z turistiky a lyžování. Během Jomkipurské války byla vesnice opuštěna, ale po ní znovu od léta 1974 obnovena. K roku 1977 se počet obyvatel Neve Ativ odhaduje na 150. Obyvatelé patřili ke stoupencům Izraelské liberální strany. V oficiální statistice se jako rok založení obce uvádí 1972.\n\nNeve Ativ původně byla více kolektivní komunitou typu mošav šitufi, ale v roce 1977 byla přeměněna na běžný mošav. Obyvatelé se zabývají zemědělstvím a hlavně turistickým ruchem (provoz nedalekého střediska zimních sportů na hoře Hermon).Předškolní výchova dětí je zajišťována ve vesnici El Rom a základní škola v osadě Merom Golan.\n\nNeve Ativ je osadou se sekulárním obyvatelstvem. Jde o menší sídlo vesnického typu s dlouhodobě stagnující populací. K 31. prosinci 2014 zde žilo 130 lidí. Během roku 2014 populace stoupla o 6,6 %.\n\n\n"}
{"id": "496619", "url": "https://cs.wikipedia.org/wiki?curid=496619", "title": "Nimrod (Izrael)", "text": "Nimrod (Izrael)\n\nNimrod (: נִמְרוֹד, podle stejnojmenné pevnosti Nimrod, která leží cca 3 kilometry severozápadně odtud) je izraelská osada na Golanských výšinách v Oblastní radě Golan.\n\nVesnice se nachází v nadmořské výšce 1100 metrů a jde tak o nejvýše položené židovské sídlo v Izraeli. Leží cca 55 kilometrů severovýchodně od města Tiberias, cca 85 kilometrů severovýchodně od Haify a cca 160 kilometrů severovýchodně od centra Tel Avivu. Je situována na náhorní plošině v severní části Golanských výšin, na jižním úbočí masivu Hermon. Východním směrem terén prudce spadá do údolí Nachal Sa'ar.\n\nOsada je situována v části Golanských výšin s výrazným podílem arabského respektive drúzského obyvatelstva. 3 kilometry severovýchodně od Nimrod leží drúzské město Madždal Šams. Vesnice je na dopravní síť Golanských výšin napojena pomocí příjezdové cesty, která vede do Madždal Šams a tam ústí do lokální silnice číslo 9898.\n\nNimrod leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato osada byla založena 31. ledna 1982 jako polovojenské sídlo typu Nachal. Slavnostní otevření se konalo na jaře 1982 během oslav izraelského Dne nezávislosti. Popudem ke vzniku osady byly nepokoje a stávka, které na Golanských výšinách vypukly mezi tamním drúzským obyvatelstvem poté, co Izrael v roce 1981 Golanské výšiny oficiálně anektoval. Osada měla zaujmout strategickou polohu na vrcholu kopce, ze kterého je vidět na všechny hlavní drúzské vesnice a města v tomto regionu. V prvních letech byl Nimrod polovojenským opěrným bodem a sousedil s vojenskou základnou. I obyvatelstvo v Nimrodu tvořily rodiny vojáků.\n\nV lednu 1999 byl Nimrod přeměněn na ryze civilní sídlo. Jde o malou vesnici polooficiálního charakteru. Obyvatelé se živí turistickým ruchem (turistické ubytování).\n\nPřesné údaje o počtu obyvatel v Nimrod nejsou k dispozici, protože v oficiálních statistických výkazech není osada považována za samostatnou sčítací jednotku. V roce 2008 se zde uvádí šest trvale žijících rodin.\n\n\n"}
{"id": "496640", "url": "https://cs.wikipedia.org/wiki?curid=496640", "title": "Řád bílého sokola", "text": "Řád bílého sokola\n\nDomácí řád bílého sokola, někdy také Řád bdělosti (, \"Hausorden der Wachsamkeit\") byl sasko-výmarský řád. Založil ho 2. srpna 1732 sasko-výmarský a sasko-eisenašský vévoda Ernst August I. Postupem času řád upadal, ale 18. října 1815 byl obnoven ve formě záslužného řádu velkovévodou sasko-výmarsko-eisenašským Karlem Augustem.\n\nOdznakem je zlatý, tmavozeleně smaltovaný maltézský kříž. Mezi jeho rameny se nacházejí červeně smaltované špičky, zakončené zlatou ozdobou s perličkou na konci. Kříž je převýšen korunou. Na kříži je položen bílý sokol se zlatou zbrojí. Na zadní, bíle smaltované straně je ve středu nápis VIGILANDO ASCENDIMUS \"(bdělostí stoupáme vzhůru)\".\n\nKříž rytíře 2. třídy je tlapatý, stříbrný a bíle smaltovaný. Ve zlatém středovém medailonku je bílý sokol. Vzadu pak korunované iniciály právě vládnoucího vévody.\n\nHvězda je osmicípá a stříbrná, ve středu bílý sokol okolo nějž se vine heslo řádu VIGILANDO ASCENDIMUS. Pod střed je položen zelený řádový kříž. Hvězda komandéra je stříbrná a čtyřcípá se stejným středem, ale bez kříže.\n\nStuha červená.\n\nŘád měl původně tři třídy, dne 18. února 1840 byla přidána třída rytíře 2. třídy.\n\n"}
{"id": "496641", "url": "https://cs.wikipedia.org/wiki?curid=496641", "title": "Tethyshadros", "text": "Tethyshadros\n\nTethyshadros („hadrosaur od moře Tethys“) byl rod ptakopánvého hadrosauroidního dinosaura, žijícího v období svrchní křídy (asi před 70 miliony let) na území dnešní Itálie. Je velmi dobře zachovaným fosilním materiálem, holotyp má přezdívku „Antonio“. Byl několik let preparován a popsán jako \"T. insularis\" paleontologem F. M. Dalla Vecchiou v roce 2009. Dinosaurus představoval malou ostrovní formu o délce asi 4 metry a hmotnosti 300 kilogramů, příbuzné druhy z Asie a Severní Ameriky byly mnohem větší.\n\n\n"}
{"id": "496649", "url": "https://cs.wikipedia.org/wiki?curid=496649", "title": "Pamětní medaile Alexandra Karla", "text": "Pamětní medaile Alexandra Karla\n\nPamětní medaile Alexandra Karla () bylo anhaltsko-bernburské ocenění pro důstojníky, poddůstojníky, mužstvo a vojenské úředníky, aktivně sloužící v období od 1. března 1848 do 1. října 1849 v anhaltsko-bernburské armádě. Vytvořil ho dne 8. května 1853 vévoda Alexandr Karel Anhaltsko-Bernburský.\n\nOdznakem je bronzový medailon, na němž je uprostřed vyryt nápis 1848 ALEXANDER CARL 1849 a okolo se vine SEINEN BRAVEN KRIEGERN * FÜR UNERSCHÜTTERLICHE TREUE \"(Svým věrným bojovníkům * za neochvějnou věrnost)\". Na zadní straně je vyobrazen korunovaný anhaltský znak, ležící na dvou zkřížených mečích. Nad znakem je v půlkruhu nápis Fürchte Gott und befolge seine Befehle \"(Boj se Boha a řiď se svými rozkazy)\". Nalevo od znaku vybíhá vavřínová, napravo pak dubová ratolest.\n\nStuha bílá s tmavězelenými pruhy.\n\n"}
{"id": "496650", "url": "https://cs.wikipedia.org/wiki?curid=496650", "title": "Prototyp (návrhový vzor)", "text": "Prototyp (návrhový vzor)\n\nNávrhový vzor Prototype patří do rodiny tzv. creational design patterns (vytvářecí návrhové vzory).\n\nPoužívá se, když je vytváření instance třídy velmi časově náročné nebo nějak výrazně složité. Potom je výhodnější než náročně vytvářet mnoho instancí, vytvořit jednu a ostatní objekty z ní naklonovat. Může být také použit když jsou potřeba třídy, které se liší pouze v tom, jaké zpracování nabízejí.\n\nKlonování se provádí implementací speciální metody, která vytvoří klon aktuálního objektu. Metoda může využívat systémové metody pro klonování (viz níže) nebo může objekt vytvářet jiným způsobem. Také může obsahovat další operace s objektem (změnu některých dat a vlastností objektu).\n\nObdobnou funkčnost může také poskytovat tovární metoda, která je jednodušší na implementaci.\n\nStandardní výsledek klonování je tzv. mělká kopie (pokud je v objektu odkaz na další objekt, zkopíruje se pouze reference). Pro získání tzv. hluboké kopie (nekopírují se pouze reference, ale celé objekty) je možné buď takovou funkcionalitu integrovat od implementace metody clone objektu nebo se vytváří nová metoda deepClone.\n\nPoužitím návrhového vzoru Prototype je možné přidávat a odebírat třídy za běhu klonováním, kdykoliv je potřeba. Je možné korigovat vnitřní data v závislosti na stavu programu. Je také možné specifikovat nové objekty, bez množení struktur tříd a dědičnosti.\nTřídy, které mají zacyklené reference na další objekty nemohou být klonovány.\nVyužívá se i tzv. registr Prototypů (podobně jako registr Singletonů), kdy klonování obstarává registr a program se dotazuje registru.\nJak bylo zmíněno, při klonování může být vyžadováno měnit některá data v závislosti na požadavcích programu. Pokud je taková potřeba očekávána, měla by třída implementovat také metody na práci s daty objektu – číst a přiřazovat hodnoty do atributů objektu.\n\nVýhodou klonování je, že program může pracovat s daty a různě je upravovat bez obav, že to ovlivní další části programu. To se může hodit např. při vracení interního pole (či kontejneru).\n\nKlonování v jazyku Java je řešeno pomocí metody “clone”. Metoda vždy vrací objekt typu “Object”. Pro metodu “clone” existují tři významná omezení:\n\nVýsledek klonování by měl splňovat následující podmínky:\n\n\nPotíž v implementaci návrhového vzoru Prototype v jazyce Java je, že pokud už třída existuje, nemusí být možné implementovat metody clone nebo deepClone. Speciálně metodu deepClone může být obtížné implementovat, pokud není možné deklarovat všechny objekty v třídě tak, aby implementovaly interface Serializable.\n\nNěkdy se návrhové vzory překrývají – jsou případy, kdy Prototyp ani Abstraktní továrna nebude vhodné použít. Jindy zase doplňují jeden druhý: Abstraktní továrna může ukládat sadu Prototypů, ze kterých se klonuje a vracejí se objekty (GoF, p126). Abstraktní továrna, Stavitel a Prototyp mohou použít při implementaci Jedináčka (Singleton) (GoF, p81, 134). Abstraktní továrna je často implementována s Tovární metodou (vytváření přes dědičnost), ale mohou být také vytvořeny pomocí Prototypu (vytváření přes pověření). (GoF, p95)\n\nČasto začnou programátoři používat Tovární metodu (jednodušší, více přizpůsobitelná) a následně se vyvine v Abstraktní továrnu, Prototyp nebo Stavitele (pružnější, komplexnější) poté, co programátor zjistí, kde je potřeba více flexibility (GoF, p136).\n\nRozdíl mezi Prototypem a Tovární metodou je, že Prototyp nevyžaduje dědění tříd, vyžaduje ale úvodní inicializaci. Naopak Tovární metoda vyžaduje dědění tříd, nevyžaduje inicializaci (GoF, p116).\n\nZ Prototypu může mít užitek i design, který hojně využívá vzory Strom a Dekorátor. (GoF, p126)\n\nPokud budete potřebovat zavolat metodu clone() na objektu, když budete chtít vytvořit další objekt při běhu, který je skutečnou kopií objektu, který klonujete. Skutečná kopie znamená, že všechny atributy nově vytvořeného objektu by měly být stejné, jako u původního. Pokud by byla třída vytvořena pomocí klíčového slova “new”, měl by objekt všechny hodnoty s výchozími hodnotami. Např. pokud navrhujete systém pro bankovní operace, budete chtít vytvořit kopii objektu, který udržuje informace o vašem účtu, provést na něm požadované operace a potom jím přepsat původní objekt. V tomto případě budete chtít použít metodu clone() místo “new”.\n\n"}
{"id": "496660", "url": "https://cs.wikipedia.org/wiki?curid=496660", "title": "Oblastní rada Golan", "text": "Oblastní rada Golan\n\nOblastní rada Golan ( מועצה אזורית גולן – „\"Mo'aca azorit Golan\"“, Golan Regional Council) je administrativní a samosprávná část izraelského distriktu Sever, která zahrnuje některé izraelské osady na Golanských výšinách, jež Izrael dobyl v roce 1967 během šestidenní války.\n\nOblastní rada sdružuje 32 menších izraelských obcí (osad) v tomto regionu. Sídlem úřadů oblastní rady je město Kacrin, které ale pod jurisdikci oblastní rady samo nespadá, protože má status místní rady (tedy menšího města). Pod oblastní radu také nespadá kibuc Snir, který patří do Oblastní rady ha-Galil ha-Eljon, a arabské obce na Golanských výšinách (Buk'ata, Ejn Kinije, Mas'ade a Madždal Šams). Většina zdejších izraelských osad vznikla koncem 60. a během 70. let 20. století.\n\nOblastní rada Golan byla vytvořena roku 1979. Starostou oblastní rady je Eli Malka (אלי מלכה). Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nV roce 1981 Izrael anektoval Golany na základě Zákona o Golanských výšinách a považuje je za integrální součást svého území. V rámci případné mírové smlouvy mezi Izraelem a Sýrií ale nevylučuje předání Golanských výšin pod syrskou suverenitu.\n\nK 31. prosinci 2014 žilo v Oblastní radě Golan 15 100 obyvatel. Židé čítali cca 14 700 osob, včetně statistické kategorie „ostatní“, která zahrnuje nearabské osoby židovského původu, ale bez formální příslušnosti k židovskému náboženství, šlo o 15 100 osob. Populace je tak takřka výlučně židovská.\n\n\n"}
{"id": "496661", "url": "https://cs.wikipedia.org/wiki?curid=496661", "title": "Třída Birmingham", "text": "Třída Birmingham\n\nTřída Birmingham byla třída lehkých křižníků Royal Navy a Royal Australian Navy. Skládala se z jednotek \"Birmingham\", \"Lowestoft\", \"Nottingham\" a \"Adelaide\", postavených v letech 1912–1922. Byla to čtvrtá z pěti tříd křižníků souhrnně označovaných jako třída \"Town\". První tři lodi bojovaly v první světové válce, jedna v ní byla potopena. Pro Austrálii stavěný \"Adelaide\" byl dokončen až po válce.\n\nNejzásadnější odlišností oproti předchozí třídě byla zesílená hlavní výzbroj v podobě devíti 152mm kanónů, které doplňovaly čtyři 47mm kanóny a dva 533mm torpédomety. Pancéřová paluba měla sílu 51 mm a část boků chránil 76mm pancéřový pás. Lodě poháněla čtyři turbínová soustrojí Parsons a měly čtyři lodní šrouby.\n\n\"Birmingham\", \"Lowestoft\" a \"Nottingham\" byly na počátku první světové války součástí 1. eskadry lehkých křižníků komodora Williama E. Goodenougha (eskadru doplňovaly ještě křižníky \"Southampton\", \"Falmouth\" a \"Liverpool\"). Za válka je čekala velice pestrá operační služba.\n\nKřižníku \"Birmingham\" se 9. srpna 1914 ve 3:40 ráno podařilo zaskočit vynořenou německou ponorku \"U 15\", stojící na hladině s porouchanými stroji. Křižník na ponorku nejdříve střílel z děl a poté ji taranem rozpůlil. \"U 15\" se potopila s celou posádkou jako historicky první ponorka ztracená po akci nepřítele.\n\nVšechny tři sesterské lodi se 28. srpna 1914 podílely na porážce Kaiserliche Marine v první bitvě u Helgolandské zátoky. \"Birmingham\" a \"Nottingham\" byly nasazeny při neúspěšném pronásledování německých bitevních křižníků po ostřelování Scarborough, Hartlepoolu a Whitby dne 16. prosince 1914. Všechny tři křižníky též byly nasazeny 24. ledna 1915 v bitvě u Dogger Banku.\n\n\"Birmingham\" a \"Nottingham\" bojovaly v roce 1916 v bitvě u Jutska. Z celé třídy byl ve válce ztracen pouze \"Nottingham\", potopený 19. srpna 1916 v Severním moři dvěma torpédy německé ponorky \"U 52\". Křižník \"Lowestoft\" konečně patřil k lodím nasazeným 2. října 1918 do útoku na Drač. \"Birmingham\" a \"Lowestoft\" válku přečkaly a byly vyřazeny v roce 1931.\n\nKřižník \"Adelaide\" byl stavěn přímo v Austrálii loděnicí na Cockatoo Island ve státě New South Wales. Dokončen byl až roku 1922, protože díky nepřátelské akci se opozdilo dodání součástí pohonného systému, které v té době nemohly být vyrobeny přímo v Austrálii. Od svých sesterských lodí se lišil tím, že měl pouze tři komíny. Jako jediná loď třídy \"Town\" byl operačně nasazen v druhé světové válce. Například pomohl potopit německý lamač blokády \"Ramses\". Roku 1949 byl prodán k sešrotování.\n\n\n"}
{"id": "496670", "url": "https://cs.wikipedia.org/wiki?curid=496670", "title": "Radim Barchánek", "text": "Radim Barchánek\n\nRadim Barchánek (* 6. února 1970) je bývalý český hokejista.\n\nNa začátku sezóny 1991/1992 odehrál čtyři utkání za HC Škodu Plzeň, která tehdy vybojovala druhé místo, Barchánek je tak majitelem stříbrné medaile z této sezóny. V kádru kolem Martina Straky, Josefa Řezníčka, Radka Kampfa, Jiřího Jonáka nebo Rudolfa Pejchara se ale neudržel a od té doby hraje jen v nižších soutěžích v klubech západních Čech.\n"}
{"id": "496672", "url": "https://cs.wikipedia.org/wiki?curid=496672", "title": "PORT", "text": "PORT\n\nPORT je vědecko-technický týdeník České televize o novinkách a zajímavostech z nejrůznějších oblastí vědy, nových technologií a společenských oborů. V rubrice Michaelův experiment pravidelně vystupuje Michael Londesborough.\n"}
{"id": "496676", "url": "https://cs.wikipedia.org/wiki?curid=496676", "title": "Virtuální polytechnická knihovna", "text": "Virtuální polytechnická knihovna\n\nVirtuální polytechnická knihovna (VPK) je společný projekt především technicky zaměřených českých knihoven, které chtějí dosáhnout radikálního zvýšení dostupnosti informačních zdrojů místním i vzdáleným uživatelům. K tomuto účelu virtuálně sjednotily fondy, vybudovaly souborný katalog časopisů Virtuální polytechnické knihovny a vytvořily systém poskytování kopií z fondů účastnických knihoven. VPK nyní ve svém souborném katalogu sjednocuje periodika více než 56 českých knihoven, z nichž 38 knihoven nabízí své fondy prostřednictvím VPK, ostatní knihovny nabízejí své služby prostřednictvím klasických meziknihovních služeb.\n\n\n\n\n\n\n\nTypy služeb\n\n\n"}
{"id": "496678", "url": "https://cs.wikipedia.org/wiki?curid=496678", "title": "Třída Birkenhead", "text": "Třída Birkenhead\n\nTřída Birkenhead byla třída lehkých křižníků Royal Navy. Skládala se z jednotek \"Birkenhead\" a \"Chester\", postavených v letech 1914–1916. Byla to poslední z pěti tříd křižníků souhrnně označovaných jako třída \"Town\". Obě lodi byly původně objednány řeckým námořnictvem jako \"Antinavarhos Kontouriotis\" a \"Lambros Katsonis\". Po vypuknutí první světové války je však převzalo britské královské námořnictvo. Po válce o ně Řecko již nemělo zájem a proto byly roku 1921 vyřazeny.\n\nLodě byly modifikací britské třídy \"Chatham\". Od britského standardu se lišila hlavní výzbroj s děly ráže 140 mm, kterých každá loď nesla deset kusů. Další výzbroj tvořil 47mm kanón a dva 533mm torpédomety. Pancéřová paluba měla sílu 26 mm a část boků chránil 76mm pancéřový pás. \"Chetser\" měl mírně větší rozměry a silnější pohonný systém, díky čemu byl o více než jeden uzel rychlejší.\n\nObě lodi byly nasazeny na přelomu května a června 1916 v bitvě u Jutska. \"Chester\" se v bitvě střetl s trojicí německých lehkých křižníků a nalákal je před hlavně britských bitevních křižníků, jež následně potopily SMS \"Wiesbaden\". Sám \"Chester\" přitom byl sedmnáctkrát zasažen a utrpěl ztrátu 35 mrtvých a 42 raněných. Po bitvě byl Jack Cornwell, šestnáctiletý námořník z \"Chesteru\", posmrtně vyznamenán Viktoriiným křížem. Jako poslední přeživší z přední dělové věže totiž, přes svá těžká zranění, pokračoval v palbě. Zemřel druhý den po konci bitvy.\n\nOba křižníky válku přečkaly a byly nabídnuty Řecku, které o ně však již nemělo zájem. Proto byly obě lodi roku 1921 vyřazeny.\n\n\n"}
{"id": "496681", "url": "https://cs.wikipedia.org/wiki?curid=496681", "title": "Seznam státních fosílií amerických států", "text": "Seznam státních fosílií amerických států\n\nVětšina amerických států má svoji státní zkamenělinu (fosílii). Tou se stává většinou dobře známá, početná nebo pro stát jinak významná fosílie některého pravěkého živočicha či rostliny. Kromě toho se rozlišuje ještě kategorie jako státní dinosaurus, státní drahokam apod.\n"}
{"id": "496690", "url": "https://cs.wikipedia.org/wiki?curid=496690", "title": "Lázně Běloves", "text": "Lázně Běloves\n\nLázně Běloves jsou v současnosti (2013) nefungující východočeské minerální lázně, umístěné pod úbočím masivu hřebenu Dobrošova v Bělovsi, což je místní část okresního města Náchod. Náchod je tak jediným českým lázeňským městem bez fungujících lázní.\n\nDle historických zpráv bylo toto místo známé díky lahodné kyselce už kolem roku 1392. \n\nSamotné Lázně Běloves byly ve stejnojmenné části města Náchoda založeny v roce 1818. Léčila se zde onemocnění kardiovaskulárního systému, probíhala rekonvalescence po zánětech žil dolních končetin a také se zde léčily bolestivé poruchy pohybového aparátu. Základem zdejší léčby bylo podávání přírodních uhličitých koupelí. \n\nNejznámějším pramenem Lázní Běloves je Ida, která byla dodávána zpočátku jen do chat v Orlických horách a Krkonoších, ale postupně se dostala i do dalekých končin, včetně konkurenčních Karlových Varů.\n\nUž v roce 1866 se lázně poprvé uzavřely návštěvníkům - tehdy totiž v Náchodě a okolí zuřila prusko – rakouská válka. Později se tak stalo ještě čtyřikrát - během první světové války zde byl umístěn vojenský lazaret, v roce 1943, v době druhé světové války, lázně obýval oddíl dívek z Hitlerjugend a v roce 1979 si ničivá povodeň vyžádala několikatýdenní uzavření lázní. Páté, a zdá se definitivní, uzavření původních lázní přinesl až konec XX. století.\n\nProtože jinak lázně sloužily veřejnosti, majitel se velmi staral o vstřícnost k návštěvníkům. Od roku 1905 pro hosty organizoval výlety v kočárech, resp. vlakem do blízkého okolí i nedalekých německých lázní Bad Kudowa (dnes Kudowa-Zdrój). Od roku 1936 se pak datuje systematická propagace pod vedením Vlastimila Šuberta - spustil informační noviny \"Vaše Běloves\", nechal tisknout papírové skládačky fotografických záběrů lázní a okolí, nechal natočit propagační film o lázeňském provozu a jeho okolí, organizoval výlety autobusem až na Deštnou, do restaurací dodával papírové tácky a otvíráčky s logem IDA, kterou již kolem roku 1926 začal tehdejší vedoucí stáčírny rozvážet.\n\nTěsně před II. světovou válkou se Běloves začala zajímat o převzetí lázní do obecního majetku, snažila se i získat status lázeňské obce, ale okupace tyto plány zhatila. \n\nPo válce bylo zlikvidováno výhodné železniční spojení do Polska - mezi Náchodem a šest kilometrů vzdálenými polskými lázněmi Kudowa Zdrój (tehdy ovšem německými Bad Kudowa) totiž existovala frekventovaná železniční trať, ale 12. 5. 1945 zde projel poslední vlak (s válečnými zajatci) a v roce 1947 byl vojskem rozebrán i dřevěný železniční most přes Metuji.\nMajitel lázní MUDr. Vladimír Honl se po II. světové válce oženil s Američankou a po únoru 1948, kdy byla na lázně uvalena národní správa a \"majitel\" se stal pouze ošetřujícím lékařem, se chtěl odstěhovat s manželkou do Ameriky - neúspěšně, dokonce byl uvězněn za přípravu k opuštění republiky. Po propuštění z komunistických lágrů (mimo jiné uranové doly Jáchymov) našel útočiště u rodiny Burešových v Židovicích nad Labem (okres Litoměřice), kde dne 4.8.1965 také zemřel. Svou lékařskou kariéru ukončil v domově důchodců v Terezíně, jako ošetřující lékař. Je pohřben v rodinné hrobce Burešových v Roudnici nad Labem. \n\nOpětovné snahy obce Belověs o převzetí lázní do své správy zhatil únor 1948 a sloučení obce s městem Náchod. Znárodněny byly lázně až v roce 1950, kdy je převzala Ústřední národní pojišťovna.\n\nV roce 1952 byly lázně převedeny na ÚRO - Ústřední Radu Odborů (ROH).\n\nV roce 1954 se lázně vrátily pod státní zdravotní správu s názvem Státní lázně Běloves u Náchoda. Bohužel byl provoz zredukován, propagace znectěna a lázně rychle upadaly - byl zrušen i odvoz zavazadel pacientů z nádraží (až po letech začalo být přistavováno auto), zrušen tisk oficiálních pohlednic a fotografií, zanedbávány tenisové kurty i zámecký park atd.\n\nAž v 60. letech se do chátrajících lázní začalo částečně investovat - přístavba jídelny, přeměna otevřené kolonády na kavárnu a rekonstrukce topení na plyn.\n\nV 80. letech byla rekonstruována budova \"Helena\" (poškozena při povodni roku 1979) a koncem 80. let došlo k významným investicím jak do lékařského a rehabilitačního vybavení, tak i stavebním - MěNV Náchod tehdy nechal zpracovat projekt nových lázní pod lomem, kde mělo stát šest nových lázeňských budov, jezírko, vrátnice a měl být nově vyřešen lesopark za Metují. Velkorysá akce začalo přesunem kanceláří do Popílkovy vily, čímž se uvolnilo místo pro nové ordinace. Postavila se nová vrátnice a začalo se stavět moderní rehabilitační středisko na místě zbourané Hedvy, které ale nebylo dokončeno - nastala Sametová revoluce a veškeré dosavadní plány přišly vniveč . \n\nPo roce 1989 byly lázně v rámci restitucí navráceny potomkům původních majitelů - MUDr. Věře Tetourové a paní Bohumile Černé, které se v listopadu 1992 staly dvoupětinovými podílnicemi nově vzniklé akciové společnosti v hodnotě 6,86 milionů Kčs. Lázně však čelily mnoha těžkostem - kvůli nedořešeným záležitostem s pozemky se vedly spory o vodu mezi restituovanými lázněmi a nerestituovanou stáčírnou kyselky, vedle toho se opakovaly problémy s hygienickými předpisy a to vše vedlo k tomu, že lázně začaly trpět nedostatkem hostů a tedy i peněz, takže byl na ně vyhlášen konkurz a v roce 1996 tuto a.s. (už v hodnotě 13,86 milionu Kč) výhodně zakoupili noví majitelé - JUDr. Jiří Kovanda, Jana Khalifa a Ing. Marian Khalifa, kteří lázně uzavřeli, zrušili i obchodování s minerální vodou a od té doby celý areál stále rychleji chátrá.\n\nBudovy starých lázní, včetně dnes nefunkčního prameníku Idy, jsou určeny nejspíše k demolici - přispívá k tomu i vliv dvou záplav (1979 a 1997). Přilehlý park bývá správcem majitele udržován v \"lidském\" stavu po většinu roku.\n\nOd roku 2004 se oficiální místa snaží o obnovu, resp. o znovuvybudování nové přeshraniční trati v původní stopě .\n\nV roce 2005 se přihlásil nový solventní zájemce o odkup, rekonstrukci a provoz lázní - neúspěšně. V roce 2008 iniciovalo město Náchod projekt výstavby nových lázní za více než miliardu korun - zájemcem o výstavbu lázní v Bělovsi jsou Východočeská stavební společnost a francouzská společnost Buik. Zatím bylo vykoupeno zhruba 11 ha pozemků v sousedství původního areálu, protože staré lázně se městu nepodařilo vykoupit - za zchátralý areál a budovy vhodné spíš k demolici totiž vlastník chce 90 milionů Kč (od restituentů je přitom odkoupil za 10 milionů Kč a už v roce 2004 požadoval 35 milionů Kč) . \n\nPokud se projekt podaří dokončit, mohly by se brány lázní veřejnosti opět otevřít. Tím by v Náchodě vznikla další, tolik potřebná, pracovní místa a celé město by se dále rozvíjelo jako turisticky atraktivnější místo.\n\nDne 24. května 2011 byla zahájena obnova prameníku nad Jakubovým pramenem, jak je někdy zvána známá kyselka Ida, jež dosud vyvěrá z několika trubek do řeky Metuje, kde ji lidé jímají pro své účely (více o tom na odkazu níže).\n\n"}
{"id": "496691", "url": "https://cs.wikipedia.org/wiki?curid=496691", "title": "Halel", "text": "Halel\n\nHalel ( , „chvála“) je židovská modlitba, spočívající v předčítání žalmů 113–118, jejichž obsahem je chvála a díkůvzdání. Tyto žalmy jsou jako jeden celek součástí ranní modlitby o židovských svátcích a jiných významných dnech. Při těchto příležitostech bývá recitován nebo zpíván nahlas bezprostředně po ranní amidě; krom toho je součástí večerní modlitby v první noc svátku Pesach (s výjimkou litevského a německého ritu) a sederové liturgie, kde je výjimečně rozdělen do dvou částí.\n\nHalel patří především ke třem poutním svátkům, Pesachu, Šavu'ot a Sukot (včetně Šmini aceret a Simchat Tóra), hlavním svátkům zmíněným v Tóře, a to jak v den, který má pravidla plného svátku, tak i ve svátečním mezidobí (chol ha-mo'ed). Většinou se čte úplný halel, výjimkou je posledních šest dní Pesachu, kdy se čte tzv. poloviční halel. Důvodem je to, že pesachové události způsobily zničení Egypta. Naproti tomu se v první den pesachu čte plný halel nejen při ranní modlitbě, ale i při večerní modlitbě v předvečer svátku. Je to jediný případ, kdy se halel čte v noci a tomuto halelu je přikládána zvláštní důležitost. Znovu se pak halel rozšířený o další chvalozpěvy čte v rámci sederové večeře.\n\nNa Vysoké svátky (Roš ha-šana a Jom kipur) se halel nečte, jelikož Talmud uvádí: „Copak se sluší, aby Král seděl na svém Trůně soudu, s Knihou života a Knihou smrti otevřenými před sebou, a lidé aby mu zpívali radostné chvály?“\n\nNa novoluní (Roš chodeš) je recitován poloviční halel; je-li novoluní dvoudenní, recituje se v oba dny. Tento zvyk byl zaveden až v mnohem pozdější době než u hlavních svátků. Novoluní měsíce tevet připadá vždy na Chanuku, a čte se proto plný halel.\n\nNa Chanuku se recituje plný halel po celých osm dnů trvání svátku.\n\nOproti tomu na Purim se halel nečte vůbec, ačkoli i zde došlo k zázračnému zachránění Židů před záhubou. Uvádí se pro to tyto důvody:\n\nNěkteré skupiny Židů, zejména ty, které se ztotožňují s náboženským sionismem, čtou halel také na Den nezávislosti Izraele a Den Jeruzaléma na připomínku boží pomoci, díky které Stát Izrael uhájil svoji existenci ve válce za nezávislost a šestidenní válce\n\nHalel má dvě varianty: plný halel nebo poloviční (přesněji: zkrácený) halel.\n\nV plném halelu ( \"halel šalem\") se čte šest žalmů, které tvoří jeho první část (Žalmy 113–118), v celém rozsahu. Tato varianta halelu se čte na Sukot, Šmini aceret a Simchat Tora, na Šavuot, na první (a mimo Izrael i na druhý) den Pesachu a po celou dobu Chanuky.\n\nNa začátku i na konci plného halelu se říká příslušné požehnání. aškenázská varianta požehnání končí „…ve-civanu likro et ha-halel“ („…a přikázal jsi nám číst halel“), sefardská varianta má místo toho „…ve-civanu ligmor et ha-halel“ („…a přikázal jsi nám dokončit halel“).\n\nV polovičním halelu ( \"chaci halel\") se vypouští prvních 11 veršů Žalmu 115 a prvních 11 veršů Žalmu 116. Čte se na Roš chodeš a v posledních 6 dnech Pesachu.\n\nMaimonides uvádí, že recitace halelu na Roš chodeš není micva, ale pouhý minhag, a proto se nepřísluší říkat před ním ani po něm požehnání. Autority směrodatné pro aškenázskou praxi souhlasí, že se jedná o minhag, přesto však povolují pronést požehnání, tak jak se pronáší i při praktikování jiných minhagů.\n\n"}
{"id": "496695", "url": "https://cs.wikipedia.org/wiki?curid=496695", "title": "Rjúhó", "text": "Rjúhó\n\nRjúhó (: 龍鳳 ~ „drak fénix“) byla jedinou letadlovou lodí japonského císařského námořnictva třídy \"Rjúhó\". Vznikla přestavbou zásobovací lodě ponorek Taigei (大鯨 ~ „velká velryba“), která před přestavbou na letadlovou loď působila i u čínských břehů v rámci druhé čínsko-japonské války. Kariéra \"Rjúhó\" spočívala hlavně v transportování letadel, krytí konvojů a výcviku posádek palubních letounů. Zúčastnila se bitvy ve Filipínském moři.\n\nOd prosince 1941 až do listopadu 1942 byla \"Taigei\" v Jokosuce přestavována na lehkou letadlovou loď. Během přestavby byla 18. dubna 1942 poškozena při Doolittlově náletu. Již na své první plavbě na Truk po přestavbě v prosinci 1942 byla torpédována ponorkou USS \"Drum\" a musela se vrátit do Jokosuky. Po opravách podnikla v dubnu a květnu 1943 plavbu do jihozápadního Pacifiku a v červnu přeplula z Japonska na Truk a v červenci se vrátila zpět. Na podzim 1943 podnikla dvě cesty z Japonska do Singapuru.\n\nV červnu 1944 se zúčastnila bitvy ve Filipínském moři, ve které byla 20. června odpoledne lehce poškozena blízkými dopady pum amerických bombardérů. Po této své jediné bitvě se nadále věnovala transportním povinnostem. Dne 9. ledna 1945 se u Formosy utkala s dvanácti TBF Avenger a když se 18. ledna 1945 vrátila do Kure, byla poslední letadlovou lodí císařského námořnictva, která se plavila mimo domácí vody Japonských ostrovů. Ráno 19. března byla poškozena při náletu letounů TF 38 na Kure. Další útok přišel 31. března a následně byla její oprava shledána nerentabilní. Ve dnech 24. a 28. července byla opět napadena americkými letouny. V Kure jí také zastihla kapitulace Japonska.\n\n\"Taigei\" byla zásobovací loď ponorek postavená podle projektu J-7 na základě „doplňovacího programu pomocných plavidel z roku 1931“ a financovaná z financí rozpočtového roku 1933.\n\nS vypuknutím války v Pacifiku se císařské námořnictvo rozhodlo přestavět \"Taigei\" – obdobně jako ponorkové tendry \"Curugisaki\" a \"Takasaki\" – na letadlové lodě. \"Taigei\" byla větší než oba zbývající tendry a i výsledná letadlová loď měla větší rozměry a výtlak. Proto například Tully hovoří o samostatné třídě \"Rjúhó\".\n\nBěhem přestavby v Jokosuce na hladkopalubovou letadlovou loď byly původní dieselmotory vyměněny za dvě sestavy parních turbín \"Kanpon\" (stejné, jako používala třída Kageró) a čtyři parní kotle. I přes výkonnější pohonné ústrojí dosahovala \"Rjúhó\" maximální rychlosti pouze 26,5 uzlů (49,08 km/h).\n\nLetouny palubní skupiny \"Rjúhó\" ( \"Rjúhó hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Rjúhó\"]-[taktické číslo]. Identifikační kód \"Rjúhó\" se v průběhu služby měnil. Od dubna 1943 do počátku roku 1944 byl identifikační kód \"A2-3\". Od počátku roku 1944, když na lodi působila část \"kókútai\" 652 (航空隊 ~ letecký pluk/skupina), nesly letouny \"Rjúhó\" identifikační kód \"323\" (3 – palubní letoun, 2 – 2. \"kókú sentai\" [航空戦隊 ~ divize letadlových lodí], 3 – pořadí \"Rjúhó\" ve 2. \"kókú sentai\"). Později byl kód zkrácen na \"23\".\n\nRok po uvedení do služby se \"Taigei\" zúčastnila námořního cvičení, které se konalo od července do září 1935. \"Taigei\" byla během tohoto cvičení přidělena ke 4. \"kantai\" (艦隊 ~ loďstvo), která spadala do loďstva „rudých“. Dne 26. září se tak stala jedním z aktérů incidentu 4. \"kantai\", když byla tato \"kantai\" zasažena tajfunem východně od severního Honšú. Během tajfunu dosahovaly boční výkyvy \"Taigei\" až 50 stupňů a do lodi pronikla voda. \"Taigei\" se stala na chvíli neovladatelnou, což bylo podle Kobajašiho zapříčiněno vyřazením „jednoho z elektromotorů“ – to by ukazovalo na vyřazení elektromotoru ovládajícího mechanismus kormidla. Vlivem namáhání ve vlnách byl rovněž poškozen trup \"Taigei\" a na přední palubě před můstkem se objevily deformace.\n\nDne 19. srpna 1937 se na \"Taigei\" nalodila 23. námořní průzkumná jednotka spolu s několika průzkumnými hydroplány E8N2. Dne 15. září dorazila \"Taigei\" k jihočínským břehům a podílela se na vybudování základny „Niujianshan“. Poté předala polovinu přepravovaných E8N2 na nosič hydroplánů \"Kagu Maru\" a 2. října předala zbývající polovinu hydroplánů na nosič \"Notoro\".\n\nBěhem přestavby na letadlovou loď byla dopoledne 18. dubna 1942 \"Taigei\" zasažena jednou ze tří 500librových (226,8 kg) pum bombardéru B-25B Mitchell s/n 40-2247 \"1st Lt.\" (~ nadporučík) Edgara E. McElroye ze skupiny šestnácti bombardérů, které toho dne odstartovaly z letadlové lodě USS \"Hornet\" k prvnímu náletu na Japonsko. Puma svržená z 1300 stop (396,24 m) zasáhla příď a podle Tullyho loď zasáhlo ještě 30 zápalných pumiček, z nichž osm selhalo a neinicializovalo se. Ačkoliv škody na \"Taigei\" nebyly vážné, vyžádaly si pumy sedm mrtvých nebo zraněných.\n\nDne 30. listopadu 1945 byla vyškrtnuta ze seznamu lodí japonského císařského námořnictva a následně sešrotována v roce 1946.\n\n"}
{"id": "496696", "url": "https://cs.wikipedia.org/wiki?curid=496696", "title": "Willem Janszoon", "text": "Willem Janszoon\n\nWillem Janszoon (okolo. 1570–1630) byl nizozemský mořeplavec a koloniální guvernér, který jako první Evropan spatřil pobřeží Austrálie. Jeho jméno je někdy zkracováno na Willem Jansz. (s nebo bez tečky na konci). Pravděpodobně se narodil v Rotterdamu v Nizozemsku.\n\nO mládí Willema Janszoona není nic známo. První zpráva informuje o zahájení jeho služby v \"Oude compagnie\", předchůdci Nizozemské východoindické společnosti, jako pomocníka na lodi \"Hollandia\", která byla součástí druhé flotily, vyslané z Nizozemska do Nizozemské východní Indie roku 1598. 5. května 1601 opět plul do Východní Indie jako první důstojník na lodi \"Lam\", jedné ze tří lodí flotily Jorise van Spilbergena.\n\nPotřetí se Janszoon vyplavil z Nizozemska do Východní Indie 18. prosince 1603 jako kapitán na lodi \"Duyfken\" (nebo též \"Duijfken\", což znamená “Malá holubice”), což byla jednou z dvanácti lodí velké flotily Stevena van der Hagen. Ve Východní Indii byl Janszoon vyslán vyhledat další obchodní odbytiště, zvláště pak ve “velké zemi Nová Guinea a dalších východních a jižních zemích”.\n\n18. listopadu 1605 vyplula loď \"Duyfken\" z Bantamu k západnímu pobřeží Nové Guineje. Janszoon poté přeplul východní část Arafurského moře, bez toho, že by proplul Torresovým průlivem a vplul do zálivu Carpentaria. 26. února 1606 poprvé spatřil řeku Pennefather na západním pobřeží u mysu York v Queenslandu, v blízkosti území, kde se v současné době nalézá město Weipa. Toto bylo první zaznamenané spatření australského kontinentu. Janszoon pokračoval v mapování zhruba 320 km pobřeží, které, jak se domníval, bylo jižním výběžkem Nové Guineje.\nZemě, kterou nalezl, byla močálovitá a lidé nepřátelští. Deset z jeho mužů bylo zabito během několika průzkumů pobřeží. U mysu Keerweer (“Turnabout”), jižní části Albatrosího zálivu se Janszoon rozhodl k návratu a do Bantamu připlul v červnu 1606. Zemi, kterou objevil nazval “Nieu Zelandt” po nizozemské provincii Zeeland, avšak toto jméno se nevžilo a později je použil Abel Tasman pro Nový Zéland. \"Duyfken\" se ocitla na začátku Torresova průlivu v březnu 1606, několik týdnů předtím, než jím Torres proplul.\nJanszoon poté, co se vrátil do Nizozemska věřil, že jižní pobřeží Nové Guineje je spojeno se zemí, podél které se plavil a holandské mapy reprodukovaly tuto chybu po mnoho let.\n\n31. července 1618 Janszoon přistál u ostrova na 22° j.š. ve vzdálenosti 22 a 240 mil jihojihovýchodně od Sundského průlivu. Za toto místo je obecně považován poloostrov od místa zvaného Point Cloates (22°43′ j.š. 113°40′ v.d. / 22.717° j.š. 113.667° v.d.) až po Severovýchodní mys (21°47′S 114°09′E / 21.783°S 114.15°E) na západním australském pobřeží. Janszoon jej považoval za ostrov, aniž by ho celý obeplul.\n\nJanzsoon sloužil v Nizozemské východní Indii během několika období (1603–11, 1612–16 včetně doby, kdy byl guvernérem na Fort Henricus na Soloru, a 1618–28, během tohoto období sloužil jako admirál nizozemské flotily a byl guvernérem Bandy (1923–27). Roku 1619 byl vyznamenán zlatým řetězem v ceně 1000 guldenů, za zadržení čtyř lodí Britské východoindické společnosti, které pomáhaly Javáncům při obraně města Jakarty proti Holanďanům. V červnu 1627 se vrátil do Batavie a brzy poté jako admirál flotily osmi plavidel odplul na diplomatickou misi do Indie. 4. prosince 1628 vyplul do Holandska a 16. července 1629 podal zprávu o stavu Indií v Haagu. V té době byl ve věku okolo šedesáti let a přál si odejít do důchodu po vysilující a úspěšné službě pro svou zemi. O jeho posledních letech není nic známo, pouze se předpokládá, že zemřel roku 1630.\n\nPůvodní deníky a lodní záznamy napsané během Janszoonovy plavby roku 1606 jsou ztraceny. Mapa z \"Duyfkent\", která ukazuje místo prvního přistání v Austrálii měla lepší osud. Existovala ještě v roce 1622, kdy Hessel Gerritsz vytvořil svoji mapu Tichého oceánu, a kam hodnoty z mapy z \"Duyfkenu\" zapracoval. Vytvořil tak první mapu obsahující některé části Austrálie. Tato mapa existovala ještě roku 1670, kdy byla vytvořena její kopie, která se nakonec dostala do Císařské knihovny ve Vídni a přetrvala zde zapomenuta dvě stě let. Tato mapa se částí Atlasu Blaeu Van der Hema a byla do Vídně přivezena roku 1730 princem Evženem Savojským.\n\n"}
{"id": "496697", "url": "https://cs.wikipedia.org/wiki?curid=496697", "title": "Abomey", "text": "Abomey\n\nAbomey je město v africkém Beninu, bývalé hlavní město Dahomejského království. Nachází v jižní části státu a je správním střediskem departementu Zou. Od poloviny 17. do konce 19. století zde Fonové vystavěli královské paláce, které jsou od roku 1985 na seznamu světového dědictví UNESCO. Mezi lety 1985–2007 paláce byly i na seznamu světového dědictví v ohrožení.\n\nZdejší královské paláce vznikaly v období mezi roky 1625 a 1900, během které se ve vládě nad královstvím Dahomej vystřídalo 12 králů. Všichni, pouze s výjimkou krále Akaba, vystavěli své paláce v tomto areálu. Komplex hliněných paláců je ohraničen soustavou zdí a dále členěn na několik nádvoří. Polychromanované reliéfy, které zdobí některé z budov, zachycují výjevy z historie Fonů.\n"}
{"id": "496698", "url": "https://cs.wikipedia.org/wiki?curid=496698", "title": "Žid Süss (Feuchtwanger)", "text": "Žid Süss (Feuchtwanger)\n\nŽid Süss je historický román Liona Feuchtwangera vydaný v roce 1925. Odehrává se ve 30. letech 18. století v Německu, které je rozdrobeno na řadu států, jež mezi sebou bojují o moc. Hlavní postavou je schopný, ale zatím bezvýznamný židovský obchodník Josef Openheimmer Süss. Román je vyprávěn ve 3. osobě a sestává z pěti knih.\n\nhlavní postavy: Hraběnka, Vévodkyně, Vévoda, Süss, Izák Landauer, Karel Alexandr\n\n1. kniha popisuje tehdejší poměry ve Švábsku. Vévoda würtemberský a teckský Eberhart Ludvík, ačkoliv má manželku, udržuje poměr s dříve bezvýznamnou hraběnku Würbenovou, kterou si také vydržuje. Je do ní natolik zblázněný, že jí přenechává i vůdčí roli ve vévodství. Hraběnka je velice chamtivá, a obírá lid o co může. Lid ji nenávidí. Dostává se však do finančních problémů a do nepřízně vévody a potřebuje si půjčit od velice úspěšného konzervativního židovského obchodníka Izáka Landauera, Süssova přítele. Zhruba v první třetině knihy se na scéně objevuje Josef Süss Openheimmer, je představen hraběnce. Pocítí touhu také se podílet na politice. Přemýšlí, že by na hraběnce mohl založit svůj vzestup. Situace je však poměrně nevýhodná. Jednoho dne se však Süss ubytuje v hotelu, kam také přijíždí bratr vévody, poměrně úspěšný, sebevědomý a perspektivně vypadající princ Karel Alexandr. Süss si u něj vyžádá audienci a princ se mu i přes jeho pohrdavost zalíbí. Začíná přemýšlet o plánu, jak na něm vystavět svou kariéru. Začíná ho finančně podporovat. Na scéně se také objevuje přítel Izáka a zároveň strýc Süsse rabbi Gabriel Oppenheimer van Straaten, mág, který jednoho večera princovi předpoví dvě věci z ruky: tu první mu neřekne, ale ta druhá je vévodská koruna. Princ se tomu však jen zasměje. Gabriel poté odjíždí splnit Süssovo tajné přání, postarat se o jeho dceru Naemi, kterou má Süss z ročního vztahu s jednou ženou z Holandska. Během toho je situace s hraběnkou stále horší a horší. Princ se díky Süssovi seznamuje s velice bohatou a krásnou Marií Augustou, princeznou z Thurnu a Taxisu, a snaží se jí co nejvíce nadbíhat, aby mohl konečně vyřešit své finanční problémy a k tomu se ještě mohl chlubit krásnou manželkou. Mezitím umírá syn vévody, princ Jindřich Bedřich. Vévoda je zdrcen a už hraběnku definitivně zavrhne. Její situace je rázem velice špatná, začíná si balit věci a utíká ze země do vyhnanství s poledními zbytky svého majetku. Když odjíždí, lidé po ní házejí bláto a smějí se jí. V té době má také princ svatbu s Marií Augustou. V noci po svatbě přichází depeše – vévoda würtemberský zemřel. Karel Alexander se stává novým würtemberským vévodou.\n\nhlavní postavy: Karel Alexander, Marie Augusta, Süss\n\n2. kniha začíná slavnostní korunovací Karla Alexandra vévodou. Lidé mu malují obrazy, oslavují jeho vojenská vítězství v Bělehradu, věří, že přichází nová doba. Süss každým týdnem nabírá na moci, užívá si svého nově nabytého bohatství, kupuje si a luxusně zařizuje úžasný palác v Jezerní ulici ve Stuttgartu. Karel Alexandr je mu velice vděčný, a proto mu nechává téměř volnou ruku ve všem. Po čase nový vévoda zatouží opět válčit, rozšířit svá území, pověří tedy Süsse opatřením co nejvíce prostředků, Süss začíná nejdříve nenápadně zvyšovat daně, poté začíná zavádět až nesmyslně vysoké, také povinnou vojenskou službu. Za všechno jsou poplatky. Vévoda vyráží na tažení, vrací se sice vítězně, avšak ztráty byly tak obrovské, že celá země je ochromena. Lidé začínají pálit vévodovy obrazy, říkají: Za dřívějšího vévody vládla kurva, za nynějšího žid. Süss a Karel Alexander drží vládu silnou rukou a tyranizují celé vévodství. Süss je již druhým nejmocnějším mužem ihned po vévodovi, stále však nemůže zastávat žádný oficiální úřad, protože zákony to židům zakazují. Začíná se projevovat těžký antisemitismus mezi lidmi, závist a nenávist vůči židovi už je naprosto evidentní. Ta vrcholí v následující knize.\n\nhlavní postavy: Kašpar Dietrle, Jechestel Seligmann Freudenthal\n\nV 3. knize se setkáváme s bláznivým, násilnickým bezdomovcem a alkoholikem Kašparem Dieterlem, který se živí podomním a trhovým prodejem cetek. Ve svobodném městě Eslinkách mu konkuruje židovský obchodník Seligmann, kterému sice všichni nadávají a smějí se mu, ale stále od něj kupují, protože má mnohem větší výběr a nižší ceny. Starý blázen cestuje se svou dcerou, kterou často bije. Je to jediné, co má, avšak vůbec si ji neváží. Jednoho dne jí udeří lahví od kořalky tak silně, že ji zabije, na okamžik sice pocítí určitý záchvěv smutku, ten však okamžitě vystřídá čistý pragmatismus. Střepy z láhve pořeže tělo dcery do rituálních obrazců a ráno ji zakope ve městě na hnoji mezi prasata, poté se jde za poslední peníze na jídlo opít do hospody. Když vypije celou láhev kořalky, začíná vyprávět příběh o tom, jak naposledy viděl svou dceru včera, když jí sváděl žid Seligmann, kterého vyhodil. Dcera prý poté v noci zmizela a od té doby ji již neviděl a nejspíše už leží někde mrtvá, jeho milovaná dceruška, to jediné co měl... K příběhu se přidává stále více posluchačů, až se z nich vytvoří dychtivý dav, který vybíhá ven, hledat jeho dceru po městě, záhy jí skutečně nalézá zakopanou na hnoji mezi prasaty. Zpráva se začíná šířit po celém městě, až na radnici, z lidu se začínají stávat vášniví antisemité, běží do hotelu, kde žid bydlí a začínají ho lynčovat, ten vůbec netuší o co jde. Začíná být souzen a mučen, je nad ním vynesen trest smrti. Na poslední chvíli se za něj postaví Süss a zachrání mu život, to ovšem pomstychtivý lid ještě více rozlítí. Nenávist vůči židům se šíří napříč vévodstvími i svobodnými městy. Süss je líčen jako největší netvor, který terorizuje celou zemi. Karel Alexandr však na něj stále nedá dopustit.\n\nhlavní postavy: Vévoda, Süssova dcera Naemi\n\nVévoda začíná dychtit po ještě větší moci a po rozšíření svého území, začíná osnovat plán, jak zrušit ústavu a nastolit tvrdou diktaturu. Süss by tím konečně oficiálně získal obrovskou moc napříč celou Evropou. Začínají spolu vytvářet obrovské mocenské plány, připravují vojsko. Süss odjíždí navštívit svou dceru Naemi, je šokován tím, jaká z ní vyrostla krásná dívka. Poté se odjíždí věnovat svým plánům do dalších měst, mimoto také navštívit svou matku Michaelu, která je okouzlena jeho bohatstvím. Mezitím je opilý vévoda společně se svým štábem zaveden pomstychtivým prelátem Filipem Jindřichem Weissenseem, jehož dcera Magdaléna Sibyla se dílem Süssových intrik dostala do vévodových spárů a byla zneuctěna, do domu, kde bydlí Süssova Naemi. Vévoda je Naemi okouzlen, zůstává se štábem v domě, v noci se jí pokusí znásilnit, dívka mu však vyklouzne a uteče před ním na střechu, z níž dobrovolně skočí a ukončí tak raději svůj život, než aby se poddala vévodovi. Vévoda se zdá býti poprvé v životě smutný, chvíli se trápí, avšak nepřizná svou vinu, nechá zaslat depeši Süssovi, ať se okamžitě dostaví. Když Süss vstoupí do domu, a uvidí svou dceru ležet na mrtvou na loži, na několik hodin omdlí. Vtom přichází zlom v jeho životě, v jeho hodnotách. Ačkoliv vévodovi otevřeně nedává smrt dcery za vinu, je mu jasné co se stalo. Z těžkého materialisty se najednou ze Süsse stává velký idealista, najednou spatří, jak je Karel Alexandr neskutečně zlý a každému jen škodí. Rozhodne se zhatit jeho mocenské plány. To se mu vzápětí podaří, Karel Alexandr zuří a chce se židovi pomstít. Ve stejnou noc však podléhá na mozkovou příhodu v důsledku požití příliš silného povzbuzujícího lektvaru, který mu na Süssův příkaz podá sluha Otman. Vévodstvím se začíná již ráno šeptat, že vévoda zemřel, zprávy jsou sice nejdříve dementovány, nakonec se však rada rozhodne říci pravdu. Lidé propukají v jásot a jsou nesmírně šťastní, věří, že již hrůzovláda skutečně skončila a hlavně se těší, že se konečně budou moci pomstít židovi, kterého celou tu dobu tolik nenáviděli. Marie Augusta se snaží vládnout sama, všichni se jí však jen vysmějí. Dle závěti se vlády ujímá přísný, ale spravedlivý vévoda-regent Karel Rudolf.\n\nJe sestaven soudní tribunál, který má soudit zločince za vlády Karla Alexandra, většina z nich je však propuštěna na kauci, vzápětí samozřejmě uprchnou. Už zbývá jen Süss, který se nechává dobrovolně zatknout. Začíná se s vedením procesu proti němu, celou zemí se ozývá: Žid musí viset! Proces je spíše jen fraška, neví se ani, za co by měl být odsouzen, ale za každou cenu ho chtějí pověsit. Snaží se na něj uplatnit více než 200 let nepoužívaný zákon o trestu smrti za obcování s křesťanskými ženami. I po mnoha mučeních Süss nepřiznává žádná jména. Otec Marie Augusty, vévoda z Turnu a Taxisu se snaží zprostředkovat Süssovi útěk, ten však odmítá. Již mu na ničem nezáleží, smrtí dcery je natolik zničen, že už je z něho jiný člověk, procesu se vysmívá, kdyby chtěl, mohl by se z něj snadno vykoupit majetkem, přestoupit na katolickou víru, protože jeho otec byl křesťanský šlechtic, či by mohl utéci. Všechny šance na záchranu však rezolutně odmítá. Nakonec, i přes nesouhlas vévody regenta, je oběšen v potupné obří ptačí kleci na obrovské železné šibenici. Slavnostně, před statisíci lidmi. V noci se bezohledný obchodník dom Bartelemi Pancorbo rozhodne ukrást mrtvole Süsse prsten s drahocenným solitérem, po němž již dlouho touží, když však jeho komplicové vyšplhají na šibenici, aby jej mrtvému stáhli z prstu, zjistí, že je v kleci jiné tělo. Süssova mrtvola již byla vyzvednuta židy a vyměněna za jiné tělo. Poté je Süss tajně pohřben nedaleko Frankfurtu. Pro židy zůstal skutečným hrdinou a vzorem.\nJen několik let po vydání v 30. letech 20. století byl román, poukazující na přednost mocenských plánů před spravedlností, říšským ministrem propagandy Josefem Goebbelsem zfilmován v duchu nacistické propagandy a Süss zde byl ukázán jako největší zločinec a zrůda, jen dychtící po penězích, která nakonec byla německým lidem spravedlivě potrestána.\n\nNěmecká\nČeská\n"}
{"id": "496699", "url": "https://cs.wikipedia.org/wiki?curid=496699", "title": "Malachiáš", "text": "Malachiáš\n\nMalachiáš, hebrejsky \"Malachi\", znamená „můj posel“. Podle tradice Malachiáš žil po prorocích Ageovi a Zecharjášovi, byl současníkem Nehemjáše. Svou knihu Malachiáš napsal pod inspirací v Jeruzalémě a její psaní dokončil po roce 443 př. n. l. Kniha Malachiáš je poslední knihou tzv. malých proroků Starého zákona v Bibli.\n"}
{"id": "496707", "url": "https://cs.wikipedia.org/wiki?curid=496707", "title": "Atletika na Letních olympijských hrách 2008 – 800 metrů muži", "text": "Atletika na Letních olympijských hrách 2008 – 800 metrů muži\n\nBěh na 800 metrů mužů na Letních olympijských hrách 2008 se uskutečnil od 20. do 23. srpna 2008 na Pekingském národním stadionů. \n\nČeskou republiku reprezentoval Jakub Holuša, který však z rozběhu do semifinále nepostoupil, jeho čas 1:48,19 stačil na dělené 41. místo\n\nZe semifinálového běhu nepostoupil do finále olympijský vítěz z roku 2004 Rus Jurij Borzakovskij. Nepostoupil také stříbrný medailista z Athén 2004 Jihoafričan Mbuleani Mulaudzi, který rovněž skončil v semifinále. \n\n"}
{"id": "496711", "url": "https://cs.wikipedia.org/wiki?curid=496711", "title": "Národní park Ichkeul", "text": "Národní park Ichkeul\n\nIchkeul je národní park v Tunisku. Zahrnuje především stejnojmenné jezero a mokřady, které každoročně hostí obrovské množství migrujícího ptactva. Rozloha jezera se v průběhu mění. Během zimních měsíců při větších srážkách a přítoku může být jeho rozloha 11 400 ha, zatímco během léta, kdy je méně srážek, plocha vodní hladiny klesna na hodnotu 8 700 ha. Taktéž hloubka vody kolísá v rozmezí 0,9 m až 2,5 m. \n\nV roce 1980 byl park zařazen na seznam světového dědictví UNESCO, mezi lety 1996–2006 byl veden i na seznamu světového dědictví v ohrožení vzhledem k problémům se snižujícím se přítokem a zvyšující se salinitou vody.\n"}
{"id": "496713", "url": "https://cs.wikipedia.org/wiki?curid=496713", "title": "Stewart Grand Prix", "text": "Stewart Grand Prix\n\nSteward Grand Prix je bývalý tým Formule 1 trojnásobného mistra světa Jackieho Stewarta a jeho syna Paula Stewarta.\n\nNa konci roku 1999 byl tým prodán Fordu, ten ho přejmenoval na Jaguar. Po sezóně v roce 2004 byl tým prodán Red Bullu.\n\n<div style=\"overflow: auto; overflow-x: scroll; width: 100%;\">\n"}
{"id": "496715", "url": "https://cs.wikipedia.org/wiki?curid=496715", "title": "Národní park Iguaçu", "text": "Národní park Iguaçu\n\nIguaçu je brazilský národní park. Nachází v jižní části země, ve státě Paraná. Znám je především díky stejnojmenným vodopádům Iguaçu (o průtoku okolo 1000 m³/s, částečně leží už v Argentině) a vzácným druhům divoké zvěře (zejména výskytu ohrožených druhům ptactva). Panuje zde subtropické klima, teploty v letním období mohou dosahovat až 40 °C, zatímco v červenci pouze 14 °C. Nejvhodnější období pro návštěvu parku je srpen až listopad.\n\nPark byl vyhlášen roku 1939, v roce 1986 byl pak zařazen na seznam světového dědictví UNESCO, mezi lety 1996–2001 byl veden i na seznamu světového dědictví v ohrožení. Rozloha parku Iguaçu je 1 700 km². Stejně jako Brazílie i Argentina zřídila na svém území okolo vodopádů národní park – Parque Nacional Iguazú. Ten má rozlohu 550 km² a je též zapsán na seznamu světového dědictví UNESCO. Okolo vodopádu je tedy chráněné území o souhrnné rozloze 2 250 km² na obou březích řeky.\n\n"}
{"id": "496718", "url": "https://cs.wikipedia.org/wiki?curid=496718", "title": "Národní park Ruwenzori", "text": "Národní park Ruwenzori\n\nRuwenzori je národní park v Ugandě rozprostírající se přes stejnojmenné pohoří. V parku se nachází rozmanité rostlinstvo a množství jezer i vodopádů. Založen byl v roce 1991.\n\nV roce 1994 byl park zařazen na seznam světového dědictví UNESCO, mezi lety 1999–2004 byl veden i na seznamu světového dědictví v ohrožení.\n"}
{"id": "496722", "url": "https://cs.wikipedia.org/wiki?curid=496722", "title": "Kontejnerový dopravní problém", "text": "Kontejnerový dopravní problém\n\nKontejnerový dopravní problém je upravený základní dopravní problém. Přeprava mezi dodavateli a odběrateli se realizuje pouze pomocí kontejnerů. Každý kontejner má kapacitu K jednotek. Jednotlivé náklady na přepravu se vztahují na kontejner jako celek. Náklady na přepravu jednoho kontejneru jsou stejné bez ohlednu na to, jestli je kontejner plný, nebo poloprázdný. Optimální řešení vede k tomu, aby jednotlivé kontejnery, které jsou přepravovány, byly využity pokud možno co nejvíce.\n\nVychází z matematického modelu standardního dopravního problému. Předpokládá se, že součet kapacit dodavatelů je větší nebo roven součtu požadavků odběratelů.\n\nVyjadřuje minimalizaci nákladů na přepravu všech kontejnerů. Omezující podmínky zabezpečují, aby nebyly překročeny kapacity dodavatelů a byly uspokojeny požadavky odběratelů. V porovnání s dopravním problémem jsou zde navíc pouze podmínky, které zajišťují dostatečný počet kontejnerů y na přepravu x jednotek. Je zde i podmínka, že počet kontejnerů musí vyjít jako celé číslo. Celý model lze zapsat:\n\nMinimalizace\n\nZa podmínek\n\nJABLONSKÝ, Josef. Operační výzkum. Kvantitativní modely pro ekonomické rozhodování. 1.vyd. Praha: Professional Publishing, 2002. 323 s. ISBN 80-86419-23-1.\n\nhttp://jana.kalcev.cz/vyuka/kestazeni/4EK313-cv09.pdf\n"}
{"id": "496728", "url": "https://cs.wikipedia.org/wiki?curid=496728", "title": "Atletika na Letních olympijských hrách 2008 – 1500 metrů muži", "text": "Atletika na Letních olympijských hrách 2008 – 1500 metrů muži\n\nBěh na 1500 metrů mužů na Letních olympijských hrách 2008 se uskutečnil ve dnech 15. srpna (rozběhy), 17. srpna (semifinále) a 19. srpna (finále) na Pekingském národním stadionu. \n\nOlympijským vítězem se stal původně Rašíd Ramzí z Bahrajnu. Při opakovaných zkouškách mu však byla v jeho vzorku objevena látka CERA, vylepšená verze krevního dopingu EPO. Definitivně byl Ramzí původem z Maroka diskvalifikován 18. listopadu 2009. Na stupně vítězů se dodatečně dostal Francouz Mehdi Baala.\n\n"}
{"id": "496741", "url": "https://cs.wikipedia.org/wiki?curid=496741", "title": "Kaple svatého Kříže (Karlštejn)", "text": "Kaple svatého Kříže (Karlštejn)\n\nKostel nebo kaple svatého Kříže je ústřední posvátný prostor hradu Karlštejna, nacházející se ve druhém patře hlavní věže, kde se uchovávaly říšské a později české korunovační klenoty. Na stěnách visí jedinečná sbírka 129 gotických deskových obrazů světců a světic, Kaple Sv. Kříže byla původně zvaná kaple Utrpení Páně a jeho Znamení, jakož i všeho vojska nebeského.\n\nKaple sloužila jako pokladnice korunovačních klenotů, posvátných symbolů středověké Římské říše a od roku 1419 i českého království. Mimo to, sloužila také jako rozsáhlá Karlova sbírka a úschovna ostatků svatých, z nich nejznámější je ostatkový kříž.\n\nKaple byla dokončena a vysvěcena druhým pražským arcibiskupem Janem Očkem z Vlašimi roku 1365 a zachovala se v téměř nedotčeném stavu. Vysvěcením byl stanoven i význam kaple, který později ovlivnil výzdobu interiéru a přilehlých prostor věže. Přístup do ní byl velmi omezen, pouze dvakrát do roka se zde konaly mše, které sloužil pražský arcibiskup nebo karlštejnský děkan. Dnes je kaple ceněna také díky umělecké výzdobě v podobě obrazů. Ty restauroval v 60. letech 20. století B. Slánský. V galerii světců a světic, „nebeského vojska“, jsou zastoupeny nejrůznější stavy a národy světa, mezi světci je i svatý Mořic, zobrazený jako černý Afričan.\n\nObdélníková kaple o rozměrech asi 9×15 m zabírá celý půdorys druhého patra věže, přístup je točitým schodištěm v síle jižní stěny do malé chodbičky, která je sekundárně osvětlena přes vřeteno schodiště.\n\nČtvery plátované dveře mají devět zámků a nad kaplí je prostor pro zvláštní stráž. Portál vede do klenutého prostoru, který je sklenut do dvou polí křížové klenby s profilovanými žebry, přičemž hrušková žebra sbíhají přímo do jehlancovitě ukončených polygonálních přípor s jednoduchým soklem, nacházejícím se metr nad podlahou. Hruškové profily žeber se nad patkami zčásti přetínaly a ve vrcholu se nacházely velké kruhové svorníky, přičemž přední měl uprostřed otvor. Klenba je posázena skleněnými čočkami, jež znázorňují hvězdy, většími čočkami Slunce a Měsíce a celá pozlacena. Navozuje tak atmosféru nebeské sféry, kde přebývá Bůh, Kristus a svatí. Klenební žebra i přípory mají na sobě tlustou vrstvu zlaceného štuku s ornamenty. Kaple má čtyři okna s (novými) kružbami, zčásti zasklená polodrahokamy, uzavřena tabulkami z křišťálu s vloženými kříži z křemene nažloutlé barvy a ve špaletách jsou fresky z života Kristova (kolem 1360).\n\nJak vypadal hlavní a také jediný oltář v kapli, nevíme, jelikož se dochoval pouze dřevěný podstavec na svícny. Světlo kapli přinášelo kromě svíček i tři lampy ve tvaru komolých jehlanů s dřevěnou kostrou a výplní z křišťálu. Prostřední sloužila jako věčné světlo. Prostor kaple je v polovině rozdělen kovanou zlacenou mříží s drahokamy na dvě části. První, vstupní prostor, byl lodí, druhý, zadní, presbyterium. V severní stěně je sanktuář a nad ním trojdílný obraz Panny Marie, svatého Václava a svatého Palmácia od Tomáše z Modeny z téže doby. Dolní část stěn je obložena leštěnými polodrahokamy z Krušnohoří (z Ciboušova a Drážďan) převážně v rudé barvě, malta mezi nimi je pozlacena a zdobí ji kromě různých ornamentů i Karlův monogram – písmeno K s korunou, nebo říšský a český znak. Horní části stěn pokrývá galerie 129 deskovýc obrazů (původně 130, jeden se nedochoval) světců, světic a biblických proroků, uprostřed jsou obrazy Ukřižování a Bolestný Kristus, všechny z dílny dvorního malíře Mistra Theodorika. Zlacené tyče ze železa zdobily spodní pásmo kolmými hroty a tepanými liliemi. V okolí okenních výklenků byly dřevěné malované lišty se zlatým puncováním, které chránily společně s železnými tyčemi s kolmými ostny křehké okraje obkladu. V presbyteriu ukončovaly dřevěné lišty štíhlé kalichové hlavice ze zlaceného štuku, pokryté svazky akantových listů. V čelní velmi silné zdi obrácené k severu a Kněží hoře se nad oltářem nacházel čtverhranný výklenek v profilovaném rámu a vedle něj na pravé straně sanktuárium v plastickém rámu.\nVýzdoba kaple sv. Kříže spočívá v ušlechtilém spojení dvou ideologických hodnot Karla IV., tedy oslavy impéria a vládnoucího císaře společně s mocí duchovní prostřednictvím kosmologie a teologie. Motivy, které nacházíme v dnešní podobě kaple, pocházejí z katedrál ze západu a jsou jakýmsi duchem duchovní literatury, již měl sám císař v oblibě. Celá výzdoba proto spočívá v dokonale promyšleném systému.\n\nArchitektonická kompozice takřka mizí v množství zlacení a důležitou úlohu přejímá plocha stěn, jež je od shora až k soklu inkrustována velmi živým, zlatým nebo barevným, obkladem. Na prsou klenby ve východním a západním klenebním poli jsou umístěny zlatý terč slunce a stříbrný měsíc a ve středech dalších zbytek tehdy známých planet. Do klenby a okenních záklenků jsou vykryté desítky hvězd, jež představují nebeskou sféru, kde přebývá Bůh. Velmi mělká štítová pole, šplhající až k výběhům klenebních žeber, zaplňují po obvodu kaple deskové obrazy, představující obyvatele nebes.\n\nPředstavu nebeského Jeruzaléma dále doplňuje podoba Krista-dítěte, který zachycuje obraz: triptych Tommase z Modeny – Madona s Ježíškem, nacházející se nad oltářním výklenkem. Za strážce Ježíška jsou zde zvoleni sv. Václav a sv. Palmacius. Další obraz znázorňuje Krista Trpitele v podobě boha-člověka a postranní obrazy Anděly a tři Marie u hrobu, jež figurují jako svědkové zmrtvýchvstání. K obrazům Krista jsou na oltářní stěny připojeny taky obrazy dvanácti apoštolů. Tato hlavní stěna tvořila dokonale promyšlený celek, kde nechyběl ani apokalyptický drak, jehož zbytky byly ve skrýši pod oltářem nalezeny.\n\nNa stěnu kaple byl také zavěšen Rolandův roh, jež měl ohlašovat poslední soud a nad oltářem v průčelní stěně presbyteria byl vybudován pravoúhlý výklenek, do něhož byly vloženy říšské korunovační klenoty, feudální odznaky císařského majestátu Karlova a také symboly jeho funkce spolu náměstka Kristova na zemi.\n\nSpojení nebeské a pozemské sféry je v kapli sv. Kříže uloženo v průsvitnému drahokamu a křišťálu v podobě velkých a oble vybroušených kamenů zavěšených ve vrcholu zlacené mříže, oddělující výjimečně přístupnou severní část presbyteria od vstupní části – lodi. Okna byla tvořena valounky křišťálů, zasazenými do okenních vitráží a společně se svíčkami po obvodu vytvářela nádherné světelné efekty.\n\nVýzdoba západní stěny vycházela z představy císaře, Na severní půli se nachází pojetí apokalyptického Boha – mohutná božská postava sedící na zlatém trůně obklopená anděly. V dolní části obrazu se nachází sedm hlav moudrosti a symboly čtyř evangelistů (lev, býk, orel, anděl). Dalším výjevem je Klanění čtyřiadvaceti starců na severní polovině okenního záklenku. Obdobou těchto dvou obrazů je malba severovýchodního okenního výklenku, která představuje očekávání spasitele. Výjevy jako Zvěstování, Navštívení Panny Marie a Klanění tří králů.\n\nPoslední, jihovýchodní nika, je věnována některým svědkům pozemského života Krista a jeho vyznavačům, tedy Maří Magdaléně, Martě a jejímu bratru Lazarovi. Dále je zde vyobrazen Kristus v Betánii, Kristus na večeři v domě Šimonově, Vzkříšení Lazara a Setkání Maří Magdalény se zmrtvýchvstalým Kristem.\n\n\n\n"}
{"id": "496742", "url": "https://cs.wikipedia.org/wiki?curid=496742", "title": "Atletika na Letních olympijských hrách 2008 – 5000 metrů muži", "text": "Atletika na Letních olympijských hrách 2008 – 5000 metrů muži\n\nBěh na 5000 metrů mužů na Letních olympijských hrách 2008 se uskutečnil ve dnech 20. srpna (rozběhy) a 23. srpna (finále) na Pekingském národním stadionu. \nTří rozběhů se zúčastnilo celkově 43 atletů z 25 států světa.\n\nFinálový běh ovládl Etiopan Kenenisa Bekele, který časem 12:57,82 vytvořil nový olympijský rekord. Původní rekord držel od olympiády v Los Angeles 1984 časem 13:05,59 Maročan Saïd Aouita. Jako šestý doběhl Teriku Bekele, mladší bratr Kenenisy.\n\n"}
{"id": "496744", "url": "https://cs.wikipedia.org/wiki?curid=496744", "title": "Ťuhýkovití", "text": "Ťuhýkovití\n\nŤuhýkovití (Laniidae) je čeleď čítající na 30 druhů malých pěvců dělených do třech rodů. Nejpočetnějším je rod \"Lanius\", jehož odborný název je odvozen z latinského výrazu pro \"řezníka\", který odkazuje na jejich typické chování - napichování ulovené potravy v podobě hmyzu, malých ptáků či savců na trny keřů, kde si je skladují na pozdější období a pravidelně se k nim vrací. Zřejmě to však dělají jen krátkodobě a neplní podobnou funkci, jako například podzemní zásobárny, které známe u hlodavců.\n\nŤuhýkovití jsou většinou malí ptáci s šedě, hnědě, černě či bíle zbarveným opeřením, některé druhy však mohou dosáhnout velikosti až 50 cm. Jejich zobáky jsou na konci mírně zahnuté podobně jako u dravých ptáků.\n\nObývají otevřené krajiny s keři na velkém území Evropy, Asie, Afriky a v podobě dvou zástupců i Severní Ameriky (ťuhýk šedý a ťuhýk americký). V Evropě je jejich typickým zástupcem ťuhýk obecný. Jsou monogamní a teritoriální a na svou kořist číhají z vhodné pozorovatelny. Hnízdo staví z malých větví a travin dobře ukryté uvnitř trnitých keřů, případně nízko na stromech.\n\nPodle biomolekulárních výzkumů vznikla tato čeleď na území Afriky v době před 9 až 7 miliony let, tedy v pozdním miocénu. Jejich diverzifikace tak byla velmi rychlá a souvisela nejspíš s rozšířením travnatých stepí. Následně zástupci skupiny opakovaně migrovali do dalších částí světa.\n\n"}
{"id": "496747", "url": "https://cs.wikipedia.org/wiki?curid=496747", "title": "Ferdinand Portugalský", "text": "Ferdinand Portugalský\n\nFerdinand Portugalský (\"portugalsky Fernando, starofrancouzsky Ferrand\", 24. března 1188, Coimbra - 29. července 1233, Noyon) byl flanderský hrabě, účastník bitvy u Bouvines.\n\nFerdinand byl mladším synem portugalského krále Sancha I. a Dulce, dcery barcelonského hraběte a aragonského spoluvládce Ramona Berenguera IV. Ke vhodnému sňatku mu výrazně dopomohla jeho teta Tereza, vdova po flanderském hraběti Filipovi.\n\nV lednu 1212 se v Paříži oženil s Johanou, osiřelou dcerou prvního křižáckého latinského císaře Balduina I., dědičkou flanderského hrabství. Poté jako nový flanderský hrabě složil hold francouzskému králi Filipovi II. a byl donucen mu postoupit svůj dědický podíl - kastelánství v Aire-sur-la-Lys a v Saint-Omer. V dubnu 1213 se odmítl podílet na francouzské invazi do Anglie dokud nezíská zpět zabavená města. Filip August v odvetě vytáhl do Flander, napadl a vyplenil Ferdinandovo území. Vypálil Lille, Cassel a Douai. Flanderskému hraběti se společně s pomocí Renauda z Dammartinu podařilo francouzskou invazi odrazit a zastavili se až u hradeb Arrasu. Dosud váhající Ferdinand pak vyslyšel žádost o spojenectví a přešel na stranu Filipova nepřítele anglického krále Jana a jeho synovce císaře Oty Brunšvického.\n\nV létě roku 1214 se začaly scházet armády. Na Ferdinandově území se shromáždila vojáci Viléma ze Salisbury a Oty Brunšvického a francouzské vojsko znovu plundrovalo Flandry a Henegavsko. V neděli 27. července se strhla nečekaná bitva u Bouvines, která se stala Ferdinandovi, jenž údajně předtím přísahal, že zabije krále Filipa, osudnou.\n\nFilip II. dosáhl skvělého vítězství.\nUkořistěného říšského orla s ulomenými křídly poslal svému štaufskému spojenci Fridrichovi II. a získal mnoho cenných zajatců. Největší počet jich pocházel z Flander a mladý hrabě byl svěřen do rukou Jana z Nesle, potupně v železech odvezen do pařížského Louvru, kde byl vsazen do věže.\n\nVe vězení hrabě strávil řadu let. V dubnu 1226 uzavřel s Blankou Kastilskou dohodu a po zaplacení vysokého výkupného byl roku 1227 propuštěn. Krom výkupného složil francouzskému králi slib věrnosti, poskytl záruky vhodného chování a v dalších letech pak mladému králi vždy věrně sloužil.\n\nHrabství po dobu manželovy nepřítomnosti řídila Johana a po manželově propuštění porodila své jediné dítě - dceru Marii. Ferdinand roku 1233 v důsledku nemoci zemřel. Jeho srdce a vnitřnosti byly pohřbeny v místní katedrále a tělo v cisterciáckém klášteře Marquette, který po propuštění z vězení společně s manželkou založil.\n"}
{"id": "496757", "url": "https://cs.wikipedia.org/wiki?curid=496757", "title": "Langerhansova buňka", "text": "Langerhansova buňka\n\nLangerhansova buňka je dendritická buňka hvězdicovitého tvaru nacházející se v pokožce. Zejména se objevuje ve vrstvě stratum spinosum a celkem tvoří asi 2–8 % buněk lidské pokožky. Patří mezi antigen prezentující buňky a jako takové jsou složkou imunitního systému – vystavují antigeny T-lymfocytům. Pomáhají tím bránit tělo před patogeny vstupujícími do těla přes pokožku. Langerhansovy buňky se vyvíjí v kostní dřeni, načež se do pokožky dostanou krevním oběhem.\n\nJsou pojmenovány po Paulu Langerhansovi (1847–1888), který je objevil jako student medicíny ve věku 21 let.\n"}
{"id": "496758", "url": "https://cs.wikipedia.org/wiki?curid=496758", "title": "Apache Tapestry", "text": "Apache Tapestry\n\nTapestry je open-source framework pro tvorbu webových aplikací v jazyce Java. Byl vytvořen nezávisle Howardem Lewis Shipem a poté adoptován korporací Apache Software Foundation (ASF). Framework doplňuje a navazuje na standardní Java Servlet API. Tapestry rozděluje webové aplikace do skupin stránek, z nichž každá je složena z komponent. Použití komponent umožňuje výrazně zvýšit produktivitu vývoje webu – to je důvod, proč všechny nové frameworky, včetně Tapestry, JavaServer Faces, a ASP.NET, jsou založené na komponentech. To zajišťuje konzistentní strukturu umožňující frameworku, aby přebíral odpovědnost za klíčové problémy, jako je výstavba URL, přetrvávající stav úložiště na straně klienta nebo na serveru, validace vstupu uživatele, lokalizace / internacionalizace a ohlašování výjimek. Aplikace zahrnují tvorbu HTML šablon pomocí prostého HTML a kombinování těchto šablon s malým množstvím kódu v jazyce Java. Je speciálně navržen tak, aby bylo vytváření nových komponent velmi snadné, neboť se jedná o rutinní postup při vytváření aplikací. Navíc je Tapestry snadno integrovatelný s jakýmkoliv druhem backendu, včetně JEE, Spring a Hibernate. Tapestry framework přináší skutečný objektově orientovaný přístup do tvorby webových aplikací v jazyce Java.\n\nTapestry je vydáván pod Apache Software licencí 2.0\n\nTapestry má za sebou dlouhou historii. Nejstarší verze se datuje až do ledna roku 2000. V současné době nejsou verze 3 a 4 dále vyvíjeny, veškerá pozornost se směřuje na Tapestry 5.\n\n\nDistribuce Tapestry je k dispozici ke stažení na domovské stránce Tapestry.\n\nSkládá se z těchto částí:\nTapestry má řadu dalších runtime závislostí, které musí být staženy a přidány k JAR souborům popsaným výše do složky WEB-INF/lib webových aplikací Tapestry. Toho lze docílit pomocí skriptů Antu pro Tapestry, které automaticky stáhnou tyto závislosti. Tyto skripty vyžadují určitou konfiguraci, aby pracovaly správně. Podrobnosti jsou k dispozici na Tapestry Wikipedii. Alternativně lze tyto závislosti stáhnout ze složky quick-start Howarda Lewis Shipa jako tapestry-libraries.tar.gz (21,7 MB).\n\nTapestry aplikace vždy přikládají stránku nazvanou „Home“. Je to první stránka, která je zobrazena aplikací při prvním spuštění (jinak řečeno, když internetový prohlížeč přistupuje k počáteční URL).\nTapestry stránky jsou vždy kombinací tříd Javy a šablon (mohli bychom říct HTML šablon, ale Tapestry není nijak limitováno jen na HTML). V mnoha případech Tapestry použije vestavěnou Java třídu, když mu sami nějakou nepřipravíme.\nUkázku začneme vytvořením šablony Home.html:\n\nZatím v této HTML šabloně není nic zvláštního.\nNyní můžeme nastavit web. xml:\n\nZde jsme dali naší aplikaci jméno „app“. Používáme standardní Tapestry třídu ApplicationServlet jako náš servlet a namapovali jsme ho do /app. Jméno aplikace je relativně nepodstatné, Tapestry se přizpůsobí jakémukoliv jménu, které zadáte.\nCesta na druhou stranu musí být /app. Není to pevně stanoveno v Tapestry, ale pokud bychom chtěli použít jinou cestu, vyžadovalo by to malé nastavování.\nZměníme teď naší Home stránku přidáním současného data a času. Upravená šablona vypadá takto:\n\nSpeciální atribut „jwcid“ je náznakem Tapestry, že je to komponenta a ne jen obyčejné HTML. Hodnota „@Insert“ atributu jwcid může být považována za „instanci komponenty Insert“. Je to jedna z mnoha zabudovaných Tapestry komponent.\nMožná je zde trochu matoucí text “ June 26 2005“ v těle tagu . Ten je zde proto, abychom viděli, jak stránka bude vypadat bez spuštění aplikace. Stránku Home.html můžeme spustit v prohlížeči nebo editorech jako Dreamweaver nebo HomeSite. Tím vlastně obejdeme Tapestry servlet a přistoupíme ke stránce přímo a pak se nám zobrazí právě zadaný text místo vygenerovaného data a času.\nVraťme se nyní ještě k výrazu „ognl:new java.util.Date()“. Prefix „ognl:“ je signálem pro Tapestry, že se jedná o výraz, který má být vyhodnocen, a ne jen obyčejný String řetězec. Vyhodnocením výrazu získáme novou instanci třídy java.util.Date spojenou s komponentou Insert. Parametr value umožní komponentě Insert přístup k této hodnotě a tato komponenta dále zkonvertuje typ Date do textového řetězce a zobrazí ho na vygenerované stránce.\nA tím máme hotovou naší malou ukázku Hello World v Tapestry.\n\nDalší část článku pracuje s Tapestry 5, proto je zapotřebí upravit HelloWorld příklad uvedený výše.\nNová verze souboru web.xml bude vypadat nyní takto:\n\nOdpadá mapování servletů z předchozí verze. Nová verze méně připomíná web.xml známý z Java EE. Tento deployment descriptor se v různých aplikacích Tapestry nyní příliš nemění, jeho obsah je možno zkopírovat z domovské stránky Tapestry a následně lehce poupravit pro naši aplikaci.\nJe potřeba změnit nastavení tagu <context-param>, který obsahuje informace a uložení zdrojových kódů souvisejících se jednotlivými komponentami aplikace. Tímto se framework Tapestry poněkud liší od ostatních Java frameworků. Adresa v tomto tagu totiž skutečně odkazuje na uložení zdrojových kódů aplikace (v kontextu aplikace) a nikoli zkompilovaných class souborů. Tapestry vyžaduje přístup ke zdrojovým kódům tímto způsobem pro umožnění detekcí a aplikací změn v aplikaci bez nutnosti nového deployování aplikace na server. Tato vlastnost velmi zvyšuje produktivitu vývoje. Po ukončení vývoje aplikace, je samozřejmě možno celou aplikaci zbuildovat a nahrát na server obvyklým způsobem.\nNastavení <filter-mapping> obsahuje nastavení url odkazů, které bude Tapestry filtrovat. Toto nastavení je zapotřebí změnit pouze v případě, že webová aplikace využívá framework Tapestry pouze pro některé své části. Pro většinu případů zde postačuje ponechat výchozí nastavení zkopírované z domovské stránky Tapestry.\nJako součást nastavení IOC Containeru Tapestry je jako index stránka nastavena stránka s názvem Start. V případě přístupu na stránky Tapestry aplikace pomocí odkazu http://localhost/Tapestry, (Tapestry je názvem aplikace uvedený ve web.xml, možno změnit) bude IOC Container hledat stránku s názvem Start na adrese uložené v částí context-param v souboru web.xml. V případě, že stránka nebude nalezena, aplikace vyhodí výjimku. Aplikace však nemusí nutně tuto stránku obsahovat. Pokud stránka Start není z nějakého důvodu žádoucí, je možno přistupovat k aplikaci přes odkaz http://localhost/Tapestry/nazev_stranky.\nV Tapestry 5, se každá webová stránka dělí na 2 soubory.\n\nNa Java třídu a Tapestry HTML šablonu. Java třída musí být umístěna v balíčku uvedeném ve web.xml v podbalíčku pages. Tato třída obsahuje java kód spojující stránku se zbytkem aplikace a kód pro získání dynamických dat.\nPro náš HelloWorld příklad bude třída Stat.java obsahovat pouze metodu pro získání aktuálního data\n\nTapestry HTML šablona je xml soubor s příponou „tml“. Tento soubor musí mít název stejný jako stránka, ke které patří, v tomto případě se bude jmenovat Start.tml a musí být umístěn v adresáři Web Content.\nPro náš HelloWorld příklad bude soubor Start.tml vypadat takto:\n\nZa povšimnutí stojí zejména deklarování Tapestry namespace a extension(„\"${actualDate}\"“), kterým je propojena šablona se svojí Java třídou. Takto je zavolána property \"actualDate\".\n\nProperty je atribut stránky, je většinou reprezentován class-member proměnou Java třídy spojené s danou stránkou. Není to však nutné, pro zobrazení obsahu property je pouze požadována getter metoda s názvem \"getJmenoProperty()\". Pro nastavení je obdobně nutná metoda setter. Pro zavolání metody, bez odkazu na property by extension vypadala takto: \"${getActualDate()}\". Takto se Tapestry oznámí, že má zavolat přímo jméno uvedené metody.\n\nTapestry obsahuje vlastní mechanismus pro hlášení chyb. V případě, kdy aplikace vyhodí programátorem nezpracovanou výjimku, dojde k zobrazení chybové hlášky na obrazovce. V Tapestry 5 je možno tyto chybová hlášení přesměrovat do jiného výstupu a uživatele přesměrovat na všeobecnou chybovou stránku, kde je možno uživateli poradit, jak postupovat dále. Přímé zobrazování chybové zprávy na stránce, tak aby tyto zprávy uživatel viděl, není doporučováno. Uživatelé by tak dostávali informace o vnitřní stavbě a stavu aplikace místo informací o tom, co se stalo a jak mají dále postupovat.\nV Tapestry 5 došlo k výraznému vylepšení chybových hlášení. Tyto nyní obsahují výpis stack trace vyvolané výjimky, kontext výjimky a v některých případech i postup, jak výjimku odstranit.\n\nPoužití IOC Containeru umožňuje spouštění aplikace v debug módu a využívat tak všech možností debugování pro ladění aplikace.\n\nWebové aplikace obsahují velké množství stránek, v některých případech je nutno mezi těmito stránkami přímo předávat některé hodnoty. Například pokud uživatel vyplní a odešle formulář. Tapestry umožňuje tuto událost zpracovat zavoláním metody ze zdrojového kódu stránky. Tato metodu, aby byla zavolána, buď musí splňovat určité nároky kladeny na její pojmenování nebo musí být označena příslušnou anotací.\n\nPři použití jmenné konvence se jméno metody skládá z několika částí. Návratový typ metody, ani její parametry nejsou ovlivněny. Jméno metody začíná slovem „on“ následovaným názvem události, která se zpracovává. Dále následuje slovo „from“ doplněné o id komponenty, ve které byla událost vyvolána. V případě události submit vyvolané formulářem StartForm by se metoda jmenovala onSubmitFromStartForm.\n\nPro vyšší čitelnost kódu je možno pojmenovat metodu podle programátorova uvážení a metodu označit anotací \"@onEvent\". Anotace \"@onEvent\" vyžaduje 2 parametry. Název události a název komponenty, kde byla událost vyvolána. V případě události \"submit\" vyvolané formulářem \"StartForm\" by celá anotace vypadala následovně \"@onEvent(value=\"submit\", component=\"startForm\")\"\n\nTyto dva přístupy lze v rámci jedné aplikace libovolně kombinovat. Použití jmenných konvencí vede ke kratšímu, čitelnějšímu kódu ale na stránce s vyšším počtem komponent nebo událostí se však stává nepřehledným. Zde se vyplatí využití anotací.\n\nTapestry poskytuje implementaci návrhového vzoru Singleton. Pro jeho využití je pouze potřeba anotovat objekt anotací \"@ApplicationStateObject\". Tapestry v tomto případě zajistí vytvoření instance při prvním volání a její předávání při další práci v instancí. K použití této instance se poté stránka přihlásí deklarací proměnné daného typu a anotováním proměnné anotací \"@ApplicationStateObject\". Tapestry povoluje dle specifikace návrhového vzoru pouze jeden ApplicationStateObject od každého typu. Pokud stránka deklaruje dvě tyto proměnné stejného typu s různými názvy, budou aplikací považovány za totožný a obě budou obsahovat odkaz na totožný objekt. Pokud stránka potřebuje pracovat s jinou instancí stejného typu jako je ApplicationStateObject na této stránce použitý, lze to. Avšak z těchto pouze jedna smí být anotována jako ApplicationStateObject.\n\nPage pooling je název strategie práce s webovými stránkami aplikace. Velmi připomíná práci JVM s instancemi třídy String. V případě žádosti o zobrazení webové stránky se IOC Container podívá do poolu stránek, zda je zde instance požadované stránky k dispozici. Pokud ano, pak ji použije, v opačném případě vytvoří novou instanci. Tuto instanci poté naplní požadovanými parametry – upraví vzhled a obsah stránky dle aktuální lokalizace a vloží do stránky předané parametry z předchozí akce. Například vyplní údaje o uživateli do textových polí z předaného objektu uživatele. Takto připravená stránka je poté zobrazena uživateli. Tato příprava stránky se nazývá aktivace. IOC container se v této fázi podívá do zdrojového kódu stránky, zda obsahuje metodu onActivate a provede ji. Zobrazení stránky lze takto velmi jednoduše upravit. Po ukončení práce se stránkou (zavření okna prohlížeče, nebo přechodu na jinou stránku), je tato stránka uvedena zpět do původního stavu, vyčištěna a vrácena do poolu pro další použití. Tato fáze se nazývá pasivace stránky a je možno ji upravit obdobně jako aktivaci stránky, tentokrát metodou onPassivate. Stránky, na kterých došlo při běhu aplikace k chybě, jsou považovány za znehodnocené a do poolu se již nevrací. Tato politika výrazně snižuje časy potřebné pro nahrání stránek, šetří systémové prostředky a současně zachovává stabilitu aplikace.\n\n\n"}
{"id": "496764", "url": "https://cs.wikipedia.org/wiki?curid=496764", "title": "Heathenreel", "text": "Heathenreel\n\nHeathenreel je první album od italské heavy-folk-symfonic metalové kapely Elvenking.\n\nBonus Tracks\n"}
{"id": "496774", "url": "https://cs.wikipedia.org/wiki?curid=496774", "title": "Haustorium (rostliny)", "text": "Haustorium (rostliny)\n\nHaustorium (příchytné kořeny, stahovací kořeny) patří mezi metamorfózy kořene u parazitických rostlin. Haustoria jsou kořeny, které zarůstají do cévních svazků hostitelské rostliny. Dělí se na: ZELENÁ – např. jmelí, tyto haustoria jsou napojená na dřevo z kterého získávají vodu a minerály. a na NEZELENÁ – tyto haustoria jsou napojená na dřevo i lýko současně. Z lýka přijímají cukry, z dřeva vodu a minerály.\n"}
{"id": "496775", "url": "https://cs.wikipedia.org/wiki?curid=496775", "title": "Izraelské osady na Golanských výšinách", "text": "Izraelské osady na Golanských výšinách\n\nIzraelské osady na Golanských výšinách (: התיישבות בגולן, \"Hitjašvut be-Golan\", : Israeli settlements in the Golan Heights) jsou sídla zbudovaná Izraelem na Golanských výšinách poté, co tuto oblast obsadila v roce 1967 izraelská armáda během Šestidenní války.\n\nPrvní izraelskou osadou založenou na Golanských výšinách po Šestidenní válce byla Merom Golan (tehdy nazývaná Kibuc Golan) v červenci 1967. Následovalo trvalé zakládání dalších zemědělských osad. V roce 1977 zde vzniklo město Kacrin – jediné městské sídlo na Golanech. Zakládání nových sídel pokračovalo i v 90. letech 20. století. Jako poslední byla zatím zřízena osada Nimrod, která se z polovojenského opěrného bodu Nachal proměnila na civilní sídlo v roce 1999. V roce 1979 byla založena Oblastní rada Golan, která sdružuje všechny zdejší osady s výjimkou města Kacrin a s výjimkou osady Snir, která sice leží v bývalé demilitarizované zóně mezi Izraelem a Sýrií, ale je součástí Oblastní rady ha-Galil ha-Eljon. V roce 1981 Izrael anektoval Golany na základě Zákona o Golanských výšinách a považuje je za integrální součást svého území. V rámci případné mírové smlouvy mezi Izraelem a Sýrií ale nevylučuje předání Golanských výšin pod syrskou suverenitu.\n\nCelkem zde vzniklo 34 osad. Z nich 33 (kromě Nimrod) je uznáváno jako samostatné obce. Kacrin má status místní rady, tedy menšího města. Ostatní jsou sídla vesnického typu. Podle ekonomické struktury se dělí na mošavy a kibucy s kolektivním hospodařením a společné osady bez kolektivní ekonomické spolupráce. Některé kibucy a mošavy se procesem privatizace mění na sídla typu \"společná osada\". Vesnice Kidmat Cvi je oficiálně vedena jako mošava, tedy individuální zemědělská osada. Osady na Golanských výšinách se geograficky dělí na tři, popřípadě na čtyři skupiny:.\n\nOsady na Golanských se dělí také podle náboženské orientace svých obyvatel:\n\nK 31. prosinci 2011 žilo v izraelských osadách na Golanských výšinách (včetně osady Snir) 20 347 obyvatel. Během roku 2011 vzrostla jejich populace o 2,8 %. Zdejší osady zaznamenávají trvalý demografický nárůst, který je ale mírnější ve srovnání s osadami na Západním břehu Jordánu (1990-2011 +92 % na Golanských výšinách versus +318 % na Západním břehu).\n\n\n"}
{"id": "496779", "url": "https://cs.wikipedia.org/wiki?curid=496779", "title": "Wyrd (album)", "text": "Wyrd (album)\n\nWyrd je druhé album od italské heavy-folk-symfonic metalové kapely Elvenking.\n\n"}
{"id": "496783", "url": "https://cs.wikipedia.org/wiki?curid=496783", "title": "Medvědí hora", "text": "Medvědí hora\n\nMedvědí hora (německy \"Bärensteindl\") je 1227 m vysoký plochý hřbet nacházející se v Modravských slatích v centrální zóně ochrany přírody NP Šumava, asi 1,5 km od hranice s Německem. Přes vrchol probíhá rozhraní katastrálních území Javoří Pila a Roklanský Les obce Modrava.\n\nPo 2. světové válce se hora nacházela v nepřístupném hraničním pásmu, přímo přes její vrchol vedla od severu k jihu 1. linie Železné opony. Průsek po ostnatých drátech dnes již zarůstá, na horu nevede žádná cesta a přístup na vrchol není z důvodu ochrany přírody dovolen.\n\nHora má dva vrcholy, vzdálené od sebe 700 m, na obou se nachází vrcholová skalka. Výhledy jsou kvůli vzrůstajícím stromům omezené, vidět je pouze Roklan.\n\n\nPorost tvoří podmáčené smrčiny, traviny a různé druhy bobulovin. Smrčiny na severních svazích nesou název Židovský les.\nHoru obklopují velké komplexy rašelinišť – Rokytská slať, Roklanská slať a Novohuťské močály.\n\n"}
{"id": "496785", "url": "https://cs.wikipedia.org/wiki?curid=496785", "title": "Dálnice na Slovensku", "text": "Dálnice na Slovensku\n\nCelková délka dálnic na Slovensku je v současné době 483,7 km. Nejvyšší povolená rychlost na dálnicích je pro osobní automobily 130 km/h, na rychlostních silnicích 130 km/h. Na slovenských dálnicích funguje systém tzv. virtuálních dálničních známek.\n\nHistorie výstavby dálnic na Slovensku sahá až do dob bývalého Československa. Již od 30. let minulého století se objevovalo mnoho plánů, které většinou počítaly s propojením Prahy, Brna, severu Slovenska až do Podkarpatské Rusi, později na hranice SSSR. Reálná výstavba dálnic však dlouho vázla, v 60. a 70. letech minulého století byla rozestavěná řada úseků, např. D1 mezi Žilinou a Košicemi, D2 u Bratislavy nebo D61 mezi Bratislavou a Sencem. Historicky první úsek na území dnešního Slovenska (ale nikoliv na území bývalého Československa) mezi Bratislavou a Malackami (dnes dálnice D2) byl otevřen v roce 1974. Po sametové revoluci v roce 1989 výstavba nových dálnic spíše vázla, např. kvůli dosud nevídaným problémům s vykupováním pozemků. V roce 1999 byl přijat nový plán výstavby dálnic Slovenské republiky, který počítal s výstavbou 4 dálnic a 9 rychlostních silnic. Většina dálnic byla také přečíslována, jelikož značení z dob bývalého Československa již nemělo smysl.\n\nDálnice jsou na Slovensku označovány písmenem D (\"diaľnica\" - slovensky dálnice)\n\n\n"}
{"id": "496792", "url": "https://cs.wikipedia.org/wiki?curid=496792", "title": "Nepolární rozpouštědlo", "text": "Nepolární rozpouštědlo\n\nNepolární rozpouštědla jsou látky používané pro rozpouštění nepolárních sloučenin, u kterých je rozdíl elektronegativit vázaných prvků pod 0,4. Mají nízkou dielektrickou konstantu a jsou nemísitelné s vodou. Mezi nejčastěji používaná nepolární rozpouštědla patří tetrachlormethan (CCl), diethylether (CHCHOCHCH) a benzen (CH), který je ideální pro rozpouštění nepolárních látek, protože se chová jako úplný opak elektrického dipólu. Nepolárními rozpouštědly bývají v praxi často rozpouštěny např. areny. Obvyklou nepolární reakcí je substituční reakce.\n\nObecně platí, že s rostoucím počtem uhlovodíkových skupin (CH) ve sloučenině se dielektrická konstanta a tedy polarita sloučeniny snižuje. Například hexan, který je celý složený jen z uhlovodíků, je nejméně polární rozpouštědlo. Aby byla látka rozpouštědlem, nesmí být sama danou chemickou reakcí ovlivněna; způsobí tedy rozpuštění jiné sloučeniny, ale její struktura se nezmění.\n\n"}
{"id": "496793", "url": "https://cs.wikipedia.org/wiki?curid=496793", "title": "Ngo Van Chieu", "text": "Ngo Van Chieu\n\nNgo Van Chieu (vietnamsky Ngô Văn Chiêu)(28. února 1878, Saigon – 18. dubna 1932, Tiền Giang byl úředníkem francouzské koloniální vlády v Kočinčíně (tj. jižním Vietnamu), který založil nový, synkretický náboženský směr, kaodaismus (viet. Đạo Cao Đài). V kaodaistickém učení figuruje rovněž pod církevním jménem Ngo Minh Chieu (viet. Ngô Minh Chiêu).\n"}
{"id": "496794", "url": "https://cs.wikipedia.org/wiki?curid=496794", "title": "Sertoliho buňka", "text": "Sertoliho buňka\n\nSertoliho buňka je podlouhlá buňka vyskytující se v semenotvorných kanálcích ve varlatech. Jednou stranou nasedá na bazální membránu a cévní systém, opačným koncem vyčnívá do dutin semenotvorných kanálků. Kolem Sertoliho buněk probíhá vlastní proces tvorby spermatu. U bazální laminy se vyskytují nejranější stadia spermií (spermatogonia), které postupně putují směrem do semenotvorných kanálků a během toho dozrávají (nakonec až v zralé spermatidy). \n\nFunkce Sertoliho buněk je velice mnohostranná. Chrání a vyživují spermatické buňky, fagocytózou stravují nepotřebné zbytky vyvíjejících se spermií, vylučují androgen vázající protein (ABP) – a to pod kontrolou folitropinu a testosteronu, celkově se podílí na regulaci zrání pohlavních buněk pomocí různých vylučovaných hormonů (inhibin), dále produkují anti-mülleriánský hormon (AMH) a představují bariéru mezi krevním oběhem a semenotvornými kanálky.\n\nMají velmi dobře vyvinuté hladké endoplazmatické retikulum, Golgiho aparát a další součásti buněčné proteosyntézy. Jádro bývá nepravidelného přibližně trojúhelníkovitého tvaru a má výrazné jadérko. Mezi jednotlivými Sertoliho buňkami jsou podélně těsné a mezerové buněčné spoje tvořící hranici mezi krevním systémem a semenotvornými kanálky. U člověka se v dospělosti již nedělí.\n"}
{"id": "496802", "url": "https://cs.wikipedia.org/wiki?curid=496802", "title": "Chulda", "text": "Chulda\n\nChulda ( ) byla židovská Hospodinova prorokyně, která žila v 7. století př. n. l. a působila za vlády krále Jóšijáše. Jméno Chulda je vykládáno různě, a to od významu \"\"Krtek\"\" (viz \"\"Slepec\"\"), přes \"\"Lasice\"\" až po \"\"Krysa\"\".\n\nPodle rabínské tradice byla příbuznou proroka Jeremjáše. V Tanachu je o ní zmínka pouze na dvou místech, a sice ve 2. Královské a ve 2. Paralipomenon.\n\n"}
{"id": "496803", "url": "https://cs.wikipedia.org/wiki?curid=496803", "title": "Sojuz TMA-05M", "text": "Sojuz TMA-05M\n\nSojuz TMA-05M je ruská kosmická loď řady Sojuz, která odstartovala z kosmodromu Bajkonur 15. července 2012 s trojčlennou mezinárodní posádkou. Na Mezinárodní vesmírné stanici (ISS) dopravila tři členy Expedice 32, Rusa Jurije Malenčenka, Američanku Sunitu Williamsovou a Japonce Akihiko Hošida. Poté zůstala u ISS jako záchranná loď až do 18. listopadu 2012, kdy se s ní stejná trojice kosmonautů vrátila na Zem.\n\nHlavní:\n\nZáložní:\n\nStart z kosmodromu Bajkonur byl úspěšný. Raketa s kosmickou lodí a kosmonauty odstartovala 15. července 2012 v 2:40:03 UTC. S Mezinárodní vesmírnou stanicí (ISS) se loď spojila 17. července v 4:51 UTC. Posádka lodě přešla na ISS a zapojila se do práce Expedice 32.\n\nDne 18. listopadu 2012 v 22:26:03 UTC se stejná posádka Malenčenko, Williamsová, Hošide s lodí odpojila od stanice a druhý den v 01:53:30 UTC přistáli v kazašské stepi severovýchodně od Arkalyku, let Sojuzu trval 126 dní, 23 hodin, 13 minut a 27 sekund. Kvůli pětisekundovému zpoždění přistáli proti plánu o třicet kilometrů dál.\n"}
{"id": "496807", "url": "https://cs.wikipedia.org/wiki?curid=496807", "title": "Lávová fontána", "text": "Lávová fontána\n\nLávová fontána je jev, kdy žhavé magma tryská pod tlakem do výšky nad povrch planety či jiného tělesa, čímž dochází k chlazení částic, které dopadají následně zpět na povrch jako ztuhlé či položhavý materiál. Nejčastěji se projevují u bazaltových magmat, které jsou uvolňovány hlavně během havajského typu erupcí. Fontána může být různě vysoká od několika metrů až po několik kilometrů. Například v 18. století během erupce sopky Laki tryskala láva až do výšky mezi 800 až 1400 m.\n"}
{"id": "496812", "url": "https://cs.wikipedia.org/wiki?curid=496812", "title": "The Winter Wake", "text": "The Winter Wake\n\nThe Winter Wake je třetí album od italské heavy-folk-symfonic metalové kapely Elvenking.\n\nBonus Songs\n"}
{"id": "496814", "url": "https://cs.wikipedia.org/wiki?curid=496814", "title": "The Scythe", "text": "The Scythe\n\nThe Scythe je čtvrté album od italské heavy-folk-symfonic metalové kapely Elvenking.\n\n"}
{"id": "496817", "url": "https://cs.wikipedia.org/wiki?curid=496817", "title": "Vulkanismus na Marsu", "text": "Vulkanismus na Marsu\n\nVulkanismus na Marsu je souhrnné označení pro veškeré vulkanické jevy, které se odehrály na povrchu planety od dob jejího vzniku až po současnost. Během této doby došlo ke vzniku celé řady vulkanických útvarů, obrovských vulkanických plání, štítových sopek řadící se mezi nejvyšší hory ve sluneční soustavě, a mnohých dalších vulkanických těles.\n\nNa Marsu je méně než 20 pojmenovaných sopek. Na povrchu se vyčleňují dvě hlavní vulkanické provincie a to Tharsis a Elysium Planitia, vyjma těchto oblastí se ale vulkanismus nachází taktéž na jižní polokouli v oblasti Tyrrhena Patera. V oblasti Tharsis se nacházejí tři velké štítové sopky Ascraeus Mons, Pavonis Mons a Arsia Mons tvořící dohromady Tharsis Mons, ale také nejvyšší hora ve sluneční soustavě Olympus Mons nebo netypická stará štítová sopka Alba Patera. V oblasti Elysium Planitia se nacházejí tři velké štítové sopky, Hecates Tholus, Elysium Mons a Albor Tholus.\n\nNení žádný přímý důkaz o aktivní vulkanické činnosti na dnešním povrchu Marsu. Sopečné plošiny na povrchu Marsu jsou kolem tří až tři a půl miliard let staré. Velké štítové sopky jsou mladší, asi jeden až jeden a dvě miliardy staré. Nejmladší objevené lávové proudy jsou na Olympus Mons a jsou 20 až 200 milionů let staré. Tyto proudy jsou velice malé a pravděpodobně jsou to nejmladší projevy vulkanismu na Marsu.\n"}
{"id": "496819", "url": "https://cs.wikipedia.org/wiki?curid=496819", "title": "Two Tragedy Poets (...and a Caravan of Weird Figures)", "text": "Two Tragedy Poets (...and a Caravan of Weird Figures)\n\nTwo Tragedy Poets (...and a Caravan of Weird Figures) je páté album od italské heavy-folk-symfonic metalové kapely Elvenking.\n\n"}
{"id": "496820", "url": "https://cs.wikipedia.org/wiki?curid=496820", "title": "Expedice 32", "text": "Expedice 32\n\nExpedice 32 byla dvaatřicátou výpravou na Mezinárodní vesmírnou stanici (ISS). Expedice proběhla v období od července do září 2012. Byla šestičlenná, tři členové posádky přešli z Expedice 31, zbývající trojice na ISS přiletěla v Sojuzu TMA-05M.\n\nSojuz TMA-04M a Sojuz TMA-05M expedici sloužily jako záchranné lodě.\n\nZdroj pro tabulku: ASTROnote.\n\n\n"}
{"id": "496825", "url": "https://cs.wikipedia.org/wiki?curid=496825", "title": "Atletika na Letních olympijských hrách 2008 – 10000 metrů muži", "text": "Atletika na Letních olympijských hrách 2008 – 10000 metrů muži\n\nBěh na 10 000 metrů mužů na Letních olympijských hrách 2008 se uskutečnil dne 17. srpna na Pekingském národním stadionů. \n\nBěhu se zúčastnilo celkově 38 atletů, tři závod nedokončili. Závod vyhrál v novém olympijském rekordu 27:01,17 Etiopan Kenenisa Bekele a obhájil zlatou medaili z předchozích her v Athénách.\n\n"}
{"id": "496828", "url": "https://cs.wikipedia.org/wiki?curid=496828", "title": "Starec", "text": "Starec\n\nStarec je vesnice v okrese Domažlice, část města Kdyně. Starec leží na železniční trati Domažlice–Klatovy, poblíž vsi se nachází stejnojmenná železniční zastávka. V roce 2011 zde trvale žilo 128 obyvatel.\n\nVes byla založena na svazích vrchu Klepný, jeden kilometr jižně od Kouta na Šumavě. První zmínka o Starci je z roku 1397, tehdy patřila vesnice k panství blízkého hradu Rýzmberka. V pozdějších dobách připadla vesnice se koutskému velkostatku. V roce 1654 žilo ve vsi deset hospodářů, do roku 1757 se jejich počet zvýšil na jedenáct. V roce 1930 měla ves 47 chalup a 266 obyvatel, v roce 1991 zde stálo 52 chalup a žilo 129 obyvatel.\n\nAsi dva kilometry jihozápadním směrem od Starce leží bývalý dvůr koutského velkostatku Bělohrad.\n\n"}
{"id": "496841", "url": "https://cs.wikipedia.org/wiki?curid=496841", "title": "Atletika na Letních olympijských hrách 2008 – maraton muži", "text": "Atletika na Letních olympijských hrách 2008 – maraton muži\n\nMaraton mužů na Letních olympijských hrách 2008 se uskutečnil dne 24. srpna v ulicích Pekingu. Cíl byl na Pekingském národním stadionů. \n\nNa startu bylo dohromady 98 maratonců z 57 států světa. Do cíle jich doběhlo 76.\n\n"}
{"id": "496845", "url": "https://cs.wikipedia.org/wiki?curid=496845", "title": "Labské údolí v Drážďanech", "text": "Labské údolí v Drážďanech\n\nLabské údolí v Drážďanech je bývalá památka světového dědictví UNESCO. Údolí je osmnáct kilometrů dlouhé a od 500 m do 3 km široké a vine se přes Drážďany a v jejich blízkém okolí. Na území této kulturní krajiny se nachází četná historická sídla jako Loschwitz nebo Pillnitz.\n\nOtázka přemostění Labe v místech chráněné kulturní krajiny se v Sasku diskutovala již delší dobu. Důvodem pro vybudování mostu v těchto místech bylo hlavně odlehčení dopravy ve vytíženém centru Drážďan. Předložený plán mostu však odmítla organizace UNESCO s tím, že by most narušil siluetu města, kterou se podařilo obnovit i díky náročnému znovuvystavění kostela Frauenkirche, který byl zničen během druhé světové války při bombardování Drážďan.\n\nRoku 2005 proběhlo mezi obyvateli Drážďan referendum, ve kterém se 68 % obyvatel vyjádřilo pro stavbu mostu. Přednost rozhodnutí referenda před rozhodnutím UNESCO potvrdil i německý ústavní soud. V roce 2006 byla památka přijata na seznam světového dědictví v ohrožení a hrozilo nebezpečí, že UNESCO vyškrtne památku ze seznamu světového dědictví úplně.\n\nKdyž Výbor pro světové dědictví UNESCO v červnu 2007 rozhodl o zachování drážďanského údolí Labe na seznamu světového dědictví, zároveň vyzval německou stranu, aby předložila jiný, alternativní návrh na přemostění Labe, který by respektoval výjimečnost daného místa. Organizací UNESCO navrhovaný tunel byl však Němci odmítnut s poukazem na vyšší náklady a ekologické škody při jeho ražení a v listopadu 2007 začali stavět most, podle nového plánu značně zeštíhlený.\n\nVýbor pro světové dědictví UNESCO proto v roce 2009 na zasedání ve španělské Seville rozhodl o vyřazení památky ze světového dědictví. Jedná se teprve o druhou památku, kterou tento osud postihl, a vůbec první vyřazenou kulturní památku (předchozí vyškrtnutá památka byla přírodní, a to rezervace přímorožců arabských v Ománu).\n\nPro vyškrtnutí památky hlasovalo 14 z 21 členů výboru, 5 přitom bylo proti a 2 hlasy nebyly platné.\n\n"}
{"id": "496848", "url": "https://cs.wikipedia.org/wiki?curid=496848", "title": "Dark Moor", "text": "Dark Moor\n\nDark Moor je španělská heavy metalová kapela s prvky neo-classical metalu, power metalu, progressive metalu, symphonic metalu z Madridu která vznikla v roce 1993.\n\n\n\n\n"}
{"id": "496852", "url": "https://cs.wikipedia.org/wiki?curid=496852", "title": "Akihiko Hošide", "text": "Akihiko Hošide\n\nAkihiko Hošide (* 28. prosince 1968, , Hepburnův přepis ) byl původně inženýrem, od února 1999 je astronautem japonské kosmické agentury JAXA. Roku 2008 se zúčastnil letu STS-124 raketoplánu Discovery na Mezinárodní vesmírnou stanici (ISS). Podruhé se na ISS vzlétl roku 2012, tentokrát na celých šest měsíců jako člen Expedice 32 a 33.\n\nAkihiko Hošide se narodil v Tokiu, studoval strojírenství na , roku 1992 získal titul bakaláře. Ve studiu pokračoval na – absolvoval ji roku 1997 s hodností . Už v letech 1992–1994 pracoval ve středisku NASDA v Nagoji, kde se podílel na vývoji nosné rakety H-II. Poté přešel do oddělení NASDA sestavujícího výcvikový program astronautů.\n\nRoku 1998 se přihlásil do 4. náboru japonské kosmické agentury NASDA (v říjnu 2003 sloučena se dvěma dalšími agenturami v JAXA), úspěšně prošel všemi koly výběru a 10. února 1999 byl zařazen mezi astronauty oddílu NASDA. V dubnu 1999 – lednu 2001 absolvoval kosmonautický výcvik ve středisku JAXA v Cukubě, po jeho ukončení mu JAXA přiznala kvalifikaci astronauta.\n\nV létě 1999 cvičil na černomořském pobřeží společně s ruskými kosmonauty. Srpen – září 2002 strávil na stáži v Evropském astronautickém středisku v Kolíně nad Rýnem. V prvním čtvrtletí 2003 v Cukubě cvičil práci v modulu Kibó. V červenci – září 2003 se ve Středisku přípravy kosmonautů ve Hvězdném městečku seznamoval s lodí Sojuz. Koncem roku 2003 se podílel na vypracování postupu připojení Kibó k ISS (včetně souvisejícího výstupu do kosmu). Poté se vrátil na výcvik do Ruska, zakončený v květnu 2004 získáním kvalifikace palubního inženýra Sojuzu. Od června 2004 procházel v Johnsonovu vesmírném středisku v texaském Houstonu přípravou na let v amerických raketoplánech, kvalifikace letového specialisty mu byla přiznána v únoru 2006. V Houstonu už zůstal, věnoval se přípravě vypuštění modulu Kibó.\n\nV březnu 2007 JAXA oznámila jmenování Hošideho členem posádky letu STS-124, tehdy naplánovaného na únor 2008. Po několika odkladech raketoplán Discovery odstartoval k Mezinárodní vesmírné stanici (ISS) na misi STS-124 31. května 2008, se stanicí se spojil 2. června. Hlavním úkolem astronautů byla doprava a montáž JEM PM (hlavní části modulu Kibó) a manipulátoru JEM RMS, který je součástí téhož modulu. Po instalaci obou částí se 11. června raketoplán oddělil od stanice a 14. června 2008 přistál.\n\nDne 18. listopadu 2009 oznámila JAXA zařazení Hošideho do Expedice 32 a Expedice 33 se startem v Sojuzu TMA-05M v květnu 2012.\nNa palubě kosmické lodi Sojuz TMA-05M odstartoval 15. července 2012 společně s Jurijem Malenčenkem a Sunitou Williansovou z ruského kosmodromu Bajkonur. Na stanici pracoval čtyři měsíce jako palubní inženýr Expedici 32 a 33. Dne 18. listopadu 2012 v 22:26:03 UTC se Hošide s Malenčenkem a Williamsovou se Sojuzem TMA-05M odpojili od stanice a druhý den v 01:53:30 UTC přistáli v kazašské stepi severovýchodně od Arkalyku, druhý let Hošideho trval 126 dní, 23 hodin, 13 minut a 27 sekund.\n"}
{"id": "496853", "url": "https://cs.wikipedia.org/wiki?curid=496853", "title": "Tolujchán", "text": "Tolujchán\n\nTolujchán (1193-1232), též Tolui apod. (: ; : \"\"; pinyin: \"Tuōléi\") byl čtvrtým a nejmladším synem Čingischána a jeho první ženy Börte. Po otcově smrti v roce 1227 zdědil území Mongolska. V době nástupu Ögedeje na post druhého mongolského chána, sloužil Toluj jako civilní správce. Předtím sloužil s vyznamenáním v kampaních proti Chórezmské říši, říši Ťin a říši Západní Sia. Byl nápomocen u dobytí a následného zmasakrování v Mervu a Níšápúru. Toluj byl přímým předkem většiny mongolských císařů.\n\n"}
{"id": "496855", "url": "https://cs.wikipedia.org/wiki?curid=496855", "title": "Atletika na Letních olympijských hrách 2008 – 110 metrů překážek muži", "text": "Atletika na Letních olympijských hrách 2008 – 110 metrů překážek muži\n\nBěh na 110 metrů překážek mužů na Letních olympijských hrách 2008 se uskutečnil ve dnech 18. srpna (rozběhy), 19. srpna (čtvrtfinále), 20. srpna (semifinále) a 21. srpna (finále) na Pekingském národním stadionů. \n\nČeskou republiku reprezentovali Stanislav Sajdok a Petr Svoboda. \n\n"}
{"id": "496856", "url": "https://cs.wikipedia.org/wiki?curid=496856", "title": "Páni ze Studnic", "text": "Páni ze Studnic\n\nPáni ze Studnic byli moravským šlechtickým rodem, který má kořeny ve Studnicích u Velkého Meziříčí a jenž žije dodnes v Německu, v Anglii a USA. \n\nPrvní jistý předek byl Ondřej ze Studnic, který se uvádí v letech 1420–1435 jako lenní držitel biskupského hradu Blanseka. Za husitských válek bránil hrad Blansek proti nájezdům husitů. V roce 1437 uvádí jako dvořenín krále Zikmunda. V roce 1443 prodal Medlov a roku 1447 koupil několik vesnic. Po nabytí Velké Bystřice se píše jako Ondřej Bystřický ze Studnic. Ondřej byl ženat s Markétou z Kněžiček, se kterou měl více dětí. Po něm se uvádí synové Václav (1452—1480), znám je také Ondřejův bratr Jan, řečený Strniště ze Studnic, který se svým bratrem seděl na Blanseku a který se roku 1434 uvádí na lantfrýdě. \n\nDalšími známými nositeli erbu pánů ze Studnic byli Náhradek ze Studnic (1386—1408), jeho syn Matyáš (1420) a vnuk Jan. V letech 1507–1518 se uvádí Matěj ze Studnic se svou sestrou Markétou, který držel majetky na Opavsku. Bystřičtí ze Studnic odešli v 2. polovině 15 století do Čech, kde Jan Bystřický ze Studnic držel Chroustovice a dům na Hradčanech. V letech 1583–1598 žil v Jaroměři Václav Bystřický ze Studnic, člen obecní rady a rychtář. V Novém Bydžově bydlel od roku 1609 Jan Bystřický ze Studnic a poté jeho potomci. V Heralticích ve Slezsku žila větev, který se nazývala Heraltičtí ze Studnic. Tato slezská větev dnes žije v Německu.\n\n\n"}
{"id": "496858", "url": "https://cs.wikipedia.org/wiki?curid=496858", "title": "Mateusz Skutnik", "text": "Mateusz Skutnik\n\nMateusz Skutnik (*26. července 1976 ve Gdaňsku) je polský kreslíř, grafik a programátor počítačových her. Za svou tvorbu obdržel řadu cen v Polsku i v zahraničí.\n\nVystudoval architekturu na Fakultě architektury Technické univerzity v Gdaňsku (diplom 2001). Již od dětství (sám udává, že od roku 1987) kreslil komiksy, od 90. let je začal publikovat. Nyní žije v Gdaňsku. Od roku 2005 začal programovat hry. Jeho nejúspěšnější herní série je Submachine. Od roku 2008 je Samostatně výdělečně činný, nyní vlastní firmu PastelGames.\n\n\n\n\n\n\n\n\n"}
{"id": "496860", "url": "https://cs.wikipedia.org/wiki?curid=496860", "title": "Barmská kočka", "text": "Barmská kočka\n\nBarmská kočka (thajsky: supalak, což znamená nosící štěstí, krásná a nádherná) je plemeno kočky domácí dělící se na dva podtypy: americká barmská kočka a evropská (též britská) barmská kočka. Barmskou kočku nelze zaměňovat s „posvátnou barmskou kočkou“, kterou je birma. Většina soudobých barmských koček je potomkem jedné konkrétní kočky jménem Wong Mau, která byla dovezena v roce 1930 z Barmy do Ameriky.Díky tomu je toto plemeno, vysoce inbrední, je choulostivější a proto je třeba se snažit minimalizovat všechny možné negativní činitele.Většina chovatelských organizací uznává jen jeden typ barmských koček – buď evropský (např. FIFe) nebo americký (např. TICA). Některé organizace (např. CFA) uznávají oba typy, v takovém případě pak každý typ představuje samostatné plemeno s vlastním standardem.\n\nPůvodním zbarvením barmských koček je výhradně hnědá barva (sobolí), ale díky rokům selektivní plemenitby byla vyšlechtěna široká škála zbarvení. Jednotlivé kočičí asociace mají zcela jiná pravidla pro uznání jednotlivých barev pro plemeno barmské kočky. Barmské kočky jsou dobře známé pro svůj vřelý a přátelský vztah k člověku, stejně jako pro svou inteligenci. Nehodí se ovšem k dětem a jiným zvířatům. Velmi rády se hlásí o slovo a často vedou rozhovor se svými majiteli.Někdo by mohl říct že mohou být dosti vlezlé. \n\nNejstarší záznamy o kočkách barmského typu pocházejí z Thajska, dříve známého jako Siam. Série 17 básní doprovázených ilustracemi, psaných siamštinou z dob Ayutthayi, zmiňuje tři typy koček, které odpovídají známým plemenům. Jsou jimi Vichien Mat (siamské kočky), Si-Sawat (korati) a Thong Daeng (měděné kočky, dnes známé jako barmské). Tyto kočky údajně obývaly Thajsko do doby, než bylo napadeno v 18. století Barmou a vracející se vojáci mohli tyto chrámové kočky vrátit zpět do Barmy. Je nutné si ale uvědomit, že kočky z jihovýchodní Asie mají mnoho společných vlastností a až další cílený chov u nich upevňuje vlastnosti typické pro dané plemeno.\n\nV roce 1871 Harrison Weir uspořádal první oficiální výstavu koček v londýnském Crystal Palace. Zde byl vystaven pár siamských koček, které velmi připomínaly moderní americké barmské kočky, ale měly siamské odznaky. To znamená, že tyto kočky byly pravděpodobně velmi podobné soudobým tonkinským kočkám. Posléze se začaly formovat organizace šlechtitelů koček, započaly výstavy koček, ale trvalo řadu let, než byla jednotlivá plemena vyšlechtěna. Na konci 19. století byly první barmské kočky v Británii považovány za čokoládové siamky a nikoliv za samostatné a svébytné plemeno. Chovatele tyto žlutooké kočky příliš nezaujaly a tak postupem času z Británie i kontinentální Evropy vymizely.\n\nZáklad chovu dnešních barmských koček byl tedy položen v USA. V roce 1930 dovezl Dr. Joseph Thompson z Barmy do San Francisca hnědou kočku jménem Wong Mau. Tak jako již dříve, mnoho chovatelů považovalo tuto kočku jednoduše za barevnou varietu siamské kočky, ale Dr. Thompson považoval její tělesnou stavbu za dostatečně odlišnou pro založení plemene nového. Jelikož nebyli k dispozici žádní kocouři stejného typu, byla Wong Mau křížena s Tai Mau, siamským kocourem s hnědými odznaky (sealpoint) z Thajska. Wong Mau byla následně spářena se svým synem Yen Yen Mau. Některá koťata byla téměř jednobarevná s unikátní tmavě hnědou barvou, do té doby neznámou, a neměla žádné nebo téměř žádné odznaky. Tyto tmavě hnědé kočky byly dále pářeny mezi sebou, přičemž potomstvo tvořily již výhradně jednobarevné tmavě hnědé kočky. Tyto kočky byly označeny za nové plemeno a nazvány barmskými kočkami. Organizace Cat Fanciers' Association (CFA) předběžně uznala barmskou kočku jako samostatné plemeno již v roce 1936.\nOvšem díky pokračujícímu křížení se siamskými kočkami, které byly využívány pro rozšíření genofondu, byl původní typ vážně ohrožen. Největší severoamerická organizace sdružující chovatele koček, CFA, proto v roce 1947 pozastavila registraci barmských koček a požadovala tři po sobě jdoucí generace čistokrevných (barmských) koček (bez kříženců) k uznání rodokmene (chovné linie). Toho se podařilo dosáhnout až v roce 1957, kdy byla registrace barmských koček v CFA obnovena. V roce 1958 vypracoval nepřidružený klub United Burmese Cat Fanciers (UBCF) první jednoduchý plemenný standard pro posuzování barmských koček napříč jednotlivými organizacemi. Tento standard se od doby svého přijetí v podstatě nezměnil. Zmíněný standard se používá napříč americkými organizacemi, zatímco evropské organizace udržují svůj vlastní standard. V nedávné době The International Cat Association (TICA) a CFA začaly s pořádáním vlastních výstav v Evropě, kde se posuzuje dle amerického standardu. Již v počátcích chovu barmských koček bylo zřejmé, že Wong Mau byla sama z genetického hlediska křížencem mezi siamskou a barmskou kočkou. Tito kříženci byly posléze dále odděleně šlechtěni a dnes jsou známi jako tonkinésky (tonkinské kočky).\n\nHistorie tohoto plemene se v Anglii odvíjela zcela jinak. S novým chovem barmských koček se v Británii nezačalo dříve než v roce 1949, kdy Lilian Franceová dovezla první barmské kočky z USA. Do roku 1952 byly v Británii odchovány potřebné tři generace a barmské kočky byly oficiálně uznány britskou chovatelskou organizací Governing Council of the Cat Fancy (GCCF) pod číslem 27. Do konce 60. let 20. století byl genový fond barmských koček chovaných v Británii velmi úzký, většina zdejších koček byla potomkem šesti původních importů z USA (dovezených postupně mezi roky 1949–1956) a barmsko/čínské hybridní kočky dovezené ze Singapuru. Až v roce 1969 byl genový fond rozšířen o kočky dovezené z Kanady.\n\nV roce 1955 se v Anglii narodila první modrá barmská kočka. Během následujících let se podařilo vyšlechtit barmské kočky v barvě červené a krémové. Mnoho úsilí bylo věnováno odkřížení proužků z kožichu koček a také polemice, které nové barvy budou ještě zahrnovány mezi barmské kočky. V Americe se koncem 60. let objevily barmské kočky v barvě šampaňského (v Británii označované jako čokoládové), ale jejich odchov byl zdržován neochotou tamních klubů připustit, že barmské kočky mohou být i v jiné barvě než hnědé. Počátkem 70. let se podařilo odchovat první lilová koťata. Zároveň se základními barvami se objevily i želvovinové variety – barmská kočka modře želvovinová, hnědě želvovinová, čokoládově želvovinová a lilově želvovinová. V roce 1979 byly americkou organizací CFA uznány barvy čokoládová (šampaňská), modrá a lila (platinová) jako samostatné plemeno, známé jako malajská kočka. V roce 1984 bylo toto rozdělení zrušeno a kočky v těchto barvách jsou od té doby v CFA registrovánÿ jako barmské kočky, pouze jsou posuzovány v jiné divizi. Barmské kočky v barvách skořicová, plavá, karamelová a meruňková byly odchovány až na přelomu tisíciletí na Novém Zélandu v programu iniciovaném genetikem doktorem Rodem Hitchmoughem. Barmské kočky v těchto barvách zatím mají jen velmi omezené uznání (např. právě Nový Zéland).\n\nOd roku 1950 byly barmské kočky z Británie importovány do zemí Commonwealthu a Evropy. Výsledkem čehož je standard a bodovací systém v těchto zemích založený spíše na britském než americkém typu.\n\nBarmské kočky byly využity v chovu dalších druhů kočky domácí včetně (ale ne pouze) koček tonkinských, bombajských a burmil.\n\nVýsledkem oddělených chovných programů jsou evropské (též britské) barmské kočky odlišné od těch amerických. Evropské barmské kočky jsou stavbou těla více podobné orientálním kočkám, mají více trojúhelnikovou hlavu, elegantnější vzhled. Americké barmské kočky mají zavalitější a oblejší tělo, hlavu, oči a tlapky. Mají také znatelně plnější tváře a kratší čumák. U evropských barmek se v současné době považuje za vážný problém, vedoucí až k diskvalifikaci, jak příliš americký vzhled (tedy zaoblenost až zavalitost po vzoru britských krátkosrstých koček), tak také zřetelný siamský vzhled.\n\nOči barmské kočky jsou živé a zářivé. Přípustná je zlatá, žlutá, případně jantarová barva oka, zlatá barva je preferována. Díky křížení s kočkami siamskými se může vyskytnout i modrá a zelená barva oka, tyto barvy jsou však na výstavách důvodem k penalizaci či dokonce k diskvalifikaci (dle organizace).\n\nSrst je známa pro svůj lesk a je na dotek hedvábná. Je téměř bez podsady. Jako i u jiných krátkosrstých koček, kožich barmských koček nevyžaduje žádnou další péči.\n\nBarmky jsou podobně jako siamky upovídané, mají ale jemnější hlasový projev. Jsou orientované na člověka, se svým majitelem si vybudují silné pouto a rády jsou přítomny všem domácím aktivitám. Barmky jsou známé svou potřebou dostatečné pozornosti člověka, nejsou tak nezávislé jako jiná plemena a není vhodné, aby zůstávaly dlouhou dobu samotné. Informace o plemeni dle organizace The Cat Fanciers' Association (CFA) hovoří o barmských kočkách, jako by u nich byl zcela odkřížen pud sebezáchovy, který velí utéci či bojovat [6]. Další zdroje [7] však hovoří o zřídka se objevující agresivitě vůči člověku, zejména ale o schopnosti barmských koček se velmi dobře bránit vůči jiným kočičím plemenům a to i výrazně větším než jsou ony samy.\n\nBarmské kočky zůstávají hravé jako koťata do vysokého věku, jsou velmi pohybově nadané a hravé. V některých případech rády aportují nejrůznější předměty jako součást hry [6]. Barmky je možné také vytrénovat ke skokům skrz obruč (podobně jako skákající kočky na jezeře Inla Lake v Barmě), barmky také rády jezdí autem a jsou dokonce i dokumentovány případy, kdy se účastní průzkumu jeskyní [8].\n\nBarmské kočky jsou ve srovnání s jinými čistokrevnými kočkami známé svou dlouhověkostí, velmi často se dožívají 16 – 18 let.\n\nOd první chvíle kdy se objevily i jiné barevné variety než původní sobolí/hnědá, docházelo k rozporům mezi chovateli koček, které variety budou považovány za barmské kočky. Britská chovatelská organizace GCCF i převážně evropská FIFe uznávají všechny níže uvedené základní barevné variety. V Americe je situace odlišná, jednotlivé organizace uznávají různé variety. CFA kategorizuje americkou a evropskou barmskou kočku jako dvě různá plemena. U amerického typu pak uznává pouze první čtyři barevné variety z níže uvedeného seznamu, u evropského typu pak všech 10 základních barevných variet. TICA vyžaduje ve svém standardu barmskou kočku amerického typu, ale připouští všechny základní barevné variety. Spodní část těla je vždy světlejší než hřbet a končetiny. Proužky nebo tečky nejsou v žádném případě dovoleny.\n\nObecně uznávané barevné variety:\n\nVariety s omezeným uznáním:\n\n\nHnědá barva kožichu barmských koček je způsobena barmským genem (c), jedním ze tří albinických genů způsobujících redukci vytvářeného pigmentu, které mění černou na hnědou a zesvětlují všechny ostatní barvy. Působení tohoto genu má za následek omezené množství pigmentu na nejteplejších částech těla. Chladnější části těla, jako obličej, uši, ocas a tlapky, jsou tedy tmavšího odstínu. Omezená tvorba pigmentu je zřetelná zejména u malých koťat.\n\nBarmský gen se vyskytuje i u jiných plemen, například u zavedených plemen rexů (devon rex, LaPerm), kde je nejlépe zřetelný v homozygotní formě (cc) a výslednému efektu se říká sépie nebo barmské ředění. Může být kombinován také se siamským genem (cc), kdy vytváří norkové zbarvení nebo tmavé odznaky. U singapurských koček je barmský gen přítomen vždy, a to v homozygotní formě, přičemž je kombinován s genem ticked tabby. Barevné varienty spojené s barmským genem najdeme i u bengálských koček. Zde je kombinován s geny způsobujícími tečkování, resp. mramorování.\n\nDlouhá léta probíhala polemika ohledně vzhledu tohoto plemene, nyní se chovatelé barmských koček dělí na dva tábory. Američtí chovatelé preferují moderní barmskou kočku (americký typ), která má krátký nos a kulatější hlavu. Největší americká chovatelská organizace CFA od roku 1980 uznává evropský a americký typ barmské kočky jako dvě samostatná plemena s odlišnými standardy. Opačný postup zvolila britská organizace GCCF, která zakázala registraci všech z Ameriky importovaných barmských koček s cílem uchovat tradiční krevní linie [18].\n\nPolemika se točí okolo faktu, že moderní barmské kočky v některých případech nesou alelu pro defekt hlavy, který je smrtelný. Tento defekt hlavy se jen zřídka objevuje u tradičních barmských koček. Jeho rozšíření v amerických liniích je vystopováno ke kočce jménem Good Fortune Fortunatas, která je pěknou ukázkou moderního typu, ale zmíněný defekt existoval u barmských koček ještě před Fortunates [19]. Tento jedinec byl však značně využit v chovu barmských koček v USA a dnešní výstavní americké barmské kočky obvykle v rodokmenu mají tuto kočku zastoupenu.\n\nChovatelé moderních barmských koček pokračují se svými liniemi v dobré víře, neboť postižená koťata se rodí mrtvá nebo se u nich v raném věku přistoupí k eutanazii. Nelze však sterilizovat všechny možné nositele defektu hlavy, neboť by tím silně utrpěl genový fond amerických barmských koček. Chovatelé však doufají, že alela způsobující defekt hlavy bude odkřížena za pomoci genetického testu, který však ještě nebyl vyvinut.\n\nDoktorka Leslie A. Lyonsová z Missourské univerzity vede výzkum, jehož snahou je lokalizovat gen způsobující defekt hlavy. Výsledek tohoto výzkumu může být pro chovatele barmských koček velmi užitečný, protože alela způsobující defekt hlavy se, jak se zdá, projevuje recesivně nebo epistaticky, tudíž její odkřížení pouhým vyřazením postižených zvířat z chovu by byl velmi zdlouhavý proces s minimální šancí na úspěch.\n"}
{"id": "496865", "url": "https://cs.wikipedia.org/wiki?curid=496865", "title": "Shadowland", "text": "Shadowland\n\nShadowland je první album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "496866", "url": "https://cs.wikipedia.org/wiki?curid=496866", "title": "Leshansaurus", "text": "Leshansaurus\n\nLeshansaurus (\"ještěr z prefektursy Lešan\") byl rod teropodního dinosaura z čeledi Sinraptoridae, žijícího v období svrchní jury na území dnešní Číny. Typový druh \"L. qianweiensis\" byl popsán čínskými paleontology v roce 2009. Fosilie tohoto dinosaura byly objeveny v souvrství Shangshaximiao, bohatém na zkameněliny dinosaurů. Tento středně velký teropod byl dlouhý asi 5,5 metru.\n\n"}
{"id": "496867", "url": "https://cs.wikipedia.org/wiki?curid=496867", "title": "Preah Vihear", "text": "Preah Vihear\n\nPreah Vihear je chrámový komplex na severu Kambodži při hranicích s Thajskem. Rozprostírá se na okraji náhorní plošiny, která se tyčí nad kambodžskou nížinou. Komplex je tvořen soustavou chrámů spojených chodníky a schodišti. Areál je zasvěcen Šivovi a pochází z 11. století, jeden z prvních chrámů byl však na tomto místě vystavěn už v 9. století. V 13. století upadl význam hinduismu v regionu a chrám byl přeměněn na chrám théravádského buddhismu. V roce 2008 byl Preah Vihear zapsán mezi památky světového dědictví UNESCO.\n\nO území, na kterém se chrám nachází, vedly obě země v minulosti spor; v šedesátých letech 20. století bylo nakonec přiznáno Kambodži.\n\n"}
{"id": "496872", "url": "https://cs.wikipedia.org/wiki?curid=496872", "title": "Arménská Čtvrť (Jeruzalém)", "text": "Arménská Čtvrť (Jeruzalém)\n\nArménská Čtvrť (: , : ) je jednou ze čtyř čtvrtí ve Starém Městě v Jeruzalémě. Jedná se o nejmenší ze všech čtyř čtvrtí, která má zároveň nejmenší počet obyvatel. V roce 2001 žilo v Jeruzalémě zhruba 2500 Arménů, z nichž většina kolem patriarchátu Svatojakubského kláštera, který zabírá většinu Arménské Čtvrti.\n\nPřestože jsou Arméni taktéž křesťané, existuje ve Starém Městě samostatná Křesťanská Čtvrť.\n\n"}
{"id": "496873", "url": "https://cs.wikipedia.org/wiki?curid=496873", "title": "Brisbane", "text": "Brisbane\n\nBrisbane je třetí největší město v Austrálii, správní středisko a zároveň největší město státu Queensland. Leží na východě, na řece Brisbane 20 km od ústí do moře. Roku 1824 zde byla založena trestanecká kolonie v Redcliffe. Hlavním městem Queenslandu se město stalo v roce 1859. V 80. letech 20. století začal prudký rozvoj města a dnes je Brisbane jedním z nejrychleji rostoucích měst v Austrálii. Brisbane je zároveň důležité průmyslové, finanční a dopravní středisko, ve městě se nachází námořní přístav a mezinárodní letiště.\n\nVe městě se nachází státní knihovna, státní muzeum, divadla, hvězdárna, botanická a zoologická zahrada, dále několik škol a univerzit. Mezi nejvýznamnější patří University of Queensland, Queensland University of Technology a Griffith University.\n\nDopravní síť města je poměrně rozsáhlá, jak v centru, tak v městských částech. Veřejná doprava je zajišťována autobusy, příměstskými (10 linek) a meziregionálními vlaky a loděmi (pod názvem CityCat a CityFerry) po řece Brisbane. Největší podíl na přepravě osob mají osobní automobily. Brisbane má vybudovanou rozsáhlou síť stezek pro chodce a cyklisty.\n\nOd roku 2009 je město každoročně dějištěm úvodního tenisového turnaje nové sezóny – Brisbane International, a to v rámci mužského a ženského profesionálního okruhu.\n\nMimo jiné jsou po tomto městě také pojmenována jádra procesorů AMD Athlon 64 X2.\n"}
{"id": "496874", "url": "https://cs.wikipedia.org/wiki?curid=496874", "title": "Lodhéřov", "text": "Lodhéřov\n\nObec Lodhéřov () se nachází v okrese Jindřichův Hradec v Jihočeském kraji. Leží cca 8 km severozápadně od Jindřichova Hradce směrem na Deštnou a Červenou Lhotu. Rozkládá se podél Ženského potoka a jeho půdorys prozrazuje, že se jedná o německou vesnici založenou koncem 13. století. Dříve obec s německým obyvatelstvem, nyní české obyvatelstvo. Žije zde obyvatel.\n\nNad Lodhéřovem se tyčí nejeden kopec, nejvyšší z nich se nazývá „Čertův kámen“ a jeho vrchol leží v nadmořské výšce 659 m. Místní raritou je, že Lodhéřov je nejdelší obcí na Jindřichohradecku a druhou nejdelší obcí v České republice. Její délka je 2800 metrů.\n\nPrvní písemná zmínka o obci je činěna roku 1294 (\"Rudgerschlag\" odvozené od osobního jména \"Rudger\"/\"Rüdiger\"/\"Lodhéř\"), jako majetek Oldřicha II. z Hradce, pána na Jindřichově Hradci a Telči. Lodhéřov byl farní vsí a kostel sv. Petra a Pavla se připomíná již v roce 1297. Podací právo ke kostelu držela jindřichohradecká komenda Řádu německých rytířů, kteří byli, z pověření pánů z Hradce, kolonizátory okolí Jindřichova Hradce a pravděpodobně i zakladateli vsi. Němečtí rytíři se v husitských válkách odtud vystěhovali.\n\nNová obec rozkládající se v délce 2.5 km podél Ženského potoka, prozrazuje již tímto půdorysem německé založení. Nejstarším archivním dokladem o osudech Lodhéřova je darovací listina Oldřicha z Hradce, kterou 17. září 1297 tento hradecký pán daroval obec Lodhéřov templářskému řádu. Tato rozlehlá pohorská vesnice na živém potoku na úpatí nejvyššího kopce Čertova Kamenu má 162 domů s 1133 obyvateli. Jest tudíž největší vesnicí v celém okresu. Byl zde také dosazen duchovní řád, který se zde udržel do husitských válek roku 1417.\n\nPo častých změnách vlastníků část vsi připadla v průběhu 15. století ke Kardašově Řečici a s ní pak v 16. století opět připadla k Jindřichovu Hradci, k němuž pak náležela celá po další tři století. Významný český šlechtický rod pánů z Hradce držel své statky nepřetržitě až do roku 1604, kdy zemřel poslední příslušník rodu v mužské linii Jáchym Oldřich. Dědičkou panství se stala jeho sestra Lucie Otýlie z Hradce, která se v roce 1602 vdala za Viléma Slavatu z Chlumu a Košumberka. Po smrti Lucie Otýlie z Hradce v roce 1633 se stal majitelem jindřichohradeckého panství Vilém Slavata. Jeho potomci pak vládli v Hradci téměř do konce 17. století. Nakonec získali panství Jindřichův Hradec Černínové sňatkem Marie Josefy Slavatové s Heřmanem Jakubem hrabětem Černínem z Chudenic. Černínové pak byli vrchností až do konce patrimoniální správy (1850) a majiteli statku až do roku 1945.\n\nObec je provozovatelem vodovodu a nově i kanalizace. V roce 1999 byla obec Lodhéřov plně plynofikována. Kulturní dům je využíván místními složkami i občany k pořádání kulturních, společenských i soukromých akcí. V této budově se nachází i restaurace a prodejna potravin. V současné době se dokončuje výstavba kanalizace a čistírny odpadních vod v Lodhéřově. To umožní rozsáhlejší rozvoj výstavby rodinných domů a tím i příchod nových obyvatel do obce. Úkolem do budoucna bude vybudování kanalizace ve Studnicích.\n\nV Lodhéřově působí několik místních složek. Dlouholetou tradici zde má Tělovýchovná jednota Sokol Lodhéřov-především oddíl fotbalistů a hráčů stolního tenisu, Myslivecké sdružení Čerťák a Sbor dobrovolných hasičů Lodhéřov. V roce 2012 zde vznikla nová složka Kulturně umělecká nezávislá asociace, občanské sdružení. Pro sportovní vyžití je občanům k dispozici nově vybudované víceúčelové hřiště, které se nachází v blízkosti fotbalového hřiště. V loňském roce zajistila obec z vlastních prostředků výstavbu dětského hřiště v Lodhéřově a ve Studnicích.\n\nV roce 1935 byla postavena pro české děti ve Lodhéřově nová budova školy, kde byla zřízena i mateřská škola. Hned po získání práva na český jazyk ve škole, zahájil učitel Sládek i boj za uplatnění českého jazyka i v kostele, kde ač ve farnosti žilo 10,28 % Čechů, se konaly všechny bohoslužby dosud jen německy. Teprve od 15. září 1923 rozhodnutím konzistoře byly zavedeny české bohoslužby v Lodhéřově každou osmou neděli. V obecním zastupitelství měli Češi od roku 1923 vždycky mezi 15 členy jednoho zástupce.\n\nObec Lodhéřov je zřizovatelem Základní a mateřské školy v Lodhéřově. Základní školu navštěvují děti z našich obcí od 1. do 5. ročníku. Pro žáky ZŠ slouží též družina a školní stravovna. Budova základní školy prošla v letech 2009-2010 rekonstrukcí a kompletním zateplením včetně výměny oken. Na to v roce 2012 navázala výměna plynových kotlů, což znamená významnou úsporu nákladů na vytápění celé budovy. Na obě tyto akce byly čerpány dotace. Podmínkou poskytnutí těchto dotací bylo udržení funkčnosti školy po dobu 10 let. Budova mateřské školy těsně sousedí s budovou kulturního domu. V roce 2013 došlo ke kompletní opravě fasády mateřské školy.\n\n\nObec Lodhéřov se skládá ze tří částí na třech katastrálních územích.\n\n"}
{"id": "496876", "url": "https://cs.wikipedia.org/wiki?curid=496876", "title": "Paul Cézanne", "text": "Paul Cézanne\n\nPaul Cézanne (19. ledna 1839, Aix-en-Provence, Francie – 22. října 1906, tamtéž) byl francouzský malíř, často nazývaný „otec moderního umění“. Snažil se dosáhnout syntézy realistického zobrazení, osobního výrazu a abstraktního obrazového řádu. Z umělců své generace měl Cézanne zřejmě největší vliv na umění 20. století. Henri Matisse obdivoval jeho nakládání s barvou, Pablo Picasso rozvinul jeho plošné kompoziční struktury do kubismu. Po většinu Cézannova života však byla jeho tvorba buď ignorována nebo znevažována a umělec tvořil v izolaci. Nedůvěřoval kritikům umění, měl málo přátel a až do roku 1895 vystavoval jen sporadicky. Odcizil se dokonce i své rodině, která ho považovala za podivína a revoluční povahu jeho umění nechápala.\n\nNarodil se v zámožné rodině jako nejstarší ze tří dětí. Jeho otec Louis August byl původně obchodník s plyšovými klobouky a posléze úspěšný bankéř. Matka Anne Elisabeth se za svobodna jmenovala Aubertová a byla dcerou soustružníka pracujícího se dřevem z Marseille. Od roku 1852 navštěvoval v rodném Aix-en-Provence Collège Bourbon. Zde se spřátelil s Émile Zolou a pozdějším inženýrem Jeanem Baptistem Baillem. Nazývali se Nerozluční a jejich přátelství přetrvalo do dospělosti. Cézannův otec chtěl, aby Paul získal kvalitní vzdělání a šel v jeho stopách jako bankéř. Proto Paul po ukončení gymnázia od roku 1859 studoval dva roky práva na univerzitě v Aix. V téže době zakoupil jeho otec poblíž Aix venkovskou usedlost Jas de Bouffan. Cézanne ji vyzdobil nástěnnými malbami a mnohokrát ji zachytil na svých obrazech. Paul se ovšem toužil stát malířem, což mu jeho otec povolil až v roce 1861.\n\nV dubnu toho roku odjel Paul do Paříže, kde začal v soukromé Académie Suisse studovat malířství. Académie Suisse ovšem nebyla školou v pravém smyslu slova, nýbrž ateliérem, kde mohli malíři za poplatek malovat živé modely. Cézanne zde poznal mj. Moneta, Renoira, Guillaumina a zejména Pissarra, k němuž měl ze všech malířů lidsky i umělecky nejblíže. Venkovsky založený Cézanne se však ve velkoměstském ruchu Paříže necítil dobře a poté, co v září 1861 nebyl přijat na École des Beaux-Arts (Školu krásných umění), se vrátil domů. Nastoupil do otcovy banky, v Jas de Bouffan si zřídil ateliér a navštěvoval kurzy kreslení v místní École spéciale de Dessin, kam chodil už před svým prvním pařížským pobytem. Koncem roku 1862 však kariéru bankéře opustil natrvalo a opět odjel do Paříže. Otec, který se s jeho rozhodnutím smiřoval jen těžko, mu vyplácel rentu 125 franků měsíčně, která sotva stačila na živobytí. Během prvních dvou let v Paříži znovu maloval v Académie Suisse, kde navazoval kontakty s dalšími malíři, mj. s Alfredem Sisleyem a krajanem Achillem Emperairem, kterého koncem 60. let také portrétoval. V roce 1863 se spolu s většinou svých kolegů z Académie Suisse zúčastnil Salónu odmítnutých. To byla výstava prací malířů, jejichž díla nebyla toho roku konzervativní porotou přijata na oficiální Salón. Cézanne se mnohokrát, až do roku 1885, pokoušel své obrazy na Salón prosadit, pokaždé však marně. Onoho roku se proto rozhodl, že ho již nikdy neobešle. Podobně neúspěšně dopadly i snahy o přijetí na École des Beaux-Arts, kam nebyl přijat ani v roce 1863.\n\nCézanne dělil svůj čas mezi pobyty v Paříži a rodném Aix. V Paříži navštěvoval pravidelně Louvre, kde kopíroval obrazy mistrů, zejména Delacroixe. Maloval i v Aix. Z letního pobytu v roce 1866 pochází jeho \"Portrét otce čtoucího noviny\".\n\nRoku 1869 poznal o jedenáct let mladší knihařku Hortense Fiquetovou, která mu v lednu 1872 porodila syna Paula († 1947). Submisivní Cézannův vztah vůči otci se projevoval v tom, že až do roku 1878 před ním dokázal zatajovat existenci jak své přítelkyně, tak syna. Když se otec o existenci Paulovy rodiny dozvěděl, snížil mu měsíční apanáž. V nouzi mu tehdy pomohl Zola. Teprve v roce 1886, několik měsíců před otcovou smrtí, se Cézanne s Hortense oženil. Hlavním důvodem byl úmysl syna Paula legitimizovat. Manželé už spolu ale v té době nežili.\n\nV roce 1870 ho v Aix zastihla zpráva o vypuknutí prusko-francouzské války. S Hortense odešli do malé rybářské vesničky L'Estaque u Marseille, aby se Paul vyhnul odvodu. Vesnice se stala tehdy i později námětem mnoha Cézannových obrazů. Když válka skončila, vrátil se do Paříže. Po Paulově narození, ještě v roce 1872, se rodina přestěhovala do Auvers-sur-Oise , kde se Cézanne spřátelil s lékařem a mecenášem impresionistických malířů Paulem Gachetem, který vešel do uměnovědné literatury jako lékař Van Gogha. V Gachetově domě Cézannova rodina bydlela, malíř dům několikrát namaloval. Hlavním motivem pobytu v tomto městě severozápadně od Paříže byl Cézannův přítel Camille Pissarro, který bydlel v nedalekém Pontoise. Až do roku 1874 se malíři takřka každodenně stýkali a malovali spolu. V té době měl Cézanne nejblíže k impresionismu. Dokladem je také jeho účast na 1. výstavě impresionistů, která se konala v pařížském ateliéru fotografa Nadara. Cézanne zde vystavil čtyři obrazy: \"Dům oběšence v Auvers,\" \"Krajinu\", \"Auvers\" a \"Moderní Olympii\". Během svého pobytu v Auvers Cézanne zajížděl do Paříže, kde v obchodě Juliena Tanguye nakupoval malířské potřeby. Tanguy je často tehdy nemajetným malířům měnil za jejich obrazy a postupně si ve svém krámu vybudoval velkou sbírku impresionistů. A právě zde došlo v roce 1873 k jedinému setkání Cézanna a van Gogha.\n\nDo finančních potíží se Cézanne dostal v roce 1878, kdy se jeho otec dozvěděl o existenci přítelkyně a syna. Aby to Cézanne utajil, žil do té doby střídavě u svých rodičů v Aix a se svou rodinou v Paříži nebo Marseille, což ho psychicky sužovalo. Jeho otci vadil nízký Hortensin sociální původ. Výsledkem bylo, že synovi snížil už tak nízkou měsíční apanáž. S penězi Cézannovi vypomohl dávný přítel Zola. Cézanne u něj v Médanu roku 1879 nějakou dobu pobýval. Samotářskému malíři však nevyhovoval ani přepych, ani společnost, kterou se tehdy už zavedený romanopisec obklopoval. Definitivní rozchod přátel přišel roku 1886, kdy Zola vydal román \"Dílo\". Jeho hlavním hrdinou je zneuznaný a o svých schopnostech stále pochybující malíř, v němž se Cézanne poznal.\n\nNěkolik měsíců po Cézannově svatbě v roce 1886 jeho otec zemřel. Zanechal po sobě rozsáhlý majetek a malíř, jako jeden z dědiců, se tak stal do konce života hmotně zabezpečený.\n\nI přesto, že se s impresionismem rozešel, udržoval s některými jeho zástupci osobní kontakty. V roce 1882 ho v L'Estaque, přímořské vesničce u Marseille, navštívil Renoir, o rok později znovu týž malíř, tentokrát v doprovodu Moneta. Ještě v roce 1887 malovali v Aix s Renoirem společně. Na podzim 1894 přijal Monetovo pozvání do Giverny, kam přijeli i další umělci včetně Renoira a Rodina. Nespolečenský Cézanne však předčasně odjel, aniž zaplatil hotelový účet. Majitel si jako náhradu ponechal jeden jeho obraz, který tam malíř zapomněl.\n\nV roce 1890 strávil s rodinou téměř půl roku ve Švýcarsku. Zjistil také, že má cukrovku. V té době už jeho dílo začalo postupně pronikat na veřejnost, doma i v cizině. Roku 1890 se třemi obrazy zúčastnil výstavy bruselské Société des Vingt (Skupina dvaceti), což bylo sdružení belgických avantgardních umělců. V rámci této výstavy prodal van Gogh jediný obraz za svého života. Opravdovým průlomem byla Cézannova první samostatná výstava, kterou mu roku 1895 uspořádal pařížský obchodník s uměním Ambroise Vollard. Pro tehdy třicetiletého Vollarda to byl odrazový můstek na cestě k postavení významného galeristy soudobého umění. A v roce 1897 zakoupila Nationalgalerie Berlin jako první státní galerie jeden Cézannův obraz.\n\nCézanne neměl mnoho přátel. Jedním z nich byl spisovatel a básník Joachim Gasquet (1873–1921), syn jeho přítele z mládí Henri Gasqueta. Sblížil se s ním roku 1896. Cézanne ho portrétoval; po jeho smrti sepsal Gasquet knihu vzpomínek, která je důležitým pramenem k poznání posledních let malířova života. Cézanne těžce nesl, když mu v roce 1897 zemřela matka.\n\nDruhou polovinu roku 1898 a většinu roku následujícího strávil v Paříži. Byl to jeho poslední dlouhodobý pobyt v metropoli. Na podzim 1899 se vrátil do Aix, kde koupil byt a společně se sestrami prodal Jas de Bouffan. Manželka se synem žili převážně v Paříži. Vollard mu toho roku uspořádal další výstavu a ceny jeho obrazů na trhu s uměním začaly stoupat. Na Světové výstavě v Paříži roku 1900 byly vystaveny tři jeho obrazy. A prezentace jeho díla pokračovala. Roku 1900 vystavoval u Cassirera v Berlíně, o rok později na Salónu nezávislých v Paříži, v Haagu a opět v Bruselu.\n\nPo definitivním návratu z Paříže Cézanne marně usiloval o koupi usedlosti Château Noir u Aix, kterou často maloval. Když neuspěl, koupil v roce 1901 pozemek nad Aix s názvem Chemin des Lauves. O rok později zde byla dokončena stavba jeho nového ateliéru. V roce 1903 se Cézanne zúčastnil výstavy spolku Vídeňská secese.\n\nNa konci života se Cézanne přece jen dočkal uznání. Ale ještě v polovině 90. let nebyl konzervativci, kteří ovládali Académie des Beaux-arts (Akademii krásných umění), přijímán. Když v roce 1894 zemřel malíř a sběratel impresionistů Gustave Caillebotte, měla se jeho rozsáhlá sbírka darovat francouzskému státu pod podmínkou, že obrazy přejdou Lucemburského muzea, určeného modernímu umění. Z pěti Cézannových obrazů však muzeum přijalo jen dva. To už ale bylo rok před výstavou u Vollarda a o Cézanna začínal být zájem. Paradoxní bylo, že malíře, který začal být oceňován, málokdo znal osobně. Do Aix proto často – k Cézannově nechuti – přijížděli malíři a sběratelé toužící ho spatřit. O jeho obrazy byl zájem na kolektivních výstavách: V letech 1903–1905 se účastnil pařížských Podzimních salónů, 1904 opět vystavoval v Berlíně u Cassirera a roku 1905 se zúčastnil výstavy impresionistů v Londýně.\n\n15. října 1906 ho při malování v plenéru zastihla bouře a malíř ztratil vědomí. Prochladl a v důsledku toho dostal zápal plic. Na něj 22. října zemřel. Pochován byl v Aix na hřbitově u kostela sv. Petra. Roku 1954 byl jeho dům s ateliérem v Chenin des Lauves otevřen a upraven na muzeum.\n\n Na začátku své malířské kariéry tvořil především portréty, v nichž se snažil zachytit psychologii postav. Snažil se ve věcech najít řád a zachytit jejich objem. Nezaměřoval se na světlo a stín a nechával často prosvítat i podklad. Stejně jako impresionisté se snažil nepoužívat černou a používal komplementární barvy. Častými tématy jeho obrazů jsou koupání, hora svaté Victorie, jablka a drapérie.\n\nJeho nejznámějším dílem je pravděpodobně obraz \"Hráči karet\". Obraz existuje v pěti verzích. Jedna z verzí byla v roce 2012 prodána Kataru za částku přesahující 250 milionů amerických dolarů (přes 4,7 mld. Kč).\n\nCézanne sklidil mnoho kritiky za obraz \"Olympie\". Jednalo se o parodii na stejnojmenný obraz malíře Maneta. V obraze \"Modrá váza\" (1885 – 1887) ukázal svou revoluční myšlenku, že malířství se nemůže omezovat jen na prosté napodobování světa. Toto pojetí umění odmítla veřejnost i kritika.\n\nMezi jeho další známé obrazy patří: \"Žena s konvicí na kávu\", \"Zátiší s ovocem\" (v tomto obraze zachází s barvou jako s prvkem nezávislým na formě), \"Velké koupání\" (obraz zachycuje 11 ženských postav, které jsou zobrazeny spíše schematicky a vypadají jako kusy pískovce uprostřed krajiny).\n\nPaul Cézanne byl umělec, který snad nejvíce ovlivnil malířství 20. století. Nastolil základní otázky, které se jeho následovníci snažili řešit: vztah barvy, prostoru a tvaru. Ať už to jsou zátiší, hora Sainte Victorie nebo postavy koupajících se žen a mužů, vždycky se snažil najít takovou kompozici, která by nebyla fotografickým odrazem reality, nýbrž jejím dokonalým uměleckým ztvárněním. Byl tvůrcem, který celý život zasvětil hledání dokonalosti. Nedělal žádné kompromisy. Samozřejmě mohl své obrazy \"přizpůsobit\" vkusu akademiků a proniknout do vytouženého Salónu. Nikdy tak neučinil. S neústupnou tvrdohlavostí zasvětil celý život svému poslání.\n\nJedinou galerií, která v České republice Cézannovo dílo vlastní, je Národní galerie v Praze. Z olejomaleb je to jedno zátiší, obraz domu a statku v Jas de Bouffan a portrét Joachima Gasqueta. Kromě toho vlastní galerie další čtyři Cézannovy kresby a jednu grafiku. Všechny tři obrazy byly zakoupeny v roce 1923 československým státem.\n\nKatalogy Cézannových obrazů:\nKatalog Cézannových kreseb:\nKatalog Cézannových akvarelů:\nDalší literatura:\n\n"}
{"id": "496877", "url": "https://cs.wikipedia.org/wiki?curid=496877", "title": "Přibice", "text": "Přibice\n\nPřibice jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu. Žije zde obyvatel.\n\nJedná se o vinařskou obec v Mikulovské vinařské podoblasti (viniční tratě Vinohrady, Přední, Podsedky, Čtvrtky).\n\nPrvní písemná zmínka o obci pochází z roku 1222, kdy se ve vsi Briwiz připomíná kostel sv. Jana Křtitele.\n\nZ důvodu německé východní kolonizace na Moravě byla obec až do roku 1945 se sousedními Vranovicemi a Ivaní českým etnickým poloostrovem obklopeným německy mluvícími obcemi Pohořelicka, Mikulovska a Hustopečska. Po Mnichovské dohodě v roce 1938 až do osvobození obce, ke kterému došlo 17. dubna 1945 Rudou armádou, ležela obec přímo na hranici s Velkoněmeckou říší, od 15. března 1939 jako součást Protektorátu Čechy a Morava.\n\nV roce 1895 byla přes obec zřízena železniční trať Vranovice - Pohořelice, která umožnila vlakové spojení s Brnem a Vídní s přestupem v sousedních Vranovicích. Trať, které se v tomto kraji lidově říkalo „lokálka“, fungovala až do 12. prosince 2008.\n\nTéměř symbolem obce je řeka Jihlava, která se vyznačuje přirozeným meandrováním s písčitými břehy. Je vyhledávaná především rybáři. V této lokalitě často opouští své koryto a zalévá přilehlé louky, pole a lužní lesy. Poslední významné povodně zasáhly obec v květnu roku 1985 a na přelomu března a dubna roku 2006. Voda z řeky Jihlavy tehdy z důvodu vyššího položení obce zatopila jen přilehlé zahrady a sklepy některých domů.\n\nJádro obce tvoří ulice, která je kolmá k silnici č. 381 Pohořelice-Žarošice mezi Pohořelicemi a Vranovicemi. V místě, kde se obě cesty spojují, je náves se školou a kostelem a obecním hostincem. V lidové mluvě se obec dělí na neoficiální místní části Horní konec, Dědina, Dolní konec, Těšina, Sliník a Chobot.\n\nV obci se mluví moravským nářečím ze středomoravské nářeční skupiny s prvky východomoravské nářeční skupiny, do které náleží obce sousedního Hustopečska.\n\nV obci je v současnosti mateřská a základní škola (1. stupeň). Obec má vlastní poštu a jsou zde 4 restaurační zařízení a několik obchodů s potravinami. Dále zde funguje oddíl kopané. V objektu bývalých kasáren se jezdí závody „bugatek“. Každý víkend po svátku sv. Jana Křtitele (24. 6.) se v obci konají tradiční krojované hody s tradičním pochodem stárků a stárek v severokyjovských krojích. Jednou za rok v sobotu, většinou v druhé polovině března, pořádá pravidelně přibická organizace Českého zahrádkářského svazu v obecním hostinci Výstavu vín (tzv. košt) se vzorky místních a okolních vinařů, které je možné ochutnat za doprovodu tradiční cimbálové muziky a typickým působivým zpěvem místních obyvatel, kteří jsou tím vyhlášeni po celém okolí.\n\n\n\n"}
{"id": "496878", "url": "https://cs.wikipedia.org/wiki?curid=496878", "title": "Vágrys", "text": "Vágrys\n\nVágrys (z německého \"der Waagriss\", doslovně váhorys), též vodorovina, niveleta, je na staveništi v interiéru narýsovaná vodorovná čára, která slouží k odměřování výškových úrovní. \n\nVětšinou bývá v úrovni 1 metru nad povrchem budoucí podlahy a vyznačena po obvodu místnosti. Jedná se o pomocnou stabilní míru, od níž se po celou dobu stavby odměřují veškeré hloubky, výšky a vodoroviny. Používá se k vyměření úrovně stavebních částí jako jsou jednotlivé vrstvy podlahy a pro určení výšky osazovaných stavebních dílů a instalací.\n\nBudoucí hotová podlaha se značí niveletou nula – lidově nulka, která se určí dle stavební konstrukce nebo podle pevně daného bodu – například kamenného schodu osazeného v úrovni budoucí podlahy nebo podle úrovně původní podlahy. Vágrys se vyměří ve výšce 1 metru a po obvodu jednotlivých místností se vyznačí pomocí hadicové nebo laserové vodováhy. Vyznačení ve výšce má praktické důvody, lépe se vyměřuje, je lépe zřetelné a lépe chráněné; výška 1 m usnadňuje dopočet cílové úrovně a tím snižuje riziko chyby.\n\nNelze-li vágrys narýsovat, např. na zdi z hliněných cihel nebo na zdi s otlučenou omítkou, zatlučou se do požadované nivelety ocelové hřeby a napneme provázek. Ten se však musí stále kontrolovat (nebezpečí prověšení). Není-li možné dodržet výšku 1 metr (např. vychází-li do maltové spáry, kam nelze rýsovat), volí se výška alespoň 1,2 m, aby byla odlišná niveleta dobře patrná. \n\nPodle potřeb řemeslníků lze vytvářet i nivelety v jiných výškách. Např. obkladač má udělat obklad do výšky 1,8 m, truhlář má obložit zeď do výšky 1,4 m. Narýsují si tedy ještě svůj vágrys v této výšce.\n\nVágrys se používá k vyměření stavebních konstrukcí, jako jsou podkladové vrstvy, izolace a krytina podlahy, úprava stavebních otvorů dveří a oken, obklady nebo výška stropního podhledu. Dále k správnému výškovému osazení stavebních dílů jako jsou zárubně dveří a rámů oken. Stejně důležitý je pro umístění koncových prvků instalací, jako jsou vypínače a zásuvky elektroinstalace, vývody pro napojení topení, vnitřní kanalizace, plynu, vody a klimatizace.\n\nNedodržení projektované výškové úrovně může mít za následek nutnost odstranění hotových konstrukcí a v důsledku významné navýšení nákladů. Na každé větší stavbě by se proto měl vágrys vždy písemně (ve stavebním deníku) předat každému novému dodavateli. \n"}
{"id": "496880", "url": "https://cs.wikipedia.org/wiki?curid=496880", "title": "The Hall of the Olden Dreams", "text": "The Hall of the Olden Dreams\n\nThe Hall of the Olden Dreams je druhé album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "496882", "url": "https://cs.wikipedia.org/wiki?curid=496882", "title": "Atletika na Letních olympijských hrách 2008 – 400 metrů překážek muži", "text": "Atletika na Letních olympijských hrách 2008 – 400 metrů překážek muži\n\nBěh na 400 metrů překážek mužů na Letních olympijských hrách 2008 se konal ve dnech 15. srpna (rozběhy), 16. srpna (semifinále) a 18. srpna (finále) na Pekingském národním stadionů. \n\n"}
{"id": "496884", "url": "https://cs.wikipedia.org/wiki?curid=496884", "title": "Robert II. Flanderský", "text": "Robert II. Flanderský\n\nRobert II. Flanderský, známý též jako Robert Jeruzalémský (latinsky \"Robertus Hierosolimitanus\", nizozemsky \"Robrecht II van Jeruzalem\", francouzsky \"Robert le Hiérosolymitain\", anglicky \"Robert the Jerusalemite\"; 1065 – 5. října 1111), byl hrabě flanderský (1093–1111) a jeden z vůdců první křížové výpravy.\n\nTitul flanderského hraběte zdědil po smrti svého otce roku 1093. O dva roky později byl jedním z prvních a jedním z nejvýznamnějších velmožů, kteří se připojili ke křížové výpravě vyhlášené papežem Urbanem II. na závěr koncilu v Clermontu. Flanderský hrabě shromáždil vojsko a spolu s normandským vévodou Robertem a hrabětem Štěpánem z Blois vytáhl osvobodit Jeruzalém. Putovali společně do Itálie, kde se Robert oddělil a pokračoval rychleji do Konstantinopole. Zde se postupně sešla všechna křižácká vojska a Robert složil přísahu do rukou byzantského císaře Alexia, se kterým udržoval dobré vztahy už jeho otec Robert I.\n\nPo dobytí Nikaie a vítězství u Dorylea dorazil Robert s ostatními křižáky k Antiochii, kterou několik měsíců obléhali a začátkem června 1098 za pomoci zrady jednoho z obránců dobyli. Jen pár týdnů poté se museli v bitvě střetnout s mnohonásobně silnějším vojskem mosulského vládce Körbughy, kterého porazili. Po sporech o vládu nad Antiochií, které způsobily několika měsíční zdržení, vytáhli křižáci k Jeruzalému, kam dorazili v červnu 1099. Už 15. července 1099 se podařilo křižákům Jeruzalém dobýt a naplnit tak cíl své výpravy \"„osvobození Božího hrobu“\". Po vítězství nad egyptskou armádou v bitvě u Askalonu se Robert vydal na cestu domů.\n\nPo návratu zpátky do Evropy se zapojil do bojů mezi francouzským králem Filipem a anglickým králem Jindřichem. Během nich, při tažení proti anglickému spojenci Theobaldu z Blois, Robert II. Flanderský v říjnu 1111 padl. Již během života byl Robert svými současníky oslavován jako vzor křesťanského rytíře pro svou poctivost a opravdovou touhu po osvobození Božího hrobu.\n\nNarodil se jako nejstarší syn flanderského hraběte Roberta I. a Gertrudy Saské. Robert I. po smrti svého staršího bratra v roce 1070 neuznal nástupnictví svého synovce Arnulfa III. a v únoru 1071 se s ním střetl v bitvě u Casselu. Přestože Arnulfovo vojsko bylo silnější (na jeho straně vystoupil francouzský král Filip I. a dostalo se mu podpory i z Anglie), Robertovi se podařilo v bitvě zvítězit. Arnulf v bitvě padl a nic nebránilo tomu, aby se Robert I. stal flanderským hrabětem. Když v letech 1087–1091 putoval Robert I. do Svaté země, byl po dobu jeho nepřítomnosti regentem hrabství jeho syn Robert II. Po náhlé smrti svého otce v roce 1093 se Robert II. stal flanderským hrabětem. Již dříve, kolem roku 1090, se oženil s Klementinou, dcerou hraběte Viléma Burgundského a sestrou pozdějšího papeže Kalixta II. Z manželství se narodili dva nebo tři synové a možná i dcera. Dospělosti se dožil pouze nejstarší syn Balduin.\n\nRobert Flanderský považoval za svou povinnost udržovat v duchu rodinné tradice vztahy k východu, a proto na výzvu papeže Urbana II. přijal kříž a přidal se s nepříliš početným vojskem k první křížové výpravě. V jeho motivaci převažovaly náboženské důvody. Doprovázelo jej i vojsko z Brabantu vedené hrabětem Balduinem z Gentu.\n\nSpolu s vojsky Roberta Normandského a Štěpána z Blois přešel přes Alpy do Itálie, kde se setkal s papežem Urbanem II. Poté s ostatními pokračoval do jižní Itálie, kde byli přátelsky přijati apulským vévodou a Robertovým švagrem Rogerem Borsou. Zatímco Robert Normandský a Štěpán z Blois se svými vojsky přezimovali v Kalábrii, flanderský hrabě se v zimě přeplavil přes Jadran a pravděpodobně bez problému dorazil do Konstantinopole. O jeho cestě přes Balkán nemáme žádnou zprávu, protože kronikář Fulcher ze Chartres zůstal po rozdělení výpravy s Robertem Normandským. Po příjezdu do Konstantinopole složil lenní přísahu byzantskému císaři Alexiovi.\n\nSpolu s dalšími vůdci první křížové výpravy, jejichž symbolem jednoty se staly látkové kříže přišité na oděvech, pokračoval Robert na cestě k Jeruzalému. První překážkou na cestě bylo město Nikaia, které křižáci v květnu 1097 oblehli. Samotné město bylo obsazeno relativně slabou tureckou posádkou, ale po zprávách o obležení města se turecký sultán Kilič Arslan I. vypravil proti obléhatelům. Dne 21. května 1097 zaútočil na křižáky, ale byl Robertem Flanderským spolu s Raimondem z Toulouse odražen. Nikaia se pak především vlivem byzantských diplomatických jednání vzdala v noci z 18. na 19. června veliteli byzantských oddílů Manuelu Butumitovi.\n\nBěhem pokračování tažení se křižácké vojsko rozdělilo na dvě skupiny. Robert Flanderský byl spolu s Normany, Štěpánem z Blois a byzantským oddílem v první skupině, zatímco Raimond z Toulouse, Hugo z Vermandois a Godefroy z Bouillonu v druhé. V jednom údolí u Dorylaea na první skupinu zaútočilo ráno 1. července 1097 vojsko Kilič Arslana posílené o jednotky jeho vazala Hasana a také o danišmendské vojsko. Křižáci pod vedením Bohemunda rozbili obranný tábor. Hrozivě vypadající situace se změnila okolo poledne, po příchodu druhé skupiny vedené Raimondem z Toulouse. Křižákům se podařilo zformovat a přejít do protiútoku. Když se pak Adhemaru z Le Puy podařilo vpadnout tureckému vojsku do zad, dali se Turci v panice na útěk.\n\nPři jedné z výprav pro potraviny byl Robert zaskočen tureckým útokem a před pohromou ho zachránila jen včasná pomoc Bohemunda z Tarentu. Křižáci, přestože zvítězili, ztratili tolik mužů, že poražené nepronásledovali. Vyplenili několik vesnic a vrátili se zpátky do tábora před Antiochií s mnohem menším množstvím jídla, než původně očekávali.\n\nNepřízeň počasí a nedostatek potravin vedly k tomu, že se v křižáckém vojsku rozmáhaly dezerce. Jedním z dezertérů byl i Petr Poustevník, kterého ale později dostihl Tankred a přivedl jej nazpět. Klesající morálku poněkud pozvedlo vítězství nad tureckým vojskem, které na pomoc Antiochii vyslal emír z Aleppa. Důležitější se však ukázaly posily z Itálie a také obléhací stroje s obsluhou, které jim poslal císař Alexios. Teprve poté měli dost sil na úplné obklíčení města. Bohemund z Tarentu navázal kontakt s některými členy obležené městské posádky, kteří byli ochotni v dohodnuté chvíli křižáky vpustit do města. Večer 2. června Bohemund seznámil se svým plánem na obsazení města Adhémara z Le Puy, Raimunda, Godefroye a Roberta Flanderského a v noci na 3. června 1098 byl plán uskutečněn. Celé město s výjimkou citadely padlo do rukou křižáků.\n\nKřižáci se v dobyté Antiochii nestačili ani zotavit a sami se od 7. června stali obleženými, když město oblehla Körbughova armáda. Situaci ztěžovalo zejména to, že Antiochie byla po dlouhém obležení prakticky bez zásob a křižáci nebyli připraveni na dlouhé obléhání. Z tohoto důvodu mnozí křižáci dezertovali před tím, než bylo obležení dokončeno. Byli mezi nimi např. i Bohemundův švagr Vilém Grant-Mesnil a Vilém z Melunu, kteří se později připojili ke Štěpánovi z Blois a vydali se zpátky do Konstantinopole. Křižáci se pokusili s Körbughou vyjednávat, ale po krachu jednání přesvědčil snadno Bohemund ostatní velitele, aby se rozhodli pro bitvu.\n\nRáno v pondělí 28. června vyvedl vojsko do boje rozdělené do šestí oddílů. Prvnímu složenému z Francouzů a Vlámů veleli Hugo z Vermandois a Robert Flanderský, druhému tvořenému Lotrinčany Godefroy z Bouillonu, třetímu složenému z Normanů z Normandie velel Robert Normandský. Čtvrtý oddíl tvořili Provensálci a vedl je biskup Adhémar z Le Puy, protože Raimund z Toulouse byl nemocný. Pátý a šestý oddíl tvořili Normané z Itálie a veleli jim Bohemund a jeho synovec Tankred. Nemocný Raimund zůstal s asi 200 muži uvnitř města, aby zabránil nebezpečí nepřátelského výpadu z citadely.\n\nJedním z problémů, se kterým se křesťanské vojsko před bitvou potýkalo, byl nedostatek koní. V době příchodu k Antiochii bylo v křesťanském vojsku asi 1000 koní, což znamenalo, že čtyři z pěti rytířů museli bojovat opěšalí. Během obléhání klesl počet koní na pouhých 100–200. Většina rytířů, a mezi nimi i mnoho slavných a mocných mužů, tak muselo bojovat jako pěšáci, případně byli nuceni osedlat osly a muly. Dokonce i Robert II. Flanderský a Godefroy z Bouillonu byli přinuceni se před bitvou doprošovat o koně. Na muslimské straně navrhoval Körbughův velitel Wassab, aby zničili křesťanské vojsko po jednotlivých částech, ale Körbugha dal přednost tomu, aby je zlikvidoval najednou.\n\nKdyž se z počátku nevyvíjela bitva podle Körburghových představ, mnoho z emírů opustilo i se svými jednotkami turecké vojsko. Mezi prvními, kteří dezertovali, byl Dukak z Damašku, který už měl informace o fátimovské invazi do Palestiny. Aby získal čas k obnovení pořádku ve svých jednotkách, pokusil se Körburgha zastavit křižácké vojsko zapálením suché trávy, ale mase křižáků se podařilo oheň udusat. Körbugha se vrátil zpět do Mosulu s pouhým zbytkem své armády – jeho prestiž a moc byly zničeny. Po křižáckém vítězství kapitulovala i posádka citadely, jež se ale vzdala výhradně Bohemundovi, který snad už předem s jejími obránci uzavřel tajnou dohodu. Brzy po vítězství utrpěla výprava velkou ztrátu, když 1. srpna na následky epidemie zemřel biskup Adhémar z Le Puy. Po smrti Adhémara Robert spolu s ostatními vůdci výpravy adresovali dopis papeži Urbanovi II., ve kterém jej informovali o dosavadních úspěších a vyzvali jej, aby se sám osobně ujal vedení výpravy. Následující měsíce strávili křižáci spory o vládu nad Antiochií.\n\nV prosinci nabídl Raimond ostatním vůdcům výpravy úplatek za uznání jeho vedoucí role na cestě k Jeruzalému. Godefroyovi a Robertovi Normandskému nabídl každému 10 000 solidů, Robertovi Flanderskému 6000 solidů, Tankredovi 5000 solidů a menší sumy pak i méně významným vůdcům. Jeho nabídka však byla odmítnuta. Pokračující spory mezi Bohemundem a Raimondem o vládu nad Antiochií znechucovaly mnohé křižáky, kteří chtěli pokračovat dále k Jeruzalému. Když pak v prosinci bylo dobyto město Ma'arrat an-Nu'mán, prostí křižáci a poutníci zničili hradby dobytého města, aby jej znehodnotili a zabránili sporům o něj. V této situaci se Raimond rozhodl, že už nebude déle ztrácet čas a 13. ledna 1099 se vydal na cestu k Jeruzalému. Připojili se k němu i Robert Normandský s Tankredem, který zde měl nepochybně zastupovat Bohemundovy zájmy. Godefroi s Robertem Flanderským se drželi zpátky, protože jen neradi uznávali Raimondovu vedoucí úlohu.\n\nNa cestě k Jeruzalému nenaráželo křižácké vojsko na vážnější překážky. Většina drobných arabských emírů poskytovala křižákům za příslib dobrých vztahů dostatek zásob. Během tažení se křižákům podařilo lstí získat město Tortosa. Zpráva o tomto úspěchu podnítila i pochod zbývajících vojsk na jih. Spolu s Godefroiem a Robertem Flanderským vytáhl z Antiochie i Bohemund, který se ale brzy vrátil zpět poté, co si uvědomil, že by bylo příliš riskantní nechat Antiochii vystavenou možnosti byzantského útoku. Godefroi i s Robertem na konci března dostihli předsunutou výpravu a připojili se k ní.\n\nPo cestě z Antiochie už na křižáky nečekala žádná vážnější překážka a 7. června 1099 stanuli konečně před Jeruzalémem. Zde se opět potýkali s nedostatkem potravin i vody, protože ještě před jejich příchodem nechal egyptský jeruzalémský místodržící zasypat a otrávit studny a odehnat z okolí veškerý dobytek.\n\nOpevněný Jeruzalém byl příliš rozsáhlý na to, aby ho křesťané byli schopní celý oblehnout. Přesto se křesťanská vojska volně rozložila kolem města. Soustředila se především na místa, kde byl nejlepší přístup k hradbám. Robert Normandský zaujal místo na východním konci severní hradby proti \"Květinové bráně\". Po jeho pravici, proti \"Bráně sloupů\" (dnes Damašská brána), zaujal pozici Robert Flanderský. Godefroi s pomocí Tankreda oblehl západní konec severní a severní konec západní hradby. Raimond zaujal pozici jižně od nich, ale poté, co zjistil, že je zde nevhodný terén pro přiblížení se k hradbě, přemístil se po dvou dnech k Hoře Sion. V dalších dnech se křižácká vojska několikrát bez úspěchu pokusila o ztečení hradeb.\n\nSituace se zlepšila, když na pomoc dorazili janovští a angličtí námořníci zablokovaní egyptským loďstvem v Jaffě. Význam jejich pomoci nespočíval v množství bojovníků, ale především v přítomnosti tesařů a řemeslníků, kteří pomohli při stavbě obléhacích strojů. Obléhatelé se však stále potýkali s nedostatkem dřeva, a proto se pro něj Robert s Tankredem vydali dokonce až do Samaří. Přitom získali mnoho zajatců, které využili pro dopravu dřeva k Jeruzalému. Po získání dostatečného množství materiálu mohla konečně začít výroba většího množství žebříků, zatímco Raimond a Godefroi stavěli velké dřevěné obléhací věže. Obě velké věže i jedna menší byly dokončeny 10. července. Útok začal v noci z 13. na 14. července a pokračoval během celého následujícího dne.\n\nKonečně v poledne 15. července se z Godefroiovy věže podařilo spustit na hradby most, po kterém se nejdříve dostali do města dva vlámští rytíři Letold a Gilbert z Tournai následováni Godefroiem a dalšími lotrinskými rytíři. Když se podařilo otevřít \"Bránu sloupů\", bylo o osudu Jeruzaléma rozhodnuto. Brzy po prolomení obrany rezignovali i obránci hory Sion, kteří se po dohodě s Raimondem a po zaplacení výkupného za své životy stáhli do Askalonu. Byli tak pravděpodobně jedinými muslimy, kteří dobytí Jeruzaléma přežili. Přestože dobytí Jeruzaléma znamenalo pozoruhodný úspěch křižáckého vojska, samo o sobě stále ještě nezajišťovalo úspěch výpravy. Z Egypta se totiž blížilo velké vojsko a bylo také zapotřebí dohodnout se na správě dobytého území. Ještě před svým návratem zpět do Evropy se Robert Flanderský spolu s ostatními zúčastnil 12. srpna 1099 bitvy u Askalonu, ve které křižáci porazili vojsko fátimovského Egypta. V samotné bitvě byl spolu s Robertem Normanským a Tankredem součástí středové formace.\n\nPo dobytém vítězství patřil Robert Flanderský spolu s Robertem Normandským k těm, kteří se nehodlali na nově získaných územích usadit a začal se chystat k návratu do Evropy. Spolu s nimi se údajně vracelo do Evropy 20 000 křižáků.\n\nPři tažení domů do Evropy se oběma Robertům podařilo (spolu s Raimondem z Toulouse) zbavit byzantskou Latakii normanského obležení a vděčný byzantský místodržící na Kypru je oba dopravil na lodích do Konstantinopole, odkud pokračovali do Evropy.\n\nPo více než třech letech na křížové výpravě se Robert vrátil na jaře roku 1100 zpět do Flander. Po návratu nechal postavit klášter svatého Ondřeje v Betferkerke v blízkosti Brugg. Domů si také přivezl cennou relikvii, rámě sv. Jiří, dar císaře Alexia. Brzy poté v roce 1101 uzavřel dohodu s anglickým králem Jindřichem. Ten v obavě před invazí ze strany svého staršího bratra normandského vévody Roberta uzavřel v Doveru s Robertem II. Flanderským alianci, která se podobala smlouvám či paktům uzavíraným v jižní Francii. Robert se ve smlouvě zavazoval pomáhat Jindřichovi při obraně anglického království \"proti všem lidem, i kdyby ho to mělo stát život\" s výjimkou porušení své věrnosti francouzskému králi. Pokud by král Filip chtěl napadnout Anglii, měl se Robert snažit odvrátit jej od úmyslu prosbami, ne úplatky, a pokud by král ve svém úmyslu i přesto vytrval, měl jej Robert provázet jen s tak malým vojskem, aby nemohl být obviněn z porušení lenní povinnosti. Jindřich měl na povolávací výzvu ve lhůtě čtyřiceti dní získat od Roberta 1000 jezdců či rytířů a Robert byl povinen je doprovázet, pokud by mu v tom nebránila těžká nemoc či povinnost vůči francouzskému králi nebo německému císaři. Pokud by byla napadena Normandie, měl Robert poskytnout stejně velkou pomoc a pokud by se jednalo o napadení ze strany francouzského krále, mohl jej Robert provázet s pouhými dvaceti jezdci a zbylých 980 mělo vytrvat ve službách Anglie. Pokud by bylo napadeno hrabství Maine, měl Jindřich zaručenu flanderskou pomoc pouze jedenkrát ročně s pouhými 500 rytíři. Na oplátku se Jindřich ve smlouvě zavazoval ochránit Robertův život, tělo, osvobodit jej v případě zajetí a každoročně mu vyplácet 500 liber.\n\nBrzy poté se znovu rozhořely Robertovy spory s císařem. Už před jeho odchodem do Svaté země německý císař Jindřich IV. vznesl nárok na hrabství Aalst, čtyři další kraje a Zeelandské ostrovy. V zimě 1102 Robert obléhal Cambrai, dokud císař město z obležení nevyprostil. Po prvních úspěších se ale Jindřich IV. z důvodu nastupující zimy stáhl do Lotrinska. Robert však v obavách z toho, že na jaře příštího roku by mohlo být v pokračujících bojích celé hrabství zničeno, hledal cestu k dohodě. Na konci roku 1103 byl v Lutychu uzavřen mír a Robert složil císaři lenní přísahu. V témže čase byl ukončen i jeho spor s Balduinem Henegavským o město Douai, které zůstalo v držení flanderského hraběte. V uzavřené smlouvě se Robert zavázal, že odškodní Balduina částkou odpovídající hodnotě území. Není známo, zda svůj slib splnil.\n\nV dalších letech přešel hrabě Robert z anglické strany na stranu nového francouzského krále Ludvíka VI., kterému v roce 1109 poskytl kontingent 4000 rytířů, jenž se společně s vojáky z Blois, Nevers a Burgundska zúčastnil plenění na území hraběte z Meulan a poté střetu s Angličany u Planches. U Gisorsu byly anglické šiky poraženy a Meulan byl dobyt koncem roku.\n\nFlanderský hrabě zemřel v říjnu roku 1111, když u Meaux bojoval na straně francouzského krále proti Theobaldu z Blois. Společně s dalšími rytíři se mu stalo osudným zřícení padacího mostu, který se propadl pod tíhou obrněnců. Robert spadl z koně a byl pod troskami ušlapán k smrti. Dne 6. října 1111 byl pohřben v opatském kostele sv. Vaasta v Arrasu. Novým flanderským hrabětem se stal jeho syn Balduin VII.\n\nPo svém návratu z křížové výpravy byl Robert Flanderský v očích Francouzů ověnčen aureolou velkého hrdiny a jeho prestiž velmi vzrostla. Z ostatních křižáckých vůdců totiž Raimond z Toulouse zůstal ve Svaté zemi, Štěpán z Blois a Hugo z Vermandois byli v nemilosti z důvodu svého předčasného návratu z křížové výpravy od Antiochie a Robert Normandský, bez ohledu na svou statečnost, nepůsobil příliš dobrým dojmem. Svými současníky byl nazván \"„Robertem Jeruzalémským“\", jeho skutky byly zaznamenány v \"„Chanson d'Antioche“\" a jeho zbožná statečnost zcela vymazala vzpomínky na otcovo násilné uchvácení Flander. Podle Rudolfa z Caen se Robert v celém svém životě snažil mnohem více předvést jako rytíř a toužil být obdivován především pro své ovládání meče a kopí, než být oceňován jako velitel.\n\nOsobnost Roberta Flanderského jako jednoho z vůdců první křížové výpravy je vykreslena ve všech soudobých kronikách. Setkáváme se s ním v dílech kronikářů jako byli Fulcher ze Chartres, Albert z Cách, Robert Mnich, Raimond z Aguilers, Guibert z Nogentu aj. V pozdějších letech pak např. v kronice Viléma z Tyru. Robert je také jednou z postav epické básně \"Osvobozený Jeruzalém\" Torquata Tassa. Společně s Robertem Normandským byl zachycen jako bojovník se Saracény na nedochovaných vitrážích v bazilice Saint-Denis.\n\nStal se také jedním z hrdinů čtyřdílného historického románu polské spisovatelky Zofie Kossak-Szczucké \"Křižáci\". V jeho závěru autorka složila Robertovi hold, kterého se od ní nedočkal žádný z ostatních vůdců první křížové výpravy.\n\nPostava Roberta Flanderského se epizodně objevila i v italsko-německé televizní minisérii \"„Crociati“\" režiséra Dominique Othenin-Girarda.\n\n\n\n"}
{"id": "496889", "url": "https://cs.wikipedia.org/wiki?curid=496889", "title": "The Fall of Melnibone", "text": "The Fall of Melnibone\n\nThe Fall of Melnibone je EP od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "496896", "url": "https://cs.wikipedia.org/wiki?curid=496896", "title": "Z shell", "text": "Z shell\n\nZ shell (zsh) je unixový shell, který může být použit jako interaktivní přihlašovací shell a nebo jako mocný příkazový interpret pro psaní shellových skriptů. Zsh si lze představit jako rozšířený Bourne shell s velkou řadu vylepšení, včetně některých z nejužitečnějších funkcí Bashe, Korn shellu (ksh) a tcsh.\n\nPaul Falstad napsal první verzi v roce 1990, když byl studentem na Princeton University.\n\nJméno shellu je odvozeno ze jména profesora Zhong Shao, který vedl asistenta na Princetonské univerzitě. Paula Falstada napadlo, že přihlašovací jméno pana profesora, „zsh“, by byl dobrý název pro shell.\n\n\nObrovské možnosti tohoto shellu dobře vystihuje první věta z manuálu: „Because zsh contains many features, the zsh manual has been split into a number of sections“ a následuje seznam se 17 prvky.\n\n\n\n\n\n"}
{"id": "496897", "url": "https://cs.wikipedia.org/wiki?curid=496897", "title": "Ekonomika Itálie", "text": "Ekonomika Itálie\n\nEkonomika Itálie je vyspělou různorodou průmyslovou ekonomikou, která je rozdělena na rozvinutý průmyslový sever, ovládaný soukromými společnostmi a méně rozvinutý, sociálně závislý zemědělský jih, sužovaný vysokou nezaměstnaností. Italské hospodářství je velkou měrou řízeno malými a středně velkými podniky produkujícími vysoce kvalitní spotřební zboží. Značná je ovšem i šedá ekonomika, která podle některých odhadů činí až 15% HDP. Tyto ilegální aktivity se rozmáhají především v sektorech zemědělství, stavebnictví a služeb.\n\nItálie se pomalu přesouvá k realizaci nutných strukturálních reforem, jako například odlehčení vysoké daňové zátěže nebo přepracování současného strnulého trhu práce. I přes štědrý penzijní systém se zdejší podmínky zhoršily, především kvůli nedávné světové hospodářské krizi. I když se italská vláda snaží o omezení svých vládních výdajů, čelí těžkému hospodářskému omezení. Oficiální veřejný dluh Itálie se pohybuje nad 120% HDP a fiskální deficit, 1,5 % HDP v roce 2007, by se v roce 2009 mohl přiblížit hranici 3%. Itálie by tak čelila politickému tlaku ke stimulaci ekonomiky a musela by vynaložit náklady na redukci svého státního dluhu. Ekonomika bude pokračovat v uzavírání smluv i v roce 2009, napříč světovému poklesu vývozu a poptávky. Letos by měla podle MMF italská ekonomika klesnout o 2,3%.\n\n"}
{"id": "496898", "url": "https://cs.wikipedia.org/wiki?curid=496898", "title": "Jumper (počítač)", "text": "Jumper (počítač)\n\nJumper je mechanická spojka vodičů, se kterou se lze nejčastěji setkat v elektronice na tištěných spojích. Jeho význam spočívá v propojování kontaktů a tím vytvoření mechanických spojů, které mají za výsledek nastavení funkce obvodu. Příkladem mohou být základové desky u počítačů, kde lze jumpery nastavit frekvence procesoru, nebo obnovení nastavení BIOS.\n\nNejčastěji se používají vyjmutelné jednoduché jumpery, které obsahují na jednom konci zářez pro uchopení. Také se vyrábějí sloučené jumpery, které jsou několika kontakty spojené do jednoho celku, a lze s nimi spojit několik kontaktů najednou. Na tištěných spojích, kde je potřeba s jumpery manipulovat častěji, jsou k vidění pevné jumpery, které nelze vyjmout, ale jsou umístěné v ráměčku a mají podobu malých vypínačů. \n\nNejvětším rájem pro jumpery byly 70., 80., a 90. léta 20. století ve výpočetní technice, kde každý počítač obsahoval desítky a stovky jumperů, ale počátkem 90. let se začalo používání jumperů omezovat pro přehlednost na spojích a začalo se nastavování kontaktů řešit elektronicky, viz u nastavování řadičů pevných disků v počítači nastavováním v BIOS. \n"}
{"id": "496899", "url": "https://cs.wikipedia.org/wiki?curid=496899", "title": "Snir (kibuc)", "text": "Snir (kibuc)\n\nSnir ( שניר, podle biblického názvu pro nedalekou řeku Hasbani - \"Nachal Snir\", Snir nebo Senir) je izraelská osada a vesnice typu kibuc na pomezí Golanských výšin a Izraele, ležící v údolí řeky Jordán v Oblastní radě ha-Galil ha-Eljon.\n\nVesnice se nachází v nadmořské výšce 282 metrů, cca 52 kilometrů severovýchodně od města Tiberias, cca 80 kilometrů severovýchodně od Haify a cca 155 kilometrů severovýchodně od centra Tel Avivu. Leží v údolí řeky Jordán nedaleko lokality Banias na úpatí masivu hory Hermon a severní části Golanských výšin. Podél východní a jižní strany obce protéká potok Nachal Chermon (řeka Banias). Do ní zde z východu ústí Nachal Pera. V době zimních dešťů a jarního tání na svazích Hermonu je jejich soutok turisticky vyhledávaný pro kaskády a peřeje.\n\nNa dopravní síť je obec napojena pomocí silnice číslo 99.\n\nSnir leží na okraji Golanských výšin (byť ne v geologickém slova smyslu, protože se nachází v údolí Jordánu pod svahy Golan), které byly dobyty izraelskou armádou v roce 1967 a jsou od té doby cíleně osidlovány Izraelci. Území obce bylo do roku 1967 demilitarizovanou zónou oddělující izraelské a syrské pozice, ale pod kontrolou Syřanů. Už 26. září 1967 se v nedaleké lokalitě Banias usadila jednotka polovojenských osadníků z jednotek Nachal. V roce 1968 pak došlo k civilnímu osídlení v nynější lokalitě. Prvními osadníky byli aktivisté z levicové mládežnické organizace Ha-Šomer ha-ca'ir.\n\nV prvních letech musela být celá plocha okolo nové vesnice odminována. Podle zprávy vypracované roku 1977 pro Senát Spojených států amerických byl počet obyvatel v Snir odhadován na 90. Obyvatelé byli stoupenci levicové strany Mapam. Celková plocha obce byla udávána na 2000 dunamů (2 kilometry čtvereční) s tím, že dalších 2000 dunamů je určeno jako pastviny.\n\nV 90. letech 20. století prošel kibuc privatizací a kolektivní způsob hospodaření byl opuštěn. Ve vesnici fungují zařízení předškolní péče o děti. Základní škola je v obci Ne'ot Mordechaj. V Snir je k dispozici zdravotní středisko, plavecký bazén, obchod se smíšeným zbožím, veřejná knihovna a sportovní zařízení. Ekonomika kibucu je založena na zemědělství (rostlinná a živočišná výroba), na turistickém ruchu (nedaleká lokalita Banias a turistické ubytování) a na průmyslu (továrna Snir Ta'asijot Nejar - שניר תעשיות נייר, na zpracování papíru).\n\nSnir není administrativně součástí Golanských výšin, respektive Oblastní rady Golan a jeho obyvatelé se nepovažují za osadníky na okupovaných územích.\n\nSnir je obcí se sekulárním obyvatelstvem. Jde o menší sídlo vesnického typu s rostoucí populací. K 31. prosinci 2014 zde žilo 544 lidí. Během roku 2014 stoupla populace o 0,4 %.\n\n\n"}
{"id": "496900", "url": "https://cs.wikipedia.org/wiki?curid=496900", "title": "Cinch", "text": "Cinch\n\nCinch (konektor RCA) je standard pro připojení audio, video nebo digitálního přenosu. Cinch se rozděluje na vidlici (neboli samec) a konektor (neboli samice). Konektor je většinou zabudován v zařízení nebo prodlužovacím či propojovacím kabelu a vidlice je koncovka, která se do konektoru vsouvá. Cinch na rozdíl od jacku vede maximálně dvojici kontaktů a oproti jacku má ve stereo režimu dvakrát zem. Cinch se využívá i v elektro soupravách, tam se nazývá MultiPort (toto označení pochází od společnosti TK Electro)\n\nV audio se značí pro pravý (červený) a levý (bílý / černý) kanál, ve video režimu žlutě a v digitálním audiu oranžově. Video připojení může být kompozitní, to znamená, že všechny tři základní barvy jsou obsaženy v jediném cinchi (v tomto případě má cinch barvu žlutou). Druhý typ připojení je klasický, tedy červená, zelená a modrá, kde každá barva má svůj cinch. Jejich nejčastější použití je u televizí, video přehrávačů a větších (středních) reproduktorů. Výhodou oproti jacku je, že lze zvukové kanály libovolně zaměnit, nevýhodou je větší množství kabelů a horší orientace mezi nimi. Konektor CINCH může mít vynikající elektrické vlastnosti, záleží však na použitých materiálech. Cinch je kompatibilní s koncovkami Scart a je možné zapojit je přes redukci.\n"}
{"id": "496901", "url": "https://cs.wikipedia.org/wiki?curid=496901", "title": "František Kohlíček", "text": "František Kohlíček\n\nFrantišek Kohlíček (11. května 1914, Buštěhrad – 29. ledna 2007) byl český katolický kněz, politický vězeň a člen Hnutí Fokoláre.\n\nDne 9. července 1939 byl v Římě vysvěcen na kněze. Po působení v Příbrami a na pražských Vinohradech se v roce 1947 stal vicerektorem pražského kněžského semináře. Po nástupu totality v roce 1950 byl společně s dalšími duchovními zatčen a bezdůvodně odsouzen k 18 letům vězení. Strávil deset roků v komunistických věznicích a další desetiletí komunistické persekuce na „svobodě“.\n\nV sedmdesátých letech působil ve farnosti u kostela sv. Antonína Paduánského v pražských Holešovicích. Jeho hlavní iniciativou byla péče o děti a mládež a práce v rámci hnutí Fokoláre. Tyto jeho aktivity se úzce prolínaly s činností tzv. podzemní církve. V roce 1983 byl z Prahy přeložen do Chválenic u Plzně ve snaze znemožnit mu kontakt s aktivními složkami církve.\n\nV roce 1990 se vrátil do Prahy a to do farnosti v Karlíně, kde dosloužil až do své smrti v 92 letech. Pohřben je ve svém rodném Buštěhradě.\n\nPřesně v okamžiku jeho smrti vysílala Česká televize jeho biografický medailonek z cyklu „Příběhy bezpráví“ (alternativně označováno „Příběhy železné opony“). V roce 2010 byl vydán jeho životopis v knižní podobě.\n"}
{"id": "496904", "url": "https://cs.wikipedia.org/wiki?curid=496904", "title": "Tomáš Svoboda", "text": "Tomáš Svoboda\n\nTomáš Svoboda je jméno a příjmení těchto osobností:\n\n"}
{"id": "496907", "url": "https://cs.wikipedia.org/wiki?curid=496907", "title": "Pohled z okna v Le Gras", "text": "Pohled z okna v Le Gras\n\nPohled z okna v Le Gras (francouzsky La cour du domaine du Gras, doslova \"Dvůr na statku Le Gras\") je druhá nejstarší známá a dochovaná stálá fotografie francouzského vynálezce a průkopníka fotografie Nicéphora Niépceho, kterou pořídil přibližně v roce 1826 vlastní metodou pojmenovanou heliografie – kresba sluncem. Do roku 2002 byla tato fotografie považována za nejstarší na světě.\n\nJedná se o snímek pořízený z okna v obci Saint-Loup-de-Varennes v departementu Saône-et-Loire. Fotografie byla vytvořena pomocí camery obscury s předsádkou a cínové destičky pokryté živicí při osmihodinové expozici. Slunce za tu dobu přešlo oblohu od východu k západu a osvětlilo obě strany nádvoří. Výsledná fotografie měla rozměr 20 × 25 cm. Obraz snímal na asfaltovou vrstvu, která v osvětlených částech tvrdla a vytvořila bílé plochy. Stíny jsou tmavé plochy cínové podložky po smytí neosvětleného asfaltu roztokem levandulového oleje a terpentýnu.\n\nNiépce na litografickou desku s vrstvou světlocitlivé fermeže kopíroval od roku 1813 pomocí slunečního světla kresby a grafické listy, jejichž papír byl zprůsvitněn. Roku 1816 použil malou cameru obscuru a papír se světlocitlivou vrstvou chloridu stříbrného, avšak snímky nebyly ustálené a obraz časem zmizel. Teprve od roku 1825 se mu podařilo fotografický obraz zachovat díky ustálení. Tehdy však ještě v podobě vymytí levandulovým olejem a terpentýnem.\n\nPo neúspěšné cestě do Británie, kdy se mu nepodařilo vzbudit zájem Královské společnosti podílet se na procesu fotografie, Niépce daroval fotografii botanikovi Francisi Bauerovi. Pak byla naposledy veřejně vystavena v roce 1898 a následně na ni bylo zapomenuto. Helmut Gernsheim vynesl tuto fotografii do popředí znovu v roce 1952 a firma Eastman Kodak Company vyrobila kopii.\n\nV roce 1973 získala fotografii od Helmuta Gernsheima Texaská univerzita v Austinu a dnes se nachází v Harry Ransom Humanities Research Center tamtéž.\n\n\"Časopis Life\" ji zařadil do seznamu fotografií s názvem 100 fotografií, které změnily svět.\n\nV roce 2002 však byla v kolekci jednoho francouzského sběratele nalezena dochovaná ještě starší Niépceho fotografie. Bylo zjištěno, že pochází z roku 1825, tedy ještě o rok dříve než snímek dvora. Jedná se o heliografickou kopii rytiny mladého chlapce vedoucího koně do stájí. Fotografii koupila Francouzská národní knihovna v aukci za 450 000 euro jako svůj „národní poklad“.\n\n\n"}
{"id": "496908", "url": "https://cs.wikipedia.org/wiki?curid=496908", "title": "Wide-field Infrared Survey Explorer", "text": "Wide-field Infrared Survey Explorer\n\nWide-field Infrared Survey Explorer (WISE) je infračervený kosmický teleskop provozovaný americkým Úřadem pro letectví a kosmonautiku. Mise WISE odstartovala ze základny Vandenberg 14. prosince 2009 ve 14:09 UTC. Na oběžnou dráhu byla družice dopravena nosnou raketou Delta II model 7320-10. Úkolem mise bude pořizovat snímky celé oblohy po dobu šesti měsíců. Snímky budou pořizovány ve spektru vlnových délek od 3 do 25 μm. Teleskop sondy WISE je přibližně tisíckrát citlivější než předchozí teleskopy pro pozorování oblohy, jakými byly IRAS, AKARI a COBE. Po dobu trvání mise bude pořízeno přibližně 1,5 milionu snímků. Pozorovány budou objekty sluneční soustavy jako jsou asteroidy, objekty naší galaxie jako jsou chladné tmavé hvězdy zvané hnědí trpaslíci a vzdálené galaxie.\n\nSonda byla postavena společností Ball Aerospace a je postavena na architektuře Ball Aerospace RS-300, která byla ověřena při misi technologického demonstrátoru Orbital Express. Těleso je na oběžné dráze stabilizováno ve třech osách. Dodávku elektrické energie zajišťují solární panely, připevněné k trupu. Komunikaci s řídícím střediskem zajišťuje vysoko—zisková anténa, pracující v pásmu K. Data jsou přenášena pomocí sítě geostacionárních komunikačních družic Tracking and Data Relay Satellite System. Chlazení teleskopu bylo navrženo a postaveno společností Lockheed Martin a je realizováno pomocí nádoby zvané \"cryostat\", která je naplněna vodíkem v pevném skupenství. Teplota je udržována na 15 kelvinech.\n\nSonda WISE je schopna sledovat oblohu ve čtyřech vlnových délkách infračervené části elektromagnetického spektra. Detektory mají mez citlivosti 120, 160, 650, a 2600 µJy pro vlnové délky 3,3, 4,7, 12, a 23 mikronů.\n\n\nPrimární mise bude trvat deset měsíců. Během prvního měsíce budou prováděny testy palubních systémů, dalších šest měsíců bude probíhat samotné snímkování a další tři měsíce bude probíhat dodatečné pozorování, dokud nedojde chladicí médium.\n\n"}
{"id": "496911", "url": "https://cs.wikipedia.org/wiki?curid=496911", "title": "ILiteratura.cz", "text": "ILiteratura.cz\n\niLiteratura.cz je nezávislý a neziskový internetový portál, který funguje od roku 2002. Česká a zahraniční literatura je na portálu představována z různých úhlů: se zaměřením na konkrétní díla, autory nebo žánry, s možností výběru literatury podle jazyků, s důrazem na originální nebo překladovou verzi daného díla. O jednotlivých o knihách vycházejí anotace, recenze, kritiky, rozbory, doslovy a ukázky; o spisovatelích portréty, studie a rozhovory. Dále portál publikuje obecné články o literatuře: přehledy, aktuality a komentáře. iLiteratura.cz pojednává také o různých žánrech: kromě beletrie má zvláštní rubriky pro dětskou literaturu, non fiction, relax, komiks a film či komparatistiku (srovnávací literatura). Samostatná sekce se věnuje problematice překladu.\n\nZakladatelkou a šéfredaktorkou portálu je překladatelka z francouzštiny Jovanka Šotolová. Portál byl původně zaměřen na francouzskou literaturu, k francouzské sekci se postupně přidávaly další jazykové sekce, v roce 2008 přibyla ještě dětská literatura a roku 2009 sekce non-fiction a sekce srovnávací literatury, roku 2010 zásluhou Pavla Mandyse přibyla sekce relax. Redaktory jsou vedle J. Šotolové například Jan M. Heller (zástupce šéfredaktorky), Pavel Mandys, který do iLiteratury přešel z časopisu Týden, Barbora Gregorová - polská sekce, Petr Kučera - turecká sekce nebo Jan Lukavec - non fiction, ke spolupracovníkům patřili například Tomáš Dimter nebo Libuše Bělunková, seznam všech redaktorů zde. Roku 2009 byla iLiteratura.cz také zařazena do projektu Národní knihovny webarchiv.cz, kde jsou shromažďovány kvalitní webové stránky za účelem jejich dlouhodobého uchování. V dubnu 2010 byl portál nucen přechodně zpoplatnit přístup na své stránky. Dne 19. 11. 2010 byly spuštěny nové webové stránky s pestřejším designem a bohatší strukturou, přidána byla i audiovizuální sekce.\n\nCíli projektu je pěstovat multikulturní zaměření – soustavně sledovat dění na zahraničních literárních scénách ve více než třiceti „literaturách“ z celého světa (unikum mezi českými kulturními periodiky); vyhledávat a doporučovat kvalitní zahraniční knihy a zajímavé autory, které čeští čtenáři dosud neznají (rešerše, analýzy, soustavné sledování zahraničního kulturního tisku); udržovat tradici kvalitního, zasvěceného, pluralitního a přitom přístupného, žánrově pestrého psaní o literatuře, které není závislé na inzerci; sledovat a reflektovat domácí knižní produkci – o zajímavých knihách nabízet kromě anotace či recenze i další materiály; věnovat pozornost rovněž ohlasu české literatury v zahraničí (překlady českých knih, kritické ohlasy); zaměřovat se také na kritiku českých překladů cizojazyčné beletrie a popularizaci této problematiky; reflektovat a glosovat širší souvislosti literární scény jako je kulturní politika, vydávání knih, honoráře, cena knihy, recepce literatury, literární ceny – z hlediska nakladatele, překladatele, autora, komentovat specifiku této oblasti v jednotlivých zemích; informovat o konkrétních akcích literárního života v ČR (autorská čtení, výstavy, autogramiády).\n\nOdbornost jednotlivých sekcí zajišťují redaktoři, vždy odborníci na danou jazykovou oblast a literaturu (pojetí do jisté míry kopírující stavbu redakce nakladatelství SNKLHU-Odeon), kteří ručí za obsahovou náplň svých rubrik a dbají na jejich pravidelnou aktualizaci. Portál je otevřený a přístupný širokému publiku, zajímajícímu se o literaturu. Nabízí každodenně publikované, aktuální články, disponuje bohatým archivem přesahujícím na konci roku 2011 8 000 textů sloužícím jako hodnotný zdroj informací. Návštěvnost stránek dosahuje přes 2000 unikátních přístupů za jediný den. Portál se podílí na řadě literárních akcí v rámci dramaturgické, odborné či mediální spolupráce (jakoknihotoč.cz). Jako jediný z českých literárních projektů se iLiteratura.cz soustavně věnuje literaturám mnoha jazykových oblastí – proto získává subvence různých zahraničních zastupitelských orgánů. Portál mimo jiné spolupracuje s Italským institutem, Velvyslanectvím Nizozemského království v Praze, Velvyslanectví Norského království nebo Polským institutem v Praze. V roce 2016 byla spuštěna mobilní aplikace iLiteratura, která je zdarma ke stažení v App Store a na Google Play. Umožňuje snadný přístup ke všem informacím publikovaným na webových stránkách a je obohacena o další funkcionality jako automatické vyhledání článků ke hledané knize po nascanování čárového kódu fotoaparátem chytrého telefonu, zasílání notifikací atp. Vývoj aplikace finančně podpořil Státní fond kultury ČR. \n\n"}
{"id": "496913", "url": "https://cs.wikipedia.org/wiki?curid=496913", "title": "Slovenský čuvač", "text": "Slovenský čuvač\n\nSlovenský čuvač je velké psí plemeno vyšlechtěné pro hlídání majetku a stád ovcí. Původně se jednalo o československé plemeno, po rozdělení země ale přešel patronát pod Slovensko, podobně, jako tomu bylo u československého vlčáka. Povahou jsou tito psi oddaní, milující a dobří hlídači, pro jejich výcvik nemusí být psovod nijak mimořádně zkušený. Jsou to čistě venkovní zvířata, která potřebují dostatek pohybu a aktivity obecně.\n\nPodle Antonína Hrůzy je slovenský čuvač, stejně jako další typově podobná evropská plemena psů, potomkem vlka polárního typu, který byl bíle zbarvený.\n\nJako pastevecký a hlídací pes se slovenský čuvač na Slovensku choval i pod jménem \"tatranský čuvač\". Začátkem 20. století bylo toto plemeno poměrně rozšířené a ve třicátých letech Antonín Hrůza založil první plemennou knihu. Právě díky tomuto profesorovi brněnské veterinární vysoké školy byla založena první chovatelská stanice „Ze zlaté studny“ (sídlem ve Skalici nad Svitavou), pro kterou Hrůza koupil dvě zcela čistokrevná a nepříbuzná štěňata: psa Jerryho a fenku Koru.\n\nChovu slovenských čuvačů v současné době dominují čtyři krevní linie – \"Azúr/Kazo\", \"Simba\", \"Ibro\" a \"Umek\". Názvy linií jsou odvozeny od jmen zakládajících psů z nichž každý měl mírně odlišné povahové i fyziologické vlastnosti. V minulosti existovala i linie \"Nero\", ta již ale vymřela. \"Azúr/Kazo\" je krevní linie, jejíž hlavním úkolem bylo zlepšení výšky čuvačů a pevný konstituční typ, také hnědé až tmavohnědé oko. \"Simba\" je málo rozšířená linka, která měla hlavně zlepšit povahové vlastnosti čuvačů. Předky linie \"Ibro\" byli maďarští kuvaszové a tito psi se tak vyznačuje jemnější konstitucí, hnědýma až tmavohnědýma očima a také mírnější povahou. \"Umek\" je nejméně početná krevní linie a rodokmen těchto psů by se dal vysledovat až k prvnímu slovenskému čuvačovi vůbec, Jerrymu. Představitelé této linie se vyznačují pevným konstitučním typem, dobrou výškou a tmavým okem.\n\nTělo slovenského čuvače je mírně delší než vyšší. Silný a rovný hřbet se směrem k bedrům poněkud svažuje. Silná čtvercová záď mírně ubíhá dolů. Nízko nasazený rovný ocas je nošen svěšený. Dosahuje k hlezenním kloubům. Hruď sahá až k loketnímu kloubu a její šířka se rovná zhruba čtvrtině kohoutkové výšky. Žebra jsou dobře zaoblená a probíhají daleko dozadu. Břicho a slabiny jsou mírně vtaženy. Dlouhé lopatky jsou šikmo položené. Slovenský čuvač má rovné končetiny umístěné kolmo k trupu a dobře zaúhlené. Přední tlapky jsou kompaktní, okrouhlé, dobře uzavřené, zadní tlapky jsou o trochu delší. Suchý krk je stejně dlouhý jako hlava.\n\nŠiroká a podlouhlá lebka je mírně klenutá, temeno hlavy je však ploché. Při pohledu z boku jsou přímka temena a přímka hřbetu nosu rovnoběžné. Stop je dobře patrný. Nadočnicové oblouky jsou vyznačeny, čelní rýha je mělká. široká a těžká tlama se mírně zužuje ke špičce nosu a je o málo kratší než lebka. Pysky těsně přiléhají. Uši jsou nasazeny vysoko. Jsou sklopené a těsně přiléhají k hlavě. Špičky uší jsou zaoblené. Oči oválného tvaru s dobře přiléhajícími víčky jsou v hlavě umístěny rovně. Čuvač má nůžkový skus.\n\nSrst je hustá a bohatá, na zádech nesmí tvořit pěšinku. Krycí srst, tvořena chlupy dlouhými 5–15 cm, zcela zakrývá kratší, hustou a jemnou podsadu. Psi mají kolem krku límec. Má čistě bílou srst. Nažloutlý odstín u nasazení uší je přípustný, ne však žádoucí. Oči jsou hnědé. Nosní houba, okraje pysků a očí, stejně jako polštářky tlapek jsou černé.\nSlovenského čuvače lze lehko zaměnit za maďarského kuvasze, ten je ale mohutnější a má delší srst, povahově je soběstačnější a méně závislý na rodině. Podobně vypadá i maremmansko-abruzzský pastevecký pes, ten je ale lehčí a nižší. Také má růžová místa v okolí očí.\nTito psi mají vyrovnanou povahu. Hned tak se nenechají vyvést z míry, zpravidla jsou velmi sebevědomí. I když venku dokáží být značně aktivní, doma jsou klidní. Chrání a střeží své teritorium, ale také „své“ lidi a dům. Vynikají věrností svému pánovi a jeho rodině, zároveň jsou však samostatní. I když společnost lidí velmi oceňují, jsou schopni se značnou část dne zabavit sami. Jejich hustá srst je chrání proti nepříznivým vlivům počasí.\n\nPlemeno zpravidla velmi dobře vychází s dětmi. Soužití s kočkami a drobným domácím zvířectvem nebývá problémem. Vůči lidem, které nezná, je ve střehu, po seznámení je však akceptuje. Psi se mohou chovat vůči jiným psům poněkud dominantně. Soužití dvou dospělých psů je kvůli jejich dominanci velmi problematické, většinou nemožné.\n\nSrst je celkem příjemná na údržbu. Žijí-li psi v domě, ztrácejí sice chlupy, ale chlupy se téměř nezapichují. Jednou týdně je nutné srst důkladně vykartáčovat. V době línání ztratí psi velmi mnoho chlupů. V tu dobu se srst musí kartáčovat denně.\n\nSlovenský čuvač je velmi přizpůsobivý. Nejlépe je mu venku, kde se uplatní i jako hlídač. Je nutné se mu dostatečně věnovat, aby se nestal příliš samostatným. Věnuje-li se hodně času a pozornosti jeho výchově, podaří se vychovat psa, který rád poslouchá a rád plní povely. Musí však poznat, že jsou užitečné. Výchova má probíhat harmonicky a důsledně.\n\nNa psa své velikosti je slovenský čuvač značně pohyblivý. Má-li k dispozici velký pozemek, pak si pes z velké části obstará pohyb sám. Pokud ne, vyžaduje delší procházky. S dobře vychovaným slovenským čuvačem lze chodit na procházky i bez vodítka. Toto plemeno nenadchnou hry s míčkem ani podobné aktivity.\n\n"}
{"id": "496932", "url": "https://cs.wikipedia.org/wiki?curid=496932", "title": "Frappé", "text": "Frappé\n\nFrappé ( ) je studená káva s hustou pěnou hojně užívaná v Řecku a na Kypru. Na výrobu se používá instantní káva, nejlépe sušená tzv. sprayováním.\n\nPočátky frappé sahají do roku 1957, kdy bylo náhodou vytvořeno během mezinárodní výstavy v Soluni. Zástupce firmy Nestlé Yannis Dritsas zde vystavoval nový čokoládový nápoj pro děti připravovaný z čokoládového prášku a mléka protřepáním v šejkru. Dritsasův zaměstnanec Dimitris Vakondios si chtěl o přestávce připravit svou instantní kávu a neměl k dispozici teplou vodu. Rozhodl se tedy do šejkru přidat studenou vodu a instantní kávu. Takto náhodou vzniklo frappé, nápoj populární především v Řecku, odkud se později rozšířil do dalších zemí světa.\n\nDo sklenice na frappé (vysoká rozšiřující s uchem o objemu cca 0,25 l) nalijeme trošku vody, přidáme instantní rozpustnou kávu, dle požadované chuti možné přidat též cukr. Vše rozmícháme ručním mixérem nebo protřepeme v šejkru a vlijeme do skleničky s ledem. K dochucení můžeme přidat mléko. Ke konzumaci nápoje se používá brčko.\n\nFrappé je podobná ledová káva, do té se však místo ledu vkládá zmrzlina.\n\n"}
{"id": "496941", "url": "https://cs.wikipedia.org/wiki?curid=496941", "title": "Hagia Triada", "text": "Hagia Triada\n\nHagia Triada (řecky: Αγία Τριάδα) je archeologické naleziště a mínojský palác na jihu Kréty vzdálený asi 3-4 km na jihozápad od Faistu. Nachází se na pobřežní vyvýšenině nad Messarskou planinou.\n\nPočátky zdejšího osídlení lze vystopovat do raně mínojského období ve 3. tisíciletí př. n. l., kdy zde stála první osada a dvě hrobky typu tholos. Mezi lety 1600 a 1550 př. n. l. zde místní obyvatelé vybudovali mínojský palác. Tento palác byl mnohem menší než ten v sousedním Faistu. Úzký vztah naleziště s Faistem dokládá kamenná cesta, která tato dvě střediska spojovala.\n\nPalác byl kolem roku 1450 př. nl. l. zničen. Mykénští Achájové na jeho místě vybudovali nový palác typu megaron a kolem něj obchodní středisko s tržištěm.\n\nHagia Triada, stejně jako Faistos, byla odkryta mezi lety 1900 a 1908 skupinou pracovníků z Italské archeologické školy v Athénách (\"Scuola Archeologica Italiana di Atene\"). Výzkumy vedli Federico Halbherr a Luigi Pernier. Při nich byl objeven malovaný sarkofág se scénami ze života tehdejších Kréťanů. Nyní se nachází v archeologickém muzeu v Irakliu.\n"}
{"id": "496962", "url": "https://cs.wikipedia.org/wiki?curid=496962", "title": "Seznam guvernérů Floridy", "text": "Seznam guvernérů Floridy\n\nSeznam guvernérů Floridy od jejího přistoupení k Unii v roce 1845.\n"}
{"id": "496964", "url": "https://cs.wikipedia.org/wiki?curid=496964", "title": "Jumper", "text": "Jumper\n\nSlovo Jumper má více významů:\n"}
{"id": "496972", "url": "https://cs.wikipedia.org/wiki?curid=496972", "title": "ZZ", "text": "ZZ\n\nSpojení písmen Z a Z může mít různé významy:\n\n"}
{"id": "496977", "url": "https://cs.wikipedia.org/wiki?curid=496977", "title": "Chamat Gader", "text": "Chamat Gader\n\nChamat Gader ( חַמַּת גָּדֵר, الحمّـة , Hamat Gader) je archeologická lokalita a současný lázeňský komplex v Izraeli. Na místě vyvěrají přírodní prameny o teplotě až 50 stupňů Celsia.\n\nNachází se na dolním toku řeky Jarmuk, v hlubokém údolí této řeky, přímo na hranici mezi Izraelem a Jordánskem. Chamat Gader leží cca 7 kilometrů jihovýchodně od jižního břehu Galilejského jezera, cca 15 kilometrů jihovýchodně od města Tiberias a cca 65 kilometrů východně od Haify. Chamat Gader je na dopravní síť napojen pomocí silnice číslo 98.\n\nVe 2. století našeho letopočtu zde vznikly lázně využívající místní prameny. Vrcholné popularity dosáhly během 5. a 6. století v Byzantské éře. Areál byl částečně poškozen zemětřesením v 7. století, ale pak byl znovu obnoven za vlády arábských Umajjovců. V 9. století byly lázně opuštěny. Areál je zmiňován v Talmudu. V roce 1932 proběhly na místě první archeologické vykopávky a od roku 1979 začal soustavný výzkum lokality prováděný Hebrejskou univerzitou. Byly zde odkryty zbytky původních lázní včetně budovy synagogy z 5. - 6. století.\n\nBěhem demarkace hranice mezi Britským mandátem Palestina a francouzskou Sýrií v roce 1923 byl výběžek podél dolního toku Jarmuku připojen k Palestině. Podle Plánu OSN na rozdělení Palestiny z roku 1947 měla být lokalita součástí židovského státu. Během První arabsko-izraelské války v letech 1948-1949 ale toto území dobyly syrské jednotky a po válce zde byla zřízena demilitarizovaná zóna, která ovšem byla pod faktickou kontrolou Sýrie. Lokalita byla tehdy známa jako Al Hamma. V důsledku války byla vesnice vysídlena a přerušena byla i zdejší železniční trať, která sem vedla z Haify přes Jizre'elské údolí. Během Šestidenní války v roce 1967 byla oblast dobyta izraelskou armádou a zůstává od té doby po izraelskou suverenitou. V rámci případné mírové smlouvy s Izraelem může Sýrie požadovat předání oblasti Chamat Gader zpět pod svou kontrolu.\n\nV roce 1977 byl v Chamat Gader otevřen lázeňský komplex. Kromě lázní zde funguje i malá zoologická zahrada, krokodýlí farma a jsou zde zpřístupněny archeologické vykopávky. Na provozu lázeňského centra se finančně podílejí některé okolní vesnice na přilehlé části Golanských výšin jako Mevo Chama, Kfar Charuv nebo Mejcar.)\n\n\n"}
{"id": "496981", "url": "https://cs.wikipedia.org/wiki?curid=496981", "title": "Apatane", "text": "Apatane\n\nApatane je stará jednotka objemu používaná na Filipínách. Její hodnota činí 93,84 ml a tvoří 1/4 jednotky čupa.\n\n"}
{"id": "496987", "url": "https://cs.wikipedia.org/wiki?curid=496987", "title": "Apet (jednotka)", "text": "Apet (jednotka)\n\nApet je jednotka objemu používaná ve starověkém Egyptě. Její hodnota činila 19,1 l a dělila se na 10 honnu.\n\nJiný název této jednotky byl besha\n\n"}
{"id": "496994", "url": "https://cs.wikipedia.org/wiki?curid=496994", "title": "Nikki Sixx", "text": "Nikki Sixx\n\nNikki Sixx (* jako Frank Carlton Serafino Feranna, Jr.; 11. prosince 1958, San José, Kalifornie, USA) je americký hudebník, baskytarista, fotograf a zakladatel heavy metalové skupiny Mötley Crüe. Pravým jménem Frank Feranna (po svém otci), které si v šestnácti letech změnil, aby svého otce ze svého života odškrtnul.\n\nNarodil se 11. prosince roku 1958 v 7.11 ráno v San Jose ve státě Kalifornie. Byl vychováván matkou Deanou Richards (která bývala v 50. letech zpěvačkou), protože od jeho otce Franka jeho matka odešla, když bylo Nikkimu 10 měsíců. Nikkiho matka se výchovy moc dobře neujala, šla s ním bydlet k rodičům a jelikož její zálety a krátké známosti s pochybnými muži pro ni byly zajímavější, Nikkiho vychovávali spíše jeho prarodiče - babička Nona se svým 2. manželem Tomem. O Nikkiho otci jeho matka pět let nic nevěděla. Otec se ukázal a chtěl vidět Nikkiho jen proto, že se svou novou přítelkyní se chtěl oženit a mít děti a chtěl vidět, co z Nikkiho vyrostlo.\n\nV roce 1981 společně s Tommy Leem založil skupinu Mötley Crüe, záhy se k nim přidal ještě kytarista Mick Mars a zpěvák Vince Neil.\n\n\n\n\n\n"}
{"id": "497006", "url": "https://cs.wikipedia.org/wiki?curid=497006", "title": "Guš Chispin", "text": "Guš Chispin\n\nGuš Chispin (: גוש חיספין, doslova \"\"Blok Chispin\"\",: Gush Hispin) je blok izraelských osad v jižní části Golanských výšin v Oblastní radě Golan. Sestává ze čtyř zemědělských vesnic Chispin, Avnej Ejtan, Nov a Ramat Magšimim, které jsou obývány nábožensky založenými Izraelci. K 31. prosinci 2008 obývalo tento blok 2918 lidí. Střediskem je osada Chispin. Na dopravní síť Golanských výšin je blok napojen pomocí silnice číslo 98 - hlavní severojižní komunikace v tomto regionu.\n\n\n"}
{"id": "497040", "url": "https://cs.wikipedia.org/wiki?curid=497040", "title": "Intervalový odhad", "text": "Intervalový odhad\n\nIntervalový odhad ve statistice je interval hodnot, ve kterém lze očekávat výskyt neznámého parametru populace. Například lze na základě měření výběrového vzorku studentů říct, že „neznámá střední hodnota výšky chlapců v naší třídě leží mezi 165 a 185 cm“, což říká, že intervalový odhad střední hodnoty výšky dané populace chlapců je <165 cm, 185 cm>. Intervalové odhady jsou jedním ze tří hlavních typů výstupů statistické analýzy, a to vedle bodových odhadů a testování statistických hypotéz (statistického rozhodování). Do vědeckého použití je zavedl Jerzy Neyman roku 1937. Hlavní typy intervalových odhadů jsou:\n\n"}
{"id": "497044", "url": "https://cs.wikipedia.org/wiki?curid=497044", "title": "Europa (raketa)", "text": "Europa (raketa)\n\nEuropa byla nosná raketa, vyvíjená ve spolupráci několika západoevropských zemí. Vývoj probíhal pod záštitou multinárodního konsorcia \"European Launcher Development Organisation\" (ELDO). O vývoji rakety bylo rozhodnuto na konferenci konané na začátku roku 1961 ve Strasbourgu, kde se sešlo dvanáct evropských zemí k projednání britsko-francouzského návrhu na společný vývoj nového kosmického nosiče. Jedinou neevropskou zemí byla Austrálie, která byla přizvána výměnou za povolení využít její základnu Woomera Missile Range.\n\nZákladem rakety, jejím prvním stupněm, měla být britská raketa Blue Streak. Tato raketa byla vyvíjena od roku 1955 a měla sloužit jako balistická raketa středního dosahu. Projekt byl roku 1960 zrušen, ale kvůli vývoji Europy byl opět obnoven. Blue Streak byl poháněn kapalným kyslíkem a speciálním druhem petroleje pro raketové motory, nazývaný RP-1. Druhý stupeň dodávala Francie. Poháněl jej asymetrický dimethylhydrazin tetraoxid dusíku NO a byl osazen čtyřmi motory Vexin A, které poháněly také francouzskou raketu Diamant. Třetí stupeň, zvaný Astris dodávalo západní Německo. Jako palivo sloužila směs hydrazinu a monomethylhydrazinu, nazývaná Aerozin-50. Jako okysličovadlo byl použit NO, stejně jako na druhém stupni. Verze Europa II byla vybavena ještě třetím stupněm na tuhé pohonné látky, který byl dodáván Francií. Na programu se účastnila i Itálie, která dodávala aerodynamický kryt, Belgie a Nizozemsko vyvíjely naváděcí systém.\n\nVývoj rakety byl naplánován na tří fází.\n\nProgram se potýkal s vážnými problémy, které způsobila nespolehlivost druhého a třetího stupně. Poslední start se uskutečnil z Guyanského kosmického centra v roce 1971 a byl neúspěšný jako ostatní. Po tomto nezdaru od programu odstoupila Velká Británie a program byl zrušen. Francie se poté ujala vedoucí role v novém projektu evropské rakety Ariane. \"European Launcher Development Organisation\" byla v letech 1974–75 sloučena s \"European Space Research Organisation\" a vznikla tak Evropská vesmírná agentura.\n\n"}
{"id": "497046", "url": "https://cs.wikipedia.org/wiki?curid=497046", "title": "Marge versus svobodní, důchodci, bezdětné páry, náctiletí a gayové", "text": "Marge versus svobodní, důchodci, bezdětné páry, náctiletí a gayové\n\nMarge versus svobodní, důchodci, bezdětné páry, náctiletí a gayové (Marge vs. Singles, Seniors, Childless Couples and Teens, and Gays) je 8. díl 15. řady amerického seriálu Simpsonovi napsaný Jonem Vittim.\n\nMaggie uvidí v televizi zpěváka Roofiho a stane se na jeho písních závislá. Roofi bude vystupovat na koncertu, ale poté co po něm jedno z naštvaných dětí hodí láhev odletí a vypuknou dětské nepokoje. Lindsay Naeglová založí spolek \"Svobodní, důchodci, bezdětné páry, mládež a gayové proti parazitujícím rodičům\" (SSCCATAGAPP) a prosadí, že děti projevující se na veřejnosti dostanou „slabý“ elektrický šok. Marge se brání založením spolku \"Rodičové proti svobodným, důchodcům, bezdětným párům, mládeži a gayům\" (PPASSCATAG) a ke zrušení protirodinných zákonů připraví iniciativu \"Rodina na prvním místě\". Její protivníci jí zesměšnili reklamou a tak Homer vytvoří vlastní reklamu, která je ale napsaná špatně. Problém vyřeší Bart s Lízou tak, že nechají, aby děti nakazily dospělé dětskými nemocemi a ti se nemůžou dostavit k volbám.\n"}
{"id": "497047", "url": "https://cs.wikipedia.org/wiki?curid=497047", "title": "Miroslav Konštanc Adam", "text": "Miroslav Konštanc Adam\n\nMiroslav Konštanc Adam (* 2. srpna 1963 v Michalovcích) je slovenský katolický kněz, dominikán a profesor kanonického práva. Je rektorem Papežské univerzity sv. Tomáše Akvinského v Římě (Angelicum) a děkan Fakulty kanonického práva \"Angelica\" (obojí od prosince 2009), v letech 2001–2009 byl prvním provinciálem Slovenské provincie dominikánů.\nV současné době je poradcem Kongregace pro východní církve kterým ho jmenoval papež František dne 19. února 2014.\n"}
{"id": "497055", "url": "https://cs.wikipedia.org/wiki?curid=497055", "title": "Atletika na Letních olympijských hrách 2008 - Muži chůze na 20 km", "text": "Atletika na Letních olympijských hrách 2008 - Muži chůze na 20 km\n\nChůze na 20 km mužů na Letních olympijských hrách 2008 se uskutečnila dne 16. srpna na Pekingském národním stadiónu a v jeho okolí.\n\nZávodu se zúčastnilo celkově 51 chodců, dva byli diskvalifikováni za porušení pravidel.\n\n"}
{"id": "497057", "url": "https://cs.wikipedia.org/wiki?curid=497057", "title": "Atletika na Letních olympijských hrách 2008 – 3000 metrů steeplechase muži", "text": "Atletika na Letních olympijských hrách 2008 – 3000 metrů steeplechase muži\n\nBěh na 3000 metrů překážek mužů na Letních olympijských hrách 2008 se konal ve dnech 16. srpna (rozběhy) a 18. srpna (finále) na Pekingském národním stadiónu. \n\n"}
{"id": "497058", "url": "https://cs.wikipedia.org/wiki?curid=497058", "title": "Interregio", "text": "Interregio\n\nInterRegio (zkráceně: \"IR\") je druh vlaku provozovaného některými evropskými železničními společnostmi. V České republice odpovídá tomuto druhu vlaku kategorie rychlík nebo spěšný vlak. V současné době jsou vlaky Interregio provozovány ve Švýcarsku, Belgii, Dánsku, Polsku a v Portugalsku (\"Interregional\").\n\nV Německu a v Itálii nejsou tyto vlaky v provozu od června 2006, resp. června 2007.\n\nV Německu byly vlaky \"InterRegio\" zavedeny roku 1988 jako systém dálkové dopravy nahrazující tehdy ještě velmi rozšířených rychlíků jezdících mimo takt. Regiony a středně velká města byla tímto v taktu fungujícím systémem napojena na síť dálkové dopravy, fungující jako doplněk sítě vlaků Intercity (IC) a Eurocity (EC) a od roku 1991 také sítě ICE. Oproti těmto vlakům byly vlaky Interregio bezpříplatkové.\n\nVe Švýcarsku byla zavedena kategorie \"InterRegio\" pro odlišení stávajících rychlíků od vlaků složených z nových nebo modernizovaných klimatizovaných vozů.\n\nPo zavedení sítě taktové dopravy vlaků InterCity, klesl deficit Spolkových drah o 250 mil. marek. V té době stály DB před úkolem snížit ztrátu z provozu vlaků kategorie rychlík. Cílem ke splnění tohoto úkolu mělo být zavedení podobného systému vlaků v segmentu mezi kategoriemi vlaků místní dopravy a vlaků InterCity. Ačkoliv byly nové vlaky IR nasazeny i na velmi frekventovaných relacích mezi velkými městy a aglomeracemi, jejich hlavním úkolem bylo v prvé řadě propojovat města střední velikosti (Mittelzentren) a také rekreační oblasti a tvořit napájecí síť pro sítě vlaků InterCity a ICE.\n\nTypické pro vlaky Interregio byl dvouhodinový takt, použití modernizovaných vozů, původně provozovaných na rychlících, zařazení vozu s bistro oddílem a zastavování vlaků každých 20-50 km. Vlaky měly být používány obvykle na vzdálenosti mezi 100 až 500 km, přičemž nejvíce jízd mělo být vykonáno na vzdálenosti 150 km. Přesto začaly být tyto vlaky využívány i pendlery (dojíždějící za prací) na kratší vzdálenosti, čemuž vyhovovalo částečně velkoprostorové uspořádání vozů.\n\nNa základě simulace přepravních proudů byla optimalizována síť 18 tras. Konstrukce jízdního řádu vycházela z průměrné cestovní rychlosti 90 km/h, doby zastavení maximálně 2 minuty a nejméně dvouhodinového taktu a průměrné vzdálenosti stanic 30 km. Vlaky Interregio tak měly s výjimkou mezistátních nahradit rychlíky.\n\nPrvní linie vlaků Interregio byla zprovozněna v září roku 1988 mezi Hamburkem a Kasselem, v květnu další mezi Kasselem a Kostnicí. Se zahájením provozu byla spuštěna marketingová kampaň s heslem „Nová spojení ve dvouhodinovém taktu“. Reklamní spoty běžely i v televizi s mottem „InterRegio. Nová kapitola cestování“.\n\nDB zrekonstruovala pro vlaky IR do roku 1992 962 rychlíkových vozů.\n\nV jízdním řádu 1993/94 bylo v provozu již 12 tras v kvalitě Interregio a 13 tras vedených rychlíky. Zavedeny byly také řídící vozy s možností přepravy kol.\n\nRoku 1990 se síť vlaků Interregio začala rozšiřovat i na tratě provozované Deutsche Reichsbahn. Nejprve prvním párem vlaků na trase Mnichov - Norimberk - Lipsko a také jako prodloužení trasy z Düsseldorfu do Bebry až do Výmaru. Také bylo zavedeno tranzitní spojení do Západního Berlína na trase Kolín nad Rýnem - Berlín.\n\nTaké se začaly prodlužovat trasy jednotlivých vlaků z obvyklých konečných jejich standardních tras. Prodlužovaly se především trasy do rekreačních oblastí a do zahraničí. Také se některé z tras začaly propojovat, např. vznikla trasa projíždějící celé Německo: Kostnice - Göttingen - Flensburg. Vlaky IR se rozšířily do např. do Lucemburska, Innsbrucku, Amsterdamu, Padborgu nebo polského Olsztyna.\n\nOd roku 1991 byly skoro všechny rychlíky nahrazeny vlaky Interregio nebo tzv. IR-Vorläufer (vedené v taktu, ale s nemodernizovanými vozy). Roku 1994 byla náhrada dokončena, několik rychlíkových spojů však stále ještě jezdilo.\n\nV roce 1992 měly DB výnos z provozu vlaků IR 420 mil. marek, o rok později již 744 mil. marek. Od změny jízdního řádku v květnu 1995 byl zaveden příplatek pro držitele časových jízdenek. V době největšího rozkvětu obsluhovaly vlaky Interregio 320 stanic (vlaky InterCity a ICE pouze 80 stanic).\n\nV roce 1996 prezentovala DB poprvé myšlenku převést rentabilní trasy IR do kategorie InterCity a nerentabilní zrušit nebo zkrátit, nebo převést do kategorie regionální dopravy (financované spolkovými zeměmi). Jako jeden z důvodů byla uváděn konec životnosti modernizovaných vozů. Některé z tras nemohly nabídnout atraktivní cestovní časy a od poloviny devadesátých let se potýkaly s úbytkem cestujících. Průměrné využití vlaků IR bylo např. v roce 1992 44%. Zatímco v aglomeracích byly vlaky přeplněné, mimo ně byly často prázdné.\n\nV červenci 1998 byl oznámen plán do května 1999 ve dvou krocích zrušit okolo poloviny vlaků IR. To se však nesetkalo mezi cestující veřejností s povděkem a díky protestům byl tento plán částečně redukován. Ke změně jízdního řádu v květnu 1999 bylo zrušeno 20 vlaků, mezi nimi kompletně trasa Cáchy - Berlín.\n\nPo druhé fázi drážní reformy, kdy byla v regionální dopravě v provozu mnoho moderních a rychlých vozidel a kdy byly v nabídce cenově atraktivní jízdenky, nastal konec vlaků Interregio. Poslední IR ukončilo svůj provoz v květnu 2006 na trase Berlín - Chemnitz.\n\nDesign vozů pro vlaky Interregio vzešel ze soutěže vyhlášené otcem projektu Interregio Karl-Dieterm Bodackem z Designového centra DB v Mnichově. Vítězem soutěže se stal Jens Peters ze společnosti Team BPR ve Stuttgartu.\n\nTypickým pro vlaky Interregio bylo modré zbarvení. Okenní pruh v barvě modrošedé (\"RAL 5023\") s 26 cm širokým pruhem v modré pastelové(\"RAL 5024\"). Dalším znakem vozů první a druhé třídy byla kombinace několika velkoprostorových oddílů (2x10 míst k sezení a 1x14 míst k sezení) a čtyřech běžných oddílů (s pěti nebo šesti místy k sezení) a se širokou boční uličkou. Interiér byl proveden v pastelových barvách růžové a zelené. Ideou při návrhu vozů bylo dát cestujícím možnost výběru místa mezi velkoprostorovým nebo oddílovým uspořádáním. Velká většina spojů nabízela také bistro vůz, na některých spojích byl k dispozici pojízdný minibar.\n\nVytápění vozů bylo teplovodní. Vozy nebyly, až na bistro vozy, klimatizované. Tato skutečnost byla velmi kritizovaná, snahy o řešení dosazením dodatečné klimatizace nebyly realizovány. Zvláště ke konci provozu to byl velký handicap, protože i v regionální dopravě se stala klimatizace běžnou. Další, avšak cestujícími málo využívanou vymožeností vozů byly uzamykatelné prostory pro zavazadla.\n\nOd roku 1992 byly vlaky doplňovány o řídící vozy řady \"Bimd(z)\" s oddílem pro jízdní kola (8-13 kol). Od roku 1995 byly na některých trasách nasazovány vozy s větším oddílem pro kola a zavazadla umístěným přímo za stanovištěm strojvedoucího. Stanoviště strojvedoucího bylo odděleno prosklenou stěnou.\n\nZ důvodů úspory nákladů byly pro vlaky Interregio použity rekonstruované bývalé rychlíkové vozy z let 1968 až 1979, které již nebylo potřeba využívat pro vlaky InterCity a rychlíky. Interiér ve stylu 50. až 70. let byl kompletně demontován. První prototyp byl dokončen v roce 1985, další dva obou tříd v roce 1987. Rekonstrukce vozů probíhaly v bývalých dílnách DB ve Weidenu v Horní Falci, v té době závodu PfA (Partner für Fahrzeugausstattung). Rekonstruovány byly vozy řad Am203, ABm225 a Bm234/235 na vozy první třídy řady Aim260/261 a bistro vozy řady ARkimbz262 a na vozy druhé třídy řady Bim263/264, později Bimd268 (s oddílem pro jízdní kola). V PfA bylo do zahájení provozu vlaků IR přestavěno 34 vozů (8xAim, 22xBim, 4xARbuimz162).\n\nPo znovusjednocení Německa byly roku 1991 v závodě RAW Halberstadt pro Deutsche Reichsbahn rekonstruovány vozy řad Am201, ABom222 a Bom280 z produkce tohoto závodu z let 1984 až 1990. Tyto vozy byly osazeny podvozky GP200, které byly doplněny o elektromagnetickou brzdu, aby byly použitelné i pro rychlosti do 200 km/h. Přestavbou vznikly vozy řad Bimz256, Bimz259, ABimz265 a Bimdz267 (s oddílem pro jízdní kola). Tyto vozy dostaly nové bočnice z důvodu vyššího počtu oddílů ve voze (12 oken namísto původních 10 nebo 11). Tím došlo ke sjednocení s vozy DB a i vozy DR tak mohly být v interiéru vybaveny stejně. Představky vozů DR odpovídaly normě UIC-Z (vozy DB UIC-X) a byly tak větší než u vozů DB. Oproti tomu oddíly byly menší (20913 mm X 21060 mm). Vozy DR byly přestavovány pouze na vozy druhé třídy. DR dále odkoupily od DB 27 přestavěných vozů první třídy řady Aimz a 23 bistro vozů řady ARkimbz a dále pro vlaky Interregio použily 40 oddílových vozů.\n\nDalší vozy byly roku 1991 upraveny pro provoz na vysokorychlostních tratích. Jednalo se o řady Aimz261.4 (28 ks), Bimz264.4 (113 ks), ARkimbz262.4 (13 ks), Bimdz268.4 (9 ks - s oddílem pro jízdní kola). Tyto vozy byly vybaveny uzavřeným systémem WC, novými vodními nádržemi a přemostěním záchranné brzdy. Dále byla plánována výroba nových tlakotěsných vozů, 50 první, 160 druhé třídy a 30 bistro vozů.\n\nOd roku 1992 byly ve všech vlacích IR řazeny vozy pro jízdní kola. Dle plánu z roku 1992 měla flotila vozů IR čítat 1400 vozů. Roku 1992 bylo přestavěno 184 vozů DB a 209 vozů DR, flotila vozů tak čítala 901 vozů.\n\n28. května 1993 předala PfA tisící vůz pro systém Interregio.\n\nPrvní vozy IR měly na každém konci uzamykatelné skřínky na zavazadla, tato vymoženost však nebyla, mj. z důvodu nízkého využití, při pozdějších přestavbách prováděna.\n\nJako poslední bylo roku 1995 obstaráno 20 řídicích vozů řady Bimdzf269 vzniklých přestavbou vozů řad ABom226, Bom281 a dvou havarovaných Bimz259.\n\nDalších 12 řídících vozů řady Bimdzf269.2 bylo určeno pro vlaky Intercity na trase č. 8 (Mnichov - Norimberk - Lipsko - Berlín - Hamburg). Tyto vozy měly interiér odpovídající vozům pro Interregio.\n\nDalšími vozy v nátěru IR bylo 40 vozů řady Amz210 z vagónky Waggonbau Bautzen z roku 1991 v podstatě odpovídající vozům z vagónky v Halberstadtu. Vnitřní vybavení však neodpovídalo vozů IR, tyto vozy byly později přeznačeny na druhou třídu a později byly odstaveny nebo prodány. Některé z nich jsou dnes v provozu u vlaků Arriva-Länderbahn-Express (ALEX) v Bavorsku.\n\nDva vozy řady Bvmz185, čtyři řady Avmz107 a 16 vozů řady Bpmz293 určených pro vlaky InterCity byly pro použití pro vlak 1980/81 Königsee provozovaný mezi Hamburkem a Berchtesgadenem byly přebarveny také do schématu IR ačkoliv jejich interiér odpovídal vozům IC.\n\nTaké ve Švýcarsku jsou dnes vlaky Interregio v provozu nahrazovány jinými druhy vlaků (především ICN). V plánech SBB však mají stále své místo, především tam, kde je požadován vyšší počet zastavení oproti vlakům kategorie InterCity.\n\nNa některých trasách mají vlaky kategorií InterRegio a InterCity různý počet zastavení, na části trasy zastavují častěji IR, na jiné části zastavují častěji IC (např. trasa Basel–Zürich–Chur) nebo na některých IR staví méně často než IC (Basel–Luzern). Protože však ve Švýcarsku nejsou kategorie vlaků cenově odlišeny a také vozový park je obvykle jednotný, nemá dělení na kategorie pro cestující velký význam, jako např. v Německu.\n\nVlaky IR jsou obvykle sestaveny z klimatizovaných vozů typu Einheitswagen IV nebo vozů typu IC 2000, obvykle jako vratné soupravy.\n\nSpolečnost Zentralbahn má ve svém jízdním řádu také vlaky kategorie Interregio.\n\n"}
{"id": "497068", "url": "https://cs.wikipedia.org/wiki?curid=497068", "title": "Techniky karate", "text": "Techniky karate\n\nTechniky karate jsou koncentrátem zkušeností mnoha generací bojovníků, kteří tyto techniky často používali v reálném boji o záchranu svého života. Každý pohyb v karate byl tisíckrát ověřován a dotvářen do výsledné podoby, která představuje optimální variantu k dosažení cíle.\n\nBojová technika karate je výslednou technikou, složenou z postoje a přesunů v postoji a samotných bojových technik (kryty, údery, kopy) a všech detailů těchto technik a principů bojových umění, i využívání sčítání a směru síly, točivý moment. Výsledná technika je součástí techniky dýchání, psychického stavu a ovládání mysli (koncentrace, vnímání, prázdná mysl). Technika je výsledkem pohybu celého těla. Proto je technika komplexním oborem bojových umění, kterou ovlivňuje vše, jehož výsledkem je ovlivnění všeho (síla, zdraví, sebeobrana, obratnost, fyzická kondice, psychické zdravý atd.). Proto jsou také veškerá bojová umění složená tím co je, i vším tím co není a ovlivňuje vše co je, i to vše co není (filozofie bojových umění, zenový buddhizmus).\n\nNěkteré techniky se od sebe liší jen nepatrně a pro nezkušeného karatistu mohou často připadat stejné. Například: technika oi-cuki a gjaku-cuki vypadají na první pohled jako dva stejné údery, mají dokonce stejnou dráhu, úderovou plochu i polohu zápěstí (po dokončení úderu palec pěsti směřuje dolů), tyto dvě techniky mají totiž stejný základ, vychází z techniky čaku-cuki prováděné bez postoje (nohy stojí u sebe). Oi-cuki a gjaku-cuki jsou stejným úderem jako čaku-cuki, ale s postojem. V bojovém postoji se nachází jedna noha vpředu a druhá vzadu. Takovéto rozpoložení rozděluje postoj na levý a pravý. Přičemž u pravého postoje se pravá noha nachází vpředu a u levého postoje se pravá noha nachází vzadu. U techniky oi-cuki se provádí úder stejnou stranou, jaký tvoří postoj. To znamená, že pokud jste zaujali levý postoj, úder provádíte levou rukou. Proto se úder oi-cuki nazývá stejnostranným úderem. Gjaku-cuki je pravý opak techniky oi-cuki. Nazývá se různostranným úderem, protože, úder provádíte opačnou stranou než je postoj. To znamená, že pokud zaujmete levý postoj, provedete úder pravou rukou. Stejný princip Oi a Gjaku lze také aplikovat pro kopy (\"geri\").\n\nCelý bojový pohyb se skládá z mnoha částí. Každý bojový pohyb se může provést v nějakém bojovém postoji, kterých existuje celá řada. Každý bojový pohyb je možno provést na místě nebo pomocí přesouvání se a otoček. A nakonec, každý bojový pohyb je možno provést konkrétní bojovou technikou útočnou nebo obrannou, přičemž můžete použít paží a rukou nebo nohou. Podobným způsobem jsou techniky dále členěny a rozdělovány až do nejmenších detailů pohybu.\n\nK získání silné techniky je nutno rozvíjet 4 principy: rychlost, přesnost, účinnosti a komplexnost. Mnozí lidé se domnívají, že musí do svých úderů a kopů vkládat co největší sílu, proto instinktivně při technice napínají svaly. Takovéto jednání však vede ke snížení rychlosti úderu, snížení ovladatelnosti pohybu, snížení schopnosti absorbovat náraz. Tím kvalita a síla úderu neskutečnosti klesá a dokonce se zvyšuje pravděpodobnost zranění, dále se zvyšuje fyzická zátěž a únava roste mnohem rychleji. Zde popsanou chybu dnes provádí většina moderních karatistů, což je také důvod, proč se mnozí lidé domnívají, že karate je spíše silový druh boje.\n\nVe skutečností porazí karatista svého protivníka technikou ne silou. Uvolněné končetiny umožňují rychlejší provádění techniky. Síla se v takovém případě získává z kinetické (pohybové) energie, přičemž platí, čím rychlejší úder nebo kop, tím vyšší kinetická energie a tím vyšší síla zásahu.\n\nTechniky mají svou geometrii a přesně stanovené pohyby. Sílu lze získat točivým využitím různých částí těla, jako jsou například boky. Pokud pootočíte boky ve směru úderu nebo kopu, síly úderu nebo kopu a boků se sčítají, protože působí ve stejném směru. Při provádění úderů se ve většině technik například oi-cuki, uplatňuje otáčení zápěstí. V počáteční poloze, kdy jsou ruce vedle boků, směřují palce pěstí nahoru. Během dráhy úderu se zápěstí otáčí a v konečné poloze úderu směřuje palec pěsti dolů, došlo k pootočení o 180 stupňů. Tento pohyb zápěstím je dalším zdrojem energie úderu (točivé \"ki\").\n\nTechniky musí být prováděny přesně, jinak ztrácí svou sílu a účinnost. Při nepřesnosti pohybu jsou pohyby vychylovány od správné dráhy. Nedodržení správné dráhy, má za následek, změnu směru působení síly, což ovlivní sečtení síly (výsledná síla techniky), čím větší je vychýlení od správné dráhy pohybu tím nižší je výsledná síla techniky. \n\nÚčinnost techniky ovlivňuje veliká řada faktorů od detailů pohybů, využití boků, tlaků nohou jako opěru při provádění technik, složitost nebo jednoduchost techniky, dýchání, duševní stav během provádění techniky, rychlost provádění techniky, správný postoj i přesuny v postojích atd. Proto je třeba se dívat na účinnost techniky zcela komplexně (Holistický koncept). Mistři vedou své žáky, aby vylepšovali všechny tyto zmíněné drobnosti a dosáhli tak vyšší účinnosti techniky. Vtip je tedy v detailech.\n\n\n"}
{"id": "497074", "url": "https://cs.wikipedia.org/wiki?curid=497074", "title": "Leydigova buňka", "text": "Leydigova buňka\n\nLeydigova buňka (též intersticiální buňka, lat. \"glandulocyti testis\") je typ vmezeřených buněk nacházejících se ve vazivových výplních mezi semenotvornými kanálky varlat. Ve varlatech se nejprve vyvíjí již ve vyvíjejícím se embryu, načež po narození zakrní a začnou být patrné zase až během puberty (vlivem hormonu LH se probudí k činnosti). Mají kulovitý nebo mnohostěnný tvar a eosinofilní cytoplazmu, v níž je velké množství tukových kapének.\n\nTyto buňky produkují pohlavní hormon testosteron (řazený mezi androgeny). Tím ovlivňují zrání spermií, vývoj pohlavních znaků a ovlivňují také produkci gonadotropních hormonů. Testosteron je v některých dalších tkáních měněn na dihydrotestosteron, který má ještě poněkud silnější účinky.\n"}
{"id": "497077", "url": "https://cs.wikipedia.org/wiki?curid=497077", "title": "Mistrovství světa ve florbale žen 2003", "text": "Mistrovství světa ve florbale žen 2003\n\nMistrovství světa ve florbale žen 2003 se konalo poprvé ve Švýcarsku, ve městech Bern, Muri bei Bern (Gümligen) a Wünnewil-Flamatt od 18. 5. do 24. 5. 2003.\n\nZvítězilo Švédsko. Česko skončilo sedmé a uhájilo tak místo v Divizi A. Společně se stejným umístěním na dalším mistrovství to bylo nejhorší umístění českého ženského týmu v historii.\n\nSoutěž byla rozšířena na 18 týmů rozdělených do dvou divizí.\n\nNěmecko sestoupilo do Divize B. Naopak do Divize A postoupilo Japonsko.\n\nBrankářka – Kari Hånsnar Rinne<br>\nObrana – Simone Berner, Jenny Magnusson<br>\nÚtok – Marisa Mazzarelli, Hermine Dahlerus, Suvi Saukko\n\n"}
{"id": "497078", "url": "https://cs.wikipedia.org/wiki?curid=497078", "title": "Mistrovství světa ve florbale žen 2005", "text": "Mistrovství světa ve florbale žen 2005\n\nMistrovství světa ve florbale žen 2005 se konalo v Singapuru od 30. 5. do 5. 6. 2005. Bylo to poprvé co se mistrovství světa ve florbale konalo mimo Evropu.\n\nZvítězilo Švýcarsko. Je to dodnes jediné mistrovství světa žen, ve kterém zvítězil jiný stát než Švédsko a Finsko. Česko skončilo sedmé, stejně jako na minulém mistrovství a uhájili tak místo v Divizi A. V obou případech to bylo nejhorší umístění českého ženského týmu v historii.\n\nSoutěžilo 17 týmů, tedy o jeden méně než na minulém mistrovství.\n\nJaponsko sestoupilo do Divize B. Protože na dalším mistrovství se Divize A rozšířila na 10 týmů, postoupily v tomto ročníku tři: Dánsko, Singapur a USA.\n\nBrankářka – Laura Tomatis<br>\nObrana – Paula Johten, Simone Berner<br>\nÚtok – Karolina Widar, Petra Kundert, Katriina Saarinen\n\n"}
{"id": "497080", "url": "https://cs.wikipedia.org/wiki?curid=497080", "title": "Nachal El Al", "text": "Nachal El Al\n\nNachal El Al (: נחל אל על, : Vádí al-Šabab – dolní tok, : Nahal El Al) je nejjižnější z vádí, která protínají východozápadním směrem Golanské výšiny. Pramení v nejvýchodnější části Golanských výšin v místech, kde se silnice číslo 98 otáčí na křižovatce Orha k severu. Pak směřuje mělce zahloubeným korytem k jihozápadu a přijímá další přítoky. U obce Chispin naplňuje umělou vodní nádrž Magam Bnej Jisrael (מאגר בני ישראל), největší vodní plochu na Golanských výšinách, postavenou v letech 1980-84. Odtud pokračuje hluboce zaříznutým kaňonem směrem k západu, lomí se ještě krátce k severu a ústí do údolí Nachal Samach, které pak vede do Galilejského jezera. Na svém dolním toku, poblíž vesnic Eli-Ad a Avnej Ejtan, je kaňon Nachal El Al součástí Přírodní rezervace Eli Al (שמורת טבע אלי על) o ploše 2107 dunamů (2,107 kilometru čtverečních). Součástí této rezervace je takzvaný Bílý vodopád: ha-Mapal ha-Lavan (המפל הלבן) a Černý vodopád: ha-Mapal ha-Šachor (המפל השחור). Poblíž Bílého vodopádu se nacházejí ruiny vysídlené syrské vesnice.\n\n\n"}
{"id": "497096", "url": "https://cs.wikipedia.org/wiki?curid=497096", "title": "Shenzhoupterus", "text": "Shenzhoupterus\n\nShenzhoupterus (\"křídlo z Shenzhou\") je rod pterodaktyloidního ptakoještěra, žijícího v období spodní křídy na území provincie Liao-ning v dnešní Číně (souvrství Jiufotang). Tento rod byl popsán v roce 2008 týmem paleontologů pod druhovým jménem \"S. chaoyangensis\". Holotyp (katalogové označení HGM 41HIII-305A) sestává z artikulované lebky a postkraniálního materiálu jediného exempláře o rozpětí křídel kolem 1,4 metru. Tento ptakoještěr byl bezzubý a na lebce měl nápadný hřeben. Mezi příbuzné rody patří \"Eopteranodon\", \"Eoazhdarcho\", \"Jidapterus\" a \"Chaoyangopterus\".\n\n\n"}
{"id": "497109", "url": "https://cs.wikipedia.org/wiki?curid=497109", "title": "The Gates of Oblivion", "text": "The Gates of Oblivion\n\nGates of Oblivion je třetí album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "497117", "url": "https://cs.wikipedia.org/wiki?curid=497117", "title": "Between Light and Darkness (EP)", "text": "Between Light and Darkness (EP)\n\nBetween Light and Darkness je EP od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "497121", "url": "https://cs.wikipedia.org/wiki?curid=497121", "title": "Bernard Lagat", "text": "Bernard Lagat\n\nBernard Kipchirchir Lagat (* 12. prosince 1974 Kapsabet) je původem keňský atlet, který od roku 2005 reprezentuje Spojené státy americké.\n\nJeho specializací je běh na středních a dlouhých tratích. Jako první atlet v historii vyhrál na mistrovství světa závod na 1500 a 5000 metrů. Tohoto výkonu dosáhl na světovém šampionátu v Ósace v roce 2007. O dva roky později na MS v atletice v Berlíně vybojoval v běhu na 1500 m bronz a později získal v závodě na 5000 m stříbro. Je také trojnásobným halovým mistrem světa (2004, 2010, 2012) v běhu na 3000 metrů.\n\n\"Hala\"\n\n\"Venku\"\n\n"}
{"id": "497124", "url": "https://cs.wikipedia.org/wiki?curid=497124", "title": "Dark Moor (album)", "text": "Dark Moor (album)\n\nDark Moor je čtvrté album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "497128", "url": "https://cs.wikipedia.org/wiki?curid=497128", "title": "12 (číslo)", "text": "12 (číslo)\n\nDvanáct je přirozené číslo, které následuje po čísle jedenáct a předchází číslu třináct. Římskými číslicemi se zapisuje XII. Prvočíselný rozklad čísla dvanáct je 2·3.\n\nKalendářní rok má dvanáct měsíců a jeho dvanáctým měsícem je prosinec. Dvanáct hodin je také půlka dne – dopoledne a odpoledne, jak se ukazují na hodinkách a dvanáctá hodina je tak půlkou kalendářního dne – poledne. Původně bylo dvanáct hodin celý den od rozbřesku do západu Slunce a noc se nedělila. Do šesti (resp. dvanácti) se na prstech počítalo tak, že šestým symbolem byla ruka sevřená v pěst, tedy na dvou rukách celkem deset prstů a dvě pěsti, dohromady dvanáct (nula byla v Evropě zavedena až ve 12. století, a proto pro ni nebyl symbol potřeba). Po dvanácti voltech stoupá řada malých napětí: 12, 24, 36 a 48 V.\n\nSynonymní archaický výraz pro dvanáct je \"tucet\". Z tuctu přímo odvozen je \"půltucet\", tedy šest, \"veletucet\" pro tucet tuctů, tedy 144, což je 12.\nTaké se říká \"čertův tucet\" číslu třináct.\n\nPočítání na tucty je v praxi výhodné, neboť číslo 12 je dobře přirozeně dělitelné (na poloviny, třetiny či čtvrtiny). Díky této vlastnosti jsou tucet a jeho násobky (veletucet (144), kopa (60), velekopa (3600)) častou součástí historických měnových systémů či jednotkových soustav.\nNa tucty se v minulosti počítalo zejména zboží při balení, přepravě a prodeji. Pozůstatky toho nacházíme ještě dnes především v poměrně hojném používání půltuctu, tedy počtu šesti — po půltuctech či jiných násobcích 12 se dodnes balí a prodávají například vejce, lahvové nápoje, stolní nádobí a příbory.\n\nPseudověda astrologie rozeznává 12 znamení zvěrokruhu (naproti tomu astronomie 13 souhvězdí ekliptiky). Odtud nejspíše pramení častý výskyt tohoto čísla v různých náboženstvích, zvláště v souvislosti se slunečními bohy.\n\nPozemský rok lze rozdělit pomocí cyklů měsíčních fází, kterých je během roku (přibližně) dvanáct. Proto se číslo 12 vyskytuje kromě kultů a náboženství i v kalendářích jako počet měsíců v roce a z nich odvozených periodizací.\n\n\n\n\n\n"}
{"id": "497134", "url": "https://cs.wikipedia.org/wiki?curid=497134", "title": "Maria Buenová", "text": "Maria Buenová\n\nMaria Esther Andion Buenová (11. října 1939, São Paulo – 8. června 2018) byla brazilská tenistka, ženská světová jednička, která vyhrála devatenáct grandslamových turnajů, z toho sedm ve dvouhře, jedenáct v ženské (z toho jeden na počátku otevřené éry) a jeden ve smíšené čtyřhře.\n\nPodle Lance Tingaye z \"The Daily Telegraph\" a Buda Collinse z \"Daily Mailu\", byla v první desítce ženského tenisu v období 1958 až 1960 a opět v letech 1962 až 1968, na 1. místě klasifikována pak v roce 1959 a 1960. Mezinárodní tenisová síň slávy jí uváděla jako první hráčku světa v letech 1964 a 1966. V roce 1978 byla do ní uvedena.\n\nZvítězila v devatenácti a prohrála v šestnácti finálových zápasech, což činí úspěšnost 54%.\n\n\"Poznámka:\" Australian Open se v roce 1977 konalo dvakrát, v lednu a prosinci.\n\n"}
{"id": "497137", "url": "https://cs.wikipedia.org/wiki?curid=497137", "title": "Gregor Strasser", "text": "Gregor Strasser\n\nGregor Strasser (též psáno Straßer, 31. května 1892, Geisenfeld, Německé císařství – 30. června 1934, Berlín, Německo) byl německý nacistický politik a jeden ze zakladatelů NSDAP. Byl zavražděn během noci dlouhých nožů. Jeho bratr byl německý politik Otto Strasser.\n\nGregor Strasser se narodil do rodiny katolického soudního úředníka v malém hornobavorském městě Geisenfeldu. Navštěvoval místní gymnázium a po maturitě se živil jako drogista ve vesnici Frontenhausen od roku 1910 až do začátku první světové války, kdy musel narukovat. V průběhu války se vypracoval do hodnosti nadporučíka (vyšší, než měl svobodník Hitler) a byl vyznamenán Železným křížem I. a II. třídy.\n\nV roce 1918 pokračoval ve studiích na Friedrichově univerzitě v Erlangenu a v roce 1919 vstoupil do krajně pravicové polovojenské organizace \"Freikorps\", vedené Franzem von Eppem. V roce 1920 si našel práci jako lékárník v Landshutu a téhož roku se zúčastnil neúspěšného Kappova puče, pokusu o obnovení monarchie. V téže době jeho bratr Otto působil v sociální demokracii.\n\n Gregor Strasser vstoupil do nově vzniklé NSDAP, kterou pomáhal založit. Jeho vůdčí vlastnosti byly pohotově rozpoznány a Strasser byl záhy jmenován oblastní hlavou stranické milice SA v Bavorsku. V listopadu roku 1923 se účastnil neúspěšného pivnicového puče. Spolu s Hitlerem a dalšími byl Strasser odsouzen k jednomu a půl roku vězení v Landsbergu, po několika týdnech však byl propuštěn, protože byl zvolen členem Bavorského zemského sněmu za nacistickou stranu. \n\nV prosinci roku 1924 dosáhl Strasser křesla v Reichstagu. Později se stal členem Německé svobodné strany, která sloužila jako náhradní organizace za NSDAP, která byla po nepodařeném puči zakázána. Strasser v ní působil do prosince roku 1932.\n\nKdyž byla NSDAP znovu založena, stal se Strasser prvním \"gauleiterem\" pro Bavorsko od roku 1928 do roku 1929. Poté se stal vůdcem propagandy a organizačním vůdcem. Když roku 1931 spáchala sebevraždu Hitlerova neteř Geli Raubalová, k níž měl Hitler hluboký vztah, nechtěl se od něj Strasser ani na krok vzdálit, protože měl obavy, že se Hitler zabije.\n\nNa Německo silně dopadla hospodářská krize, vzrostla nezaměstnanost a ve volbách roku 1930 dosáhla NSDAP 18,3 % hlasů (oproti 2,6 % v roce 1928), takže se stala druhou nejsilnější stranou. Strasser na tom měl značný podíl. V srpnu 1932 nabídl kancléř Franz von Papen z podnětu prezidenta Hindenburga Hitlerovi funkci vicekancléře, což Hitler odmítl, protože by ve vládě „hrál druhé housle“. \n\nProgramové a osobní soupeření s Adolfem Hitlerem se vyostřilo v prosinci roku 1932, když říšský kancléř Kurt von Schleicher nabídl Strasserovi vicekancléřství a úřad pruského ministerského předsedy. Von Schleicher doufal, že se tím NSDAP rozdělí a že se Strasser později připojí k von Schleicherově Národní konzervativní straně, a že tak Hitlera politicky zničí. Hitler však na schůzi poslanců NSDAP Strassera ostře napadl, obvinil z bolševismu a donutil jeho příznivce, aby se ho výslovně zřekli. Na rozdíl od Strasserova asistenta Goebbelse, který se k Hitlerovi přidal, zdrcený Strasser se vzdal všech stranických funkcí a začátkem roku 1933 i poslaneckého mandátu a z politiky se zcela stáhl.\n\nJeho bratr Otto emigroval do Prahy, což nabídl i Gregorovi, ten však odmítl. Gregor Strasser přerušil své politické kontakty a chtěl se vrátit ke svému farmaceutickému povolání. Počátkem roku 1934 se dokonce zdálo, že ho Hitler chce vzít na milost: vyznamenal ho zlatým odznakem NSDAP a 13. června mu nabídl funkci ministra hospodářství. Strasser si ovšem chtěl vymínit, že ve vládě nebude Göring ani Goebbels, což Hitler nepřijal. 30. června byl spolu s dalšími funkcionáři berlínské NSDAP zatčen a uvězněn. Během stranických čistek, známých jako Noc dlouhých nožů, byl v berlínském vězení Gestapa zastřelen. Na rozkaz generála SS Reinharda Heydricha nedostal ani kulku z milosti, ale hodinu umíral, než vykrvácel. Není známo, zda byl zavražděn na Hitlerův osobní rozkaz, zato Göring a Himmler se na tom podíleli. \n\nFritz Günther von Tschirschky, jeden z právníků, podal svědectví o vraždě: podle jeho pamětí byl Strasser zavražděn ve věznici ve své cele střelou okénkem ve dveřích do zadní části hlavy. Tschirschky sám exekuci neviděl, protože stál na chodbě, o pár minut později však viděl stráže nesoucí ven krvavé tašky. Mrtvola byla 3. července převezena k úřední pitvě a zpopelněna. Urnu předal Himmler osobně Strasserovu bratru Antonovi. \n\n\n\n"}
{"id": "497140", "url": "https://cs.wikipedia.org/wiki?curid=497140", "title": "Mbulaeni Mulaudzi", "text": "Mbulaeni Mulaudzi\n\nMbulaeni Tongai Mulaudzi (8. září 1980, Muduluni, Limpopo – 24. říjen 2014) byl jihoafrický atlet, mistr světa a halový mistr světa v běhu na 800 metrů.\n\nDvakrát reprezentoval na letních olympijských hrách (Athény 2004, Peking 2008), přičemž na olympiádě v Athénách v roce 2004 vybojoval časem 1:44,61 stříbrnou medaili, když v cíli byl o 16 setin sekundy rychleji jen Rus Jurij Borzakovskij. O čtyři roky později na LOH v Pekingu skončil v semifinále na celkovém 12. místě, což k postupu do finále nestačilo.\n\nV říjnu 2014 zemřel při automobilové nehodě v Jihoafrické republice.\n"}
{"id": "497146", "url": "https://cs.wikipedia.org/wiki?curid=497146", "title": "Mýdelníkovité", "text": "Mýdelníkovité\n\nPři takovém počtu rodů a druhů je zde pochopitelně veliká různotvarost rostlin. Patří sem stromy, keře, popínavé rostliny i byliny opadavé nebo stálezelené. Jsou zde zastoupeny rostliny jednodomé i dvoudomé, jednopohlavné, obopohlavné i mnohomanželné. Gyneceum mají cenokarpní, svrchní, s plodonošem (karpofor), plodolisty většinou 2 až 3.\n\nListy bývají střídavé, jednoduché, trojčetné nebo zpeřené, květenství může být latnaté, hroznaté nebo vrcholíkaté, úžlabní nebo terminální. Plody jsou tobolky, peckovice, křídlaté nažky nebo bývají rozpadavé.\n\nŘada rodů z čeledi mýdelníkovitých se pěstuje pro své plody, které se považují za lahůdkové. Nejznámější z nich jsou liči (\"Litchi\"), longan (\"Dimocarpus\"), rambutan (\"Nephelium lappaceum\"), pulasan (\"Nephelium mutabile\"), korlan (\"Nephelium hypoleucum\"), ackee (\"Blighia\"), mamoncillo (\"Melicoccus\") a (\"Diploglottis\"). K plodonosným rostlinám této čeledi také patří paulinie neboli guarana (\"Paullinia\"), z jejichž plodů se vyrábějí podpůrná léčiva pro potlačení četných psychických i fyzických neduhů.\n\nZ plodů rodu mýdelník (\"Sapindus\") se vyrábí přírodní náhražka průmyslových mýdel a pracích prostředků a plodů rodu \"Schleichera\" se používá k získávání oleje na vlasy. Mnohé stromy, např. javor (\"Acer\") a jírovec, alias maďal či kaštan (\"Aesculus\"), poskytují stavební a řezbářské dřevo. Jiné rody jsou uměle vysazovány pro svůj vzhled či vkusné květy, např. svitel (\"Koelreuteria\"), dodonka (\"Dodonaea\"), srdcovnice (\"Cardiospermum\"), jejíž výtažky se zároveň používají v kosmetice a prověřují se i jejich léčebné účinky (mají snižovat hyperglykemii) nebo ungadie (\"Ungnadia\"), jež se pěstuje pro svůj vzhled i ozdobná semena s halucinogenními účinky.\n\nSystém podčeledí je neustálený, zde uvedené členění je jedno z možných. Do čeledi mýdelníkovité byly také převedeny dříve samostatné čeledě javorovité (\"Aceraceae\") a jírovcovité (\"Hippocastanaceae\").\n\nČeleď \"Sapindaceae\" tvoří tyto rody:\nDodonaea Miller – dodonka,\nEuphorianthus Radlkofer\n\"Acer\" Linnaeus – javor,\n\"Aesculus\" Linnaeus – jírovec,\n\"Billia\" Peyritsch,\n\"Dipteronia\" Oliver\n\"Alectryon\" Gaertner,\n\"Allophylus\" Linnaeus,\n\"Allosanthus\" Radlkofer,\n\"Amesiodendron\" Hu,\n\"Aporrhiza\" Radlkofer,\n\"Arfeuillea\" Pierre,\n\"Arytera\" Blume,\n\"Atalaya\" Blume,\n\"Athyana\" Radlkofer,\n\"Averrhoidium\" Baillon,\n\"Beguea\" Capuron,\n\"Bizonula\" Pellegrin,\n\"Blighia\" König – Ackee,\n\"Blighiopsis\" Van der Veken,\n\"Blomia\" Miranda,\n\"Boniodendron\" Gagnepain,\n\"Bridgesia\" Bertero,\n\"Camptolepis\" Radlkofer,\n\"Cardiospermum\" Linnaeus – srdcovnice,\n\"Castanospora\" Mueller,\n\"Cnesmocarpon\" Adema,\n\"Conchopetalum\" Radlkofer,\n\"Cossinia\" Commerson,\n\"Cubilia\" Blume,\n\"Cupania\" Linnaeus,\n\"Cupaniopsis\" Radlkofer,\n\"Deinbollia\" Schumacher,\n\"Delavaya\" Franchet,\n\"Diatenopteryx\" Radlkofer,\n\"Dictyoneura\" Blume,\n\"Dilodendron\" Radlkofer,\n\"Dimocarpus\" Loureiro – longan,\n\"Diploglottis\" Hooker,\n\"Diplokeleba\" Brown,\n\"Diplopeltis\" Endlicher,\n\"Distichostemon\" Mueller,\n\"Doratoxylon\" Thouars,\n\"Elattostachys\" Radlkofer,\n\"Eriocoelum\" Hooker,\n\"Erythrophysa\" Meyer,\n\"Euchorium\" Ekman et Radlkofer,\n\"Euphorianthus\" Radlkofer,\n\"Eurycorymbus\" Handel-Mazzetti,\n\"Exothea\" Macfadyen,\n\"Filicium\" Thwaites,\n\"Ganophyllum\" Blume,\n\"Glenniea\" Hooker,\n\"Gloeocarpus\" Radlkofer,\n\"Gongrodiscus\" Radlkofer,\n\"Gongrospermum\" Radlkofer,\n\"Guindilia\" Gillies,\n\"Guioa\" Cavanilles,\n\"Handeliodendron\" Rehder,\n\"Haplocoelopsis\" Davies,\n\"Haplocoelum\" Radlkofer,\n\"Harpullia\" Roxburgh,\n\"Hippobromus\" Ecklon et Zeyher,\n\"Hornea\" Baker,\n\"Houssayanthus\" Hunziker,\n\"Hypelate\" Browne,\n\"Hypseloderma\" Radlkofer,\n\"Chimborazoa\" Beck,\n\"Chonopetalum Radlkofer,\n\"Chouxia\" Capuron,\n\"Chytranthus\" Hooker,\n\"Jagera\" Blume,\n\"Koelreuteria\" Laxmann – svitel,\n\"Laccodiscus\" Radlkofer,\n\"Lecaniodiscus\" Planchon,\n\"Lepiderema\" Radlkofer,\n\"Lepidopetalum\" Blume,\n\"Lepisanthes\" Blume,\n\"Litchi\" Sonnerat – liči,\n\"Llagunoa\" Ruiz et Pavón,\n\"Lophostigma\" Radlkofer,\n\"Loxodiscus\" Hooker,\n\"Lychnodiscus\" Radlkofer,\n\"Macphersonia\" Blume,\n\"Magonia\" Saint-Hilaire,\n\"Majidea\" Kirk,\n\"Matayba\" Aublet,\n\"Melicoccus\" Browne – mamoncillo,\n\"Mischarytera\" Turner,\n\"Mischocarpus\" Blume,\n\"Molinaea\" Commerson,\n\"Neotina\" Capuron,\n\"Nephelium\" Linnaeus – rambutan, pulasan, korlan,\n\"Otonephelium\" Radlkofer,\n\"Pancovia\" Willdenow,\n\"Pappea\" Ecklon et Zeyher,\n\"Paranephelium\" Miquel,\n\"Paullinia\" Linnaeus – paulinie, guarana,\n\"Pavieasia\" Pierre,\n\"Pentascyphus\" Radlkofer,\n\"Phyllotrichum\" Thorel,\n\"Placodiscus\" Radlkofer,\n\"Plagioscyphus\" Radlkofer,\n\"Podonephelium\" Baillon,\n\"Pometia\" Forster et Forster,\n\"Porocystis\" Radlkofer,\n\"Pseudima\" Radlkofer,\n\"Pseudopancovia\" Pellegrin,\n\"Pseudopteris\" Baillon,\n\"Radlkofera\" Gilg,\n\"Rhysotoechia\" Radlkofer,\n\"Sapindus\" Linnaeus – mýdelník,\n\"Sarcopteryx\" Radlkofer,\n\"Sarcotoechia\" Radlkofer,\n\"Scyphonychium\" Radlkofer,\n\"Serjania\" Miller,\n\"Schleichera\" Willdenow,\n\"Sisyrolepis\" Radlkofer,\n\"Smelophyllum\" Radlkofer,\n\"Stadmania\" Lamarck,\n\"Stocksia\" Bentham,\n\"Storthocalyx\" Radlkofer,\n\"Synima\" Radlkofer,\n\"Talisia\" Aublet,\n\"Thinouia\" Triana et Planchon,\n\"Thouinia\" Poiteau,\n\"Thouinidium\" Radlkofer,\n\"Tina\" Schultes,\n\"Tinopsis\" Radlkofer,\n\"Toechima\" Radlkofer,\n\"Toulicia\" Aublet,\n\"Trigonachras\" Radlkofer,\n\"Tripterodendron\" Radlkofer,\n\"Tristira\" Radlkofer,\n\"Tristiropsis\" Radlkofer,\n\"Tsingya\" Capuron,\n\"Ungnadia\" Endlicher,\n\"Urvillea\" Kunth,\n\"Vouarana\" Aublet,\n\"Xerospermum\" Blume,\n\"Zanha\" Hiern,\n\"Zollingeria\" Kurz\n\"Xanthoceras\" Bunge – žlutoroh\n\n"}
{"id": "497159", "url": "https://cs.wikipedia.org/wiki?curid=497159", "title": "Beyond the Sea", "text": "Beyond the Sea\n\nBeyond the Sea je páté album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "497160", "url": "https://cs.wikipedia.org/wiki?curid=497160", "title": "Explicitní náklady", "text": "Explicitní náklady\n\nExplicitní náklady jsou náklady, které musí firma reálně vynaložit v peněžní podobě na nákup nebo nájem výrobních faktorů (např. mzdové náklady, náklady na nákup strojů, materiálu, surovin, platby za služby, úroky za vypůjčený kapitál, pojištění, atd.). \n\nExplicitní náklady tedy můžeme zjistit v účetních výkazech.\n\n"}
{"id": "497163", "url": "https://cs.wikipedia.org/wiki?curid=497163", "title": "Keratinocyt", "text": "Keratinocyt\n\nKeratinocyt je hlavní pokožková buňka; představuje až 95% všech buněk v lidské pokožce. Pojmenování vychází ze skutečnosti, že obsahují množství bílkoviny keratinu. Mimo to obsahují také melanin, barvivo, které jim dodávají buňky známé jako melanocyty.\n\nV pokožce vytváří keratinocyty 5 rozlišitelných vrstev. Nejníže (ve stratum basale) jsou keratinocyty krychlového tvaru, které vytváří kompaktní pevnou tkáň pospojovanou buněčnými spoji a vyztuženou vnitrobuněčnými vlákny keratinu. Nad ní je stratum spinosum s rovněž kubickými buňkami. O něco výše se nachází stratum granulosum tvořené buňkami s množstvím váčků obsahujících například lipidy. Nad ním je stratum lucidum, v níž buňky začínají degenerovat, zplošťovat se a mizí některé buněčné organely. Nejsvrchnější vrstvou je stratum corneum, kde jsou buňky mrtvé, vyplněné keratinem a ty nejsvrchnější se odlupují.\n"}
{"id": "497165", "url": "https://cs.wikipedia.org/wiki?curid=497165", "title": "Angela Mortimerová", "text": "Angela Mortimerová\n\nFlorence Angela Margaret Mortimerová Barrettová (* 21. dubna 1932, Plymouth, Devon) je bývalá anglická tenistka, ženská světová jednička, vítězka tří grandslamových turnajů ve dvouhře.\n\nSpolu s Anne Shilcockovou vytvořila pár, který triumfoval v ženské čtyřhře Wimbledonu roku 1955. To bylo jediné její vítězství v ženské čtyřhře na grandslamu. Finále si ještě zahrála s Coghlanovou na Australian Championships 1958.\n\nVe smíšené čtyřhře se probojovala do jediného grandslamového finále spolu s Peterem Newmanem na Australian Championships 1958.\n\nPodle Lance Tingaye z \"The Daily Telegraph\" a Buda Collinse z \"Daily Mailu\", byla v první desítce ženského tenisu v období 1953 až 1956 a opět v letech 1958 až 1962, na 1. místě klasifikována pak v roce 1961.\n\nDo Mezinárodní tenisové síně slávy byla uvedena v roce 1993.\n\nProvdala se za bývalého tenistu, komentátora BBC Johna Barretta.\n"}
{"id": "497166", "url": "https://cs.wikipedia.org/wiki?curid=497166", "title": "Pokožková buňka", "text": "Pokožková buňka\n\nPokožková buňka má více významů:\n"}
{"id": "497167", "url": "https://cs.wikipedia.org/wiki?curid=497167", "title": "Ögedej", "text": "Ögedej\n\nÖgedej (1186 - 11. prosince 1241), též zvaný Ogodej, Ogotaj nebo Oktaj (: , \"\") byl třetí syn Čingischána a po jeho smrti druhý \"Velký chán\" Mongolské říše. Pokračoval v expanzi, kterou jeho otec začal, a stal se světově známým, když dovedl Mongoly nejdál na jih a západ při invazích do Asie a Evropy. Stejně jako zbylí Čingischánovi synové se také podílel na dobývání Číny, Persie a Střední Asie. Vyslal armádu i do Ruska a střední Evropy, vedl ji vojevůdce Batu. \n\nÖgedej měl sedm synů, a to Güjüka, Kodena, Kochua, Korachara, Kashiho, Khadana a Meliqa. Jeho ženou byla Borakchin a později Töregene. Mimo nich měl velké množství konkubín.\n\nV roce 1235 zřídil na území své říše poštovní službu. Nechal postavit nové hlavní město Karakorum.\n\nÖgedej jmenoval jako nástupce svého vnuka Širemuna, ale nakonec se po 5 letech regentství ovdovělé Töregene stal \"Velkým chánem\" jeho syn Güjük.\n\n"}
{"id": "497173", "url": "https://cs.wikipedia.org/wiki?curid=497173", "title": "Tarot (album)", "text": "Tarot (album)\n\nTarot je šesté album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "497177", "url": "https://cs.wikipedia.org/wiki?curid=497177", "title": "Rychlostní silnice na Slovensku", "text": "Rychlostní silnice na Slovensku\n\nRychlostní silnice na Slovensku jsou (shodně jako dříve v Česku) označovány písmenem R, což je počáteční písmeno slovního spojení \"rýchlostná cesta\". Od dálnic se liší povoleným podélným sklonem a poloměrem zatáček, jak je tomu obdobně i v České republice. Za rychlostní silnici lze též považovat dálnici postavenou v polovičním profilu.\n\n\n"}
{"id": "497179", "url": "https://cs.wikipedia.org/wiki?curid=497179", "title": "Špaleta", "text": "Špaleta\n\nŠpaleta (z ital. \"spalletta\", okenní výklenek) je vnitřní povrch okenního nebo dveřního otvoru, případně i oblouku. Svislé plochy se nazývají ostění, dolní plocha parapet, horní díl tvoří rovné nadpraží či klenba. Špaleta může být vůči líci stěny kolmá nebo šikmá, jež lépe osvětluje prostor. Špalety v silných zdech kostelů a zámků se často zdobily malbou nebo obkládaly dřevem.\n\nŠpaletové okno je okno s vnějšími a vnitřními křídly, mezi nimiž je část špalety. U starších staveb se vnější a vnitřní okno zazdívalo zvlášť a spojovala se železnými pásky. Později byla obě okna zasazena ve společné dřevěné zárubni a zasazovala se najednou (kastlové okno). V mezeře mezi oběma křídly mohla být mříž nebo roleta, pěstovaly a pěstují se tam květiny, zapalují svíčky a podobně. Z hlediska tepelné izolace je však mezera příliš široká, takže mezi okny vzniká cirkulace vzduchu a tím i tepelné ztráty. Proto byla donedávna používaná okna zdvojená (dvě křídla sešroubovaná k sobě, otevírají se současně, přičemž alespoň jedno křídlo doléhá na rám) -- typická pro panelovou výstavbu. Dnes se používají pro novostavby v naprosté většině případů jednoduchá okna s dvojskly až trojskly (skla spojená těsným rámečkem s výplní vzduchem či inertními plyny). U rekonstrukcí je doporučeno brát zřetel na charakter původních oken. \n\n"}
{"id": "497183", "url": "https://cs.wikipedia.org/wiki?curid=497183", "title": "Tour de Ski 2010", "text": "Tour de Ski 2010\n\nTour de Ski 2010 byl 4. ročník série závodů v běhu na lyžích. Zahrnoval osm závodů během deseti dnů od 1. do 10. ledna 2010. Oproti předchozím třem ročníkům chybělo mezi místy konání závodů poprvé Nové Město na Moravě, které bylo nahrazeno italským Toblachem. Sprint volnou technikou se jíž po třetí uskutečnil v Praze, ovšem opět na jiném místě - po Hradčanském náměstí a Holešovickém výstavišti to tentokrát bylo na Strahově. Tour de Ski je součástí Světového poháru v běhu na lyžích. Novinkou v pravidlech bylo, že body do Světového poháru za jednotlivé závody se započítávaly, i když závodník nedokončil celý seriál. Proto někteří specialisté sprinteři odstoupili po polovině série. Zvýšena byla i dotace Tour na 1 050 000 švýcarských franků, což je zhruba 17 milionů korun. Vítězství obhajovali Dario Cologna, který skončil třetí a již dvojnásobná vítězka Virpi Kuitunenová, která však odstoupila. \n\n Oberhof:\n\n\n\n\n1. ledna Oberhof\n2. ledna Oberhof\n3. ledna Oberhof\n4. ledna Praha\n6. ledna Cortina d'Ampezzo - Toblach\n7. ledna Toblach\n9. ledna Val di Fiemme\n10. ledna Val di Fiemme\n"}
{"id": "497188", "url": "https://cs.wikipedia.org/wiki?curid=497188", "title": "Nigerijská občanská válka", "text": "Nigerijská občanská válka\n\nObčanská válka v Nigérii, nebo také Nigerijsko-biaferská válka, byl válečný konflikt mezi Nigérií a republikou Biafra, odehrávající se v letech 1967–1970.\n\nNapjatá situace byla v Nigérii již od jejího vzniku v roce 1960. Hlavními příčinami sporů byly boje o moc v rámci federální struktury mezi etnickými skupinami. Hlavními etniky, žijícími v této africké zemi, jsou Hausové – muslimové žijící na severu země, Jorubové žijící na západě a křesťanští Ibové, obývající jihovýchod země.\n\n15. ledna 1966 došlo k neúspěšnému vojenskému převratu, při kterém byli zavražděni přední nigerijští politici, mezi nimi i ministerský předseda. Parlament pověřil ibského generála Johna Thomase Aguyi-Ironsiho, aby obnovil pořádek. Ten však v zemi nastolil vojenskou diktaturu a jmenoval pro každou oblast vojenského guvernéra. Tím, že v nejvyšších funkcích byli Ibové, se rozšířily obavy mezi obyvateli Severní oblasti (Hausy) a vyústily v pogromy proti Ibům. 29. června 1966 byl při dalším vojenském puči generál Ironsi zavražděn a v čele nové vojenské vlády stanul podplukovník (a později generál) Yakubu Gowon.\n\nGowon uchopením moci vrátil Nigérii federální zřízení a propustil některé vězněné politiky. K vypracování nové ústavy byla svolána celonigerijská ústavní konference, která měla řešit mj. etnické problémy či nové administrativní členění federace. Do každé z těchto oblastí byl dosazen vojenský guvernér. Na východě to byl plukovník Chukwuemeka Odumegwu Ojukwu, který však Gowona neuznával jako vrchního velitele armády a usiloval o co největší autonomii Východní oblasti. V rostoucím napětí mezi guvernérem východní oblasti a představiteli Gowonova režimu bylo nesnadné uspořádat schůzku, na které by se tato situace vyřešila. Na začátku ledna 1967 se obě strany setkaly v ghanském městě Aburi. Gowon i Ojukwu jednání považovali za úspěšná, situace se však nezlepšila. Spíše naopak.\n\nOjukwu prohlásil Východní oblast za Republiku Biafru a zrušil svazky s Nigérií. Spoléhal na to, že v Biafře jsou tři čtvrtiny nigerijských ropných zdrojů a že tím pádem bude podporován zahraničními státy. K dalším propagandistickým účelům využíval faktu, že Ibové jsou křesťanského vyznání a těžil z předsudků vůči muslimům. Mnoho afrických politiků však rychle pochopilo, že za sebeurčením Ibů stojí vážné nebezpečí a to v podobě územní celistvosti jiných států subsaharské Afriky, v nichž také existují etnické problémy.\n\nV červenci 1967 začala občanská válka. Nigérie, která na ni nebyla připravena, byla během prvních tří týdnů zaskočena biafarskou ofenzívou. Teprve v srpnu se ji podařilo zastavit postup separatistických jednotek. Postupem času však lépe vyzbrojená a početnější nigerijská armáda získala zpět ztracená území, vpadla do Biafry a dobyla hlavní město Enugu. Válka přinášela stále větší ztráty na lidech i materiálu. Vážným problémem byli také uprchlíci a nedostatek potravin. Nigérie uzavřela východní hranici s Kamerunem a zesílila hospodářskou blokádu.\n\nOjukwu však odmítl kapitulovat a dál vedl uvnitř své země guerillovou válku. Vojensky byl pád Biafry jen otázkou času. V květnu 1968 probíhala v Kampale jednání mezi Nigérií a Biafrou, na nichž federální zástupci žádali ukončení bojů. Ojukwu však odmítl. Na pomoc hladovějícímu obyvatelstvu byly zorganizovány humanitární akce. Do zásilek však byly přidávány i zbraně a nigerijská vláda později zakázala veškeré lety do Biafry. V dubnu v Monrovii a v srpnu v Kampale 1969 proběhla další neúspěšná jednání. Biaferští vojáci byli v zoufalé situaci. 11. ledna 1970 Ojukwu uprchl do Pobřeží slonoviny a o 2 dny později přijal Gowon kapitulaci. Tento konflikt si vyžádal více než milion civilních obětí. Ibové obvinili nigerijskou vládu z plánování genocidy, úmysl se však nepodařilo nikdy prokázat.\n"}
{"id": "497193", "url": "https://cs.wikipedia.org/wiki?curid=497193", "title": "Aporryma", "text": "Aporryma\n\nAporryma je jednotka objemu používaná ve starověké Spartě. Její hodnota činila 6,56 l a dělila se na 4 choinix.\n\n"}
{"id": "497207", "url": "https://cs.wikipedia.org/wiki?curid=497207", "title": "Autumnal", "text": "Autumnal\n\nAutumnal je sedmé album od španělské heavy metalové kapely s prvky neo-classical metalu, power metalu, progressive metalu, symphonic metalu \"Dark Moor\".\n\n"}
{"id": "497208", "url": "https://cs.wikipedia.org/wiki?curid=497208", "title": "Aranzada", "text": "Aranzada\n\nAranzada je jednotka obsahu používaná dříve ve Španělsku pro určení rozlohy vinic. \n\nJejí hodnota činila 4 472 m² (v Kastilii) a 3,672 m² v Córdobě, tvoří 400 čtverečných estadal.\n\n"}
{"id": "497219", "url": "https://cs.wikipedia.org/wiki?curid=497219", "title": "Amateur Hockey Association of Canada", "text": "Amateur Hockey Association of Canada\n\nThe Amateur Hockey Association of Canada (AHAC) byla amatérská mužská hokejová liga založená 8. prosince 1886 a zaniklá roku 1898. Byla to v pořadí druhá liga, která byla organizována na území Kanady. Liga byla zorganizována především proto, aby z dlouhodobé soutěže vzešel nový kanadský šampión. Prvním vítězem se stal hokejový klub Montrealu.\n"}
{"id": "497223", "url": "https://cs.wikipedia.org/wiki?curid=497223", "title": "Harry Nyquist", "text": "Harry Nyquist\n\nHarry Theodor Nyquist [čti nʏ:kvɪst] (7. února 1889, Stora Kil, Švédsko – 4. dubna 1976 Harligen, Texas, USA) byl americký informatik a fyzik švédského původu.\n\nNarodil se ve městě Stora Kil ve Švédsku. Byl synem Lars Jonsson Nyqvist a Katrina Eriksdotter. Měl šest sourozenců. V roce 1907 emigroval do USA.\n\nV roce 1912 byl přijat na University of North Dakota, kde vystudoval elektrotechniku. V roce 1917 získal titul Ph.D. z fyziky na Yalské univerzitě.\n\nV roce 1917-1934 pracoval v AT&T v oddělení výzkumu a vývoje. Poté se společnost přeměnila na Bell Telephone Laboratories, kde pracoval až do odchodu do důchodu v roce 1954.\nV roce 1960 obdržel vyznamenání IRE Medal of Honor.\nV důchodu Nyquist žil v Pharr v Texasu, zemřel v Harligenu v Texasu.\n\nJako inženýr v Bell Telephone Laboratories udělal významnou práci v telegrafii, stabilitě zpětnovazebních zesilovačů a vynálezech jako fax nebo televize a dalších komunikačních problémech. Pomáhal vytvořit první v fax, který byl patentován v roce 1924. V roce 1932 publikoval práci na téma stabilita zpětnovazebních zesilovačů. Nyquistovo kritérium stability je nyní známo z učebnic o teorii zpětné vazby.\n\nJeho teoretická práce se zabývala požadavky na šířku pásma pro přenos informací, které později využil Claude Shannon, vedla k pokrokům v teorii informace.\n\n"}
{"id": "497224", "url": "https://cs.wikipedia.org/wiki?curid=497224", "title": "Lokomotiva 169", "text": "Lokomotiva 169\n\nLokomotiva řady 169 byla prototypová elektrická lokomotiva na stejnosměrný proud vyrobená v jediném kuse plzeňskou firmou Škoda v roce 1987 (tovární typ 85E). Měla se stát základem nové, tzv. III. generace elektrických lokomotiv, jejichž dodávky měly pokračovat plánovanou sériovou výrobou lokomotiv předběžně označených jako řada 170, jejichž výroba se však již neuskutečnila. Během své existence si vysloužila pro své motory přezdívku \"„asynchron“\".\n\nLokomotiva je skříňová, se dvěma koncovými stanovišti strojvedoucího, mezi nimi se nachází strojovna. Má dva dvounápravové podvozky, které byly vyvinuty již roku 1985. Lokomotiva byla původně vybavena pomaloběžnými střídavými asynchronními motory, které obepínaly nápravy. Lokomotiva tak neměla převodovky, z dutého hřídele rotoru se hnací moment přenášel ojničkami. Lokomotiva s pomaloběžnými motory se příliš neosvědčila, zejména rozjezd s větší zátěží býval problematický. Proto byla vybavena novými podvozky s rychloběžnými motory a nápravovými převodovkami. Motory byly napájeny přes proudový střídač. Kromě vzduchových brzdných systémů a ruční brzdy měla lokomotiva i elektrodynamickou brzdu, která měla sloužit v provozu jako hlavní.\n\nLokomotiva nebyla nikdy v majetku ČSD ani ČD, byla těmto společnostem pouze pronajímána. V provozu byla zkoušena na tratích Praha–Beroun a Praha–Nymburk. Od roku 1991 byla jako pronajatá lokomotiva deponována v depu Nymburk, v roce 1994 byla výrobcem za cenu šrotu prodána firmě První správkárenská, která ji do roku 1996 pronajímala Českým drahám. Od roku 1997 ji měla v pronájmu firma ČMKS Holding, ale lokomotiva již nebyla provozní a až do roku 2003 byla odstavena v České Třebové. I když stále existovala možnost stroj opravit do provozuschopného stavu, nestalo se tak a později byla přepravena zpět do areálu firmy Škoda Plzeň, kde měla být využita při ověřování pojezdu a pohonu řady 380. Lokomotiva byla rozebraná, ale k využití pro zkoušky nakonec nedošlo. Po roce 2010 se objevily snahy o opravu lokomotivy alespoň do vystavovatelného stavu pro plzeňské centrum Techmania, ale mezitím byly sešrotovány některé části lokomotivy a kvůli tomu nakonec z těchto úvah sešlo. Značně nekompletní vrak stroje, který měl předznamenat zcela novou generaci škodováckých lokomotiv, tak stojí i nadále odstaven na dvoře v areálu závodu, kde byl vyroben, a je jen otázkou času, kdy bude zlikvidován úplně.\n\nŘada 169 se měla stát základem nové koncepce elektrických lokomotiv Škoda určených pro obnovu lokomotivního parku Československých státních drah.\n\n"}
{"id": "497228", "url": "https://cs.wikipedia.org/wiki?curid=497228", "title": "William Dunn Moseley", "text": "William Dunn Moseley\n\nWilliam Dunn Moseley (1. února 1785 – 4. ledna 1863) byl americký politik, 1. guvernér státu Florida.\n\nAbsolvoval v roce 1818 University of North Carolina. Od roku 1829 do roku 1837 zastupoval Lenoir County v Senátu Severní Karolíny.\n\nV roce 1835 se Moseley a jeho rodina přestěhoval do Jefferson County na Floridě, kde zakoupil plantáž. V roce 1840 byl zvolen do Floridské teritoriální Sněmovny reprezentantů. V roce 1844 získal místo v teritoriálním Senátu.\n\n3. března 1845 se Florida stala 27. členem Unie. V červnu 1845 se konaly první guvernérské volby v novém státě. V nich Moseley, který získal nominaci Demokratické strany, porazil favorizovaného bývalého teritoriálního guvernéra Richarda Calla.\n\nFunkci guvernéra Floridy vykonával od 25. června 1845 do 1. října 1849.\n"}
{"id": "497230", "url": "https://cs.wikipedia.org/wiki?curid=497230", "title": "Jana Juřenčáková", "text": "Jana Juřenčáková\n\nJana Juřenčáková (* 29. října 1962 Slavičín) je česká politička a podnikatelka v oblasti daní, v letech 2013 až 2015 předsedkyně Sdružení místních samospráv ČR, v letech 2006 až 2012 senátorka za obvod č. 80 – Zlín a v letech 2000 až 2006 starostka obce Rokytnice na Zlínsku.\n\nVystudovala obor ekonomika zemědělství na Střední zemědělské technické škole v Bučovicích. V letech 1987 až 1992 dálkově vystudovala obor ekonomika práce na VŠE v Praze. Dále se vzdělává v oboru daní a práva.\n\nPo maturitě v roce 1981 nastoupila na Městský úřad ve Slavičíně, kde pracovala do roku 1991. Od roku 1992 podniká v ekonomickém a organizačním poradenství. V roce 1993 vykonala zkoušky, díky nimž se stala daňovou poradkyní. V dubnu 2013 byla zvolena předsedkyní Sdružení místních samospráv ČR, které je nevládní apolitickou organizací s celostátní působností, sdružuje a hájí zájmy obcí a měst v ČR. Na jaře 2013 vyučovala předmět Daně na Univerzitě Tomáše Bati ve Zlíně. Od ledna 2013 byla předsedkyní 2. Zlínské výzvy – petice za respektování potřeb regionů a nárokové čerpání prostředků EU v období 2014–2020.\n\nJe vdaná, má syna Petra a dceru Janu. Vnoučata Ninu a Stanislava.\n\nV roce 1999 iniciovala petici za samostatnost Rokytnice, kde se po jejím odtržení od města Slavičína v roce 2000 stala neuvolněnou starostkou, kterou byla až do listopadu 2006. Členkou zastupitelstva byla do roku 2007, kdy z časových důvodů rezignovala. Od roku 2004 byla členkou finančního výboru Zlínského kraje jako nezávislá za SNK ED a hnutí Starostové a nezávislí, v roce 2007 toto místo z časových důvodů opustila. V březnu 2004 iniciovala tzv. Rokytenskou výzvu – úspěšná petice proti změnám režimu na česko-slovenské hranici.\n\nV dubnu 2006 iniciovala vyhlášení Petice proti diskriminaci občanů menších měst a obcí – „Iniciativa za živý venkov\".\n\nV senátních volbách 2006 se stala senátorkou za obvod č. 80 – Zlín, přestože v prvním kole byla poražena tehdejším senátorem Jiřím Stodůlkou z KDU-ČSL v poměru 19,18 % ku 23,01 % hlasů. Ve druhém kole však dokázala na svou stranu přitáhnout více voličů a se ziskem 58,58 % hlasů získala mandát členky horní komory českého parlamentu. Kandidovala za hnutí Nezávislí starostové pro kraj, které se později transformovalo na Starostové a nezávislí.\n\nZasedala ve Výboru pro záležitosti Evropské unie, místopředsedala Stálé komisi Senátu pro rozvoj venkova a předsedala Stálé komisi Senátu pro ochranu soukromí. Byla členkou Klubu otevřené demokracie, který se stal Klubem TOP 09 a Starostové.\n\nZměna zákona o rozpočtovém určení daní\n\nBojovala a pomohla prosadit změnu zákona o rozpočtovém určení daní, který v roce 2013 přinesl 12 mld. Kč. do rozpočtů zejména menších měst a obcí.\n\nPodpora regionu – zprostředkování výstav a vystoupení v Senátu.\n\nVystoupení v Senátu\n\nOlšava z Uherského Brodu, Radovan z Napajedel, Kohútek a Strúček z Bánova, Malé Zálesí z Luhačovic, Chasa ze Spytihněvi a Dechová hudba Topolanka, Světlovan z Bojkovic, Ženský pěvecký sbor z Otrokovic, Kopaničár ze Starého Hrozenkova, Dechová hudba Komňané a soubor Podšable, Cimbálová muzika Stanislava Gabriela a soubor Kalina z Babic.\n\nVýstavy v Senátu\n\nMalby – Jaroslav Jeřábek ze Slavičína, dřevořezby – Jaroslav Liška z Brumova – Bylnice, výstava dřevořezeb a výtvarníků z Otrokovic, výstava Sdružení výtvarníků Moravsko-slovenského pomezí z Uherského Brodu, výstava studentů Střední odborné školy z Luhačovic, společná výstava Františka Slováka a Zdeňka Kutry ze Slavičína.\n\nVe volbách do Senátu PČR v roce 2012 se pokoušela post senátorky obhájit jako kandidátka STAN a Zlínského hnutí nezávislých. Se ziskem 4 736 hlasů (12,18 %) však skončila čtvrtá a do druhého kola se nedostala (v senátorském křesle ji nahradil Tomio Okamura).\n\nV doplňovacích volbách do Senátu PČR v roce 2014 v obvodu č. 80 – Zlín kandidovala na zkrácené období a pokusila se tak vrátit do Senátu PČR, jako nestraník za hnutí Nezávislí.. Neuspěla a skončila na pátém místě se ziskem 12,84 % hlasů.\n\nV komunálních volbách v roce 2014 byla zvolena jako nezávislá na kandidátce s názvem „\"ROZVOJ, TRADICE A KULTURA“\" zastupitelkou obce Rokytnice na Zlínsku. Původně figurovala na 5. místě kandidátky, vlivem preferenčních hlasů však nakonec skončila první.\n\nV letech 1988 až 1989 byla členkou KSČ a v letech 2011 až 2013 pak členkou politického hnutí Starostové a nezávislí.\n\nVe volbách do Poslanecké sněmovny PČR v roce 2017 byla lídryní kandidátky strany Realisté ve Zlínském kraji, ale neuspěla.\n\nVe volbách do Senátu PČR v roce 2018 kandidovala za stranu REALISTÉ v obvodu č. 80 – Zlín. Se ziskem 11,37 % hlasů skončila na 3. místě.\n\n"}
{"id": "497232", "url": "https://cs.wikipedia.org/wiki?curid=497232", "title": "...Where the Shadows Lie", "text": "...Where the Shadows Lie\n\n...Where the Shadows Lie je první album od finské heavy metalové, power metalové, viking metalové, symphonic metalové kapely \"Battlelore\".\n\n"}
{"id": "497233", "url": "https://cs.wikipedia.org/wiki?curid=497233", "title": "Leirvík", "text": "Leirvík\n\nLeirvík je město na Faerských ostrovech, přesněji na východním pobřeží druhého největšího faerského ostrova Eysturoy. Je to významný regionální trajektový přístav a také je důležitý kvůli rybářskému průmyslu. Archeologické výzkumy ukázaly, že město bylo osídleno už v 9. století Vikingy. V dubnu 2006 byl otevřen podmořský tunel Norðoyatunnilin, který spojuje Leirvík s Klaksvíkem.\n"}
{"id": "497235", "url": "https://cs.wikipedia.org/wiki?curid=497235", "title": "Kostřín", "text": "Kostřín\n\nKostřín (polsky Kostrzyn nad Odrą, ) je město na soutoku Odry a Warty v polském Lubušském vojvodství. Je zde silniční a železniční přechod do Německa. Do roku 2003 užívalo město pouze název \"Kostryn\", přídomek nad Odrou přijalo, aby se odlišilo od mnohem menšího Kostrzyna.\n\nMěsto bylo na místě staršího polského osídlení založeno ve 13. století, kdy se území tzv. Nové Marky stalo součástí Braniborska. Kolem roku 1300 dostali jeho obyvatelé magdeburské městské právo. Od 16. století je v Kostříně budován zámek jako jedno z hohenzollernských sídel a zesilováno městské opevnění. Za třicetileté války přebudovali Švédové město v pevnost, která je dále posilována v průběhu 18. století. Spojením Braniborska a Východního Pruska roste význam Kostřína, který leží na cestě mezi nimi. V 19. století je v trase přes Kostřín vybudována železnice, která spojila Berlín a Královec (tzv. \"Preußische Ostbahn\" – Kostřína dosáhla 1857, přímé spojení dokončeno 1866). Od roku 1875, kdy byla vystavěna železnice z Vratislavi do Štětína, se město stalo významnou železniční křižovatkou (nádraží bylo v Novém Městě.)\n\nOd ledna do dubna 1945 bylo město hájeno nacistickým Wehrmachtem jako poslední opěrný bod před hlavním úderem Rudé armády na Berlín. Přitom bylo Staré Město nacházející se mezi Odrou a Wartou zcela zničeno. Po válce se Odra stala novou hranicí mezi Polskem a pozdějším východním Německem. Jádrem nového polského města se stalo Nové Město na pravém břehu Warty kolem nádraží. Staré Město nebylo obnoveno, je lidově nazýváno „Pompeje“. Bývalé předměstí Küstrin-Kietz na levém břehu Odry zůstalo součástí Německa, vyvíjelo se jako samostatná obec (neměla titul města). Od roku 1998 tvoří spolu s dalšími osadami obec Küstriner Vorland.\n\nKaždoročně uprostřed letních prázdnin se Kostrzyn stává dějištěm jednoho z největších open-air hudebních festivalů Przystanek Woodstock.\n\n"}
{"id": "497236", "url": "https://cs.wikipedia.org/wiki?curid=497236", "title": "Velocipéd", "text": "Velocipéd\n\nVelocipéd (latinský výraz pro \"rychlou nohu\") je zastřešující termín pro všechny člověkem poháněné pozemní dopravní prostředky s jedním nebo více koly. Nejběžnějším typem velocipédu je v jednadvacátém století jízdní kolo.\n\nTermín \"velocipéd\" je dnes hlavně používán jako všeobjímající termín pro různé předchůdce dnešního jízdního kola – bicyklu, tříkolky a quadracyklu, které byly vyvinuty mezi lety 1817 a 1880. V aktuální české legislativě je naopak takovým všeobjímající termínem, zahrnujícím i koloběžku, jízdní kolo. \n\nJízdní kolo bylo vynalezeno Karlem Draisem v roce 1817 v Karlsruhe v dnešním Německu. O velocipéd se v roce 1818 zajímal i Nicéphore Niépce.\n\n\n"}
{"id": "497238", "url": "https://cs.wikipedia.org/wiki?curid=497238", "title": "Sprašová rokle u Zeměch", "text": "Sprašová rokle u Zeměch\n\nPřírodní památka Sprašová rokle u Zeměch se rozkládá při jižním okraji vsi Zeměchy, která z administrativního hlediska je součástí města Kralupy nad Vltavou v okrese Mělník ve Středočeském kraji. Chráněné území je ve správě Krajského úřadu Středočeského kraje.\n\nPředmětem ochrany je hluboce zaříznutá rokle v mocném profilu navátých spraší se zbytky vegetace, typické pro sprašové půdy. Jedná se o významný geomorfologický fenomén, který vyznačuje stratigrafický profil mezi starším a mladším pleistocénem, v jehož vrstvách je možné pozorovat černozem na spraši. Spraš se zde ukládala více než 200 000 let a střídání světlé a tmavé půdy nám dokazují střídání dob ledových a meziledových. Na okraji rokle jsou zachovány zbytky stepních porostů s výskytem vzácných a chráněných druhů rostlin a živočichů \n\nZdejší vlhké prostředí na dně rokle vyhovuje rostlinám, jako je sasanka hajní (\"Anemone nemorosa\"), nebo bažanka vytrvalá (\"Mercurialis perennis\"). Z fauny zde můžeme najít velké množství bezobratlých živočichů, zejména blanokřídlí hmyz. \n\nSprašová rokle se nachází na jižním okraji vsi Zeměchy, která je součástí Kralup nad Vltavou v okrese Mělník.  Chráněné území se nachází v nadmořské výšce 195–214 metrů a celková výměra lokality je 1,4938 ha. Rokle je na svém okraji obklopena stepní vegetací, na kterou navazují hospodářsky aktivní pole.\n\nLeží v oblasti permokarbonu a terciéru středočeské a západočeské limnické oblasti. Geomorfologicky spadá do pražské plošiny (soustava Kladenská tabule). Tu charakterizuje převážně plochý reliéf s vyvýšeninami a nečetnými zářezovými roklemi. Samotný sprašový zářez této rokle dosahuje do hloubky více než 10 metrů.\nTato přírodní památka byla vyhlášena okresním národním výborem Mělník 19. prosince 1986, přičemž vyhláška vstoupila v platnost 1. ledna 1987.\n\nSpraš se zde ukládala více než 200 000 let a střídání světlé a tmavé půdy nám dokazují střídání dob ledových a meziledových. Spraše vznikaly vyvátím jemnozrnného materiálu z teplých i studených oblastí, bez rostlinného pokryvu, ležících v předpolí kontinentálních ledovců. Tato rokle je velice významná, jelikož většina zonálně sprašových stepí byla v minulosti přeměněno na hospodářská pole. \n\nVe stěně můžeme nalézt arkózové pískovce a slepence svrchního karbonu kladenské pánve. Tyto arkózové pískovce obsahují značný podíl bělavých živců a ve slepencích převládá křemen a tmavé valouny buližníků. Je zde také velmi dobře vidět střádání vrstev o různé zrnitosti. Spraš zde dosahuje mocnosti přes deset metrů. Jedná se o klastický (úlomkovitý) sediment navátého (eolitického) původu. Velikost částic je většinou velká 0,03–0,06 mm. Skládá se z křemenného materiálu s hojnou jílovitou a vápnitou příměsí. Na profilu lze vidět charakteristické vlastnosti této horniny. Spraš je nevrstevnatá a rozmnělnitelná v prstech. Ve spraši můžeme nalézt drobné vápnité konkrece. Typická barva je okrová. Na stěně spraší jsou dobře vidět tmavé horizonty tzv. pohřbených půd. Spodní patří do doby ledové (glaciálu). V horní části jsou tři vrstvy fosílií (pohřbených půd). Od země nahoru lze vidět střídání dob ledových a dob meziledových. Svrchní vrstva je již současná půda, která zahrnuje i povrchovou vrstvu ornice.\n\nRostou zde dřeviny s převahou javoru (\"Acer\"), dubu (\"Quercus\") a akátu (\"Robinia pseudacacia\"). V podrostu se vyskytuje hájová květena - dymnivka dutá (\"Corydalis cava\"), kozinec bezlodyžný \"(Astragalus excapus)\", bělozářka liliovitá \"(Anthericum liliago)\", sasanka hajní (\"Anemone nemorosa\")\",\" hvězdnice zlatovlásek \"(Aster linosyris),\" hvězdnice chlumní \"(Aster amellus)\" a bažanka vytrvalá (\"Mercurialis perennis\"). Z čeledi lipnicovitých zde můžeme najít kavyl Ivanův \"(Stipa pennata).\" Problémem je zarůstání této vegetace akátem, proto se musí akát odstraňovat.\n\nVýznamnou složkou jsou stepní bezobratlí, především blanokřídlý hmyz. Velice vzácný je sklípkánek pontický (\"Atypus muralis\") a z měkkýšů suchomilka (\"Helicella striga\"). \n\nPředmětem ochrany je především geologický fenomén - sprašové sedimenty se třemi horizonty fosilních půd a fosilní faunou.\n\nHlavním dlouhodobým ochranářským cílem je zachovat silně reliktní rostlinná a živočišná společenstva zonální (sprašové) černozemní stepi, a také udržení geomorfologického objektu - 18 metrů hluboké rokle. Stepní společenstva se musí chránit před zarůstáním dřevinami. Takto je potřeba chránit i jiné části rokle: osypy, hrany nebo stěny. Protože dřeviny (zejména akát) mají na svědomí řícení strmých stěn. V roce 1980 byl proveden první asanační zásah na redukci dřevin. Následně byl několikrát opakován. Poslední proběhl roku 2004 a ukazuje se jako potřebné tyto redukce opakovat s větší intenzitou.\n\nDalším problémem je spad z průmyslových podniků přilehlých měst (Mělník a Kralupy nad Vltavou) a hromadění odpadů z domácností v ústí rokle.\n\nSprašová ostrožna byla ještě v druhé polovině 60. let odkopávána místními obyvateli pro získání hlíny, která sloužila pro vymazávání kamen. Toto odkopávání narušovalo stabilitu a zmenšovalo rozlohu.\n\nKolem poloviny 20. století došlo k zalesnění jihozápadní části rokle. Také zde byly vysazeny solitérní dřeviny (akáty), což mělo negativní vliv na rokli. Okolí rokle je hojně hospodářsky využíváno. Hospodaří se zde podle platných hospodářských plánů, ale na rokli to má velký vliv - hlavně eutrofizací a chemizací půdy v bezprostřední blízkosti rokle. Mezi doporučení udržitelného hospodaření patří znovuobnovení pastvy v okolí rokle.\nNa lokalitu nevede žádná značená turistická stezka, avšak lze tam dojít poměrně snadno ze Zeměch. Na jižním konci vesnice je úzká cesta vedoucí vpravo přímo do rokle (ulice V Rokli), vstup je označený dřevěnou šipkou. Pokud chce návštěvník vidět rokli z výšky, musí jít cestou vlevo do mírného kopce. Rokli je vhodné navštívit za suchého počasí, jelikož cesta jinak bývá bahnitá a dolů do rokle se špatně dostává.\n\n\n\n"}
{"id": "497239", "url": "https://cs.wikipedia.org/wiki?curid=497239", "title": "Džuči", "text": "Džuči\n\nDžuči (1180 - 1227) případně Džoči (: , '; : ') byl nejstarším ze čtyř synů Čingischána a jeho manželky Börte. Spolu se svým otcem se účastnil dobývání Centrální Asie.\n\nPřed svou smrtí rozdělil Čingischán mongolskou říši na čtyři části a ty pak rozdělil do správy mezi své čtyři syny. Nejstarší Džuči obdržel severozápadní část sahající od Altaje až k Uralu a na jihu po Aralské jezero. Byl však zavražděn najatými vrahy a zemřel ve stejném roce jako jeho otec. Vládu nad tímto územím pak převzal jeho syn Batu. Říše s původním názvem Ulus Džuči byla rozsáhlým státním útvarem, který vznikl roku 1242 jako součást mongolské veleříše na ohromném prostoru východní Evropy a Sibiře a stala se základem později vzniklé Zlaté hordy.\n\nKolem Čingischánova otcovství jsou však pochybnosti. Krátce po svatbě Börte s Čingischánem (v té době Temüdžinem) byla Börte unesena kmenem Merkitů. Po několik měsíců byla držena v zajetí Chilgera Bokeho, bratra vůdce Merkitů. Později ji získal Temüdžin zpět a krátce na to Börte porodila Džučiho. Zdá se, že Čingischán zacházel s Džučim jako s vlastním, ale neví se přesně jestli byl jeho skutečným otcem on, nebo Chilger Boke. Tato nejistota ohledně otcovství nezůstala bez následků. Džučiho potomci, i přes to, že tvořili nejstarší větev rodiny, nebyli uznáváni jako Čingischánovi potomci.\n\n\n"}
{"id": "497240", "url": "https://cs.wikipedia.org/wiki?curid=497240", "title": "András Littay", "text": "András Littay\n\nAndrás Littay (15. srpen 1884, Szabadka, Rakousko-Uhersko - 21. červenec 1967, Melbourne, Austrálie) byl maďarský generál. Před a během druhé světové války zastával řadu funkcí. Byl také velitelem sedmého sboru. Účastnil se těsně před druhou světovou válkou malé války se Slovenskem.\n"}
{"id": "497243", "url": "https://cs.wikipedia.org/wiki?curid=497243", "title": "Nasavsko", "text": "Nasavsko\n\nNasavsko (německy: \"Nassau\") je historické území v Německu, rozdělené dnes mezi spolkové země Hesensko, Porýní-Falc, respektive i Severní Porýní-Vestfálsko (část Nasavska kolem Siegenu připojená po roce 1815 k Prusku). Nasavsko existovalo jako politický celek v letech 1125 až 1866, přičemž v letech 1052 až 1576 bylo rodovým hrabstvím. Od roku 1255 bylo většinou rozděleno na více částí, které se různě spojovaly a dělily. Tyto zbylé části se v roce 1806 na Napoleonův příkaz sjednotily v jednotné vévodství Nasavsko. To bylo ale jako spojenec Rakouska roku 1866 anektováno Pruskem a v jeho rámci začleněno do provincie Hesensko-Nasavsko (kterou tvořilo dále bývalé svobodné město Frankfurt nad Mohanem a Hesensko-Kasselsko).\n\nZakladatel rodu Nasavských hrabě Dudo-Oldřich sídlil na hradě Laurenburg, který se nachází několik kilometrů od současného města Nassau na horním toku řeky Lahn. Jeho syn Robert I. nechal postavit v Nassau hrad přibližně roku 1125 a sám se nazýval \"hrabětem z Nassau\". Titul nasavského hraběte byl potvrzen až roku 1159 tj. pět let po smrti Roberta I. V tomto roku se taky stal hrad Nassau sídlem vládnoucího rodu a ten po něm získal jméno. Robertův syn Robert syn Walram I. (1154-1198) byl první panovník, který se již poprávu nazýval \"hrabětem z Nassau\".\n\nBěhem 12. století získal rod území Herborner Mark, Kalenberger Zent, Heimau (Löhnberg) a \"Panství Westerwald\". Na konci 12. století získaly Nasavští rovněž Wiesbaden.\n\n\n\nHrabě Jindřich II. získal Weilburg. Po jeho smrti v roce 1255 si jeho synové rozdělili území takže, starší Walram II. získal především hrabství Nassau-Weilburg, zatímco mladší Oto I. získal hrabství Nassau-Siegen a Nassau-Dillenburg (od 1328). Walram se stal zakladatelem starší linie a Otto naopak mladší linie.\n\n17. července 1806 se zbylá nasavská hrabství Nasavsko-Usingen a Nasavsko-Weilburg připojila k Rýnskému spolku. Pod Napoleonovým tlakem byla následně 30. srpna 1806 obě hrabství sloučena do jednotného Nasavského vévodství. Dohodou bývalých hrabat (Fridricha Augusta Nasavsko-Usingenského a jeho bratrance prince Fridricha Viléma Nasavsko-Weilburského) bylo ustanoveno, že Fridrich August se stane vévodou, a jelikož neměl dědice, vévodství po jeho smrti získá právě Fridrich Vilém. Ten ale 9. ledna 1816 náhle zemřel při pádu ze schodů jen dva týdny před bratrancovou smrtí. Nasavské vévodství tak v roce 1816 zdědil jeho syn Vilém a po dlouhé době bylo opět jednotné a podstatně rozšířené.\n\nNa Vídeňském kongresu roku 1815 ztratilo Nasavsko část území ve prospěch Pruska, následně se stejně jako ostatní německé státy stalo členem Německého spolku.\n\nVévodové:\n\n\nPo porážce Rakouského císařství v prusko-rakouské válce v roce 1866 bylo Nasavské vévodství jako spojenec Rakouska anektováno Pruskem. Vévoda Adolf byl zbaven trůnu a vévodství se spolu s dalšími anektovanými územími stalo součástí Pruského království jako provincie Hesensko-Nasavsko. Vévoda Adolf tak přišel o faktickou vládu v Nasavsku, titul mu ale zůstal. V roce 1890 zdědil po svém strýci Vilému III. velkovévodství Lucemburské.\n\nRoku 1866 bylo Nasavské vévodství jako spojenec Rakouského císařství anektováno Pruskem, protože prusko-rakouskou válku probíhající roku 1866 Rakousko prohrálo. Vévoda Adolf byl zbaven trůnu a vévodství se stalo součástí Pruska resp. pruského království jako provincie Hesensko-Nasavsko. Vévoda Adolf tedy přišel o faktickou vládu v Nasavsku (titul mu ale zůstal a roce 1890 získal velkovévodství lucemburské). Nová pruská provincie Hesensko-Nasavsko sestávala (jak jde poznat ze znaku) především z území bývalého Hesenska-Kasselska, Nasavského vévodství a svobodného města Frankfurt nad Mohanem.\n\nSoučástí této provincie bylo území Nasavska až do roku 1944, kdy byla jižní část provincie spolu s územím Frankfurtu vydělena jako provincie Nasavsko a zbytek se stal provincií Kurhesensko.\n\nV současnosti je bývalé Nasavsko rozděleno mezi spolkové země Hesensko a Porýní-Falc.\n\n"}
{"id": "497249", "url": "https://cs.wikipedia.org/wiki?curid=497249", "title": "Pravidlo pěti sekund", "text": "Pravidlo pěti sekund\n\nPravidlo pěti sekund je oblíbená humorná teorie týkající se spadlého jídla na zem. Podstata pravidla spočívá v tom, že jídlo, které spadlo na zem, je možné bezpečně sníst bez zasažení bakteriemi nebo původci nemocí, pokud je zdviženo do pěti sekund. Toto pravidlo je ale vědecky vyvráceno. Některé bakterie se přenesou rychleji než za jednu sekundu. V Rusku existuje podobné pravidlo: „Ihned zvednuté se nepovažuje za spadlé.“\n\nPravidlo pěti sekund se nevztahuje na lepivé potraviny (např. máslo, jogurt, zmrzlina), na které se nečistoty zjevně nalepí. Původ pravidla není známý.\n\nV roce 2003 zjistila laborantka Jillian Clarková z Univerzita Illinois v Urbana Champaign ve svém výzkumu, že pravidlo pěti sekund znalo 56 % mužů a 70 % žen. Shromáždila vzorky z podlah v kampusu, které byly podrobeny mikroskopické analýze. Zjistilo se, že různé druhy jídla byly výrazně kontaminovány po krátkém kontaktu bakterií Escherichia coli. Na druhou stranu Clarková neobjevila významné známky kontaminace na veřejných podlahách, které by měly představovat zdravotní rizika. Clarková za tento výzkum dostala v roce 2004 Ig Nobelovu cenu.\n\nV důkladnější studii z roku 2006 byly bakterie salmonely aplikovány na dřevo, dlaždice a nylonový koberec a vystavené suchu přežily až 28 dní. Po osmihodinovém vystavení suchým podmínkám by bakterie stále mohly kontaminovat chleba se salámem do pěti minut a při kontaktu delším než hodinu stoupla kontaminace až desetkrát.\n\nPravidlo pěti sekund bylo také předmětem jedné epizody populárního televizního pořadu Bořiči mýtů kanálu Discovery. Přes použití rozdílné metody výzkumu byl závěr stejný – není důležité, jak dlouho je potravina vystavena bakteriím, protože je kontaminována prakticky ihned. Rozdíl mezi vystavením působení bakterií na 2 nebo 6 sekund byl zanedbatelný.\n\nTed Allen podrobil pravidlo testování v epizodě seriálu Food Detectives. Výsledek: Bakterie ulpí na jídle okamžitě. Frekventovanější oblasti vedou k většímu znečištění jídla bakteriemi.\n"}
{"id": "497250", "url": "https://cs.wikipedia.org/wiki?curid=497250", "title": "Křížová klenba", "text": "Křížová klenba\n\nKřížová klenba je nejběžnější typ středověké klenby, který vzniká jako průnik dvou vzájemně kolmých válcových nebo lomených ploch. Už v románské architektuře se na hranách tohoto průniku objevují žebra, která klenbu odlehčují a usnadňují její konstrukci. \n\nNa rozdíl od nejprostší valené klenby, kterou lze vytvořit nad dvěma protilehlými stěnami, klene se křížová klenba jen na čtyři rohové podpěry, takže na pole křížové klenby mohou navazovat další ve všech čtyřech směrech. Proto se nejprve objevuje v tak zvaném křížení – průsečíku hlavní a křížové lodi. Klenbu tvoří čtyři klenební plochy čili kápě, jejichž styčné hrany tvoří v půdorysu kříž. Taková klenba (bez žeber) se stavěla na tvarové lešení, a to obvykle z kamene. \nUž od 12. století se v severní Itálii začala objevovat jiná konstrukce. Čtyři rohy klenby (podpory) se nejprve spojily dvěma zkříženými kamennými oblouky čili žebry, v jejichž průsečíku je výrazný svorník, často plasticky zdobený. Plochy mezi nimi (kápě) se mohly vyzdít podstatně lehčím zdivem a aspoň zčásti bez podpůrného lešení. \n\nPokud se křížová klenba klene nad polokruhovými oblouky a i žebra tvoří půlkruhy, je jejich průsečík podstatně výš než vrcholky čtyř oblouků. To je křížová klenba stoupající. Konstrukce vyšších lomených oblouků umožnila, aby vrcholnice všech čtyř kápí byly vodorovné a průsečík žeber byl ve stejné výšce jako vrcholy základních oblouků. \n\nStavba žeber byla ovšem náročná, zejména na přesnost plánování i kamenické práce: jednotlivé kameny, které se tesaly na zemi, musely přesně navazovat a lícovat. Při této konstrukci pak bylo také přirozené, že se začaly stavět lomené oblouky s menšími bočními tlaky na podpory. V gotické architektuře se žebra bohatě profilují a objevují se stále složitější tvary žebrových kleneb. V renesanci a v baroku se křížové klenby bez žeber stále užívají, často i pro menší a obyčejnější prostory. Zejména v renesanci se žebra často aspoň naznačovala maltovými hřebínky (hřebínková klenba). \n\n\n\n"}
{"id": "497251", "url": "https://cs.wikipedia.org/wiki?curid=497251", "title": "Kuneš Kunz", "text": "Kuneš Kunz\n\nKonrád Kuneš Kunz (18. února 1846 Kunštát – 17. června 1890 Brno) byl moravský veřejný činitel a novinář, organizátor českojazyčného školství a kultury v Brně.\n\nPocházel z chudé vlastenecké rodiny; jeho otec byl známý mezi sousedy odvážným rozšiřováním spisů Karla Havlíčka. Vystudoval reálnou školu v Brně a nastoupil do zaměstnání jako úředník zemské správy. Od 60. let se účastnil veřejného života. Stal se členem výboru Sokola a organizoval Sokolské slavnosti. Během jeho místopředsednictví byla brněnská organizace rozpuštěna kvůli politickým projevům ve Střelicích.\n\nRoku 1877 se zapojil do úsilí k otevření české školy. V té době byly všechny školy v Brně německé, s výjimkou jedné cvičné při učitelském ústavu. Když ta měla být přemístěna do odlehlé budovy, rozhodl se Kunz společně s dalšími brněnskými vlastenci (Bedřich Hoppe, Wolfgang Kusý, Josef Svatopluk Wurm) k založení soukromé. Byl to obtížný úkol. Nejprve museli získat povolení. Jakmile se to podařilo, začalo neméně náročné přesvědčování rodičů k zápisu svých dětí; mnozí, zejména řemeslníci závislí na německých zákaznících, měli obavy z následků. Škola byla otevřena na Starém Brně roku 1878 a v prvním roce ji navštěvovalo pouhých 33 dětí. Místnost poskytla Beseda, s učebními pomůckami pomohli místní řemeslníci. Ke správě bylo zřízeno kuratorium, po roce přejmenované na Matici školskou, jejímž předsedou byl Bedřich Hoppe. Kunz zastával funkci pokladníka a s rostoucím počtem žáků bylo jeho ukolem získat dostatek finančních prostředků. Založením matiční školy nastal rozvoj českojazyčného školství v Brně; během následujících deseti let tam vznikly další tři základní a sedm mateřských škol, do kterých v roce 1888 chodilo 2200 dětí.\n\nKunz se účastnil i činnosti dalších občanských sdružení – působil ve výborech záložny cyrilometodějské, družstva Národního divadla Brno, Matice Besedního domu, akciové tiskárny moravské, českého čtenářského spolku a hospodářského spolku.\n\nDůležitá byla i jeho činnost novinářská. V článcích poukazoval na nepravosti ve veřejné správě, což občas vyvolávalo nevůli místních Němců. V roce 1881 se pokusil svépomocí o zavedení rovnoprávných česko-německých nárožních tabulek.\n\nKunz byl jako úředník předčasně penzionován 1. listopadu 1885 kvůli oční chorobě (přinejmenším to byl oficiální důvod). I nadále ale veřejně působil. Za zásluhy ho jmenovali čestným občanem rodného Kunštátu. Zemřel na zápal plic.\n\n"}
{"id": "497252", "url": "https://cs.wikipedia.org/wiki?curid=497252", "title": "Alois Oliva", "text": "Alois Oliva\n\nAlois Oliva (12. července 1822 Kutná Hora – 21. prosince 1899 Praha) byl český velkoobchodník, pražský komunální politik, zemský i říšský poslanec a mecenáš, zakladatel Olivovy nadace.\n\nPocházel z původně bohaté měšťanské rodiny, která zchudla nešťastným požárem a změnou zákonů. Rodiče mu ale přesto zajistili kvalitní vzdělání. Po absolvování gymnázia v Drážďanech, kde bydlel u příbuzných, se začal věnovat obchodu. Roku 1837 nastoupil jako praktikant do podniku Urfus & Ribl a brzy se osvědčil tak, že ho v roce 1842 jako dvacetiletého jmenovali prokuristou. V této pozici zůstal až do reorganizace firmy. Pak se stal hlavním účetním, prokuristou a později i společníkem v cukrovaru J. Dinglera na Ruzyni. V roce 1864 si založil vlastní úspěšný komisionářský obchod s cukrem v Praze, který řídil až do roku 1883 (kdy odešel ze zdravotních důvodů).\n\nVedle podnikání se účastnil veřejného života, zejména v hospodářské oblasti. Od roku 1863 byl členem městského zastupitelstva v Praze a později i městské rady. V této funkci dohlížel na účetnictví obecní plynárny a na provoz městské školy u sv. Jindřicha, kterou podporoval i finančně. Za činnost v pražské obci získal roku 1866 rytířský Řád císaře Františka Josefa.\n\nVstoupil i do Jednoty průmyslové a po čase se stal jejím hlavním ředitelem. Pomáhal zřizovat Průmyslovou banku a byl jmenován starostou obchodního spolku Merkur. Byl i spoluzakladatelem pražské burzy.\n\nByl členem výboru družstva Prozatímního divadla, ve kterém byl hlavním odpůrcem uměleckého ředitele opery a prvního kapelníka Bedřicha Smetany, jehož navrhoval nahradit Janem Nepomukem Maýrem.\n\nRoku 1865 byl také zvolen poslancem Českého zemského sněmu. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nPoliticky se řadil ke staročechům. V prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval městskou kurii, obvod Karlín, Vyšehrad, Smíchov atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil, čímž byl jeho mandát i přes opakované zvolení prohlášen za zaniklý.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí (liberální i šlechtickou), na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 tak Oliva nastoupil za městskou kurii obvod Karlín, Vyšehrad atd. do sněmovny a nyní mandát převzal. Rezignaci na poslanecký mandát oznámil 30. listopadu 1880.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nOliva byl dlouhá léta známý jako mecenáš umění a dobročinných spolků. Vlastní děti neměl, a tak s manželkou Louisou podporoval výchovu dětí z chudých rodin. 15. června 1890 věnovali u příležitosti sňatku arcikněžny Marie Valerie dva své domy v centru Prahy – Na příkopě 573 a 957 (průchod na Ovocný trh) pražské obci s tím, aby všechny výnosy z těchto budov po jejich smrti byly použity na financování nově zřízené vychovatelny pro zanedbané děti. Zařízení se mělo jmenovat „Dětský vychovací ústav Aloisa a Louisy Olivových – Vychovatelna Olivových“ a mělo fungovat na následujících zásadách:\n\nMěstská rada tento dar s radostí přijala a rozhodla se vyplácet po následujících pět let každoročně 10.000 zlatých na úhradu počátečních nákladů spojených s nákupem pozemku a výstavbou budov. Z vděčnosti také přejmenovala pražskou ulici, v níž dárce žil, na Olivovu (předtím se jmenovala Sirotčí). Svým darem se Olivovi zařadili mezi největší mecenáše své doby, jakými byli Anna Náprstková a Josef Hlávka.\n\nPočátkem roku 1892, po smrti manželky, dal Alois Oliva souhlas se zahájením prací. Koupil parcelu u Říčan za 15.846 zlatých a na stavbu přispěl dalšími 50.000 zlatých. Provedení bylo zadáno architektu Kaurovi, vrchnímu inženýru Taťounovi a stavitelům Romováčkovi a Fialkovi. Vnějším vzhledem měla budova připomínat palác s věží, vnitřní uspořádání mělo být podřízeno potřebám moderního výchovného ústavu (kaple, tělocvična, jídelna, učebny, dílny, ložnice, umývárny apod.).\n\nÚstav byl slavnostně otevřen v neděli 18. října 1896 za přítomnosti pražského starosty Čeňka Gregora, jeho náměstka Vladimíra Srba, zakladatele Aloise Olivy, zemského školního inspektora Procházky, zástupců vlasteneckých spolků, představitelů okolních obcí i mnoha občanů. Starosta poděkoval zakladateli, promluvil k novému řediteli, učitelům i chovancům a slovy „Otvírám tímto ústav manželů Olivových“ oficiálně zahájil provoz. Alois Oliva pak poděkoval sboru obecních starších hl. m. Prahy i komisi pro stavbu za podporu, oslovil učitele a předal 100 zlatých říčanskému starostovi pro chudé v jeho městě. Nakonec zazpívali členové říčanského sboru společně s několika členy Hlaholu a přítomní kněží vysvětili budovu. Do ústavu téhož dne nastoupilo prvních 14 chlapců a 18 dívek, s tím, že kapacita umožňovala zvýšit jejich počet na 120.\n\nVychovatelna s mnoha obměnami (ve způsobu využití i v právní formě) vydržela dodnes. V současnosti (rok 2010) existuje jak obnovená Olivova nadace, tak Olivovna – Olivova dětská léčebna pro onemocnění dýchacích cest, svalového ústrojí a obezitu v Říčanech.\n\nPo Olivově smrti v roce 1899 zavládlo mírné zklamání, protože řada lidí očekávala, že většinu svého majetku (odhadovaného na miliony zlatých) odkáže na veřejně prospěšné účely. Hlavním dědicem se ale nakonec stali příbuzní jeho manželky, která zemřela roku 1892. To souviselo s velkými očekáváními, která svou předchozí činností vyvolal. Současníci si toho byli vědomi a za příspěvek k výchově dětí i další sponzorské dary si Oliva právem zasloužil jejich vděk.\n"}
{"id": "497253", "url": "https://cs.wikipedia.org/wiki?curid=497253", "title": "Josef Rupert Maria Přecechtěl", "text": "Josef Rupert Maria Přecechtěl\n\nJosef Rupert Maria Přecechtěl (22. ledna 1821 Lobodice – 17. května 1897 Lobodice) byl moravský kněz, národní buditel, kreslíř a spisovatel.\n\nPocházel z rodiny zámožného rolníka. Vystudoval gymnázium v Kroměříži a filozofii v Mikulově. Potom vstoupil do řádu servítů ve Vídni, absolvoval bohoslovecká studia a roku 1845 byl vysvěcen na kněze. Pak vykonával činnost v Uhersku (Fraknov) a v rakouském Sankt Pölten. Roku 1850 se dostal do konfliktu s vedením řádu, když hájil jeho liberální stanovy proti libovůli představených; biskup ho zbavil všech funkcí, ale po intervenci ministra Lva Thuna byl dosazen zpět.\n\nOd roku 1851 přednášel v klášterní škole v Pešti o Starém a Novém zákoně. V roce 1863 získal na peštské univerzitě titul doktora bohosloví. Seznámil se také s místními Slováky, zejména Jánem Palárikem a Jozefem Viktorinem. Přemýšlel přitom, jak by mohl napomoci zvýšit národní uvědomění na Moravě. Jako zručný výtvarník nakreslil roku 1859 dva obrazy – \"Svatopluk a synové jeho\" a \"Příchod sv. Cyrilla a Methoda na Velehrad\". Výtěžek z prodeje reprodukcí pak věnoval na opravu kostela na Velehradě. O rok později vydal \"Věnec k oslavě blah. Jana Sarkandra\".\n\nNejvětší slávu si Přecechtěl získal v roce 1863 nakreslením a vydáním souboru grafických listů \"Českoslovanští výtečníci\", které přinášely portréty významných Čechů a Slováků z minulosti i současnosti. Obrazy byly populární a visely v řadě českých besedních místností, čtenářských spolků i soukromých domácností. Později podobným způsobem zveřejnil i iniciátory Matice slovenské a zakladatele kláštera a baziliky velehradské. Společně s Karlem Adámkem k portrétům napsal i životopisy. Podobnou jeho prací byl \"Českoslovanský plutarch\", kniha podobizen a životopisů českých spisovatelů a dalších veřejně činných osobností. Roku 1874 vydal \"Rozbor české literatury\".\n\nV letech 1876 – 91 se stal kazatelem a katechetou v klášteře servítů. Roku 1876 vydal ve Vídni soubor životopisů a podobizen Obrazárna císařského domu habsburského, za který dostal 11. února 1877 záslužný kříž s korunou. Vedle toho bojoval společně s dr. Symerským za práva českého jazyka a nešlechticů při přijímání do kanovnických míst v arcidiecézi olomoucké.\n\nRoku 1891, u příležitosti 70. narozenin, vystoupil z řádu a stal se duchovním v zaopatřovacím ústavu v rakouském Liesingu (viz Vídeňské městské okresy). V té době byl na veřejnosti téměř zapomenutý, zmiňoval ho jen kalendář vídeňských Čechů na rok 1894. Ke konci života jej bratr Antonín převezl zpět do rodného domu, kde v roce 1897 zemřel.\n\nDnes si díky Přecechtělovi můžeme připomenout podobu a zásluhy mnoha pozapomenutých českých osobností z různých dob, které inspirovaly naše předky v 60. letech 19. století (např. Ctibor Tovačovský z Cimburka, Zikmund Hrubý z Jelení, Karel Ignác Thám).\n\n"}
{"id": "497256", "url": "https://cs.wikipedia.org/wiki?curid=497256", "title": "Komtur", "text": "Komtur\n\nKomtur je hodnost uvnitř rytířského řádu. \n\nKomtur byl velitelem komendy, základní správní jednotky Státu německých rytířů v Prusku. Velel \"prokurátorům\", kteří vedli každý nejméně 12 řádových bratří. Jeho nadřízeným, který vládl provincii, byl baili nebo zemský komtur (\"Landkomtur, commendator provincialis\")\n\nV německy mluvících zemích je komtur (nebo \"komandér\") označení řádového stupně státních vyznamenání, obvykle nad \"důstojníkem\" a pod \"velkodůstojníkem\" či \"velkokřížem\".\n\nVelekomtur (\"Großkomtur\") je jedním z nejvyšších hodnostářů rytířského řádu, odpovědným za administrativu. Tato funkce (stejně jako mj. funkce velmistra, hlavy řádu) je doposud zachována v Suverénním řádu maltézských rytířů, který byl jako stát uznán celou řadou zemí, mimo jiné Českou republikou. Spolu s dalšími čtyřmi hodnostáři je členem Velké rady. Jeho pozice je podobná premiérovia ministrovi vnitra u jiných států. Zastupuje velmistra, v době míru se zabýval správou zbrojnic a v čase války se staral o armádní logistiku. Byl jedním ze dvou úředníků, kteří měli kromě velmistra klíč od pokladnice s řádovou pečetí. Jeho zástupcem byl \"vicekomtur\", taktéž zvaný \"malý komtur\".\n"}
{"id": "497257", "url": "https://cs.wikipedia.org/wiki?curid=497257", "title": "Fiona Mayová", "text": "Fiona Mayová\n\nFiona May Iapichino (* 12. prosince 1969, Slough, Anglie) je bývalá britská atletka, dálkařka, která od roku 1994 reprezentovala Itálii.\n\nV roce 1987 se stala v Birminghamu juniorskou mistryní Evropy. O rok později v kanadském Sudbury získala zlato také na juniorském mistrovství světa. Dvakrát vybojovala stříbrnou medaili na letních olympijských hrách (1996, 2000). Osmkrát v řadě se zúčastnila mistrovství světa v atletice. Poprvé v roce 1991 v Tokiu, naposledy v Helsinkách 2005. Získala dvě zlaté, jednu stříbrnou a bronzovou medaili. Stříbro a bronz má rovněž z ME v atletice. Je halovou mistryní světa (1997) i halovou mistryní Evropy (1998).\n\nHned pětkrát se zúčastnila letních olympijských her. Na prvních dvou olympiádách v Soulu 1988 a v Barceloně 1992 reprezentovala svou rodnou zemi. Na olympiádě v Soulu obsadila ve finále šesté místo. Vítězná Američanka Jackie Joynerová-Kerseeová skočila 740 cm. Smolně pro ni skončila účast na letních hrách v Barceloně o čtyři roky později, kde se v kvalifikaci zranila a nemohla pokračovat dále v soutěži. Největší úspěchy zaznamenala již coby reprezentantka Itálie.\n\nNa olympiádě v Atlantě 1996 získala stříbrnou medaili, když prohrála jen s nigerijskou dálkařkou Chiomou Ajunwaovou, která skočila o deset cm dál (712 cm). Druhé stříbro vybojovala výkonem 692 cm o čtyři roky později v australském Sydney, kde nestačila pouze na Němku Heike Drechslerovou (699 cm). Stejný výkon jako Mayová předvedla rovněž Američanka Marion Jonesová, ta však měla horší druhý pokus a získala bronz. O medaili ale nakonec přišla, když se později přiznala k užívání dopingu. Definitivně ji byla odebrána v roce 2009 a bronz dodatečně získala Ruska Taťjana Kotovová.\n\nMayová reprezentovala i na letních hrách v Athénách 2004, avšak její kvalifikační výkon 638 cm na postup do finále nestačil.\n\nNa světovém šampionátu v kanadském Edmontonu se podruhé stala mistryní světa ve skoku dalekém. Kvalifikační limit (670 cm) k postupu do finále překonala o 10 cm a postoupila z první pozice. Ve finále ve třetí sérii skočila 702 cm a tento výkon byl nakonec rozhodující. Ze soupeřek se nejvíce přiblížila Ruska Taťjana Kotovová, jež skočila 701 cm a brala stříbro. Po MS absolvovala ještě dalších šest závodů a po skončení sezóny se cítila psychicky unavená. Zvažovala roční pauzu ale nezdráhala se také ukončit kariéru a založit rodinu. V prosinci téhož roku oznámila přerušení kariéry z důvodu těhotenství. Zpět k atletice se vrátila v roce 2003, avšak na někdejší úspěchy již nenavázala. Na MS v atletice 2003 v Paříži skončila devátá a na halovém MS 2004 v Budapešti šestá. Naposledy startovala na světovém šampionátu v Helsinkách v roce 2005, kde jen těsně nepostoupila z kvalifikace.\n\n\nDo roku 1993 závodila za Velkou Británii. Po sňatku s italským tyčkařem Giannim Iapachinem však získala italské občanství. 14. července 2002 se ji narodila dcera Larissa. V roce 2011 skončilo jejich manželství rozvodem.\n\n"}
{"id": "497258", "url": "https://cs.wikipedia.org/wiki?curid=497258", "title": "Eliza Orzeszkowa", "text": "Eliza Orzeszkowa\n\nEliza Orzeszkowa [čti Ořeškova] (6. června 1841, Milkowszczyzna – 18. května 1910, Grodno) byla polská spisovatelka období polského realismu a pozitivismu. Jejím nejvýznamnějším dílem je pozitivistický román \"Nad Němnem\", který zobrazuje vesnickou společnost 19. století.\n\n6. června roku 1841 se v Milkowszczyzně (tehdy Ruské impérium, nyní Hrodenská oblast v Bělorusku) narodila Eliza Pawłowska – mladší dcera advokáta Benedykta Pawłowského a Franciszky z Kamieńskich, jeho druhé ženy. Otec se velmi zajímal o kulturní dění a doma shromáždil cennou galerii obrazů a knihovnu čítající několik tisíc svazků. Zemřel v době, kdy Eliza měla tři roky. Rodinný statek byl prodán a jeho obyvatelé se přestěhovali do Grodna, kde se zabydleli v přízemním domě v ulici Brygidzké. Elizu vychovávaly pouze ženy: matka, která jí říkala Lisa, babička Kamieńská, nazývající ji Ziunií, její o tři roky starší sestra Klementyna a také opatrovnice (kojná) Michalina Kobylińská. Eliza začala velmi rychle projevovat literární talent, hodně četla a psala povídky. \n\nV roce 1852 jedenáctiletá Eliza, ve společnosti babičky, odjela na studia do Varšavy. V létech 1852–1857 se vzdělávala v sakramentském penzionátu. V roce 1855 zde poznala Marii Wasiłowskou, později Marii Konopnickou. Společný zájem o literaturu upevnil jejich přátelství na celý život. Obě přítelkyně velmi rády četly a recitovaly poezii, zvláště zakázaná díla Adama Mickiewicze. Elizin a Mariin talent velmi oceňoval jejich učitel Ignacy Kowalewski. \n\nV květnu roku 1857 se Eliza vrátila do Milkowszczyzny. Ráda navštěvovala plesy. Na jednom z nich poznala Piotra Orzeszka, vzdáleného bratrance jejího otčíma, jenž byl starší o šestnáct let. Jako mládenec prohýřil většinu svého majetku na zábavy, a tak manželství s jedinou dědičkou Milkowszczyzny bylo dobrou příležitostí jak zbohatnout. Několik dní po plesu přišel do domu Widackých požádat o ruku mladé slečny Elizy. Vlivem přemlouvání despotické matky bylo požádání o ruku přijato. \n\n21. ledna 1858 ve věku necelých sedmnácti let se provdala za Piotra Orzeszka, statkáře z okresu kobryńského, a zabydlela se v Ludwinově v mužově hospodářství. První léta manželství potom Eliza popsala jako bezstarostné období. Bývala však znuděná bezvýznamností společenského života a často si sedala ke knížkám z otcovy knihovny. Vrátily se jí sny ze studií o vesnické blaženosti a společně s manželovým mladším bratrem, Florentem, v Ludwinově založila vesnickou školku. V této době narůstal konflikt s manželem, neboť nesdílel její a bratrovu fascinaci vsí a vesnickým lidem. V roce 1862 Orzeszková pobývala delší čas ve Varšavě, kde pod vlivem vlasteneckých kázání rabína Markusa Jasrowa pozvedla ideu asimilaci Židů. Vrátila se do Ludwinova a pobývala zde během období lednového povstání a podporovala povstalce. Nejpravděpodobněji od poloviny června se okolo dvou týdnů v Ludwinově nacházel Romuald Traugutt, kterého pak v červenci Orzeszková odvezla ve vlastním kočáře na hranice Království. V pozdějších novelách (například v \"Gloria victis\") se pokoušela popsat svou účast na povstání v beletristické formě. \n\nJejí muž, Piotr Orzeszko, se nejpravděpodobněji povstání aktivně neúčastnil, ale pouze s jeho souhlasem (a na jeho zodpovědnost) mohl Romuald Traugutt pobývat v Ludwinově. Přesto byl udán služebnictvem a na podzim roku 1863 byl uvězněn a v březnu roku 1865 poslán na Sibiř do permské gubernie a jeho majetek byl zkonfiskován. Eliza Orzeszková se oproti prvnímu rozhodnutí za ním nevydala a na počátku roku 1864 se přesunula do Milkowszczyzny a začala vést proces o zrušení platnosti manželství. Díky murawieským kanovníkům dosáhla v roce 1869 zrušení manželství.\n\nNevěděla si však rady se spravováním zemského majetku, a tak se po poradě s jedním ze svých přátel, právníkem Stanisławem Nahorským, rozhodla k prodeji Milkowszczyzny. Protože Poláci nemohli získávat pozemky v západních guberniích, v roce 1870 se vlastníkem stal ruský plukovník Doury. Od roku 1869 Eliza Orzeszková bydlela v Grodně a s velkou pracovitostí se zabývala psaním. \n\nZ let rané tvorby pozornosti zasluhují díla \"Marta\", \"Pan Graba\" a také \"Meir Ezofowicz\". Literárněkritický charakter měla pojednání \"Kilka uwag nad powieścią\" (1866), \"Listy o literaturze\" (1873) či pozdější \"O powieściach T. T. Jeża z rzutem oka na powieść w ogóle\" (1879). V této tvorbě dominuje realismus. Vznikl také nejvýznamnější román \"Nad Němnem\" (knižně 1888) a tematicky podobný \"Cham\" (1888). Po tomto období již nemnoho literárních děl dosáhlo takové kvality. Příznivě se odlišují povídky \"Dobra pani\", \"A… B… C…\" nebo \"Tadeusz\". Zajímavý je také román \"Dwa bieguny\" (1893).\n\nV roce 1894 se Eliza Orzeszková provdala za svého dlouholetého přítele Stanisława Nahorského. Obětovala mnoho času na filantropické a společenské akce. Vedla korespondenci s mnoha významnými osobnostmi tehdejšího společenského a literárního života (např. Leopoldem Méyetem či Zygmuntem Miłkowským). Spolupracovala s týdeníkem \"Bluszcz\".19. listopadu roku 1896, během veselých oslav Eliziných jmenin, její muž advokát Nahorský zemřel na ochrnutí srdce. Pro Elizu to byla obrovská rána.\n\nV roce 1904 se mezi kandidáty na Nobelovu cenu za literaturu objevilo jméno Elizy Orzeszkové (v dokumentech se často vyskytovalo jméno Elise Oreszko). Její kandidaturu podal Aleksander Brückner, polský filolog a slavista, historik literatury a polské kultury a také tehdejší profesor berlínské univerzity. Podporoval ji také Alfred Jensen, který ve svých pracích Orzeszkovou stavěl výše než Henryka Sienkiwicze.\n\nČlenové Nobelovy komise se po přečtení poskytnutých děl Orzeszkové shodli, že vyznamenání jí náleží ve stejné míře jako Sienkiewiczovi. V jednom z dokumentů se můžeme dočíst: \"„Pokud v textech Sienkiwicze bije šlechetné polské srdce, pak v tvorbě Elizy Orzeszkové bije srdce člověka.“\"\n\nVětšina členů komise předsunula návrh o přiznání ceny Henryku Sienkiewiczovi, menší skupina navrhla rozdělení ceny mezi oba. Argumentovala mj. tím, že Sienkiewicz je v Polsku více známý a populární, proto by postavení obou spisovatelů na stejnou úroveň pomohlo k zaslouženému vzrůstu popularity Elizy Orzeszkové. Argumentující menšina nepřesvědčila protivníky, kteří společně tvrdili, že rozdělení cen je v rozporu se zakladatelským úmyslem. \"„Za čtyři, pět let bude možno udělit cenu Elise Orzeszko,“\" napsal předseda Nobelovy komise a sekretář Akademie Carl David af Wirsén. Cena se tak dostala do rukou Sienkiewicze. V roce 1909 se Eliza stala opět kandidátkou na Nobelovu cenu, ale Švédové prosadili cenu pro svoji rodačku Selmu Lagerlöfovou. \n\nPo těžké chorobě srdce Eliza Orzeszková zemřela v Grodně 18. května 1910 a byla pochována tamtéž 23. května.\n\n\n\n\n"}
{"id": "497259", "url": "https://cs.wikipedia.org/wiki?curid=497259", "title": "Nachal", "text": "Nachal\n\nNachal neboli akronym No'ar Chaluci Lochem (: נח\"ל neboli נוער חלוצי לוחם, doslova „\"Bojující průkopnická mládež\"“, nyní též חטיבת הנח\"ל- „\"Brigáda Nachal\"“, : Nahal neboli No'ar Halutzi Lohem) je pěchotní brigáda izraelské armády, spadající pod její pěchotní sbor. Původně šlo o vojenské síly, které kombinovaly vojenskou službu a zřizování zemědělských sídel v odlehlých a těžko obhospodařovatelných regionech Izraele.\n\nV roce 1948 napsala skupina zemědělských osadníků premiérovi Davidu Ben Gurionovi, že by ráda absolvovala vojenskou základní službu pohromadě, jako kolektiv. Ben Gurion pak na základě této žádosti vytvořil zvláštní jednotky Nachal, které kombinovaly vojenskou službu a zemědělství. Jednotky Nachal vznikly v roce 1950. Vojáci z Nachal stáli za vznikem minimálně 108 izraelských vesnic v Galileji, v Negevu, po roce 1967 i na okupovaných územích (Golanské výšiny, Západní břeh Jordánu nebo Sinaj). Do oddílů Nachal byli od počátku přijímáni chlapci i dívky.\n\nProces rekrutování do jednotek Nachal byl napojen na mládežnické organizace typu Gadna (obdoba skautského hnutí). Již na střední škole se mohla skupina žáků prohlásit za osadnické jádro (takzvaní Gar'in neboli גרעין) a slavnostně vstoupili do jednotek Nachal. Skupina si pak vytyčila nějaký osidlovací cíl (založení nové vesnice nebo posílení stávající vesnice). Nejdříve prošla vojenským a agronomickým školením a pak začala plnit svůj cíl, přičemž velká část z členů Nachal trvale zůstávala obyvateli nově založené osady i po skončení základní vojenské služby. Konečným cílem bylo postupně docílit převod osady typu Nachal na ryze civilní sídlo. Kombinace zemědělského a vojenského výcviku byla nutná, protože nově zakládané osady typu Nachal se před rokem 1967 nacházely často v pohraničních oblastech, s vysokým výskytem infiltrace fedajínů, tedy arabských záškodníků. Podobným bezpečnostním rizikům byli vystaveni osadníci jednotek Nachal i v sídlech zakládaných po roce 1967 na Západním břehu Jordánu a jinde. Členové jednotlivých osadnických skupin Nachal spolu zároveň působili v bojových jednotkách (například paradesantní prapor Nachal Mucnach) a byli nasazeni ve válkách jako Suezská krize v roce 1956 nebo Šestidenní válka v roce 1967, během které se vojáci z Nachal podíleli na dobytí Jeruzalému. V roce 1984 obdržely jednotky Nachal Izraelskou cenu za přínos k státu Izrael.\n\nOd 80. let 20. století se jednotky Nachal proměňují v standardní součást izraelské armády. V roce 1982 v době První libanonské války začaly oddíly Nachal přijímat i zájemce, kteří nebyli členy osadnických skupin Gar'in. Armáda v té době totiž čelila nedostatku lidských zdrojů v pěchotních jednotkách, protože členů Gar'in ubývalo. Zpočátku se takto muselo doplnit 20 % početního stavu jednotek Nachal, ale v roce 1992 už 30 % a koncem 90. let 20. století se již většina členů Nachal rekrutovala mimo osadnické skupiny. Zemědělský a osadnický aspekt činnosti Nachal zároveň upadal. V roce 1997 měly jednotky na starost už jen 3 zemědělské osady. Jednotky Nachal se v té době staly převážně bojovou brigádou, která si uchovává jen některé formální znaky původní organizace (emblém s vyobrazením meče a srpu). Původní vojensko-zemědělská příprava je v současnosti jen menšinovým kurzem, který jednotky Nachal svým rekrutům nabízí.\n\nBrigáda Nachal byla založená v důsledku výše popsané proměny původních jednotek Nachal v roce 1982. Je tvořena 4 prapory. 50. prapor je původním paradesantním praporem Nachal Mucnach, který dal brigádě její jméno a propojuje ji volně s tradicí původních oddílů Nachal. K němu v rámci zvyšování početních stavů přibyly 931. prapor a 932. prapor, jejichž vojáci se neliší od jiných pěchotních brigád jako Brigáda Golani, Brigáda Givati, Brigáda Kfir a Brigáda výsadkářů. 50. prapor je ze dvou třetin stále tvořen osadnickými skupinami Gar'in, kteří rok před začátkem základní vojenské služby působí jako dobrovolníci (často v chudších a problémových obcích), pak rok a půl prodělávají standardní vojenský výcvik, další rok opět vykonávají dobrovolnické úkoly a 10 měsíců vojenskou bojovou činnost. Zbylá třetina praporu je tvořena mládeží zemědělského původu z kibuců a mošavů (Bnej Mešakim le-Pikud, takzvaní \"\"Miškonim\"\"), kteří procházejí předběžnou selekcí a procházejí pak výcvikem na velicí vojenské kádry. Miškonim jsou považováni za jednu z nejkvalitnějších jednotek izraelské armády. Počátkem 90. let 20. století byl v rámci Brigády Nachal vytvořen ještě další 934. prapor, který je tvořen elitními průzkumnými (Palsar), protitankovými (Palnat) a ženijně-pyrotechnickými (Palchan) jednotkami, využívanými často v protiteroristických operacích.\n\n\n"}
{"id": "497265", "url": "https://cs.wikipedia.org/wiki?curid=497265", "title": "Komandér", "text": "Komandér\n\nKomandér (česky velitel) se užívá v následujících rozdílných významech.\n\n\nV námořnictvech anglicky hovořících zemí se jako komandér (\"Commander\") označuje důstojnická hodnost odpovídající armádní hodnosti podplukovníka, která v systému hodností NATO odpovídá stupni OF-4. Vyšší hodností je kapitán (\"Captain\"). Hodnost komandéra se vyvinula ze starší hodnosti Master and Commander užívané britským Royal Navy v 18. století. V jiných námořnictvech jí odpovídá hodnost fregatní kapitán. Například Kanadské královské námořnictvo používá v angličtině označení hodnosti \"Commander\" a ve francouzštině, druhém oficiálním jazyku Kanady, označuje stejný stupeň jako \"Capitaine de frégate\".\n\nV německých bojových silách je Kommandeur vojenským důstojníkem. Velí vojenskému útvaru od oddílu velikosti batalionu až po divizi. \n\nKomandérovi stojí po boku štáb s různými štábními odděleními, který jej podporuje v různých oborech velení či vojenské správy. \n\nV Bundeswehru jsou tato štábní oddělení označována písmenem S (když jsou vedena v rámci generálního štábu tak písmenem G) a jednou z cifer označujících základních oblastí velení jako například:\n\n\"Kommandeur\" byl doplňkový titul velitele samostatné jednotky: \"Kommandeurem\" byl nazýván (ale nebyl na něj \"povýšen\"; služební stupeň a skupina výše žoldu zůstávaly nezměněny) ten, kdo byl po určitou dobu velel samostatné jednotce. Těmito samostatnými jednotkami byly veškeré regimenty (pluky), avšak nikoliv bataliony (prapory) například \"Abteilungen\" (oddělení) u artilérie (dělostřelectva). Existovalo mnoho speciálních oddílů, bei denen es gar keine Regimenter gab, např. u artilérie (dělostřelectva) pozorovací oddělení; takové jednotky byly samostatné. Šéfem regimentu byl v normálním případě \"Oberst\" (plukovník), mohl jím být ale také \"Oberstleutnant\" (podplukovník) a na konci války i major; velitelem oddělení byl v normálním případě Major a na konci války i Hauptmann (hejtman - kapitán). Všichni výše jmenovaní mohli být nazývání 'Kommandeur'. Praktický význam mělo toto rozčlenění pouze pro die häufige „Kommandeursbesprechung“ bei der Division - da nahmen nur die Kommandeure der selbständigen Einheiten teil.\n\nV rakouském \"Bundesheeru\" a švýcarské armádě je pro komandéra používán pojem Kommandant.\n\nPojem má též synonymní významy. Těmi jsou například v pojmosloví řádů \"Kommandeur\" či \"Komtur\", prostřední stupeň v hodnostním žebříčku řádů za zásluhy, které jsou rozčleněny do více hodnostních stupňů. \n\nVe francouzském řádu Čestné legie stojí hodnost \"Commandeur\" či \"Komtur\" nad řádovými hodnostními stupni \"Rytíř Čestné legie\" a \"Důstojník Čestné legie\" a pod řádovými hodnostními stupni \"Velkodůstojník\" a \"Velkokříž\". \n\nV rytířských řádech byl titulem \"Komandér\" nebo \"Komtur\" (odvozeno od tvaru \"Kommentur\", z lat. \"commendator\" - německy \"Befehlshaber\") označován představitel komendy.\n\n"}
{"id": "497270", "url": "https://cs.wikipedia.org/wiki?curid=497270", "title": "Moseley", "text": "Moseley\n\nExistuje více osobností s příjmením Moseley:\n\n"}
{"id": "497271", "url": "https://cs.wikipedia.org/wiki?curid=497271", "title": "Lars Riedel", "text": "Lars Riedel\n\nLars Riedel (* 28. června 1967, Zwickau, Sasko) je bývalý německý atlet, olympijský vítěz, pětinásobný mistr světa a mistr Evropy v hodu diskem.\n\nČtyřikrát reprezentoval na letních olympijských hrách (Barcelona 1992, Atlanta 1996, Sydney 2000, Athény 2004).\n\nJeho osobní rekord pochází z roku 1997 a má hodnotu 71,50 m. Tento výkon je dodnes desátým nejlepším v celé historii. Světový rekord drží od roku 1986 Němec Jürgen Schult výkonem 74,08 m. Atletickou kariéru ukončil v roce 2008 kvůli problémům se zády.\n\n"}
{"id": "497277", "url": "https://cs.wikipedia.org/wiki?curid=497277", "title": "CityNightLine", "text": "CityNightLine\n\nCity Night Line, zkráceně CNL, byla značka mezinárodních nočních vlaků provozovaný v Německu, Nizozemí, Rakouska, Švýcarsku Dánku, Belgii, Francii, Itálii a České republice provozována německými drahami Deutsche Bahn.\n\nNa konci roku 2016 byl provoz vlaků ukončen a část linek začala být operována rakouzskými drahami ÖBB pod značkou NightJet. Vlaky CNL byly složeny z lůžkových, lehátkových a vozů k sezení (velkoprostorových Sleeperetee nebo oddílových (s kupé)). Některé vlaky měly také zařazen jídelní vůz ať už v části nebo v celé trase. Vlaky CNL byly zavedeny jako značkový, kvalitní produkt, používající pouze nové nebo rekonstruované vozy (oproti do té doby jezdícím nočním rychlíkům). Od 9. prosince 2007 byly provozovány pod značkou \"DB City Night Line\", která nahradila do té doby používané značky DB Nachtzug (NZ), UrlaubsExpress (UEx) a původní City Night Line (CNL). Vozidla obdržela jednotný nátěr bílé s červeným okenním pruhem, dveře jsou celé bílé.\n\nV jízdním řádu 2012/2013 jsou vlaky DB City Night Line provozovány v následujících trasách.\n\n\n\n"}
{"id": "497281", "url": "https://cs.wikipedia.org/wiki?curid=497281", "title": "Spezialradmesse", "text": "Spezialradmesse\n\nSPEZI (zkratka z německého Spezialradmesse – doslova \"veletrh speciálních jízdních kol\") je německý veletrh zaměřený na vozidla poháněná lidskou silou, zejména netradiční jízdní kola a velomobily. Koná se každoročně poslední poslední dubnový víkend ve městě Germersheim v německé spolkové zemi Porýní-Falc.\n\nJe zde jednak výstava různých netradičních a speciálních kol, lehokol, nákladních kol, tříkolek, čtyřkolek, kol s karosérií a podobně, jednak je také možnost jednotlivá kola vyzkoušet na připravené trati, případně závodit.\n\nV roce 2009 měl veletrh zhruba dvanáct tisíc návštěvníků a sto vystavovatelů. Z českých firem patří mezi dosavadní vystavovatele firmy Azub a Benecykl. \n\n"}
{"id": "497282", "url": "https://cs.wikipedia.org/wiki?curid=497282", "title": "GnuCash", "text": "GnuCash\n\nGnuCash je svobodná multiplatformní aplikace pro účetnictví, včetně podvojného. Vývoj původně směřoval k podobným vlastnostem, jaké měl program Quicken firmy Intuit, ale nakonec získal také funkce užitečné pro účetnictví malých firem. Současný vývoj je zaměřen na přizpůsobení se požadavkům moderních desktopových prostředí.\n\nGnuCash je součástí projektu GNU a běží na Linuxu, OpenBSD, FreeBSD, Solarisu, Mac OS X a dalších Unix-ových operačních systémech. Port pro Microsoft Windows (2000 nebo novější) byl přidán v řadě 2.1.x roku 2007. Je dostupný i jako aplikace pro Android.\nProgram je napsán v jazycích C a Scheme.\nNetypickou vlastností je také dostupnost komerční podpory v USA.\n\n\n\n"}
{"id": "497284", "url": "https://cs.wikipedia.org/wiki?curid=497284", "title": "Mlýnek (Žižice)", "text": "Mlýnek (Žižice)\n\nMlýnek je drobná osada na pravém břehu Červeného potoka, zhruba 4 km východně od Slaného. Představuje jednu ze dvou základních sídelních jednotek místní části Drnov v rámci obce Žižice v okrese Kladno, kraj Středočeský. V roce 2001 osada čítala 8 domů a 4 stálé obyvatele.\n\nVe stráni nad osadou se nachází bunkr IX.b/43/A předválečného opevnění tzv. Pražské čáry, dnes zrestaurovaný do stavu z roku 1938 coby součást Vojenského skanzenu Smečno. Jde o jediný dochovaný objekt lehkého opevnění vz. 36 ve středních Čechách.\n\n"}
{"id": "497301", "url": "https://cs.wikipedia.org/wiki?curid=497301", "title": "Giovanni Battista Sammartini", "text": "Giovanni Battista Sammartini\n\nGiovanni Battista Sammartini (1700 nebo 1701 Milán – 15. leden 1775) byl italský hudební skladatel, varhaník, sbormistr a učitel hudby.\n\nGiovanni Battista Sammartini se narodil v Miláně jako sedmé z osmi dětí francouzského emigranta a hobojisty Alexise Saint-Martina a Girolamy de Federici. Hudební vzdělání mu poskytl otec; Jeho první skladbou bylo několik vokálních děl která složil roku 1725; do dnešní doby se nedochovala. V roce 1728 získal místo kapelníka kongregace.\n\nSammartini se rychle proslavil jako chrámový skladatel a v 30. letech 18. století se stal známým i mimo hranice Itálie. Postupně byl činný v několika kostelech (přinejmenším osmi) a skládal hudbu, jež byla hrána při státních příležitostech a ve šlechtických domech. Ačkoliv se nikdy nevzdálil daleko od Milána, přišel do styku s mnoha významnými skladateli včetně J. C. Bacha, W. A. Mozarta, Luigi Boccheriniho a Glucka; ten byl v letech 1737 až 1741 jeho žákem.\n\nSammartini zemřel neočekávaně roku 1775. Ačkoliv byl ve své době vysoce oceňován, jeho hudba upadla rychle v zapomnění. Sammartiniho dílo znovu zkoumali teprve po roce 1913 muzikologové Fausto Torrefranca, Georges de Saint-Foix a Gaetano Cesari. Většina z jeho dochovaných děl byla paradoxně nalezena ve vydáních mimo jeho domovský Milán.\n\nSammartiniho hudbu vysoce oceňovali mladší skladatelé včetně Johanna Christiana Bacha. Sammartini je zvláště spojován se vznikem symfonické formy; k ní přispěl jednak odklonem od krátkého stylu připomínajícího operní předehru, jednak zavedením nového vážného přístupu a použitím vyvíjejících se témat čímž předznamenal Haydna a Mozarta.\n\nČasto je zaměňován se svým bratrem Giuseppem, jenž byl podobně plodným skladatelem a jeho jméno mělo tutéž iniciálu.\n\nSammartini je uznáván zejména v souvislosti se svými zásluhami o vznik symfonické formy, možná dokonce více nežli takzvaná mannheimská a vídeňská škola. Jeho přístup ke kompozici symfonie byl jedinečný v tom, že využil vlivu forem triové sonáty a koncertu, zatímco jiní skladatelé té doby vycházeli z tzv. italské předehry. Jeho hudba nikdy nepostrádala invenci a někdy předběhla pozdější směry vážné hudby jako například styl Sturm und Drang.\n\nSammartini byl velmi plodný skladatel. Zpočátku komponoval hudbu hlavně pro liturgické účely. Jeho dílo zahrnuje 4 opery, okolo 70 symfonií, 10 koncertů a několik komorních skladeb které patří k nejstarším komorním skladbám v historii hudby. V roce 2004 bylo známo asi 450 Sammartiniho skladeb, avšak mnoho dalších děl bylo ztraceno, zvláště duchovní a dramatická hudba. Jiné se mohly ztratit v důsledku vydání pod jménem jiného autora, zejména jeho bratra Giuseppe. \n\nSammartiniho skladby jsou označovány buď opusovými čísly která dostaly za jeho života nebo čísly J-C podle takzvaného Jenkins-Churginova katalogu. Některá Sammartiniho díla, včetně jednoho Magnificat, vydal poprvé Newell Jenkins (jenž byl také vydavatelem mj. hudby Vivaldiho, Paisiella a Boccheriniho).\n\nSammartiniho hudba se obvykle rozděluje do tří období podle stylu: rané období (1724-1739) odráží směs barokních a předklasicistních forem, střední období (1740-1758), ve kterém používá předklasicistní formy a období pozdní (1759-1774), v němž jeho hudba vykazuje klasicistní vlivy včetně Mozarta. Za nejvýznamnější a nejoriginálnější je považováno střední období; tyto skladby v \"galantním\" stylu jsou předzvěstí klasicistního období.\n\n\n\n"}
{"id": "497319", "url": "https://cs.wikipedia.org/wiki?curid=497319", "title": "Toulky českou minulostí", "text": "Toulky českou minulostí\n\nToulky českou minulostí je patnáctidílná knižní série o české historii od Petra Hory-Hořejše vydávaná v letech 1979–2019. Cyklus zpočátku vycházel na pokračování jako příloha časopisu \"Mladý svět\", později dostal knižní podobu a inspiroval stejnojmenný rozhlasový cyklus. \n\nNejdříve chtěl Petr Hořejš vydávat historické noviny, ale v 70. letech takovou možnost nedostal. Česká historie byla dle jeho slov vyučována útržkovitě, zatímco on chtěl najít nějaký kontinuální styl. Plánoval psaní historického textu populární (nikoli vědeckou) formou, který by byl proložen množstvím delších či kratších medailonů osobností, glos, popisů událostí, dobových reálií apod. Jeho přítel, grafik a typograf Milan Kopřiva s Karlem Divinou mu navrhl formát, který byl pak použit ve všech dílech Toulek. Hlavní text je doplněn na každé straně okrajovým sloupcem doplňujících informací a kreseb na netypickém formátu 30×18 cm. Podnětem k psaní Toulek byla i vnitřní nespokojenost s normalizací a rusifikací naší společnosti. (V rozhovoru řekl: \"Když se v okupované zemi nemůžeme dívat dopředu, tak se dívejme dozadu.\")\n\nProtože oficiálně nesměl publikovat, šéfredaktorka Mladého světa Olga Čermáková pro něj jako externího redaktora vymyslela pseudonym Hora. V prvním návrhu plánoval 24 dějepisných příloh časopisu, které by během dvou let popsaly české dějiny. První přílohy měly u čtenářů úspěch a nakladatelství Práce je v roce 1985 vydalo v edici Kamarád i knižně v nákladu 130 000 výtisků.\n\nHořejš pracoval jako čerpač a pomocný dělník ve firmě \"Vodní zdroje Praha n. p.\" a podstatná část Toulek vznikla v maringotce na různých místech. Několik let pak psal v maringotce před chemickou továrnou v Kralupech nad Vltavou. Ve Vodních zdrojích pracovali i historici Jan Křen, Václav Kural a Karel Bartošek. Ještě v roce 1995 plánoval, že celý cyklus bude mít pouze 7 dílů, z nichž poslední by se věnoval období 1848–1918.\n\nPůvodně chtěl autor cyklus zakončit rokem 1918, protože pozdější historie prý ještě příliš zasahuje do naší současnosti. Přesto bylo na jaře 2012 oznámeno, že se k vydání chystá speciální nečíslovaný díl věnovaný období první republiky (1918–1938). Ten nakonec nevyšel a v listopadu 2012 byl vydán 13. díl věnovaný počátku 20. století. \n\n1. díl Toulek ilustrovali Dagmar a Pavel Bromovi, 2. a 3. díl Jiří Běhounek, 4. až 7. díl Vladimír Novák. Od 8. dílu některé kapitoly psali spolupracovníci (7 kapitol Zdeněk Volný a 1 kapitolu Jan Měchýř). Na 6. díle redakčně spolupracoval i Jan Kašpar. Grafickou úpravu od 3. dílu provedla Jana Carrasco. \n\nAutorem 15. dílu je Zdeněk Volný. \n\nPatnáct bohatě ilustrovaných knih na asi 3 450 stranách pokrývá období od doby kamenné až do vzniku Československa v roce 1918. V roce 2012 obdržel Petr Hořejš za Toulky českou minulostí Cenu Boženy Němcové od Akademie literatury české.\n\n\nV roce 1995 vznikl na motivy knih Petra Hory-Hořejše rozhlasový pořad. Petr Hořejš pracoval na počátku 60. let 20. století v Českém rozhlasu v hlavní redakci pro děti a mládež. (Vytvářel např. pořad \"Podvečery s písničkou\".) Dramaturg Bohumil Kolář, jeden ze zakladatelů rozhlasového vysílání pro děti v Československu, přišel v létě 1994 s nápadem vysílat Toulky českou minulostí jako rozhlasový pořad. Autorsky jej začal připravovat publicista Josef Veselý. Rozhlasový seriál nekopíruje knižní předlohu, ale je jí inspirován. Od 2. dubna 1995 byl vysílán každou neděli v premiéře po 8. hodině na stanici Český rozhlas Dvojka. Kromě toho jej do svého programu přebíraly i další stanice Českého rozhlasu. Cyklus se od počátku dlouhodobě řadil mezi nejposlouchanější pořady Českého rozhlasu. Poslední 1218. díl byl odvysílán symbolicky 28. října 2018. Od 1. února 2019 se celý cyklus začal vysílat znovu vždy ve 20.00 hodin každý pracovní den a rovněž v neděli ráno od 8.00 opět na stanici Český rozhlas Dvojka.\n\nRozhlasový kolektiv Toulek českou minulostí tvoří autor Josef Veselý, režisér Jaromír Ostrý a interpreti Igor Bareš, František Derfler, Věra Zástěrová, Vladimír Krátký, Igor Dostálek a Ivana Valešová. Každý díl má asi 25 minut. Vydavatelství Českého rozhlasu Radioservis jednotlivé díly vydalo na CD ve formátu MP3. Každé CD obsahuje 50 dílů. V roce 2014 bylo vydáno speciální CD s 10 díly o Janu Amosi Komenském a o dva roky později při příležitosti 700. výročí narození Karla IV. dvě CD s 33 díly věnované této osobnosti. V březnu 2016 obdrželi tvůrci pořadu ocenění Zlatá deska od Českého rozhlasu za více než 4 000 prodaných nosičů. V roce 2016 vstoupil autor rozhlasových Toulek Josef Veselý do Síně slávy Českého rozhlasu, a v dubnu 2019 obdržel první cenu mezinárodního festivalu Academia Film Olomouc za popularizaci české historie. \n\n\n"}
{"id": "497321", "url": "https://cs.wikipedia.org/wiki?curid=497321", "title": "Heather Graham Pozzessereová", "text": "Heather Graham Pozzessereová\n\nHeather Graham Pozzessereová (* 15. března 1953 v Miami-Dade County, Florida) je americká spisovatelka píšící historické romány, jejichž hlavním námětem je láska. Psala také pod svým rodným jménem Heather Graham, v současnosti je známější pod pseudonymem Shannon Drake.\n\nSpisovatelka se narodila 15. března 1953 v Miami-Dade County na Floridě (USA). Na střední škole se seznámila s Hersheym Dennisem Pozzesserem, za kterého se po absolutoriu střední školy provdala. Později vystudovala obor divadelní umění na University of South Florida.\n\nNejdříve se pohybovala v divadelním prostředí, později ji tato práce přestala naplňovat, a proto začala být literárně činná, nejdříve psala hororové příběhy a poté romance. V roce 1982 prodala svoji první novelu s názvem \"When Next We Love\".\n\nV současnosti žije se svými pěti dětmi a manželem na Floridě.\n\n\n"}
{"id": "497322", "url": "https://cs.wikipedia.org/wiki?curid=497322", "title": "Jan VI.", "text": "Jan VI.\n\nV historii se Jan VI. jmenovalo několik lidí:\n"}
{"id": "497330", "url": "https://cs.wikipedia.org/wiki?curid=497330", "title": "Jeseter velký", "text": "Jeseter velký\n\nJeseter velký (\"Acipenser sturio\") je tažná ryba, největší evropský zástupce jeseterovitých ryb. Jeseter velký se dříve vyskytoval i v českých zemích kde je od roku 1917 považován za vyhynulého, celosvětově patří mezi kriticky ohrožené druhy. V současné době se přirozeně rozmnožuje pouze v řece Garonně ve Francii, roku 2012 proběhl poměrně úspěšný pokus o reintrodukci do Rýna.\n\nHlava přechází ve špičatý rypec, který tvoří zhruba polovinu délky hlavy, na něm jsou bezzubá ústa a čtyři vousky. Hřbetní ploutev je posunuta velmi výrazně směrem k ocasní ploutvi, která je nápadná tím, že má výrazně prodloužený horní lalok. Jeseter velký průměrně dorůstá do dvou metrů, poměrně často jsou zaznamenány třímetrové kusy. Průměrná váha se pohybuje kolem 150 kilogramů, u třímetrových kusů bývá udávána až 330 kg. Výjimečně dorůstal do délky 5 až 6 m.\n\nPříčinou poklesu jeho stavů je nadměrný rybolov v polovině 19. století a budování přehrad a hrází, které mu zabraňovaly dostat se na místa tření. V Asii klesají stavy i ostatních druhů jeseterovitých ryb. Důvodem je především lov v době tření – z jejich jiker se vyrábí pravý kaviár, který je vyhledávanou pochoutkou.\n"}
{"id": "497331", "url": "https://cs.wikipedia.org/wiki?curid=497331", "title": "Státní bankrot", "text": "Státní bankrot\n\nStátní bankrot čili platební neschopnost (insolvence) státu znamená, že stát nesplatí nějaký závazek včas, anebo vyhlášení vlády, že nebude (zcela nebo částečně) své závazky splácet. Nesplácení státního dluhu je selháním státu (), kdy suverénní stát nesplácí své závazky, u kterých již nastalo datum splatnosti. Od klasického úpadku (bankrotu) se však značně liší.\n\nStátní bankrot může nastat ze tří příčin:\n\nStátní bankrot postihuje věřitele státu, jeho hospodářství i občany. Věřitelé se obvykle musí spokojit se ztrátou všech nebo části půjčených peněz. Například po argentinské krizi v letech 1999–2002 přišli věřitelé až o 75 % půjčených prostředků. Při bankrotu v Ekvádoru v lednu 2009 byly závazky vydraženy za 31 % nominální hodnoty. Stát ztrácí bankrotem důvěru a není pak schopen – alespoň dočasně – získat normální úvěr (například prodat své dluhopisy). Musí se obrátit na Světovou banku, Mezinárodní měnový fond (MMF) a podobně, kteří mu ovšem úvěr poskytnou jen za velmi nepříjemných podmínek rozpočtové kázně (například snížení platů a důchodů, případně jiných výdajů). Proto se současné státy často snaží vyjednávat s MMF ještě před vlastním bankrotem, aby si vyjednaly lepší podmínky (v posledních letech například Lotyšsko, Litva, Maďarsko, Řecko). Občané ztrácejí devalvací nebo reformou měny značnou část svých úspor a v důsledku státního bankrotu dochází obvykle i k bankovním, ekonomickým a měnovým krizím, k růstu nezaměstnanosti a podobně.\n\nKe státním bankrotům docházelo v novověké historii už dříve, neměly však takové mezinárodní důsledky. Španělsko vyhlásilo státní bankrot za vlády krále Filipa II. celkem třikrát (1557-1596). Po napoleonských válkách bylo insolventní například Rakouské císařství (1811) a Dánsko (1813). Roku 1918 odmítlo Sovětské Rusko splácet dluhy carského Ruska. Německo postihl státní bankrot roku 1923 a 1948, což se řešilo reformou měny. V nedávné době bylo insolventní například Rusko 1998, Argentina 2002 nebo Island 2008.\n\nV roce 2011 se uvažovalo o bankrotu, který hrozil několika státům EU (Řecku, Itálii nebo Španělsku), jejichž státní zadlužení bylo neúnosné, důvěra investorů značně klesla a dosavadní reformy se zdály nedostatečné. Po složitých jednáních a zásahu ECB a MMF se však podařilo bankrotu předejít a přes trvající potíže se obavy z bankrotu nepotvrdily. Dlouhodobé úrokové sazby se v roce 2014 vrátily zhruba na úroveň před krizí, ale po vítězství extrémní levice ve volbách v lednu 2015 vláda odmítla návrhy věřitelů a pokračovala v zadlužování země, takže v červenci 2015 Řecko de facto zbankrotovalo.\n\nNásledující tabulka zobrazuje země s více než jedním případem nesplácení státního dluhu v období od roku 1976:\n\n\n"}
{"id": "497332", "url": "https://cs.wikipedia.org/wiki?curid=497332", "title": "Karel Šatal", "text": "Karel Šatal\n\nKarel Šatal (14. dubna 1915, Praha – 8. října 1942, Mnichov)\nbyl učitelem na Gymnáziu Jana Valeriána Jirsíka a jako člen ilegální komunistické strany účastník protifašistického odboje, za což byl nacisty zatčen 17. března 1941 a osouzen k smrti 17. července 1942.\n\nGymnázium bylo po něm v období normalizace pojmenováno. Dnes je po něm pojmenována jedna ulice v Nemanicích.\n"}
{"id": "497333", "url": "https://cs.wikipedia.org/wiki?curid=497333", "title": "Black Arrow", "text": "Black Arrow\n\nBlack Arrow, oficiálně psáno verzálkami BLACK ARROW, byla britská nosná raketa, vyvinutá během šedesátých let dvacátého století. Byla použita k vynesení první britské umělé družice Prospero X-3. Vývoj vycházel ze studií provedených organizací Royal Aircraft Establishment, která se zabývala vývojem nosné rakety na základě testovací rakety Black Knight. Výroba byla svěřena firmě Saunders-Roe, která byla později spojena s Westland Aircraft. Raketa byla používána v letech 1969 až 1971 a celkem se uskutečnily čtyři starty. Starty se konaly na australské základně Woomera Missile Range. Raketa byla třístupňová. První dva stupně byly poháněny motory na kapalné palivo, spalující RP-1 a koncentrovaný peroxid vodíku. Třetí stupeň byl vybaven motorem na tuhé pohonné látky. Program byl zastaven rozhodnutím britského Ministerstva obrany, které se rozhodlo nakoupit levnější americké rakety Scout.\n\nNa počátku vývoje rakety Black Arrow byl požadavek Royal Aircraft Establishment na vývoj nosného systému, schopného dopravit náklad o hmotnosti až 144 kg (320 lb) na nízkou oběžnou dráhu Země. Vývojový program byl schválen britskou konzervativní vládou roku 1964. Po volbách však nastoupila vláda labouristů a program byl v rámci úspor pozastaven. Po předčasných volbách roku 1966 byl program obnoven, avšak počet testovacích letů byl omezen na tři.\n\nVětšina potřebné technologie byla již otestována v programu Black Knight, nebo byla převzata ze střely vzduch-země Avro Blue Steel. Projekt Black Arrow se snažil využít maximum z těchto předchozích programů, což se mělo projevit na snížení nákladů na vývoj. Vývoj a výrobu zpočátku zabezpečovala společnost Saunders-Roe, kterou však v roce 1964 převzala společnost Westland Aircraft. Westland se tak stal hlavním dodavatelem. Montáž prvních dvou stupňů probíhala v zařízení Westlandu na ostrově Wight. Motory na kapalné palivo dodávala společnost Bristol Siddeley, která je taktéž ve své továrně ve městě Ansty ve Warwickshiru testovala. Třetí stupeň na tuhé palivo byl vyráběn v Somersetu společností Bristol-Aerojet, což byl společný podnik (Joint venture) společností Bristol Siddeley a Aerojet General.\n\nPrvní a druhý stupeň používaly jako palivo vysoce rafinovanou formu petroleje nazývanou RP-1. Jako okysličovadlo byl použit koncentrovaný peroxid vodíku. Poměr okysličovadla k palivu byl 8:1, což vyžadovalo nezvykle rozměrné nádrže pro okysličovadlo. Peroxid vodíku má vyšší hustotu než RP-1 a proto byly nádrže s ním umístěny vespod, kvůli posunutí těžiště co nejníže.\n\nPrvní stupeň byl osazen jedním motorem Gamma 8 s osmi spalovacími komorami. Druhý stupeň byl taktéž osazen motorem Gamma, ale jen se dvěma komorami. Spalovací komory a trysky byly na prvním i druhém stupni uspořádány po dvojicích a výkyvně zavěšeny, což umožňovalo řízení rakety. Po dohoření druhého stupně byla raketa ovládána pouze reaktivním kontrolním systémem. Třetí stupeň byl poháněn motorem na tuhé palivo a postrádal systém řízení. Byl proto stabilizován rotací kolem své osy.\n\n"}
{"id": "497336", "url": "https://cs.wikipedia.org/wiki?curid=497336", "title": "Průvodce", "text": "Průvodce\n\nPrůvodce má více významů:\n\n\n\n"}
{"id": "497345", "url": "https://cs.wikipedia.org/wiki?curid=497345", "title": "Hepatitida C", "text": "Hepatitida C\n\nHepatitida C je infekční onemocnění, které postihuje především játra. Toto onemocnění způsobuje virus hepatitidy C (HCV). Hepatitida C často není doprovázena žádnými příznaky, chronická infekce však může vést ke zjizvení jater a po mnoha letech až k cirhóze. V některých případech dochází u osob s cirhózou k selhání jater, rakovině jater či ke značnému zduření žil jícnu a žaludku, což může vést až k vykrvácení a smrti.\n\nHepatitida C se přenáší primárně krví při nitrožilní aplikaci drog, používáním nesterilních zdravotnických pomůcek a krevní transfúzí. Na světě žije odhadem 130–170 miliónů osob infikovaných hepatitidou C. Dle české studie Univerzity obrany trpí v ČR chronickou formou tohoto onemocněním cca 80 tisíc lidí.\n\nVirus HCV začali vědci zkoumat v 70. letech 20. století a jeho existenci potvrdili v roce 1989. Virus způsobuje onemocnění i u šimpanzů.\n\nObvyklými prostředky určenými k léčbě hepatitidy C jsou peginterferon a ribavirin. K vyléčení dochází u přibližně 50–80 % léčených osob. Lidé, u kterých se rozvinula cirhóza nebo rakovina jater, mohou potřebovat transplantaci jater, virus se však poté obvykle vrací. Na hepatitidu C neexistuje vakcína.\n\nVirus hepatitidy C je malý, obalený, jednořetězcový pozitivní RNA virus. Patří k rodu \"hepacivirus\" z čeledi \"Flaviviridae\". Existuje sedm hlavních genotypů viru HCV. Ve Spojených státech způsobuje 70 % případů genotyp 1, 20 % případů genotyp 2 a každý ze zbývajících genotypů pak po 1 % případů. Genotyp 1 je rovněž nejběžnějším genotypem v Jižní Americe a v Evropě.\n\nHepatitida C vyvolává akutní příznaky pouze v 15 % případů. Symptomy jsou často mírné a neurčité a zahrnují sníženou chuť k jídlu, únavu, nauzeu, bolesti svalů či kloubů a úbytek hmotnosti. Pouze několik málo případů infekce je spojováno se žloutenkou. U přibližně 10-50 % osob odezní nemoc bez léčby, a to častěji u mladých žen než u jiných skupin pacientů.\n\nU osmdesáti procent osob nakažených virem se rozvine chronická infekce. Během počátečních let onemocnění většina z nich nepocítí žádné nebo jen minimální symptomy, ačkoli chronická hepatitida C může být spojována s únavou. U osob postižených mnoho let trvající infekcí je hepatitida C primární příčinou cirhózy a rakoviny jater; u těch, kteří jsou nositeli infekce po dobu delší než 30 let, se v přibližně 10-30 % případů rozvine cirhóza. Cirhóza je běžnější u osob nakažených zároveň hepatitidou B nebo HIV pozitivních, u alkoholiků a mužů. Osoby, u nichž se rozvinula cirhóza, jsou vystaveny dvacetkrát vyššímu riziku rakoviny jater; každoročně jde o 1-3 % infikovaných. U alkoholiků je riziko až 100krát vyšší. Hepatitida C stojí za 27 % případů cirhózy a 25 % případů rakoviny jater.\n\nCirhóza jater může vést k vysokému krevnímu tlaku v žíle vedoucích do jater, hromadění tekutin v dutině břišní, snadno způsobitelným modřinám a krvácení, rozšíření žil (zejména v jícnu a žaludku), žloutence (zežloutnutí kůže) a poškození mozku.\n\nHepatitida C je rovněž vzácně spojována se Sjögrenovým syndromem (autoimunitní onemocnění), abnormálně nízkým počtem krevních destiček, chronickým onemocněním kůže, cukrovkou a nehodgkinskými lymfomy.\n\nHlavním způsobem přenosu viru v rozvinutých zemích je nitrožilní aplikace drog, v rozvojových zemích pak krevní transfúze a nesprávné lékařské postupy. Ve 20 % případů zůstává příčina přenosu neznámá; mnoho z nich však pravděpodobně souvisí s nitrožilní aplikací drog.\n\nNitrožilní aplikace drog je hlavním rizikovým faktorem při infekci hepatitidou C v mnoha částech světa. Průzkum provedený v 77 zemích ukazuje, že v 25 z nich se hepatitida C objevila u 60-80 % uživatelů nitrožilně aplikovaných drog, a to včetně Spojených států a Číny. Ve dvanácti zemích to bylo u více než 80 %. Hepatitidou C je nakaženo až deset miliónů uživatelů nitrožilně aplikovaných drog; nejvyšší celkový počet nakažených mají Čína (1,6 miliónu), Spojené státy (1,5 miliónu) a Rusko (1,3 miliónu). Počet nakažených hepatitidou C mezi vězni je ve Spojených státech deset až dvacetkrát vyšší než u běžné populace, což tato studie přisuzuje vysoce rizikovému chování, jako je nitrožilní aplikace drog a tetování za použití nesterilních nástrojů.\n\nKrevní transfúze, krevní produkty a orgány určené k transplantaci bez prověření na přítomnost HCV mohou představovat značné riziko infekce. Spojené státy zahájily plošné prověřování v roce 1992. Od té doby se počet případů infekce snížil z jednoho případu na 200 krevních jednotek na jeden případ na 10 000 až 10 000 000 krevních jednotek. Toto nízké riziko přetrvává z toho důvodu, že mezi nakažením potenciálního dárce krve hepatitidou C a pozitivním testem jeho krve je lhůta 11-70 dnů. Některé země však z důvodu souvisejících nákladů prověřování dosud neprovádějí.\n\nU osoby poraněné vpichem jehly použité osobou s HCV je pravděpodobnost onemocnění přibližně 1,8 %. Riziko je vyšší, pokud je použitá jehla dutá a vpich hluboký. Existuje také riziko přenosu z hlenu do krve, je však poměrně nízké. Při kontaktu krve s neporušenou pokožkou je riziko nulové.\n\nHepatitida C je rovněž přenášena nemocničním vybavením – opakovaným používáním jehel a injekčních stříkaček, opakovaným používáním lékovek, infúzních vaků a nesterilních chirurgických nástrojů. Nízký standard zdravotnických a zubařských zařízení je hlavní příčinou šíření viru HCV v Egyptě, zemi s nejvyšším procentem nakažených osob na světě.\n\nZda může k přenosu hepatitidy C dojít prostřednictvím pohlavního styku, není známo. Ačkoli mezi vysoce rizikovou sexuální aktivitou a hepatitidou C je určitá souvislost, není jasné, zda k přenosu onemocnění dochází v důsledku užívání drog, jež nebylo zmíněno, nebo v důsledku samotného pohlavního styku. Důkazy podporují tvrzení, že u heterosexuálních párů, které nemají pohlavní styk s jinými osobami, žádné riziko přenosu nehrozí. Sexuální praktiky, které přinášejí vysoké riziko poranění vnitřní stěny análního kanálu, jako anální sex, nebo ty, k nimž dochází při výskytu pohlavním stykem přenosné infekce včetně HIV nebo genitálních vředů, představují značné riziko. Vláda Spojených států doporučuje používání kondomů za účelem prevence přenosu hepatitidy C pouze lidem, kteří mají více partnerů.\n\nTetování je spojováno s dvakrát až třikrát vyšším rizikem nákazy hepatitidou C. K té může dojít v důsledku použití nesterilních nástrojů nebo kontaminovaných barviv. To platí zejména pro tetování či piercingy těla prováděné před rokem 1985 nebo ty prováděné neprofesionálně, jelikož sterilní podmínky mohou být za takových okolností nedostatečné. Rovněž u rozsáhlejších tetování se riziko jeví být větší. Téměř polovina vězňů sdílí nesterilizované tetovací nástroje. Souvislost mezi infekcí HCV a tetováním v tetovacích salónech s licencí na provozování této činnosti je minimální.\n\nPředměty osobní potřeby, jako například žiletky, zubní kartáčky a pomůcky pro manikúru či pedikúru mohou přijít do kontaktu s krví. Půjčování těchto předmětů představuje riziko nákazy virem HCV. Lidé by měli být při výskytu řezných ran, boláků a jiných krvácivých ran opatrní. HCV se nešíří příležitostnými dotyky jako je objímání, líbání či půjčování příborů či kuchyňských potřeb.\n\nK přenosu hepatitidy C z nakažené matky na dítě dochází v méně než 10 % těhotenství. K odvrácení tohoto rizika neexistují žádná opatření. K přenosu může dojít během těhotenství nebo při porodu, přičemž dlouhotrvající porod značně zvyšuje riziko přenosu infekce. Pro přenos HCV při kojení neexistují důkazy, nakažená matka by se však kojení měla vyhnout, pokud má popraskané a krvácející bradavky nebo pokud je její virová zátěž vysoká.\n\nDiagnostické testy na hepatitidu C zahrnují test na protilátky proti HCV, metodu ELISA, imunoblot a kvantitativní stanovení RNA HCV. Polymerázová řetězová reakce (PCR) může odhalit RNA viru HCV jeden až dva týdny po nakažení, zatímco zformování a uvolnění protilátek může trvat podstatně déle.\n\nChronická hepatitida C je infekční onemocnění způsobené virem hepatitidy C, které trvá déle než šest měsíců (na základě přítomnosti RNA tohoto viru). Jelikož chronické infekce typicky nevykazují žádné symptomy po velmi dlouhou dobu (často desetiletí), lékaři infekci běžně zjišťují prostřednictvím testů na funkci jater nebo během rutinního vyšetření vysoce rizikových osob. Testování nedokáže rozlišit mezi akutními a chronickými infekcemi.\n\nTestování na hepatitidu C obvykle začíná krevními testy, které zjistí přítomnost protilátek proti HCV prostřednictvím enzymové imunoanalýzy. Pokud je tento test pozitivní, provádí se druhý test za účelem ověření imunoanalýzy a určení závažnosti onemocnění. Imunoanalýzu lze ověřit pomocí testu zvaného rekombinantní imunoblot, závažnost nemoci prostřednictvím polymerázové řetězové reakce RNA HCV. Pokud není zjištěna RNA a imunoblot je pozitivní, osoba prodělala infekci, která byla buď vyléčena nebo spontánně odezněla; pokud je imunoblot negativní, byla imunoanalýza chybná. Pozitivní výsledky imunoanalýzy lze zjistit nejdříve šest až osm týdnů po infekci.\n\nHladina jaterních enzymů je během počáteční fáze infekce nestálá; její úroveň se začíná zvyšovat v průměru sedm týdnů po infekci. Jaterní enzymy nemají se závažností onemocnění téměř žádnou souvislost.\n\nBiopsie jater může určit úroveň poškození jater, s tímto postupem však souvisí jistá rizika. Typickými změnami, které dokáže biopsie určit, je výskyt lymfocytů v jaterní tkáni, lymfoidní folikuly v portální triádě a změny ve žlučovodech. K dispozici je několik krevních testů, které pomáhají určit úroveň poškození a snižují potřebu provedení biopsie.\n\nVe Spojených státech a Kanadě ví o svém zdravotním stavu pouze 5-50 % nakažených osob. Lidem s vysokým rizikem výskytu onemocnění, včetně osob s tetováním, se doporučuje podstoupit testy. Vyšetření je rovněž vhodné u osob se zvýšenou hladinou jaterních enzymů, jelikož ta je často jediným příznakem chronické hepatitidy. Ve Spojených státech není rutinní vyšetření nijak doporučováno.\n\nHCV způsobuje chronickou infekci u 50–80 % nakažených osob. Přibližně 40-80 % těchto případů po léčbě odeznívá; v ojedinělých případech může infekce odeznít i bez léčby. Lidé s chronickou hepatitidou C by se měli vyvarovat alkoholu a játrům nebezpečných léků a měli by se nechat očkovat proti hepatitidě A a hepatitidě B. Lidé s cirhózou by měli podstoupit ultrazvukové vyšetření za účelem zjištění rakoviny jater.\n\nLidé s abnormální funkcí jater v důsledku prokázané infekce HCV by měli podstoupit léčbu. V současnosti používanou léčbou je podávání kombinace pegylovaného interferonu a antivirotika ribavirin po dobu 24 či 48 týdnů, v závislosti na typu HCV. Ke zlepšení dochází u přibližně 50–60 % léčených osob. Kombinace buď bocepreviru nebo telapreviru s ribavirinem a peginterferonem alfa zlepšuje antivirotickou reakci na hepatitidu C genotypu 1. Vedlejší účinky léčby jsou běžné; polovina léčených osob trpí chřipkovými syndromy a třetina léčených se potýká s emocionálními problémy. Léčba je účinnější během prvních šesti měsíců, předtím, než se hepatitida C stane chronickou. Pokud se u osoby projeví nová infekce a neodezní do osmi až dvanácti týdnů, doporučuje se podávání pegylovaného interferonu po dobu 24 týdnů. Pro osoby s talasemií (onemocnění krve) se zdá být vhodný ribavirin, který však zvyšuje potřebu krevní transfúze.\n\nJejí stoupenci tvrdí, že pro léčbu hepatitidy C mohou být vhodné některé alternativní způsoby léčby, jako například ostropestřec mariánský, ženšen a koloidní stříbro. U žádného z těchto způsobů léčby však nebyl prokázán vliv na hepatitidu C, a neexistují ani důkazy pro to, že alternativní způsoby léčby mají na virus vůbec nějaký účinek.\n\nEkonomické náklady související s hepatitidou C jsou značné, a to jak pro jednotlivce, tak pro celou společnost. Ve Spojených státech byl v roce 2003 průměrný náklad vynaložený na onemocnění odhadován na 33 407 USD, přičemž náklady na transplantaci jater v roce 2011 dosáhly přibližně 200 000 USD. V Kanadě v roce 2003 dosahovaly náklady na antivirotickou léčbu výše 30 000 CAD, zatímco ve Spojených státech se v roce 1998 pohybovaly v rozmezí 9 200 až 17 600 USD. V mnoha oblastech světa si lidé nemohou léčbu antivirotiky dovolit, protože jejich zdravotní pojištění nepokrývá případy užívání antivirotik, nebo nemají zdravotní pojištění vůbec.\n\nReakce na léčbu se liší v závislosti na genotypu viru. K setrvalé odpovědi u osob s HCV genotypu 1 dochází u 40-50 % z nich do 48 týdnů léčby. K setrvalé odpovědi u osob s HCV genotypů 2 a 3 dochází u 70-80 % z nich do 24 týdnů léčby. K setrvalé odpovědi u osob s HCV genotypu 4 dochází u přibližně 65 % z nich do 48 týdnů léčby. Úspěšnost léčby HCV genotypu 6 je v současnosti poměrně malá; existující důkazy se vztahují na léčbu po dobu 48 týdnů při stejných dávkách jako u genotypu 1.\n\nS chronickou hepatitidou C žije na světě 130 až 170 miliónů lidí, což jsou ~3 % světové populace. Ročně se touto chorobou nakazí 3–4 milióny osob a více než 350 000 lidí zemře na onemocnění s ní související. Počet případů nemoci ve 20. století výrazně vzrostl, a to v důsledku užívání nitrožilně aplikovaných drog, nitrožilně podávaných léků či nesterilizovaných zdravotnických pomůcek. Očkovací kampaně v Africe s nedostatečnou sterilizací způsobily rozšíření HCV i HIV.\n\nVe Spojených státech jsou hepatitidou C nakažena přibližně 2 % osob a každý rok přibývá dalších 35 000 až 185 000 nových případů. Od 90. let 20. století se počet případů onemocnění v západním světě snížil díky dokonalejším krevním testům před podáním transfúze. Ročně ve Spojených státech umírá na následky HCV 8 000 až 10 000 osob. Očekává se, že míra úmrtnosti se zvýší v důsledku toho, že onemocní a zemřou lidé nakažení při transfúzích v době před zahájením jejich testování na HCV.\n\nPočet případů nákazy je vyšší v některých zemích Afriky a Asie. K zemím s velmi vysokým počtem případů patří Egypt (22 %), Pákistán (4,8 %) a Čína (3,2 %). Vysoké číslo v případě Egypta souvisí s nyní ukončenou masovou kampaní léčby schistosomózy za použití nesprávně sterilizovaných skleněných injekčních stříkaček.\n\nV roce 2011 neexistovala proti hepatitidě C žádná známá vakcína. Vakcíny jsou ve fázi vývoje a některé z nich vykazují povzbudivé výsledky. Kombinace preventivních strategií, například programů výměny jehel a léčby závislosti na návykových látkách, snižuje riziko nákazy hepatitidou C u uživatelů nitrožilně aplikovaných drog o přibližně 75 %. Je také důležité provádět vyšetření dárců krve na celostátní úrovni a ve zdravotnických zařízeních dodržovat univerzální hygienická opatření. V zemích s nedostatečnými zdroji sterilních injekčních stříkaček by měli poskytovatelé zdravotní péče léky podávat spíše orálně než injekčně.\n\nV polovině 70. let 20. století Harvey J. Alter, vedoucí sekce infekčních onemocnění při oddělení transfúzní medicíny Národního ústavu zdraví, a jeho výzkumný tým prokázali, že většina případů hepatitidy C po krevní transfúzi není způsobena viry hepatitidy A nebo B. Navzdory tomuto objevu byly mezinárodní výzkumné snahy identifikovat virus neúspěšné po celé další desetiletí. V roce 1987 Michael Houghton, Qui-Lim Choo a George Kuo ze společnosti Chiron Corporation ve spolupráci s Dr. D. W. Bradleym z Centra pro kontrolu a prevenci nemocí použili k identifikaci neznámého organismu a vývoji diagnostického testu nový přístup molekulárního klonování. V roce 1988 Alter potvrdil existenci viru ověřením jeho přítomnosti v panelu druhů nezpůsobujících ani hepatitidu A, ani hepatitidu B. V dubnu roku 1989 byl objev HCV publikován ve dvou článcích magazínu \"Science\". Objev viru vedl ke značným zlepšením v diagnostice a ke zdokonalené antivirotické léčbě. V roce 2000 byla doktorům Alterovi a Houghtonovi udělena Laskerova cena za klinický lékařský výzkum za\n„průkopnickou práci vedoucí k objevu viru, který způsobuje hepatitidu C, a k vyvinutí metod vyšetření, které ve Spojených státech snížily riziko hepatitidy pocházející z krevních transfúzí z 30 % v roce 1970 na téměř nulovou úroveň v roce 2000.“\n\nSpolečnost Chiron podala žádost o uznání několika patentů souvisejících s objevem viru a jeho diagnózou. Konkurenční patentová přihláška ze strany CDC byla v roce 1990 zrušena poté, co firma Chiron vyplatila 1,9 miliónu amerických dolarů CDC a 337 500 amerických dolarů doktoru Bradleymu. V roce 1994 doktor Bradley Chiron zažaloval a usiloval o zneplatnění patentu, uznání své osoby jako spoluvynálezce a přiznání odškodnění a tantiém. V roce 1998 však u odvolacího soudu prohrál a od sporu upustil.\n\nV roce 2011 byla ve fázi vývoje přibližně stovka léků na hepatitidu C. Tyto léky zahrnují vakcíny na léčbu hepatitidy, imunomodulátory a inhibitory cyklofilinu. Tyto potenciální nové způsoby léčby mohou vznikat díky lepším znalostem o viru hepatitidy C.\n"}
{"id": "497349", "url": "https://cs.wikipedia.org/wiki?curid=497349", "title": "Robin Llwyd ab Owain", "text": "Robin Llwyd ab Owain\n\nRobin Llwyd ab Owain (* 14. června 1958) je britský básník a spisovatel velšského původu, píšící anglicky. Je synem básníka a prozaika Owaina Owaina.\n\nBydlí ve waleském městě Rhuthun na předměstí Llangolledig Gyfeiliorn.\n\n"}
{"id": "497387", "url": "https://cs.wikipedia.org/wiki?curid=497387", "title": "Plader Bach", "text": "Plader Bach\n\nPlader Bach je dřívější německý název dnes bezejmenného horského potoka ve východních Krkonoších.\n\nPlader Bach pramení na západním svahu Lysečiny, nejvyššího vrcholu Pomezního hřebenu, ve východních Krkonoších. Neupravený pramen se nachází na pasece asi 0,5 km východně od kostela v Malé Úpě. Potok tvoří po celé své délce osu přibližně severojižně orientované horní části Krakonošova údolí sevřeného z východu svahem Dlouhého hřebenu a ze západu Kraví horou, které je plné malebných krkonošských chalup. Na svém konci se zleva ve Spáleném Mlýně u zdejšího parkoviště vlévá do Malé Úpy.\n\nNa toku se nacházejí pouze čtyři přemostění. První je asi ve třistametrové vzdálenosti od pramene, kde potok překonává asfaltová lesní cesta vedoucí z Malé Úpy do Horních Albeřic, po které je trasována červeně značená Cesta bratří Čapků. Přibližně na vrstevnici 880 m n. m. překonává potok dřevěná lávka postavená na neznačené pěšině spojující asfaltové cesty vedoucí po obou svazích údolí. Těsně před soutokem přechází přes potok silnice II/252 z Trutnova na hraniční přechod Pomezní Boudy a asfaltová komunikace vedoucí z přilehlého parkoviště k chatě u soutoku.\n\nDo potoka se vlévá vícero bezejmenných vodotečí z obou stran. Za zmínku stojí dva přítoky. První se vlévá zprava asi 0,5 km před koncem potoka a je pouze několik desítek metrů dlouhý. Jeho pramen byl využit jako zdroj vody pro horskou chalupu (dnes nese jméno \"Jonáš\"), která byla přímo na něm vystavěna. Nachází v místnosti vpravo od vstupu.\n\nDruhý přítok do vlévá zleva ve vzdálenosti jen několik desítek metrů před soutokem s Malou Úpou. U nedaleké chaty Krakonoš pohání soustrojí zvané Čertův mlýn. Jedná se o nevelkou dřevěnou stavbu plnou pohyblivých pohádkových postaviček poháněných přes mlýnské kolo vodou. Vedle Čertova mlýna stojí socha Krakonoše.\n\n"}
{"id": "497388", "url": "https://cs.wikipedia.org/wiki?curid=497388", "title": "Zarubiněcká kultura", "text": "Zarubiněcká kultura\n\nZarubiněcká kultura je archeologická kultura doby železné existující od konce 3. století př. n. l. do 2. století n. l. v dnešním Bělorusku a na Ukrajině. Její nositelé osidlovali především ostrožny na pravém břehu Dněpru a stavěli jak otevřená sídliště tak hradiště. Je pojmenována podle ukrajinské vesnice Zarubinci. Poprvé ji popsal kolem roku 1899 česko-ukrajinský archeolog Čeněk Chvojka a její přítomnost byla dosud zjištěna na přibližně 500 lokalitách.\n\nTypická obydlí jsou pravoúhlé domy s podlahou až padesát centimetrů nad zemí, s hlinitým ohništěm v rohu, v pozdější fázi kultury uprostřed obydlí. Stavěli nadzemní domy s kůlovou konstrukcí o rozloze 4 × 4 metry nebo 6 × 6 metrů, doplněné o otevřené ohniště. Pohřby probíhaly žehem nedaleko sídlišť, vedle popelnic do hrobů ukládali i srpy, přezky, jehlice a různé součásti oděvu, jen zřídka zbraně a výrobní nástroje. Nálezy zbraní jsou vzácné, existuje však mnoho dokladů o specializovaném železářství. Typickými ozdobami byly závěsky z měděného plechu, později typické pro účesy slovanských žen v 6. století.\n\nVliv na její vznik měli nejspíše příchozí z kultury pomořské a překrytých popelnic, výrazný podíl na její podobě mělo i starší osídlení, pravděpodobně skytské. Od 2. století se nositelé zarubiněcké kultury nejspíše podíleli na genezi slovanského jádra černjachovské kultury. Skutečné jádro černjachovské kultury však tvořily sarmatské kmeny. Nositelé zarubiněcké kultury se ve skutečnosti podíleli na genezi praslovanské kyjevské kultury, která se na severu Ukrajiny s černjachovskou kulturou překrývala. Sama zarubiněcká kultura se vyvinula pohlcením předchozí ukrajinské černoleské kultury sousedními kulturami - skytskou, pomořanskou a milohradskou. Podle Petra Treťjakova bylo osídlení na horním a středním Dněpru pozdní fází zarubiněcké kultury a etnicky již slovanské. Marija Gimbutas přišla s tvrzením, že se spíše jednalo o baltské kmeny. Podle Borise Rybakova však zarubiněcká kultura byla ve svém jádru již od počátku slovanská.\n\n\n"}
{"id": "497393", "url": "https://cs.wikipedia.org/wiki?curid=497393", "title": "Báječná léta pod psa (film)", "text": "Báječná léta pod psa (film)\n\nBáječná léta pod psa je český film z roku 1997.\n\nFilm byl natočen podle námětu Michala Viewegha, předlohou byl jeho stejnojmenný román s autobiografickými prvky.\nDěj filmu začíná v 60. letech 20. století, kdy se během divadelního představení \"Čekání na Godota\" malý Kvido narodí. To asi předurčí jeho další život, neboť se u něj projeví literární nadání. To přináší nejeden problém ve škole i později v dospívání.\nFilm zároveň líčí i problémy v tehdejším Československu před okupací v roce 1968 i během normalizace. Kvidův otec se za cenu drobných politických ústupků vypracuje na místo vedoucího inženýra, za návštěvu disidenta je však sesazen a skončí jako vrátný. Trpí depresemi, zdá se však, že vše by mohlo vyřešit vnouče.\nTitulní píseň \"Báječná léta pod psa\" napsal a zpívá Ivan Hlas.\n\nFilm byl nominován na Českého lva v šesti kategoriích, žádnou cenu však nezískal.\n\n\n\n"}
{"id": "497396", "url": "https://cs.wikipedia.org/wiki?curid=497396", "title": "Merkelova buňka", "text": "Merkelova buňka\n\nMerkelova buňka je buňka vyskytující se v hlubších částech pokožky. Nejvíce se jich u člověka nachází v pokožce prstů, v ústech a v okolí vlasových kořínků. Vzhledem připomínají keratinocyty (typické pokožkové buňky), ale v cytoplazmě mají malá granula (zrna) neznámého složení, možná obsahující neurotransmitery. Merkelovy buňky vysílají do okolí výrazné výběžky a k pokožkovým buňkám se připojují pomocí speciálních buněčných spojení, tzv. dezmozomů.\n\nFunkce Merkelových buněk není zcela vyjasněna. V blízkosti Merkelových buněk bývají nervová zakončení, což by podporovalo teorii, že to jsou mechanoreceptory (senzory vnímající tlak v pokožce). Neurotransmitery v jejich pokožce se zřejmě vylijí do okolí jako odpověď na signál z přilehlých nervových zakončení a možná tak představují spíše složku neuroendokrinního systému. Merkelovy buňky tvoří terčovité shluky, tzv. Merkelova tělíska, z nichž vybíhá větvící se nervové vlákno. Buňky jsou schopné se ohýbat a tím mohou dávat tělu informace o tlaku v kůži.\n"}
{"id": "497402", "url": "https://cs.wikipedia.org/wiki?curid=497402", "title": "Posunovač", "text": "Posunovač\n\nPosunovač je kvalifikovaný pracovník přímo se podílející na provozování železniční dráhy. Vykonává posun kolejových vozidel v obvodu železniční stanice, železniční vlečky nebo v depu kolejových vozidel. Jeho nejbližším nadřízeným bývá vedoucí posunu.\n\nProvádí posun kolejových vozidel nutný pro rozřazování a sestavování nákladních i osobních vlaků nebo přestavných jízd a pro přistavení a odtažení vozidel z míst nakládky a vykládky.\nPři posunu kolejová vozidla svěšuje a rozvěšuje, obsluhuje jejích ruční brzdy, zadržuje odražená nebo spouštěná vozidla zarážkami a stojící vozidla zajišťuje předepsaným způsobem proti ujetí. Obsluhuje železniční vozy i manipulační zařízení a mechanizační prostředky k provádění jednoduchého posunu (např. lanový vrátek). Při posunu přestavuje ručně stavěné výhybky a výkolejky, odemyká a zamyká výměnové zámky.\n\nSvou činnost při manipulaci s železničními vozy řídí podle pokynů nadřízeného pracovníka a podle výstražných optických nebo zvukových návěstí. Dále sám návěsti dává nebo v případě nutností opakuje návěstí druhých pro třetí osobu. Pro tuto činnost je mu přidělen červený praporek a píšťalka. Stále více se rozšiřuje vybavení posunovačů osobními radiostanicemi, kterými je spojen s dalšími pracovníky zúčastněnými na posunu.\n\nPro výkon profese posunovač se požaduje střední vzdělání s výučním listem, nejlépe v oboru železničář nebo v příbuzném oboru práce v dopravě. Důležitým předpokladem pro zdárný výkon této profese je obecná způsobilost vykonávat týmovou práci a uvědomovat si svou zodpovědnost.\n\nPři své činnosti se řídí mimo příkazy nadřízených i specifickými drážními předpisy: „D1-Předpis pro používání návěsti …“, „D2-Předpis pro provozování a organizování dopravy …“, „D3-Předpis pro zjednodušené řízení dopravy…“, „Op16-Pravidla bezpečnosti a ochrany zdraví…“, „Provozními řády“ jednotlivých stanic nebo vleček atd. Znalosti z předpisů v rozsahu potřebném k výkonu své profese si opakuje na pravidelných školeních a bývá z nich i periodicky přezkušován.\n\nPráci posunovače může vykonávat pouze pracovník celkově zdravý. Svou práci vykonává ve venkovním hlučném prostředí nádraží bez ohledu na momentální počasí a ve směnném provozu. Při výkonu této profese je vystaven významné zátěži chladem.\n\nTuto práci nemohou vykonávat osoby které nesplňují podmínky dané Vyhláškou 101/1995 Sb. ze dne 27. 5. 1995 „Řád pro zdravotní a odbornou způsobilost…“ vydané Ministerstvem dopravy. Zjednodušeně řečeno, profesi posunovače nemůže vykonávat osoba s poruchou vidění, hlavně barvocitu a zorného pole, s poruchou sluchu, s onemocněním cév nebo nervů, páteře, horních i dolních končetin a se závažnou duševní poruchou.\n\nPři výkonu profese posunovač dochází k několika silným rizikům, které vyúsťují mnohdy v závažná onemocnění nebo v úrazy s trvalými následky. V prvé řadě je to nadměrné zatěžování celého organizmu nepříznivým klimatem a hlavně chladem, které nelze dosti dobře vyloučit. Dále je to riziko těžkého zdravotního postižení při rozvěšování a svěšování šroubovek, kdy musí posunovač vstupovat mezi železniční vozidla do úzkého prostoru mezi nárazníky. Při této činností dochází k nejzávažnějším úrazům. Další nebezpečnou činností je zadržování rozpouštěných vozů zarážkami, kdy je potřebná plná koncentrace na vykonávanou práci. A třetím okruhem častých úrazu je nastupování a sestupování z železničních vozidel za deště a námrazy a dále pohyb po nerovném terénu kolejiště.\n\nV roce 2008 byla střední hodnota (medián) měsíční hrubé mzdy v České republice v profesi posunovač 22 100 Kč a pohybovala se v rozmezí od 19 900 do 25 400 Kč. Tato hodnota zahrnuje data z podnikatelské i nepodnikatelské sféry.\n\n"}
{"id": "497413", "url": "https://cs.wikipedia.org/wiki?curid=497413", "title": "Tadeusz Ślusarski", "text": "Tadeusz Ślusarski\n\nTadeusz Ślusarski (19. května 1950, Żary – 17. srpna 1998, Ostromice) byl polský atlet, olympijský vítěz a dvojnásobný halový mistr Evropy ve skoku o tyči.\n\nPoprvé reprezentoval na letních olympijských hrách v Mnichově 1972. Ve finále však třikrát nepřekonal základní výšku 500 cm a zůstal bez platného pokusu. Stejně skončil také Fin Antti Kalliomäki, který neuspěl na výšce 520 cm . O čtyři roky později v Montrealu již oba tyčkaři sváděli souboj o olympijské zlato. Oba překonali napoprvé 550 cm a shodně třikrát shodili 555 cm. Zlatou medaili však získal polský tyčkař, který absolvoval méně postupných výšek.\n\nV roce 1980 na olympiádě v Moskvě vybojoval společně se sovětským tyčkařem Konstantinem Volkovem stříbrnou medaili. Vítězem se stal Polák Władysław Kozakiewicz, který tehdy výkonem 578 cm vytvořil olympijský rekord.\n\nTadeusz Ślusarski zemřel v roce 1998 při automobilové nehodě. Společně s ním zahynul i Władysław Komar, někdejší polský atlet, koulař, který mj. získal zlatou medaili na olympiádě v Mnichově 1972.\n\n"}
{"id": "497425", "url": "https://cs.wikipedia.org/wiki?curid=497425", "title": "Telekomunikační věž Podvrší u Veselice", "text": "Telekomunikační věž Podvrší u Veselice\n\nTelekomunikační věž Podvrší u Veselice je stavba, kterou v roce 2001 nechala zbudovat firma Eurotel jako uzlový bod radioreleových tras pro spojení s ústřednami a pro šíření signálu digitálního systému GSM 900 pro mobilní telefony. Město věž provozuje jako rozhlednu. Umístěna je na zalesněné hoře \"Podvrší\" (590 m n. m.) na okraji Moravského krasu na Drahanské vrchovině, která se nachází 0,5 km od vesnice Veselice, 8 km východně od města Blanska.\n\nVe 20. letech 20. století na přibližně stejném místě vznikla rozhledna, která umožnila návštěvníkovi vystoupat do výše 21 metrů. Ta byla v roce 1947 zbourána.\n\nSoučasnou rozhlednu nechala zbudovat v roce 2001 firma Eurotel. Projekt vypracoval Jan Tomča. Stavba byla započata 14. dubna 2001 a celkově dokončena 26. července 2001. Betonové základy hluboké 1,5 a v průměru 11 metrů činí 179 m, jejich součástí je zabetonovaná ocelová armatura o váze 3602 kg. Zbudována byla také budova umístěna v patě věže, která slouží pro technologické zařízení jednotlivých telefonních operátorů. Ze základů vystupuje železobetonový stožár, vysoký 48,85 metrů, na jehož konci jsou umístěny anténní systémy.\n\nRozhlednu provozuje obec Vavřinec. Kolem dokola stožáru je vybudováno schodiště o 168 schodech, které je ukončeno vyhlídkovým ochozem ve výšce 32 metrů (v nadmořské výšce 621 metrů). Kapacita ochozu je 27 osob a poskytuje nádherné pohledy na část Moravského krasu, Drahanskou vrchovinu, Českomoravskou vrchovinu, Pavlovské kopce, chladicí věže atomové elektrárny Dukovany, za příznivých podmínek pak na Alpy – 190 kilometrů vzdálený Vídeňský Sněžník (\"Schneeberg\") a další alpské vrcholky.\n\n"}
{"id": "497428", "url": "https://cs.wikipedia.org/wiki?curid=497428", "title": "Piotr Małachowski", "text": "Piotr Małachowski\n\nPiotr Małachowski (* 7. června 1983 Żuromin, Mazovské vojvodství) je polský atlet, stříbrný olympijský medailista a mistr světa v hodu diskem.\nV roce 2002 skončil šestý na juniorském mistrovství světa v Kingstonu. Stříbrnou medaili získal o tři roky později na mistrovství Evropy do 23 let v německém Erfurtu, za hod dlouhý 63,99 m. Na MS v atletice 2009 v Berlíně skončil druhý v novém osobním a národním rekordu 69,15 m. Další stříbrnou medaili získal na světovém šampionátu v Moskvě v roce 2013. O dva roky později v Pekingu se stal mistrem světa. Na mistrovství světa v Londýně v roce 2017 obsadil v soutěži diskařů páté místo.\n\nJe držitelem dvou stříbrných olympijských medailí v hodu diskem - z Pekingu (2008) a Rio de Janeiro (2016).\n"}
{"id": "497437", "url": "https://cs.wikipedia.org/wiki?curid=497437", "title": "Fiat 133", "text": "Fiat 133\n\nFiat 133 je malý osobní automobil vyvinutý ve Španělsku automobilkou Seat, s níž italská společnost Fiat úzce spolupracovala na vývoji nových osobních automobilů. Model 133 měl nahradit staré modely Fiat 600 a Fiat 850, pomoci se získáním nových prodejních trhů a vynahradit ztrátu tržeb Fiatu ve Španělsku, které nastaly v době omezení dovozu automobilů v roce 1970 .\n\nZákladní předpoklad modelu 133 byl, že to muselo být levné auto z hlediska vývoje, i z hlediska výroby. Důsledkem toho bylo, že model 133 zdědil většinu dílů z Fiatu 850. Stejně jako Fiat 850, Fiat 133 byl automobil s pohonem na zadní kola a s motorem vzadu uloženým podélně.\n\nFiat 133 byl představen v dubnu roku 1974 na Barcelonském autosalonu a začal se vyrábět ještě téhož roku. Celkem bylo vyrobeno 127 000 kusů, většinou pod názvem Fiat, a v letech 1977 – 1980 byl model 133 vyráběn i argentinskou odnoží Fiatu.\n\n"}
{"id": "497440", "url": "https://cs.wikipedia.org/wiki?curid=497440", "title": "Sword's Song", "text": "Sword's Song\n\nSword's Song je druhé album od finské heavy metalové, power metalové, viking metalové, symphonic metalové kapely \"Battlelore\".\n\n"}
{"id": "497441", "url": "https://cs.wikipedia.org/wiki?curid=497441", "title": "Richardis Babenberská", "text": "Richardis Babenberská\n\nRichardis Babenberská (1143 – 24. ledna 1196/1200) byla lantkraběnka ze Stefflingu z dynastie babenberské.\n\nRichardis byla jedinou dcerou rakouského markraběte Jindřicha II. Babenberského a Gertrudy Saské, která její narození zaplatila životem. Richardis byla provdána za lankraběte Jindřicha V. ze Stefflingu a porodila mu dva syny.\n\nZemřela jako vdova a byla pochována v klášteře Klosterneuburg. Ve 13. století byly její ostatky společně s matčinými na popud vévody Fridricha II. přesunuty do kláštera Heiligenkreuz.\n"}
{"id": "497446", "url": "https://cs.wikipedia.org/wiki?curid=497446", "title": "Ivan Vlček", "text": "Ivan Vlček\n\nIvan Vlček (* 20. října 1963) je bývalý český hokejový obránce. Reprezentoval Českou republiku na MS 1995.\n\n24. září 2000 odehrál své 698. ligové utkání a překonal tak rekord Tomáše Jelínka v počtu odehraných utkání v československé a české nejvyšší hokejové soutěži. Pět dnů nato jako první hráč v historii dosáhl 700 odehraných zápasů a 15. listopadu 2002 znovu jako první v historii odehrál 800. zápas. V roli rekordmana ho 23. ledna 2003 vystřídal Rudolf Suchánek, který v ten den odehrál své 820. utkání. Ivan Vlček celkem nastoupil ve své kariéře k 823 zápasům a to vždy v dresu Plzně.\nStatistiky reprezentace:\n"}
{"id": "497447", "url": "https://cs.wikipedia.org/wiki?curid=497447", "title": "Third Age of the Sun", "text": "Third Age of the Sun\n\nThird Age of the Sun je třetí album od finské heavy metalové, power metalové, viking metalové, symphonic metalové kapely \"Battlelore\".\n\n"}
{"id": "497451", "url": "https://cs.wikipedia.org/wiki?curid=497451", "title": "Evernight", "text": "Evernight\n\nEvernight je čtvrté album od finské heavy metalové, power metalové, viking metalové, symphonic metalové kapely \"Battlelore\".\n\n"}
{"id": "497460", "url": "https://cs.wikipedia.org/wiki?curid=497460", "title": "The Last Alliance", "text": "The Last Alliance\n\nThe Last Alliance je páté album od finské heavy metalové, power metalové, viking metalové, symphonic metalové kapely \"Battlelore\".\n\n"}
{"id": "497462", "url": "https://cs.wikipedia.org/wiki?curid=497462", "title": "Skaftafell", "text": "Skaftafell\n\nNárodní park Skaftafell se nachází na jihu Islandu mezi městy Kirkjubæjarklaustur a Höfn.\n\nByl založen 15. září 1967; později byla jeho rozloha dvakrát zvětšena. Dnes pokrývá území asi 4 807 km, což ho řadí na druhé místo mezi islandskými národními parky. Nachází se v něm například údolí \"Morsárdalur\", hora \"Kristínartindar\" a ledovec \"Skaftafellsjökull\" (jeden z výběžků ledovce Vatnajökull).\n\nKrajina je podobná té alpské, ale na rozdíl od ní byla po staletí utvářena působením ohně (sopka Öræfajökull) a vody\n(ledovce \"Skeiðarájökull\" a \"Skaftafellsjökull\"; řeky Skeiðará, \"Morsá\" a \"Skaftafellsá\").\nVulkanické erupce pod ledovou čepičkou několikrát v minulosti zapříčinily bahnotoky (islandsky \"jökulhlaup\"), které ohromně rozvodnily hlavně řeku Skeiðará. Pustina mezi ledovcem a mořem vzniklá naplaveninami z bahnotoků se obecně nazývá sandur (česky písek), zde na řece Skeiðará pak Skeiðarársandur nebo jen Sandur.\nOd roku 1996, kdy přišel zatím poslední velký bahnotok, se zde objevilo vícero menších, z nichž nejvýznamnějším byl ten v roce 2004.\n\nSkaftafell je známý především pro své příjemné klima a slunečné letní dny, tak neobvyklé na jihu Islandu. Lze zde nalézt přírodní březový háj \"Bæjarstaðarskógur\", mnoho druhů ptáků a polární lišky.\n\nVodopád Svartifoss (česky Černý vodopád) padá do hloubky 12 metrů. Byl pojmenován podle černých sloupů bazaltu,\nkteré ho obklopují.\n\nVe středověku se na území dnešního parku nacházelo několik velkých statků, ty však byly po dvou obřích erupcích a následných bahnotocích opuštěny. Dnes jsou dva poslední statky, které zde ještě přežívají, zaměřené spíše na turisty.\n\nCelý park je protkán sítí turistických stezek; je zde vybudováno infocentrum a velký kemp.\n"}
{"id": "497472", "url": "https://cs.wikipedia.org/wiki?curid=497472", "title": "Nassau County", "text": "Nassau County\n\nNassau County je název dvou okresů ve Spojených státech amerických:\n"}
{"id": "497476", "url": "https://cs.wikipedia.org/wiki?curid=497476", "title": "Vilém Zajíc z Valdeka na Židlochovicích", "text": "Vilém Zajíc z Valdeka na Židlochovicích\n\nVilém Zajíc z Valdeka na Židlochovicích († 1. listopadu 1420) byl český pán pocházející z českého rodu pánů z Valdeka. \n\nPůvod Viléma Zajíce je nejasný. Jeho otec se jmenoval Zbyněk Zajíc a matka Kateřina, kteří pocházeli ze středních Čech, kde měli velmi malý majetek. Měl sestru Jitku provdanou zřejmě za Hynka z Pacova, hejtmana Markrabství moravského.\n\nVilém Zajíc začínal svou kariéru jako námezdní žoldnéř ve službách moravského markraběte Jošta Lucemburského, který vedl boje se svým bratrem Prokopem v moravských markraběcích válkách. V roce 1399 se boje na Moravě rozhořely znovu a Vilém Zajíc se tentokráte nechal naverbovat na opačnou stranu mladšího markraběte Prokopa. Po ukončení bratrovražedných válek vstoupil opět do služeb markraběte Jošta, tentokrát na poli diplomatickém. V té době se oženil s vdovou po Joštově komorníku Jindřichu z Rabštejna Dorotou a získal do zástavy statek Židlochovice, po kterém se psal. \n\nRoku 1403 vykonal Vilém Zajíc pouť do Říma a roku 1405 pouť do Santiaga de Compostela. Jeho moc se zvyšovala a v roce 1407 mu dal markrabě Jošt zapsat Židlochovice, kde stála výstavná tvrz, dědičně. v témže roce vykonal Vilém Zajíc svoji diplomatickou misi do Francie. Jošt ho na samém konci roku 1407 jmenoval hejtmanem Lucemburského vévodství, které potřeboval zajistit a kde potřeboval převzít vládu. Kromě toho se Vilém Zajíc účastnil diplomatických jednáních v Praze na dvoře Václava IV., v Braniborsku, Dolní Lužici i na Moravě. Též se účastnil zasedání zemských soudů v Praze, Brně i v Olomouci. \n\nPo smrti markraběte Jošta se dal Vilém Zajíc do služeb krále Václava IV. V roce 1412 si koupil Starém městě Pražském dům. Zde však nenašel očekávané uplatnění a tak vstoupil do služeb Zikmunda Lucemburského. Zde byla jeho služba úspěšnější, Vilém Zajíc dosáhl titulu dvorského rady. V závěru roku 1414 odešel do Kostnice, kde se konal církevní koncil. Dostal úkol donutit mistra Jana Husa k ústupkům. Vilém Zajíc vedl i řadu dalších diplomatických jednání a Zikmund ho pověřil i zařizováním různých záležitostí. Koncem roku 1417 se Vilém Zajíc vrátil na Moravu, kde se účastnil zasedání zemských soudů, ovšem v druhé polovině roku následujícího působil opět v Zikmundových službách. V této době obdržel od Zikmunda větší sumu peněz, za kterou obdržel do zástavy biskupský hrad Blansek s panstvím. Roku 1419 koupil Jan Zajíc tvrz v Nosislavi se vsí a se dvorem. \n\nV roce 1420 se účastnil Zikmundova tažení do Čech a obklíčení Prahy před bitvou na Vítkově. 1. listopadu 1420 se spolu s dalšími moravskými pány zúčastnil bitvy pod Vyšehradem, kde nalezl svou smrt. Zemřel bez mužských potomků.\n\n"}
{"id": "497477", "url": "https://cs.wikipedia.org/wiki?curid=497477", "title": "Stavba dráhy", "text": "Stavba dráhy\n\nStavba dráhy je stavba nového nebo rekonstrukce stávajícího:\n\nKaždá stavba dráhy musí být schválena a následně zkolaudována speciálním stavebním úřadem, tj. drážním úřadem. Závazné parametry pro stavbu dráhy jsou stanovy ve „Vyhlášce Ministerstva dopravy č. 177/1995 Sb., kterou se vydává stavební a technický řád drah,“ ve znění pozdějších vyhlášek. Přezkušují se zejména parametry provozně technické, bezpečnostní a spolehlivostní.\n\n"}
{"id": "497478", "url": "https://cs.wikipedia.org/wiki?curid=497478", "title": "Cry for the Moon", "text": "Cry for the Moon\n\n„Cry for the Moon“ je singl obsahující písně „Cry for the Moon“ a „Run for a Fall“ z alba \"The Phantom Agony\" (2003) od nizozemské symphonicmetalové hudební skupiny Epica vydaný v květnu 2004. O pár měsíců později byl k písni „Cry for the Moon“ v rámci DVD \"We Will Take You with Us\" natočen videoklip, jehož neoficiální verze na internetovém serveru YouTube má přes 25 milionů zhlédnutí.\n\n\n\n"}
{"id": "497479", "url": "https://cs.wikipedia.org/wiki?curid=497479", "title": "Konstancie Babenberská", "text": "Konstancie Babenberská\n\nKonstancie Babenberská (6. května 1212 - 5. června 1243) byla míšeňskou markraběnkou z dynastie babenberské.\n\nKonstancie se narodila jako jedno z mnoha dětí rakouského vévody Leopolda VI. a byzantské princezny Theodory. 1. května 1234 byla provdána za míšeňského markraběte Jindřicha III.\n\nSvatební obřad se konal ve Vídni za účasti mocných vládců tehdejší Evropy. Ke svatbě se pojí historka, kterak nevěstin bratr Fridrich, vládnoucí vévoda, vpadl do novomanželské ložnice a hrozbami nutil novopečeného švagra, aby se zřekl slíbeného věna. Svému choti porodila dva syny a zemřela již roku 1243. Byla pohřbena v cisterciáckém klášteře Altzella. Jindřich se poté ještě dvakrát oženil.\n"}
{"id": "497481", "url": "https://cs.wikipedia.org/wiki?curid=497481", "title": "Mudvayne (album)", "text": "Mudvayne (album)\n\nMudvayne je páté studiové album americké skupiny Mudvayne. Jeho vydání je stanoveno na 21. prosince 2009. Bylo produkováno Jeremy Parkerem. Obsah alba byl nahráván zároveň s albem \"The New Game\". Skladba \"Beautiful And Strange\" byla uvolněna skupinou volně k poslechu na jejich MySpace stránce dne 7. října 2009.\n\n\nMudvayne\nVýroba a design\n"}
{"id": "497482", "url": "https://cs.wikipedia.org/wiki?curid=497482", "title": "Stavba na dráze", "text": "Stavba na dráze\n\nStavba na dráze je každá stavba v obvodu dráhy, která není stavbou dráhy a to bez ohledu, k jakému účelu slouží (protlak pod kolejemi pro teplovod do sídliště, novinový stánek na 1. nástupišti, poutač místní zoo na 2. nástupišti, vykrývač mobilního telefonního operátora na střeše stavědla atd.).\n\nKaždá stavba dráhy musí být schválena a následně zkolaudována speciálním stavebním úřadem, tj. drážním úřadem. Závazné parametry pro stavby na dráze jsou stanové ve „Vyhlášce Ministerstva dopravy č. 177/1995 Sb., kterou se vydává stavební a technický řád drah,“ ve znění pozdějších vyhlášek. U takovýchto staveb se přezkušuje zejména, nebude-li stavbou ohrožen železniční provoz, zejména dodržení průjezdného průřezu, dodržení volného schůdného prostoru, neomezení viditelností návěsti, neovlivnění prvků zabezpečovacího zařízení apod.\n\n"}
{"id": "497483", "url": "https://cs.wikipedia.org/wiki?curid=497483", "title": "We Will Take You with Us", "text": "We Will Take You with Us\n\nWe Will Take You With Us je koncertní album/hudební DVD od nizozemské symfonic metalové, progressive metalové a gothic metalové kapely \"Epica\" vydané v září 2004 u Transmission Records.\n\n\n\n\n"}
{"id": "497485", "url": "https://cs.wikipedia.org/wiki?curid=497485", "title": "Nassau County (Florida)", "text": "Nassau County (Florida)\n\nNassau je okres (county) amerického státu Florida založený v roce 1824. Správním střediskem je město Fernandina Beach. Leží na severovýchodním pobřeží Floridy u hranic se státem Georgia.\n\nJe jedním z dvou okresů tohoto jména v USA.\n\n\n"}
{"id": "497488", "url": "https://cs.wikipedia.org/wiki?curid=497488", "title": "The Score – An Epic Journey", "text": "The Score – An Epic Journey\n\nThe Score (An Epic Journey) je soundtrack do filmu Joyride od nizozemské symfonic metalové, progressive metalové a gothic metalové kapely Epica vydaný 8. září 2005.\n\n\n\n\n\n"}
{"id": "497489", "url": "https://cs.wikipedia.org/wiki?curid=497489", "title": "Oválná pracovna", "text": "Oválná pracovna\n\nOválná pracovna ( \"\") je oficiální pracovna prezidenta Spojených států, kterou od ledna 2017 používá Donald Trump. Pracovna byla vybudována v roce 1909 jako součást rozšíření západního křídla Bílého domu během administrativy Williama Howarda Tafta. Inspirací byla eliptická Modrá místnost v Bílém domě. Výraznými prvky v této kanceláři jsou tři velká jižní okna za prezidentským stolem a krb na severní straně.\n\nPrezidenti obecně mění pracovnu podle svého vkusu, vybírají nový nábytek, nové závěsy a upravují Oválný koberec. Obrazy jsou vybírány z vlastní kolekce Bílého domu nebo jsou půjčovány z muzeí.\n\nOválná pracovna má čtvery dveře: východní vedou do Rose Garden, západní do malé soukromé studovny a jídelny, severozápadní na hlavní chodbu Západního křídla a severovýchodní do kanceláře prezidentského tajemníka.\n\nAčkoliv byl Bílý dům včetně Oválné kanceláře navržen architektem Jamesem Hobanem, nápad Oválné kanceláře přišel až s plánováním rozšířením západního křídla v roce 1909. Koncept Theodore Roosevelta oddělit pokoje od kanceláří byl nápadem jeho ženy. Oválný interiérový prostor je barokního konceptu upraveného podle novoklasicismu. Oválné místnosti se staly populární v novoklasicistické architektuře 18. století a má se za to, že se Hoban nechal ovlivnit eliptickým pokojem na hradě Coole v okrese Fermanagh v Severním Irsku. Tato místnost má identické rozměry dvou výklenků nacházející se v původním Hobenově návrhu Modré místnosti.\n\nPrezidentská pracovna se přesunula z hlavní rezidence do nově vybudovaného západního křídla v roce 1902. První prezident měl obdélníkovou pracovnu umístěnu západně od současné Cabinet Room. První Oválná pracovna byla navržena Nathan C. Wyethem a vybudována v roce 1909 během administrativy Tafta. Tato pracovna byla soustředěna východně na jižní straně západního křídla.\n\n24. prosince 1929 bylo západní křídlo poničeno požárem během Hooverovy administrativy a vyžadovalo důkladnou přestavbu. Prezident Hoover nechal přestavět Oválnou místnost na stejném místě s vylepšeným vybavením a první klimatizací. Nespokojený s rozměry a rozložením západního křídla zadal prezident Franklin Delano Roosevelt architektovi Ericu Guglerovi přeprojektovat západní křídlo s Oválnou pracovnou na jihovýchodním rohu zajišťující více soukromí a snadnější přístup do rezidence. Prezident Roosevelt úzce spolupracoval s Erikem Guglerem a navrhli místnost architektonicky větší než předchozí dvě místnosti s robustními georgiánskými detaily: dveře s trojúhelníkovým štítem, knihovna a na stropě medailon prezidentské pečetě. Zřejmé jsou zde i náznaky moderního umění, hlavně znázornění orla na stropním medailonu. \n\nStůl používaný mnohými prezidenty v Oválné pracovně je Resolute desk, který byl pojmenován podle britské fregaty HMS \"Resolute\", z jejíchž trámů byl stůl vyroben. Stůl byl dar od anglické královny Viktorie prezidentu Rutherfordu B. Hayesovi v roce 1880. Nedávní prezidenti mívají nad výklenkem krbu zavěšený portrét George Washingtona.\n\nPrezidenti si do Oválné pracovny vybírají sochy nebo malby ze sbírky Bílého domu nebo si je půjčují od muzeí či umělců. Prezident Clinton si půjčil bronzovou sochu \"Myslitel\" od Augusta Rodina z muzea. Prezident George W. Bush si vypůjčil dvě olejomalby \"A Charge to Keep\" od W. H. D. Koernera (patřící Bushovi) a \"Rio Grande\" od Toma Lea (z muzea El Paso Museum of Art). Po převzetí pracovny 20. ledna 2009 Barackem Obamou byly tyto malby nahrazeny malbami Childe Hassama \"Fifth Avenue in the Rain\" a Normana Rockwella \"Socha Svobody\".\n\nNa koberci Oválné pracovny je zobrazena pečeť prezidenta Spojených států. Koberec prezidenta Trumana byl první s prezidentskou pečetí. Na Trumanově koberci byla pečeť zobrazena monochromaticky s různou délkou vláken. Jeho koberec byl použit ještě za Eisenhowerovy a Kennedyovy administrativy. V současnosti si prezidenti nechávají vyrábět koberce za pomoci interiérového designéra a správce Bílého domu. Prezident Barack Obama se rozhodl nechat si koberec po George W. Bushovi.\n\nOválná pracovna se dostala do amerického povědomí přes památné fotografie, jako například jak si mladý John F. Kennedy mladší hraje v otcově stole, Richard Nixon mluví telefonicky s astronauty Apollo 11 po jejich úspěšné výpravě a Amy Carter přinášející svou siamskou kočku „Misty Malarky Ying Yang“ prezidentu Jimmy Carterovi. Televize vysílá z Oválné pracovny jen mimořádně, pouze v závažných případech jako oznámení prezidenta Kennedyho o Kubánské krizi, Reaganovo vyjádření ke katastrofě raketoplánu Challengeru nebo Bushův projev k teroristickým útoků 11. září 2001.\n\nOd dostavby Oválné pracovny v roce 1934 během administrativy Franklina Delano Roosevelta se místnost architektonicky téměř nezměnila. Byla pouze trochu upravena okna a dveře. Během studené války byly okenní tabule vybaveny malými vibrátory, když se zjistilo, že Rusové vyvinuli způsob čtení vnitřních zvukových ruchů z okenních tabulí. Velký pohyb pracovníků a návštěvníků postupem času si vyžádal daň.\n\nPro každodenní práci používají prezidenti malou studovnu na západě a samotnou Oválnou pracovnu používají převážně pro setkání. Podlaha zde byla vyměněna čtyřikrát. Původní podlaha byla korková na měkkém dřevě. Prezident Dwight D. Eisenhower, vášnivý golfista, poničil podlahu svými hroty na golfových botách. V polovině 60. let 20. století byla prezidentu Johnsonovi vyměněna podlaha za linoleovou. V roce 1982 nechal prezident Ronald Reagan nahradit podlahu za parkety z bílé borovice a dubu. V srpnu 2005 za prezidenta George W. Bushe byla podlaha znovu vyměněna za téměř podobnou té Reaganově, ale vyrobená z ořešáku.\n\nNa konci 80. let 20. století, po rozsáhlém hodnocení celého domu včetně Oválné pracovny, se stal Bílý dům součástí programu Průzkum amerických historických budov (HABS) vládní agentury National Park Service. Exteriéry i interiéry byly podrobně fotograficky a stavebně zdokumentovány, aby se zjistily drobné nedokonalosti. Byl vytvořen seznam materiálů a metod pro budoucí konzervaci a obnovu.\n\nPoměr mezi hlavní a vedlejší osou je 10,9 / 8,8 (přibližně 1,24).\n\n\n\n"}
{"id": "497497", "url": "https://cs.wikipedia.org/wiki?curid=497497", "title": "Quietus (Silent Reverie)", "text": "Quietus (Silent Reverie)\n\n„Quietus (Silent Reverie)“ je singl z alba \"Consign to Oblivion\" od nizozemské symphonicmetalové hudební skupiny Epica vydaný v roce 2005. Vyšel ve dvou verzích; první obsahovala písně „Quietus (Silent Reverie)“ a „Linger“, ve druhé verzi se objevily skladby „Quietus (Silent Reverie)“ a „Crystal Mountain (Death Cover)“ v různých provedeních.\n\n\n\n\n"}
{"id": "497499", "url": "https://cs.wikipedia.org/wiki?curid=497499", "title": "The Road to Paradiso", "text": "The Road to Paradiso\n\nThe Road to Paradiso je kompilační album od nizozemské symfonic metalové, progressive metalové a gothicmetalové kapely Epica, které vyšlo 8. května 2006 u vydavatelství Transmission Records.\n\n\n"}
{"id": "497502", "url": "https://cs.wikipedia.org/wiki?curid=497502", "title": "Kolorování", "text": "Kolorování\n\nKolorování nebo ruční kolorování označuje některou z mnoha metod ručně přidávané barvy do černobílé fotografie nebo jiného obrázku (například černobílý film) pro zvýšení jeho realistické podoby. Typicky se používají vodové barvy, oleje a další druhy barev, které se aplikují na povrch pomocí štětce, prsty, tamponem či sprejem. Některé fotografické žánry, zejména krajinářská a portrétní fotografie, byly ručně kolorovány častěji než ostatní druhy. Některé ručně kolorované fotografie byly populární natolik, že se některé firmy specializovaly na jejich výrobu.\n\nAplikace barvy vyžaduje značnou zručnost, díky čemuž neexistují dva stejné pozitivy.\n\nAž do poloviny 20. století byly téměř všechny fotografie monochromatické - v podstatě černobílé - jako například bromostříbrné. Některé fotografické procesy se typicky zabarvovaly do určité barvy podle použitých chemikálií - například kyanotypie se zabarvovala do modra. Fotografické procesy měly vliv na rozdíly v tónu a do jisté míry je bylo možné měnit použitím různých technologií při výrobě.\n\nŠvýcarský malíř a grafik Johann Baptist Isenring používal směs arabské gumy a pigmentů pro zabarvení prvních daguerrotypií již v roce 1840 nebo 1841. Barevný prášek se aplikoval na jemný povrch daguerreotypie za pomoci tepla. Variace této techniky byly patentovány v Anglii Richardem Beardem v roce 1842, ve Francii Étiennem Lecchim v roce 1842 a Léotardem de Leuzem v roce 1845. Později bylo ruční kolorování aplikováno na fotografické inovace, počínaje albuminovým nebo bromostříbrným procesem, přes laternu magicu a konče diapozitivy.\n\n\n\n\n"}
{"id": "497503", "url": "https://cs.wikipedia.org/wiki?curid=497503", "title": "Chasing the Dragon", "text": "Chasing the Dragon\n\n„Chasing the Dragon“ je singl obsahující stejnojmennou píseň z alba \"The Divine Conspiracy\" od nizozemské symphonicmetalové hudební skupiny Epica. Vyšel v limitované edici 500 kusů na 7 palcových gramofonových deskách a jako bonus byla na něm vydána coververze písně „Replica“ od skupiny Fear Factory.\n\n\n\n"}
{"id": "497505", "url": "https://cs.wikipedia.org/wiki?curid=497505", "title": "Design Your Universe", "text": "Design Your Universe\n\nDesign Your Universe je čtvrté album od nizozemské symphonic metalové, progressive metalové a gothic metalové kapely \"Epica\" a je zaměřené na téma kvantová fyzika. Album bylo vydáno 16. října 2009 u vydavatelství Nuclear Blast.\n\n\nBonus\n\n\n\n\n"}
{"id": "497506", "url": "https://cs.wikipedia.org/wiki?curid=497506", "title": "Chladicí systém (automobil)", "text": "Chladicí systém (automobil)\n\nChladicí systém v automobilech je systém trubiček a kanálků, v nichž proudí chladicí kapalina. V každém automobilu je nádrž, v níž se tato kapalina nachází. Odtud putuje v tzv. okruzích. V každém systému je také vodní čerpadlo, poháněné motorem - klínovým řemenem, zajišťující cirkulaci chladicí kapaliny.\n\nV motoru vzniká při práci velké množství odpadního tepla, proto je správná činnost chladicího systému nezbytná. Při poruše je třeba zastavit vozidlo, jinak hrozí přehřátí motoru. Nejčastěji dojde k prohnutí, nebo prasknutí hlavy válců spalovacího motoru. \n"}
{"id": "497508", "url": "https://cs.wikipedia.org/wiki?curid=497508", "title": "The Classical Conspiracy", "text": "The Classical Conspiracy\n\nThe Classical Conspiracy je záznam koncertu nizozemské symfonic-metalové, progressive metalové a gothic-metalové kapely Epica, který byl vydán 8. května 2009 u vydavatelství Nuclear Blast.\n\n\n\n\n\n"}
{"id": "497513", "url": "https://cs.wikipedia.org/wiki?curid=497513", "title": "11 (číslo)", "text": "11 (číslo)\n\nJedenáct je přirozené číslo, které následuje po čísle deset a předchází číslu dvanáct. Římskými číslicemi se zapisuje XI a jedná se o nejmenší dvouciferné prvočíslo, zároveň (v desítkové soustavě) nejkratší jedničkové číslo i jedničkové prvočíslo (následující jedničkové prvočíslo je 1111111111111111111 s devatenácti jedničkami). Jedenáctým měsícem kalendářního roku je listopad.\n\n\n\n\n\n"}
{"id": "497514", "url": "https://cs.wikipedia.org/wiki?curid=497514", "title": "Axxis", "text": "Axxis\n\nAxxis je německá power metalová kapela založená v roce 1988. Jejich debutové album \"Kingdom of the Night\" se stalo nejprodávanějším rockovým debutovým albem v Německu roku 1989.\n\nHudební kořeny skupiny leží v tradičním heavy rocku 70. a 80. let. Weißův unikátní vokální styl je další charakteristikou značkou skupiny. Jejich hlavní ambicí je „být čistou Rock and Rollovou skupinou“.\n\n\n\n\n\n\n"}
{"id": "497522", "url": "https://cs.wikipedia.org/wiki?curid=497522", "title": "Jelena Nikolajevová (atletka)", "text": "Jelena Nikolajevová (atletka)\n\nJelena Nikolajevna Nikolajevová ( ; * 1. února 1966, Akšiki, Čuvašsko) je bývalá sovětská a později ruská atletka, která se věnovala sportovní chůzi. Od roku 1996 drží časem 41:04 nejlepší světový výkon v chůzi na 10 km.\n\nNa letních olympijských hrách v Barceloně v roce 1992 se konala poprvé v historii her chodecká disciplína žen, závod na 10 km. Nikolajevová zde v barvách Společenství nezávislých států získala stříbrnou medaili. O čtyři roky později v Atlantě se stala vůbec poslední olympijskou vítězkou na této trati. Od olympijských her v Sydney 2000 ženy závodí na dvojnásobné, dvacetikilometrové trati.\n\nNa halovém mistrovství světa v Torontu v roce 1993 získala titul na tříkilometrové trati. V roce 1998 vybojovala zlatou medaili (10 km) na Hrách dobré vůle. O tři roky později na dvojnásobné trati doběhla v australském Brisbane druhá. Ve 37 letech se stala na světovém šampionátu v Paříži 2003 mistryní světa v chůzi na 20 km.\n\n\n"}
{"id": "497524", "url": "https://cs.wikipedia.org/wiki?curid=497524", "title": "Interexpress", "text": "Interexpress\n\nInterexpress, zkráceně \"IEx\" byla kategorie mezistátních expresů provozovaných v letech 1986 až 1991 mezi NDR, Polskem, Československem a Maďarskem. \n\n\"Interexpress\" je zkrácenina spojení \"International Express\". \n\nV polovině 80. let minulého století zavedly železniční správy DR, PKP, ČSD a MÁV tyto vlaky jako vlaky vyšší kvality a jako ekvivalent v západní Evropě jezdících vlaků InterCity (IEx však nejezdily v taktu, odpovídaly tedy spíše v Evropě až roku 1987 zavedeným vlakům EuroCity). Vlaky IEx vznikly roku 1986 změnou kategorie stávajících rychlíků. Vlaky byly tvořeny vozy vyšší kvalitativní úrovně oproti běžně používaným vozům. Po politických změnách v roce 1989 přestala mít existence tohoto izolovaného systému smysl a postupně byla nahrazena vlaky EuroCity. \n\n\nVlaky \"Báthory\" a \"Metropol\" byly noční vlaky, které vezly i lůžkové a lehátkové vozy. Některé z vlaků vezly i přímé vozy, např. \"Metropol\" vůz do Vídně nebo \"Berolina\" vozy do Paříže. Vlak \"Hungaria\" jezdil v letech 1986/87 a 1987/88 v úseku Berlín – Praha spojen s vlakem 374/375 \"Vindobona\" do Vídně a v letním období vezl přímý vůz do Malmö.\n\nVlak \"Progress\" byl v provozu pouze v letech 1986/87 a 1987/88. Vlak byl sestaven z nejkvalitnějších vozů s klimatizací v červenobílém nátěru.\n\nVe vlacích platil běžný tarif platný pro rychlíky v podobě placení paušálního příplatku k ceně jízdenky a byly povinně místenkové.\n\n"}
{"id": "497525", "url": "https://cs.wikipedia.org/wiki?curid=497525", "title": "Malířské plátno", "text": "Malířské plátno\n\nMalířské plátno je textilní látka používaná jako povrchové médium pro výtvarná díla (malby). Přestože nejstarší malířská plátna pocházejí z počátku 15. století, ve větší míře se začalo používat od 16. století v Itálii a od 17. století v ostatních evropských zemích, na úkor malby na dřevo, které předtím jako médium převládalo. Používá se pro olejomalby, malby temperovými, akrylovými a řidčeji akvarelovými barvami.\n\nMateriálem je většinou hustě a pevně tkané a proti tahu odolné plátno z jedné ze dvou základních textilií:\npopřípadě jejich směsi pro polohrubá plátna.\n\nMalířské plátno se upevňuje na napínací rám ze dřeva (zřídkakdy jiného materiálu), na který je pevně upnuto – hřebíky, nýty, napínáčky nebo (u současných maleb) nastřelovacími sešívačkovými sponami. Rám (někdy též zvaný „blind rám“) je nejčastěji obdélníkového tvaru, méně často oválný nebo ve tvaru různých souměrných erbů apod. U rozměrnějších rámů může být uprostřed zpevněn dřevěnými „žebry“.\n\nPo napnutí se plátno pro malbu připraví impregnací (tzv. klížením) králičím (kožním nebo kostním) klihem (případně doplněný glycerinem), za tepla rozpuštěným a ředěným ve vodě v poměru cca 1:20, a následně přetřením (tzv. šepsováním) podkladovou akrylátovou či jinou barvou.\n\n\n"}
{"id": "497528", "url": "https://cs.wikipedia.org/wiki?curid=497528", "title": "14 (číslo)", "text": "14 (číslo)\n\nČtrnáct je přirozené číslo, které následuje po čísle třináct a předchází číslu patnáct. Římskými číslicemi se zapisuje XIV. Jeho prvočíselný rozklad je 14 = 2 . 7.\n\n\n\n\n\n\n"}
{"id": "497531", "url": "https://cs.wikipedia.org/wiki?curid=497531", "title": "Plicní edém", "text": "Plicní edém\n\nPlicní edém (též edém plic, otok plic, plicní otok) je nahromadění kapaliny v plicích. Vede k poruše výměny plynů a může způsobit respirační selhání. Je způsobován poruchou srdce, která brání náležitému odčerpávání kapaliny z plicního oběhu (\"kardiogenní plicní edém\") nebo přímým poškozením plicního parenchymu (\"nekardiogenní plicní edém\"). Léčba závisí na příčině, je zaměřena na odstranění této příčiny a na maximalizaci respirační funkce.\n\nMezi symptomy plicního edému patří dušnost, silné pocení, úzkost a bledost viz pallor. Klasickým znakem plicního edému je produkce růžového zpěněného sputa. Pokud se plicní edém neléčí, může vést ke kómatu a i k smrti, protože jeho hlavní komplikací je hypoxie. Vyvíjí-li se edém postupně, objevují se příznaky přetížení kapalinou. Mezi ně patří nykturie (časté noční močení), otoky nohou (kdy se kůže po stlačení vrací do původní polohy jen pomalu), ortopnoe (nemožnost ležet kvůli silné dušnosti) a paroxysmální noční dušnost (epizody náhlé těžké noční dušnosti).\n\n"}
{"id": "497533", "url": "https://cs.wikipedia.org/wiki?curid=497533", "title": "Free Stamp", "text": "Free Stamp\n\nFree Stamp je venkovní socha umístěná ve Willard Park v Clevelandu, Ohio znázorňující razítko. Vytvořili ji Claes Oldenburg a Coosje van Bruggen a bývá nazývána „největším razítkem na světě.“ Rozměry skulptury jsou 8,79 m na 7,9 m na 15 m. V roce 1985 dala společnost Standard Oil of Ohio (Sohio) souhlas ke zbourání svého starého Ohijského ústředí na Public Square. Původně bylo navrženo, že na tomto místě bude stát socha velké ruky se známkou na razítkovacím polštářku. Podle jednoho manažera pracujícího s Oldenburgem měl na razítku stát odkaz na památník vojáků a námořníků z doby občanské války, který je poblíž.\n\nSohio bylo převzato společností BP, jejíž vedoucí převzali management Sohia ještě před instalací sochy. Ti si ale nemysleli, že je razítko vhodné pro tuto lokaci a že Oldemberg ve skutečnosti plánuje výsměch BP za to, že Sohio ztratilo nezávislost. Společnost dala umělcům povolení přesunout sochu na jiné místo ve městě, ale ti odmítli a socha byla uložena ve skladišti ve Whitingu v Indianě. Dalších několik let hledali BP a umělci nové místo. Bylo jich navrženo několik včetně Clevelandského muzea umění. Umělci chtěli sochu ponechat poblíž Public Square a nakonec si vybrali Willard Park.\n\nV roce 1991 darovala společnost BP sochu městu Cleveland. Nápis na razítku byl upraven na „Free“, pootočena na stranu a v listopadu 1991 byla umístěna na své místo. Oldenburg údajně řekl, že to vypadá, jakoby nějaká gigantická ruka zvedla sochu ze svého zamýšleného místa na BP Tower a s hněvem ji hodila o několik bloků dále, kde skončila na straně.\n\n"}
{"id": "497545", "url": "https://cs.wikipedia.org/wiki?curid=497545", "title": "Seznam dílů seriálu Star Trek: Stanice Deep Space Nine", "text": "Seznam dílů seriálu Star Trek: Stanice Deep Space Nine\n\nToto je kompletní seznam dílů seriálu \"Star Trek: Stanice Deep Space Nine\". Americký televizní sci-fi seriál \"\" má celkem 176 dílů rozdělených do sedmi řad. První díl „“ byl v USA odvysílán 3. ledna 1993 a poslední „Co po sobě zanecháš“ o šest let později, 2. června 1999. Vysílán byl v syndikaci.\n\nV Česku byla první řada vysílána televizí TV Nova v roce 1994. Druhá sezóna se objevila na obrazovce v roce 1996 na kanálu Premiéra TV, třetí o dva roky později na stanici Prima (přejmenovaná Premiéra TV). Ostatní řady nebyly v Česku uvedeny. V letech 2011–2013 vysílala v České republice seriál kabelová stanice AXN Sci-Fi, přičemž pro druhou a třetí sérii vznikl nový překlad a dabing, na což navázala čtvrtá až sedmá řada, v Česku uvedené premiérově.\n\n<onlyinclude></onlyinclude>\n\n"}
{"id": "497546", "url": "https://cs.wikipedia.org/wiki?curid=497546", "title": "Kříž Fridrichův", "text": "Kříž Fridrichův\n\nKříž Fridrichův () bylo anhaltské vojenské vyznamenání. Založil ho dne 12. prosince 1914 vévoda Fridrich II. Anhaltský jako obdobu pruského Železného kříže. Byl udělován ve třech verzích - pro vojáky, pro nevojáky a připínací kříž. Vyznamenání zaniklo s pádem monarchie v roce 1918.\n\nOdznakem je bronzový nesmaltovaný tlapatý kříž. Na jeho horním rameni je vyobrazena koruna, na dolním pak letopočet 1914. Ve středovém medailonu je ozdobně vyvedený monogram zakladatele F, celý medailon je obehnán dubovým věncem, jehož horní a dolní část probíhá pod rameny kříže. Zadní strana je hladká, uprostřed je nápis FÜR VERDIENST IM KRIEGE \"(Za válečné zásluhy)\".\n\nStuha je zelená, pro vojáky s červeným lemem, pro nevojáky pak s lemem bílým.\n\nDalší anhaltská vyznamenání\n"}
{"id": "497548", "url": "https://cs.wikipedia.org/wiki?curid=497548", "title": "Oživlá historie", "text": "Oživlá historie\n\nŽivá historie či oživlá historie, často používaná je zkratka LH (z angl. \"Living history\"), je aktivita, která usiluje o co největší přiblížení se životu v určité historické době. Zatímco historický šerm se zabývá představováním pouze úzké třídy válečníků, živá historie má teoreticky záběr o mnoho širší a válečnictví je považováno pouze za jedno z mnoha ztvárňovaných řemesel. Na rozdíl od historického šermu není prvořadým cílem oživlé historie efekt, ale historická věrnost představovaných postupů a užívaných předmětů od ošacení po nástroje.\n\n"}
{"id": "497549", "url": "https://cs.wikipedia.org/wiki?curid=497549", "title": "Rockefellerovo muzeum", "text": "Rockefellerovo muzeum\n\nRockefellerovo muzeum ( ), dříve Palestinské archeologické muzeum je archeologické muzeum ležící ve východním Jeruzalémě a obsahující velkou sbírku artefaktů objevených ve vykopávkách prováděných v Palestině na konci 19. století. V budově muzea je také sídlo Izraelského památkového úřadu.\n\nPři návštěvě Palestiny v roce 1925, během svého britského mandátu zjistil James Henry Breasted, zakladatel a ředitel Orientálního ústavu University of Chicago, že Jeruzalém postrádá řádné archeologické muzeum pro správu významných regionálních nálezů.\n\nPovzbuzen tehdejším britským vysokým komisařem lordem Plumerem požádal Breasted o podporu amerického filantropa Johna D. Rockefellera. Rockefeller souhlasil a daroval částku dvou milionů dolarů, což bylo na tu dobu poměrně značné množství peněz. Předtím nabízel vybudování archeologického muzea v egyptské Káhiře, ale byl odmítnut, pravděpodobně kvůli tlaku ze strany britské vlády, která se snažila zdržet Ameriku od založení opory v tomto regionu. Krátce po darování financí bylo vybráno místo pro stavbu na kopci Kerem el-Sheik, který se nachází těsně za severovýchodním rohem hradeb Starého Města.\n\nMuzeum navrhl Austen St. Barbe Harrison, hlavní architekt ministerstva veřejných prací (Mandatory Department of Public Works), který vypracoval plány na stavbu z bílého vápence včetně integrace východních a západních architektonických prvků. Základní kámen nového muzea byl položen <time datetime=\"1930-06-19\">19. června 1930</time> a pro veřejnost bylo otevřeno <time datetime=\"1938-01-13\">13. ledna 1938</time>.\n\nOficiálně se muzeu říkalo \"Palestinské archeologické muzeum\", ale od počátku to bylo známé jako \"muzeum Rockefellerovo\". Muzeum řídila mezinárodní správní rada až do roku 1966, kdy jej znárodnil jordánský král Husajn I. Brzy poté, v roce 1967, během šestidenní války se muzeum dostalo do rukou Izraele. Během války byla budova obsazena izraelskými vojáky a hexagonální věž sloužila jako rozhledna. Konaly se zde nelítostného boje mezi izraelskou a jordánskou armádou, ve kterých izraelská vojska zvítězila a skončila jordánská okupace východního Jeruzaléma.\n\nOd roku 1967 bylo muzeum společně spravované Izraelským muzeem a izraelským \"Ústavem pro památky a muzea\" (později přejmenovaném na Izraelský památkový úřad).\n\nPrvní kurátor muzea byl John H. Iliffe, který setřídil artefakty v chronologickém pořadí, od nejstarších dva miliony let až do roku 1700 našeho letopočtu. Mezi nejcennější sbírky patří dřevěné panely z 8. století z mešity al-Aksá a z období křížových výprav a také mramorové nadedveřní překlady z Baziliky Svatého hrobu. Kolekce je založena na nálezech archeologických vykopávek z raných let 1890-1948 v regionu. Vystaveny jsou artefakty objevené v Jeruzalémě, Megidu, Aškelonu, Lachiši, Samařsku a Jerichu.\n\nSoučástí sbírek jsou některé ze svitků od Mrtvého moře, které byly objeveny na archeologickém nalezišti Kumránu přibližně v roce 1946, a které obsahují biblické a další náboženské texty. Svitky byly Izraelem zakoupeny brzy poté co byly objeveny. Nejdříve byly uchovány v Rockefellerově muzeu a následně za války v roce 1967 přestěhovány do Svatyně knihy.\n\n\n\n"}
{"id": "497550", "url": "https://cs.wikipedia.org/wiki?curid=497550", "title": "Kříž Za zásluhy ve válce (Sasko-meiningenské vévodství)", "text": "Kříž Za zásluhy ve válce (Sasko-meiningenské vévodství)\n\nKříž Za zásluhy ve válce () bylo sasko-meiningenské vojenské vyznamenání. Založil ho dne 7. března 1915 kníže Bernhard III. Sasko-Meiningenský. Byl udělován výhradně důstojníkům za válečné zásluhy. Zanikl s pádem monarchie v roce 1918.\n\nOdznakem je bronzový nesmaltovaný tlapatý kříž, který je uzavřen dubovým věncem. Mezi rameny kříže jsou umístěny routové koruny, kříž samotný je pak převýšen knížecí korunou. Ve středu je znázorněna iniciála zakladatele B. Na zadní straně věnce je nápis FÜR VERDIENST IM KRIEGE 1914/15 \"(Za zásluhy ve válce 1914/15)\", v medailonu pak saský zemský znak.\n\nStuha černá s bílým lemem, vyplněným zelenými vodorovnými proužky a žlutým postranním pruhem.\n\nPro poddůstojníky a řadové mužstvo byl vytvořen podstupeň kříže. Odznakem byla z černého bronzu vyrobená medaile. Medaile v podstatě znázorňuje výše popsaný kříž, jen prostor mezi rameny kříže je vyplněn bronzem. Navíc zmizela koruna z převýšení a místo toho byla umístěna na horní rameno kříže.\n\nStuha totožná se stuhou pro kříž.\n\n"}
{"id": "497559", "url": "https://cs.wikipedia.org/wiki?curid=497559", "title": "Antonius Tencalla", "text": "Antonius Tencalla\n\nAntonius Tencalla (také \"Antonio\"; Bissone, nyní kanton Ticino, Švýcarsko – 1628 v císařském kamenolomu v Maďarsku, dnes Burgenland, Leithagebirge) byl dvorní kamenický mistr a renesanční sochař. Patřil do italsko-švýcarské rodiny umělců Tencallů, kteří se živili jako kameníci, sochaři, malíři, štukatéři, architekti a stavitelé. \n\nV novém kamenolomu u Leithaberg se od roku 1550 uplatňovali přicházející italsko-švýcarští kameníci. Přicházeli na pozvání císaře Maximiliána II. Habsburského, který poblíž Vídně, v Simmeringu budoval velkolepý palác. Byla to plánovaná významná renesanční stavba nazvaná „Villa suburbana“, první toho druhu severně od Alp, adekvátně stavěná pro císaře Svaté říše římské německého národa. Bratr Bernhard Tencalla zemřel ještě jako chlapec v roce 1575, když pracoval jako učeň s mistrem Pietrem Antoniem Solari. Opat kláštera Heiligenkreuz posvětil 1584 kamenolom pro kameníka a sochaře Solariho.\n\nNovostavba 1599-1605. Kamenický mistr v císařském kamenolomu u Leithaberg Antonius Tencalla účtuje za práce na zámku Rohrau, dveřní a okenní rámy, stupně točitého schodiště do nového paláce, římsu na altán a dále pět kamenných hlav nad okna a kamenný pranýř pro městys Rohrau, Kamenné díly na vstupní bránu i s římsou, a také kámen na čerpací studnu uvnitř zámku. Za veleváženého barona Karla z Harrachu (1570–1628) zaplatil pěstoun Hans Rößler 261 zlatých a 21 krejcarů.\n\nSpolečně s mistrem Giacomo Murato odepřeli se podřídit opatovi kláštera Heiligenkreuz z důvodu podřízenosti Jeho císařské Výsosti. Uváděli název „kamenolom u Leithaberg Jeho císařského majestátu“. Z toho vzešla korespondence z roku 1607 mezi císařem Rudolfem II. Habsburským (1552–1612), jako zástupcem Dolnorakouské vlády a opatem kláštera Heiligenkreuz Paulem Schönebrenerem.\n\nV roce 1609 bylo dosaženo dohody, podle které bylo místo komorou přiřčeno z důvodu vznešenosti klášteru Heiligenkreuz. Nový císař Matyáš to potvrdil listinou z roku 1614. \n\n\n"}
{"id": "497570", "url": "https://cs.wikipedia.org/wiki?curid=497570", "title": "Kancelářský komplex Šumavská", "text": "Kancelářský komplex Šumavská\n\nKancelářský komplex Šumavská (též brněnská trojčata nebo Šumavská Tower) je trojice výškových administrativních budov v Brně, v Šumavské ulici ve čtvrti Veveří.\n\nKomplex navrhla projektová kancelář Stavoprojekt Brno pod vedením Romana Zajíce a Jaroslava Ryšky, jeho realizace proběhla v letech 1967–1974. Jako první byla postavena budova C (západní, Šumavská 35), která se konstrukčně i vzhledově od zbylých dvou nejvíce odlišovala. Po dokončení budov A (jižní, Šumavská 33) a B (východní, Šumavská 31) byly všechny tři propojeny dvoupodlažní spojovací budovou.\n\nSe svojí výškou 66 m se řadí mezi nejvyšší budovy v Brně. Mají 19 nadzemních (budova C pouze 18) a 2 podzemní podlaží. Jádro s výtahy a schodištěm je betonové, skelet nejstarší budovy C je ocelový, zatímco mladší budovy A a B mají skelet rovněž betonový. Opláštění, které měla každá ze tří budov méně či více odlišné, tvořily boletické panely, ve své době velice oblíbené. V budově A sídlilo Ředitelství silnic a dálnic, v budově B podnik Agrie a v budově C podnik Chepos.\n\nPřezdívka „brněnská trojčata“ se ujala brzy po dostavbě Světového obchodního centra v New Yorku v roce 1972.\n\nOdborníci hodnotili budovy jako cennou ukázku pozdního modernismu.\n\nV letech 2015–2016 nechal majitel, společnost Šumavská tower, zcela rekonstruovat budovu C, která také získala nový plášť. Náklady dosáhly částky 200 milionů korun. Na přelomu let 2017 a 2018 započala sejmutím pláště rekonstrukce budovy B. Ta získala tři nová patra (výška cca +10m) a její nová fasáda je obdobná jako u budovy C, s tím rozdílem, že úzké vertikální pruhy, u „céčka“ zlaté, jsou u budovy B stříbrné. Na podzim 2019 byl dokončován interiér budovy B. Tehdy také byla zprovozněna část nově postavené nákupní galerie u budovy C s podzemními garážemi. Připravována je i modernizace budovy A, která má získat pět pater navíc. Práce na ní mají začít v prvním čtvrtletí roku 2020 a skončit ve druhé polovině roku 2021.\n\nPamátkáři a někteří architekti se k plánu modernizace stavěli kriticky kvůli změně charakteru budov a kvůli narušení panoramatu města; výškové budovy tak podle nich převýší Špilberk a Petrov. Rekonstrukci celého komplexu kritizoval rovněž původní autor budov Roman Zajíc. Historikovi architektury Rostislavu Koryčánkovi vadilo sjednocení fasád všech budov, neboť původní průčelí každé budovy bylo jedinečné.\n\n"}
{"id": "497575", "url": "https://cs.wikipedia.org/wiki?curid=497575", "title": "Lawrence Norfolk", "text": "Lawrence Norfolk\n\nLawrence Norfolk (* 1. října 1963) je britský spisovatel, původní profesí lexikograf.\n\nDo literárního světa vstoupil roku 1991, když románem \"Lemprièrův slovník\" „anglickým kritikům doslova vyrazil dech“\n . Román je směsí fantasy a historického románu, autor se vyžívá ve zdánlivě nepodstatných detailech. Příběh se odehrává v Anglii a Francii a zabývá se rozkrytím fiktivního komplotu při založení Východoindické společnosti a vyvražděním města La Rochelle po jeho obléhání v 17. století. Za román získal Lawrence Norfolk ocenění Somerset Maugham Award.\n\n\n\n"}
{"id": "497578", "url": "https://cs.wikipedia.org/wiki?curid=497578", "title": "Rómadži", "text": "Rómadži\n\nRómadži označuje přepis japonštiny do latinské abecedy. Japonština běžně používá k zápisu logogramy slabičných abeced (hiragany a katakany) a kandži. Od druhé světové války je rómadži vyučováno na japonských základních školách.\n\nZapisování japonštiny v latinské abecedě je potřebné zejména při psaní na počítači a psacím stroji, případně v případech, kdy výpočetní technika nepodporuje japonské znaky. Existuje několik různých systémů přepisu, mezi nejvýznamnější patří Hepburnův přepis (existuje několik jeho typů; je přizpůsoben pro anglicky mluvící uživatele), v českých textech se používá česká transkripce. V Japonsku samém se používá/používalo několik různých systémů přepisu, z nichž známější jsou kunreišiki rómadži (訓令式ローマ字) a kjúkjúšiki rómadži (99式ローマ字), vedle Hepburnova přepisu.\n\n"}
{"id": "497596", "url": "https://cs.wikipedia.org/wiki?curid=497596", "title": "Nancy Astor", "text": "Nancy Astor\n\nNancy Witcher Astor (rodným jménem \"Nancy Witcher Langhorne\", 19. května 1879 Danville, Virginie - 2. května 1964 Grimsthorpe Castle, Lincolnshire) byla první ženou, která se stala členem britské Dolní sněmovny (). (Constance Markiewicz byla první ženou zvolenou - za stranu Sinn Féin, ale mandátu se nemohla ujmout).\n\nByla zvolena za Konzervativní stranu a členkou byla v letech 1919 až 1945; jejím manželem byl Waldorf Astor, 2. vikomt Astor. Známé jsou její četné půtky s Winstonem Churchillem. Poprvé použila termín D-Day Dodgers pro vojáky, kteří se nezúčastnili vylodění v Normandii.\n\n"}
{"id": "497598", "url": "https://cs.wikipedia.org/wiki?curid=497598", "title": "Millennium Tower (Vídeň)", "text": "Millennium Tower (Vídeň)\n\nMillennium Tower je kancelářský mrakodrap ve tvaru dvou do sebe zapuštěných válců nacházející se ve Vídni ve 20. okresu.\nSe svojí celkovou výškou 202 m je druhá nejvyšší stavba Vídně hned po Donauturm, ale jako obytná budova je nejvyšší v Rakousku. Má 50 poschodí, z nichž nejvyšší se nachází ve 157metrové výšce.\nVe spodních dvou patrech se nachází obchodní centrum a multikino Millennium City, nad ním se ve 48 patrech tyčí kancelářská věž se 38 500 m² kancelářských ploch.\nMillenium Tower navrhli architekti Gustav Peichl, Boris Podrecca a Rudolf F. Weber.\nDo stavby bylo investováno necelých 150 miliónů eur a stavba byla dokončena v roce 1999.\n\n\n"}
{"id": "497601", "url": "https://cs.wikipedia.org/wiki?curid=497601", "title": "Elektronický plašič", "text": "Elektronický plašič\n\nElektronický plašič je elektronické zařízení, které slouží k odpuzování škůdců z chráněných prostor, ve kterých je plašič umístěn. Elektronické plašiče se vyrábějí jako zvukové plašiče, nebo ultrazvukové plašiče. Zvukový plašič generuje zvukové signály, které jsou pro člověka slyšitelné. Ultrazvukový plašič generuje ultrazvukové signály, které nejsou pro člověka slyšitelné. Signály generované plašičem soustavně obtěžují škůdce v prostoru ve kterém je plašič umístěn, takže by škůdci proti kterým je odpuzovač nasazen měli v krátkém čase tento prostor opustit.\n\n"}
{"id": "497603", "url": "https://cs.wikipedia.org/wiki?curid=497603", "title": "Power Good", "text": "Power Good\n\nÚčelem signálu POWER_GOOD (někde též POWER_OK, PWR_OK či jen POK) je informovat základní desku počítače, že napájení je již v pořádku a může tedy začít normálně fungovat. Generuje jej zdroj napájení (PSU - Power Supply Unit) pomocí zvlášť k tomu určených linek. V případě, že tento signál není přítomen, je procesor neustále resetován až do jeho opětovné přítomnosti. Hlavní úkol signálu totiž spočívá v ochraně součástí počítače před nepříznivými napájecími hodnotami, které by mohly zapříčinit jejich poničení nebo nespolehlivou funkčnost.\n\nSpecifikace ATX definuje PWR_OK signál jako +5V (+- 5%) TTL kompatibilní, generovaný v napájecí jednotce po úspěšném ukončení vnitřních autonomních testů, kdy jsou všechny napájecí výstupy stabilizované. První odeslání signálu po stisku tlačítka napájení je v časovém rozmezí od 0,1 do 0,5 sekundy. Signál je odeslán základní desce, kde ji obdrží čip časovače, jež řídí resetovací linku k procesoru. Ten okamžitě přestane generovat signál RESET a procesor začne zpracovávat instrukce z adresy FFFF:0000 (zde se obvykle nachází ROM BIOS).\n\nNení-li signál POWER_GOOD přítomen kdykoli v průběhu práce s počítačem, čip časovače začne automaticky resetovat procesor a tím mu zabrání fungovat za špatných nebo nestabilních podmínek. Systém se tak zastaví rychleji, než by mohlo dojít k poškození některého z jeho součástí nebo k vytváření různých softwarových chyb a tím eventuálně i k poškození uložených uživatelských nebo konfiguračních dat. Po obnovení signálu dojde k resetu - procesor začne opět zpracovávat instrukce z výše uvedené adresy.\n\n\n"}
{"id": "497608", "url": "https://cs.wikipedia.org/wiki?curid=497608", "title": "Vienne (Isère)", "text": "Vienne (Isère)\n\nVienne je město na jihovýchodě Francie, na řece Rhôně, asi 30 kilometrů jižně od Lyonu. S 30 000 obyvateli je po Grenoblu druhým největším městem departementu Isère. Jedná se o významné regionální a turistické centrum s mnoha historickými památkami.\n\nVe starověku zde stálo oppidum galského kmene Allobrogů, v roce 47 př. n. l. si jej podmanili Římané, vedeni Juliem Caesarem. Allobrogové poté Římany vytlačili, ti založili nedaleko odtud v roce 43 př. n. l. město Lugdunum (dnešní Lyon). V době raného císařství se Vienne opět stalo římskou kolonií (jméno \"Vienne\" začali používat Římané, nezaměňovat s Vídní, ta se ve starověku nazývala \"Vindobona\"), později hlavním městem provincie. V roce 257 se město stalo součástí krátce trvajícího Galského císařství. Ve městě i v okolí se dochovalo mnoho památek z té doby, v centru například chrám císaře Augusta a jeho manželky Livie, kamenný amfiteátr antického divadla, obranné zdi města, akvadukty či římské silnice. Roku 2017 byla na ploše 7000 metrů čtverečních při archeologickém výzkumu objevena luxusní římská čtvrť s vilami, bohatě vybavenými a vyzdobenými mozaikami.\n\nHlavní město provincie se již v raných křesťanských dobách stalo sídlem biskupa, podle legendy byl prvním biskupem Svatý Krescens, učedník Svatého Pavla z Tarsu. Výskyt křesťanství v oblasti je prokázán od roku 177, z té doby pochází první písemná zmínka o jáhnovi ve Vienne. Ve 3. století vzniklo ve Vienne biskupství. Město bylo o století později nazváno Vienne St. Colombe na počest římské prvomučednice svaté Kolumby ze Sens (+273).\n\nV 5. století bylo Vienne hlavním městem říše germánského kmene Burgundů, ta se v 6. století stala součástí Francké říše. V roce 869 připsal francký král Karel II. Holý celý distrikt hraběti Bosovi z Provence, který se v roce 879 prohlásí králem Provence. Od roku 1032 patřilo Vienne k Svaté říši římské, ovšem skutečnou moc nad městem měli arcibiskupové. Jejich jediným protivníkem byl hraběcí rod z Albonu, později i šlechtický rod přímo z Vienne, používající titul Dauphin (francouzsky Delfín). V letech 1090 - 1119 byl místním arcibiskupem Guido Burgundský, který v letech 1119 až 1124 vykonával úřad papeže jako Kalixtus II..\n\nV letech 1311 a 1312 se zde konal Viennský koncil, svolaný papežem Klementem V. Na tomto koncilu byl z podnětu francouzského krále Filipa IV. Sličného zrušen templářský řád.\n\n\"Počet obyvatel\"\n\n"}
{"id": "497609", "url": "https://cs.wikipedia.org/wiki?curid=497609", "title": "Nervozita", "text": "Nervozita\n\nNervozita (z lat. \"nervus\", sval, šlacha, struna, nerv) je stav napětí a neklidu, který se projevuje i v pohybech a v jednání. Může to být přechodný (například před zkouškou, veřejným vystoupením), anebo i trvalý stav nervózního člověka. Zejména přechodná nervozita je přirozenou reakcí na stres a napětí, na nové a nečekané situace. Trvalá nervozita může být člověku i jeho okolí na obtíž, ale není to nemoc, může ovšem být příznakem nemoci (symptomem). \n\nNervozita se projevuje jako napjatý nebo úzkostný neklid, například:\n\nI když se nervozita obvykle neléčí, často se proti ní užívají různé uklidňovací prostředky. Vážnější potíže trvalého rázu, například neurózy, úzkostné poruchy a fobie jsou už medicínskou diagnózou a léčí se jak psychoterapií, tak také medikamenty.\n\n"}
{"id": "497623", "url": "https://cs.wikipedia.org/wiki?curid=497623", "title": "Gaston Orleánský", "text": "Gaston Orleánský\n\nGaston Jean-Baptiste Orleánský (25. dubna 1608, zámek ve Fontainebleau – 2. února 1660, Blois) byl třetí syn francouzského krále Jindřicha IV. z rodu Bourbonů a jeho manželky Marie Medicejské z rodu Medici. Je zakladatelem současného rodu Orleánských, třebaže tito vévodové neodvozují svůj původ přímo od něj, ale od jeho synovce a dědice Filipa I. Orleánského.\n\nNarodil se jako třetí, nejmladší syn (páté dítě) ze šesti potomků francouzského krále Jindřicha IV. a jeho manželky Marie Medicejské. Po smrti svého bratra Nicolase Henriho, druhého syna královského páru, se stal Gaston \"věčně druhým\". Nosil titul vévody z Anjou a byl nejbližším následníkem svého nejstaršího bratra Ludvíka XIII. Jako bratr králův byl nazýván \"Monsieur\", později (v roce 1643) pak \"Grand Monsieur\" (když názvem \"Monsieur\" začal být nazýván jeho synovec Filip I. Orleánský, mladší syn Ludvíka XIII.).\n\nVzdělaný a kultivovaný, avšak vrtkavý a nestálý, strávil Gaston Orleánský svůj život v neustálých intrikách proti kardinálu Richelieu a později proti jeho nástupci kardinálu Mazarinovi. Tyto konspirace vždy ztroskotaly pro absenci dobrého politického projektu z Gastonovy strany; často vyzradil své komplice a nechal je popravit (Ornano, Chalais a Cinq-Mars).\n\nV roce 1626, po jednom nezdařeném spiknutí akceptoval s nechutí Richelieův návrh, aby se oženil s mimořádně bohatou dědičkou Marií Bourbonskou, vévodkyní z Montpensier (1625–1627); dostal tehdy vévodství Orléans Chartres a nádavkem hrabství Blois. Následujícího roku mu Marie porodila dceru:\n\nVévodkyně de Montpensier několik dní po porodu své dcery zemřela. Ovdovělý Gaston v roce 1629 usiloval, ovšem marně, o sňatek s Marií de Gonzaga, dcerou vévody z Mantovy. V roce 1630 participoval na povstání vévody Jindřicha II. de Montmorency v čele žoldnéřské armády a podněcoval k povstání království, dokud neprchl po Montmorencyho porážce do Castelnaudary. V roce 1632 se spojil s dvorem vévody Karla IV. Lotrinského, knížete stejně bláhového jako byl on sám, který byl ve válce s Francií, a oženil se s jeho sestrou Markétou, do níž se zamiloval. V roce 1634 uzavřel tajnou smlouvu se Španělskem.\n\nV roce 1638 narození Dauphina Ludvíka, které v té době již nikdo neočekával (král byl ženat již 23 let), připravilo Gastona o postavení prvního následníka koruny; tím ztratil i svůj finanční kredit a nemohl tak pokračovat v započaté celkové rekonstrukci zámku v Blois. V roce 1642 byl svržen pan Cincq-Mars, oblíbenec králův, po odhalení jeho a Gastonova spiknutí, jež mělo za cíl zabití kardinála Richelieua, a Gaston byl parlamentem zbaven práv k eventuálnímu regentství. Po smrti Ludvíka XIII. v roce 1643 byl Gaston v jeho závěti přece regentem označen; Anna Rakouská však vystoupila v parlamentu, zpochybnila v tomto bodě závěť a posléze byla parlamentem jako regentka pověřena převzetím otěží vlády do doby, než nový král Ludvík XIV. (v té době sotva pětiletý) dosáhne plnoletosti.\n\nPo smrti Ludvíka XIII. se stal Gaston velitelem francouzských vojsk a válčil s Španělskem na severních hranicích země. V roce 1646 obdržel titul \"vévody z Alençonu\", avšak již napřesrok se zapojil do Frondy (šlechtické povstání a následné občanské války v letech (1648–1653); v průběhu tohoto období ovšem neváhal přecházet z jedné strany na druhou. Po odhalení ho Mazarin poslal v roce 1652 do exilu na jeho zámek v Blois. Zde 2. února 1660 zemřel. Byl pochován v bazilice Saint-Denis; to bylo poslední privilegium jeho královské krve. Ludvík XIV., jeho synovec, udělil titul vévody orléanského svému mladšímu bratrovi Filipovi.\n\nVystupuje v románech Alexandra Dumase Rudá sfinga a Tři mušketýři ještě po 10 letech aneb vikomt de Bragelonne, kde na jeho dvoře vyrůstala hlavní hrdinka příběhu – a milenka Ludvíka XIV. – Louise de La Vallière.\n\n"}
{"id": "497626", "url": "https://cs.wikipedia.org/wiki?curid=497626", "title": "Lachtan jihoafrický", "text": "Lachtan jihoafrický\n\nLachtan jihoafrický (\"Arctocephalus pusillus\") je šelma z čeledi lachtanovití.\n\nSamec je velký 180–230 cm, samice 140–180 cm, dospělý jedinec samec váží okolo 200–350 kg, samice 60–120 kg.\n\nDoba páření připadá na listopad a prosinec. Rodí jedno mládě a samice je březí 51 týdnů. Oplodněné vajíčko se z toho asi 4 měsíce nevyvíjí. Mládě bývá obvykle pouze jedno. Samice ho kojí přibližně rok. Nemůže do vody, protože jeho srst nemá ochranu a utopilo by se. Toto období trvá asi dva měsíce. V době rozmnožování se vyskytují na souši. Když jsou malí lachtani schopní plavat, na souš se vrací zřídka. Na rozdíl od tuleňovitých mají lachtanovití uši a rozdělenou ploutev.\n\nZadržují v krvi kyslík a dovedou s ním ve vodě šetřit. Dech zadrží i na půl hodiny. Plavou i v hloubce 200 m. Jejich nozdry a boltce se mohou uzavřít. Potopí-li se, tep jim klesne ze 150 na 10 za minutu.\n\nŽiví se především lovem mořských ryb a hlavonožců. Průměrná délka života je 15–20 let, v lidské péči až 30 let.\n\nVyznačují se velkou hravostí. Hrají si např. s kamínky, které vynášejí ze dna, pustí a znovu je chytají. Při obraně mláďat však mohou člověka v přírodě i napadnout.\n\nPůvodní výskyt je na jižním pobřeží Afriky, Austrálie, Tasmánie. Velké kolonie nalezneme na pobřeží a na skalnatých ostrůvcích, charakteristický je silný zápach trusu šířící se do okolí. Kolonie čítají i několik tisíc jedinců, kde si samci hájí svůj harém, který čítá několik samic.\n\nLachtan jihoafrický je v současnosti (2018) chován ve 26 evropských zoo. V rámci Česka je chován pouze v Zoo Praha. V dalších třech českých zoo jsou chovány jiné druhy lachtanů. Do budoucna by je rád začal chovat Safari park Dvůr Králové, lachtani by měli být součástí připravované expozice Jihozápadní Afriky v areálu bývalé slévárny.\n\nV Zoo Praha žijí lachtani jihoafričtí od roku 1991. Nejznámějším byl lachtan Gaston, který zahynul při povodni v roce 2002. Krátce předtím se mu však narodil syn Meloun, který se později stal pokračovatelem Gastona a novým chovným samcem. V roce 2011 se Melounovi narodil první syn – Bert. V roce 2013 následovala samička Wendy (odjezd do Německa 2016) a o další dva roky později samec Mamut (2017 odjel do německé zoo). V roce 2017 se narodil samec Nelson. V roce 2018 byla chována skupina šesti jedinců: jednoho samce a pěti samic. Do té doby se narodilo 15 mláďat tohoto druhu. Na jaře 2019 se samici Abebě narodilo mládě. Jedná se o samce, který v týdnu života vážil 6,15 kg.\n\nAktuální přehled lachtanů v Zoo Praha:\n\n\nDříve chovaní lachtani (výběr):\n\n\n\n"}
{"id": "497634", "url": "https://cs.wikipedia.org/wiki?curid=497634", "title": "Evropské spotřebitelské centrum", "text": "Evropské spotřebitelské centrum\n\nEvropské spotřebitelské centrum (ESC) bezplatně pomáhá spotřebitelům řešit jejich stížnosti a spory s prodejci výrobků a poskytovateli služeb z jiných členských zemí EU, Norska a Islandu. Poskytuje informace o právech spotřebitelů na společném evropském trhu a o přeshraničním vymáhání těchto práv v případech, kdy jim jsou obchodníky z uvedených států upírána. Právníci centra nejsou oprávněni zabývat se spory českých spotřebitelů s českými obchodníky. Centrum se mimo jiné podílí na tvorbě evropské legislativy o právech spotřebitelů a na projektech na podporu postavení spotřebitelů na jednotném trhu.\n\nV České republice působí ESC při České obchodní inspekci. Je členem sítě Evropských spotřebitelských center (ECC-Net) a je rovným dílem financované Evropskou komisí a Českou obchodní inspekcí. \n\nEvropská spotřebitelská centra působící v členských zemích EU, Norsku a na Islandu tvoří síť ECC-Net, zřizovanou Evropskou komisí a zúčastněnými státy. Centra spolupracují na přeshraničním řešení sporů mezi spotřebiteli a obchodníky. .\n\nESC může pomoci v případě, kdy jsou spotřebiteli upírána práva například při reklamaci zboží či stížnosti týkající se služby u obchodníka z jiné země EU, Norska nebo Islandu. \n\nČeský spotřebitel chce uplatnit reklamaci výrobku zakoupeného v Německu, ale německý prodejce reklamaci nechce přijmout, nebo ji přijme, ale nechce ji uznat (ačkoli je oprávněná), případně se spotřebitelem vůbec nekomunikuje. \nSpotřebitel požádá Evropské spotřebitelské centrum o pomoc vyplněním jednoduchého elektronického formuláře, v němž krátce popíše svůj případ a k němuž přiloží příslušné dokumenty, jako je doklad o zakoupení výrobku a komunikace s obchodníkem apod. Právníci českého ESC posoudí oprávněnost reklamace a postoupí případ kolegům z německého ESC. Ti pak kontaktují přímo obchodníka a vyzvou ho k nápravě. Úspěšnost takového postupu je poměrně vysoká, kolem 50 %.\n\nPokud spor nelze vyřešit touto pro obě strany smírnou a bezplatnou cestou, ESC může podrobně informovat o možnosti mimosoudního řešení přeshraničních spotřebitelských sporů, které je levnější a rychlejší než klasický soudní spor. \n\n\n\"(vše se týká nákupů zboží a využívání služeb od obchodníků z jiných zemí Evropské unie, Norska či Islandu)\"\n\nCentrum bylo založeno 1. ledna 2005 za finanční podpory Evropské unie. Pro spotřebitele bylo otevřeno v dubnu 2005 při Ministerstvu průmyslu a obchodu ČR a od 1. ledna 2009 působí při České obchodní inspekci.\n\nOchraně spotřebitelských práv je v EU věnována soustavná pozornost. Hlavní prioritou spotřebitelské politiky je zajištění vysoké úrovně ochrany spotřebitelů. Toho však lze dosáhnout pouze za předpokladu, že spotřebitelé mají k dispozici dostatek informací, aby se mohli odpovědně rozhodovat.\n\nEvropské spotřebitelské centrum má spotřebitelům při získávání informací pomoci a usnadňovat jim orientaci na vnitřním trhu Evropského společenství, posilovat jejich důvěru ve fungování tohoto trhu a pomáhat jim využívat jeho potenciál. K tomu využívá různé komunikační kanály, jako jsou média, letáky, přednášky a přímé poskytování informací na základě telefonických či písemných dotazů spotřebitelů. Spotřebitelé tedy získají od ESC informace o svých právech a povinnostech v případě nákupu zboží nebo služby v členských státech EU. Dozví se například, jakým způsobem mají reklamovat výrobek, který zakoupili na zahraniční dovolené.\n\nCílem je, aby spotřebitelé měli stejnou důvěru k nákupům zboží a služeb na celém vnitřním trhu EU, jakou mají k nákupům na trhu domácím.\n\nSnahou centra je však také poskytovat informace Evropské komisi o fungování vnitřního trhu a o efektivitě opatření, která byla přijata na úrovni Evropského společenství.\n\n"}
{"id": "497638", "url": "https://cs.wikipedia.org/wiki?curid=497638", "title": "Novinářská laťka", "text": "Novinářská laťka\n\nNovinářská laťka je mezinárodní halový atletický mítink ve skoku do výšky. V letech 1969 – 1995 se konal pravidelně každý rok. Jedním ze zakladatelů byl redaktor deníku Československý sport a atletický expert Jan Popper. Po jeho smrti nesl mítink v letech 1987 – 1995 název Memoriál Jana Poppera. Mítink byl znovu obnoven v roce 2007 a od té doby je pořádán v obchodním centru Metropole, v pražském Zličíně.\n\nRekordy mítinku drží Tomáš Janků (233 cm) a Bulharka Emilia Dragievová (195 cm). Soutěž žen se však od roku 2007 nekoná.\n\nNovinářská laťka byla prvním výškařským mítinkem, na kterém se závodilo za doprovodu živé hudby. \n\n"}
{"id": "497639", "url": "https://cs.wikipedia.org/wiki?curid=497639", "title": "Alessandro Zanardi", "text": "Alessandro Zanardi\n\nAlessandro „Alex“ Zanardi (* 23. října 1966, Bologna, Itálie) je italský automobilový závodník, bývalý pilot Formule 1 a celkem čtyřnásobný paralympijský vítěz z Letních paralympijských her v Londýně 2012 a v Riu 2016.\n\nMezi lety 1991 až 1999 odjel ve Formuli 141 velkých cen za týmy Jordan, Minardi, Lotus a Williams. V roce 2001 absolvoval v americké sérii CART na německém okruhu Lausitzring těžkou nehodu a musely mu být amputovány obě dolní končetiny. Od roku 2005 opět pokračuje ve své automobilové kariéře, účastnil se za automobilku BMW mistrovství světa cestovních automobilů (WTCC).\n\nVe třinácti letech začal závodit na motokárách. V letech 1988 – 1991 jezdil italskou sérii Formule 3. V roce 1991 přestoupil do Formule 3000 spolu se svým týmem Il Barone Rampante team, zvítězil hned při svém debutu, dohromady vyhrál dva závody a v celkovém pořadí skončil druhý.\n\nDíky skvělým výsledků ve Formuli 3000 si jej vybral do svého týmu Eddie Jordan, a tak Ital debutoval při Grand Prix Španělska 1991 devátým místem. Pro sezonu 1992 odešel ze stáje Jordan do italského týmu Minardi, kde odjel tři velké ceny a ze dvou z nich byl diskvalifikován. V roce 1993 opět změnil tým, přestoupil do stáje Lotus, kde při své první sezoně u této anglické legendy motorsportu získal svůj první a jak se později ukázalo také poslední bod ve Formuli 1, stalo se tak při Grand Prix Brazílie 1993, kde dojel na 6. místě. Celkově odjel 12 velkých cen a skončil na 20. místě, na konci sezony ho vystřídal Pedro Lamy, se kterým se střídal i během sezony 1994, kdy odjel 10 závodů a zůstal bez bodu. Na konci sezony 1994 skončil i tým Lotus a Zanardi se musel s F1 na 5 let rozloučit.\n\nPo úspěších v USA jej angažoval tým Sira Franka Williamse, kde startoval po boku Ralfa Schumachera, naděje do něj vkládané ovšem neproměnil, Němec jej jednoznačně porážel, Zanardi nedokázal v sezoně 1999 ani jednou bodovat a jeho nejlepším umístěním bylo sedmé místo při domácí Grand Prix Itálie 1999.\n\nV roce 2006 mu tým BMW Sauber umožnil se ještě jednou svézt v monopostu F1.\n\nRok 1995 strávil v závodech sportovních vozů. Pro sezonu 1996 odešel do Spojených států, kde startoval v Champ Car. Zvítězil ve třech závodech a celkově skončil na třetí pozici. V letech 1997 – 1998 se stal dvojnásobným vítězem této série.\n\nPo definitivním opuštění Formule 1 se vrátil do Spojených států, ale přes své dřívější úspěchy byl nucen pro rok 2000 zůstat pouhým testovacím jezdcem. Jako závodní pilot se vrátil v roce 2001, kde během jediného evropského závodu na okruhu Lausitzring těžce havaroval a po transportu do nemocnice mu byly amputovány obě nohy.\n\nZanardi se ovšem nevzdal, během čtyř let mimo závodní okruhy tvrdě trénoval a spolu s týmem BMW našel způsob, jak se vrátit do prostředí automobilových závodů, když mu na míru přestavěli závodní auto tak, že rukou může přidávat plyn a protézou pravé nohy brzdit. Od roku 2005 závodí ve WTCC, během čtyř sezon vyhrál 4 závody, z toho dva na Masarykově okruhu v Brně. Jeho nejlepším celkovým umístěním byla 10. pozice z roku 2005.\n\nV roce 2012 se zúčastnil paralympijských her v Londýně a získal dvě zlaté medaile, což zopakoval o čtyři roky později v Riu.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "497646", "url": "https://cs.wikipedia.org/wiki?curid=497646", "title": "Niels Wilhelm Gade", "text": "Niels Wilhelm Gade\n\nNiels Wilhelm Gade (22. února 1817 Kodaň – 21. prosince 1890) byl dánský hudební skladatel a dirigent.\n\nNarodil se v Kodani do rodiny truhláře. Kariéru začal jako houslista v Dánském královském orchestru. Když zamítli jeho návrh na hraní jeho první symfonie, poslal ji Felixi Mendelssohnovi, který ji přijal, a tak ji Gade v březnu 1843 v Lipsku začal dirigovat. Protože byla reakce veřejnosti nadšená, dánská vláda si ho oblíbila a nabídla mu místo učitele na konzervatoři. Zároveň s vyučováním pracoval jako asistent dirigenta v Gewandhaus Orchestra. Na jeho hudbu měl vliv Mendelssohn, který se ho ujal a Robert Schumann, se kterým se spřátelil.\n\nPo Mendelssohnově smrti v roce 1847 byl Gade místo něj jmenován šéfdirigentem, ale když vypukla válka mezi Pruskem a Dánskem, byl nucen se na jaře roku 1848 vrátit do Kodaně. Tam se také stal ředitelem Kodaňské hudební společnosti (tuto pozici si udržel až do své smrti), vytvořil tam nový orchestr a sbor a trvale si vytvořil post nejvýznamnějšího hudebníka v Dánsku.\n\nPracoval také jako varhaník – nejdřív v kodaňské katedrále Johan Peter Emilius Hartmann, poté od roku 1850 až do smrti v kostele Holmen.\n\nGade byl společným ředitelem konzervatoře v Kodani s Hartmannem (jehož dcera se v roce 1852 za Gadeho provdala) a Holgerem Simonem Paullim.\n\nMěl významný vliv na řadu pozdějších skandinávských skladatelů: učil a povzbudil Edvarda Griega a Carla Nielsna, Otta Mallinga a Asgera Hamerika. Zemřel v Kodani.\n\nSložil osm symfonií, dále houslový koncert, komorní hudbu pro varhany a klavír.\nNejznámější: 1846 – Overture (No. 3), C major\n1854 – Arabeske. Piano\n1864 – 3 Fantasi pieces, Clarinet and piano\n"}
{"id": "497651", "url": "https://cs.wikipedia.org/wiki?curid=497651", "title": "Napájecí zdroj (počítač)", "text": "Napájecí zdroj (počítač)\n\nNapájecí zdroj počítače (\"PSU\" - \"Power Supply Unit\") je zařízení, sloužící ke zpracování střídavého napětí dodávaného ze sítě (100-127 V v Severní Americe, Jižní Americe, Japonsku a Tchaj-wanu, 220-240V ve zbytku světa, v Česku 230V/50Hz) na nízké napětí, potřebné k napájení komponent počítače. Některé zdroje mají přepínač pro změnu vstupního napětí mezi 230V a 115V, ostatní se automaticky přizpůsobí jakémukoli napětí v tomto rozsahu.\n\nNejčastěji dodávané počítačové zdroje spadají do standardu ATX. Povolení nebo zakázání napájení je přes základní desku, která poskytuje podporu pro různé další funkce, jako např. pohotovostní režim. Nejnovější verze standardního napájení ATX je 2.31 (z poloviny r. 2008).\n\nStojí za zmínku, že někteří výrobci, zejména Corsair a Cooler Master, používají typické zdroje napájení se zásuvkami ATX, ale jiných napětích či pořadích kolíků. Kombinací těchto zdrojů s příslušenstvím může způsobit nenávratné škody na zařízeních v počítači či na zdroji samotném.\n\nV osobním počítači jsou přímo připojeny k napájení následující součásti:\n\n\nPro všechny další součásti je dodáváno napětí nepřímo ze základní desky (jakékoli rozšiřující karty, některé ventilátory, procesory, porty, LED kontrolky atd.).\n\nNejvíce energie se soustřeďuje v kovové obdélníkové \"krabici\", ze které vychází několik svazků drátů. Na opačné straně jsou větrací otvory a zásuvky IEC C14 pro připojení do sítě. Volitelně může být přítomen též přepínač vstupního napětí. Štítek připevněný na boku adaptéru obsahuje údaje o maximálním výkonu a certifikaci. Nejčastějším znakem je znamení bezpečnosti UL, GS Mark, TUV, NEMKO, SEMKO, Demko, FIMKO, CCC, CSA, VDE, GOST R, BSMI. Údaje týkající se elektromagnetické kompatibility je označení CE, FCC a C-Tick. Značka CE je vyžadována pro napájecí zdroje prodávané v Evropě a Indii. Norma Evropské unie, EN61000-3-2 vyžaduje, aby byl každý napájecí systém vybaven PFC.\n\nRozměry ATX zdroje jsou: šířka 150 mm, výška 86 mm a hloubka obvykle 140 mm i když se mohou lišit v závislosti na výrobci.\n\nNapájení používá nucené chlazení, obvykle pomocí ventilátoru s průměrem 120 mm. Jeho prostřednictvím proudí horký vzduch z vnitřku počítačové skříně ven, proto se používá ventilátor s vyšší účinnosti, než které je třeba pro udržení stále teploty ve zdroji. Ventilátor je hlavním zdrojem nepříjemného hluku.\n\nNapájecí zdroje jsou hodnoceny na základě maximálního výkonu. Typické výkonové rozsahy pro domácí a kancelářské aplikace jsou v rozmezí od 300W do 500W (pro miniaturní a obzvláště staré počítače i pod 300W). Napájecí zdroje používané v počítačích pro hráče mají výkon poněkud vyšší - 500W až 800W a zdroje pro servery od 800W až do 1400W. Silnější zdroje jsou určeny především pro velké servery a v menší míře pro počítače s více procesory, více pevnými disky a několika grafickými kartami.\n\nNěkteří výrobci přesahují hodnotu výkonu svých zdrojů pro marketingové účely. Je to jeden z důsledků absence norem pro měřící podmínky. Nejčastěji se tak vyskytují:\n\n\nTypicky jsou v napájecím zdroji přítomny následující konektory:\n\n\nVětšina přenosných počítačů má zdroje, které poskytují na výstupu výkon od 25 do 100 W. Obvykle to jsou zdroje externí, které konvertují AC napětí na jedno stejnosměrné (nejčastěji 19V), DC-DC konverze dále dochází v NTB, aby poskytl různá stejnosměrná napětí požadovaný různými složkami počítače.\n\nNěkteré webové servery používají jedno 12V napájení. Všechna ostatní napětí jsou generována pomocí modulu regulace napětí na základní desce.\n\n\n"}
{"id": "497666", "url": "https://cs.wikipedia.org/wiki?curid=497666", "title": "Guerillový marketing", "text": "Guerillový marketing\n\nGuerillový marketing je nekonvenční forma propagace s cílem vzbuzení maximálního zájmu za použití omezeného rozpočtu. Těchto cílů je dosahováno pomocí nástrojů guerillového marketingu. Výhodou guerilla marketingu je jeho jednoduchost, využití práce s psychologií, schopnost na sebe poutat sekundární publicitu. Základem je tedy originální nápad, který je kreativně zpracován s použitím nekonvenčních nástrojů (např. medií, venkovních reklam).\n\nGuerillový marketing začal být populární ve Spojených státech na konci 70. let 20. století. Před touto dobou byla reklama spojena především s velkými finančními rozpočty, rozsáhlou medializací a snadno zapamatovatelnými hesly či hudebními melodiemi. V roce 1984 vydal Jay Conrad Levinson, bývalý kreativní ředitel Leo Burnett, knihu \"Guerilla Marketing\", popisující nekonvenční marketingové nástroje používané v případech extrémně nízkých finančních možností. Od osmdesátých let je guerillový marketing využíván malými společnostmi, stejně jako velkými firmami, jež si uvědomují velký potenciál kreativního marketingu.\n\nS guerillovým marketingem přišly firmy, které byly odkázané na nízký reklamní rozpočet, před několika lety. Tyto firmy chtěly inovativními metodami s ohledem na výši rozpočtu vytvořit efektivní způsob, jak oslovit spotřebitele. Vznikly prvotní aktivity, ke kterým patřilo například polepování jablek logem firmy, inzerováním produktů na zadních částech vstupenek nebo vlajkách umístěných na golfových hřištích. Tyto aktivity, byly součástí strategie a spočívaly v tzv. „přepadení“ spotřebitele informací produktu na takových místech, kde je nečeká, což je hlavní myšlenkou guerillového marketingu.\n\nLze tedy říct, že guerillový marketing používají firmy především v situaci, kdy nemají dostatek sil, respektive finančních prostředků na boj s konkurencí v přímém boji (v rámci klasických nástrojů marketingu). Avšak nedostatek sil nemusí být klíčovým aspektem pro firmu, která využívá geurillový marketing. Např. velká česká společnost Vodafone v roce 2007 provedla úspěšnou geurillovou kampaň s falešnými sobími parohy, které umístila na telefonní budky, následovalo ale upozornění od Rady pro reklamu, proto je poté musela stáhnout. Dostala se nicméně do médií a povědomosti veřejnosti a potvrdila tak, že i velké společnosti dokáží efektivně využít tento typ marketingové komunikace.\n\nDle Levinsona (2009) je dobré pro oblast guerillového marketingu se v praxi držet pravidel, které označuje jako šestnáct velkých tajemství guerilla marketingu a vytváří tak potenciální konkurenční výhodu oproti firmám, které sice praktikují guerillový marketing, ale neřídí se těmito pravidly:\n\n\nV současnosti představuje guerillový marketing agresivní a útočnou marketingovou strategii, jejímž požadavkem je, aby se výsledky dostavily rychle a byly viditelné. Guerillový marketing bojuje s konkurencí pomocí rychlých výbojných akcí, uskutečněných na nečekaném místě. Svými technikami umožňuje vyvolat rozruch a zvýšenou pozornost.\n\nGuerillový marketing bývá často propojován s virálním marketingem, kdy dochází např. k přeposílání snímků z guerrilové akce mezi spotřebiteli. Virální efekt tak tímto způsobem násobí efekt guerillové akce. Virální marketing ale nerovná se automaticky guerillový a naopak. Dobře odvedená guerillová kampaň se většinou sama virálně šíří mezi vybranou cílovou skupinou. Tento efekt by ale neměl být hlavním předpokladem při jejím plánování. Guerillová reklama bývá někdy označována jako útočná nebo dokonce agresivní. Jejím účelem je oslovit vybranou cílovou skupinu v jejím přirozeném prostředí maximálně originálním způsobem. Pokud se podaří tyto cíle naplnit, je vysoce pravděpodobné, že se oslovení spotřebitelé o svůj zážitek podělí na svých sociálních sítích. Kampaň tak získá virální potenciál. Vždy se ale bude jednat až o druhotný efekt, který se obvykle dostaví v případě dobře odvedené práce na kampani. S možností virálního šíření guerillových i jiných reklamních aktivit souvisí i pečlivé zvážení možných rizik. Dobře i špatně odvedená kampaň dokáže navždy změnit vnímání jejího zadavatele, a to nejen mezi původní cílovou skupinou. Jakýkoliv komunikační přešlap spotřebitelé tvrdě vytrestají a prostřednictvím sociálních médií naservírují svým přátelům. Bude tak sice splněn předpoklad virálního šíření kampaně, ale s přesně opačnými důsledky, než s jakými zadavatel počítal.\n\nGuerillový marketing je vhodný nástroj právě pro zvýšení povědomí a efektivnosti daných reklamních sdělení. Zapojení guerilového marketingu do kampaně určené k prezentaci produktů představuje účinný prostředek pro odlišení se od konkurence a je tedy i způsobem prezentace produktů. Jestliže se firma rozhodne pro kampaň založenou pouze na guerillovém marketingu, pro efektivnost je potřeba upoutat pozornost médií a díky tomu zasáhnout širší spektrum spotřebitelů. Nicméně pro zachování efektivnosti je zde důležité, aby se geurillová kampaň dostala ke spotřebitelům z cílové skupiny, na kterou je produkt zaměřen. Pokud geurillová kampaň neosloví cílovou skupinu, bude výsledný efekt z ní plynoucí pro společnost neuspokojivý.\n\nPodle Frey (2008) je nejosvědčenější taktikou guerillového marketingu:\n\nGuerillový marketing má pevné principy, které umožňují marketérům vytvořit efektivní kampaně s rozsáhlým dopadem na cílovou skupinu. Marketingová kampaň by měla být:\n\n\n\n\n"}
{"id": "497677", "url": "https://cs.wikipedia.org/wiki?curid=497677", "title": "Aristide Cavaillé-Coll", "text": "Aristide Cavaillé-Coll\n\nAristide Cavaillé-Coll [\"aristíd kavajé-kol\"] (4. února 1811, Montpellier - 13. října 1899, Paříž) byl francouzský varhanář. Je považován za největšího varhanáře 19. století, který ve své tvorbě ideálně skloubil umění s vědou. Je autorem mnoha vynálezů a vylepšení, které se při výrobě varhan používají dodnes.\n\nVybudoval či rekonstruoval řadu varhan po celém světě. Jeho varhany umístěné v kostele sv. Sulpicia v Paříži, kostele sv. Ouena v Rouenu a bazilice svatého Saturnina v Toulouse jsou považovány za nejcennější varhany Francie.\n\nJe pochován na pařížském hřbitově Montparnasse. Je po něm také pojmenována planetka 5184 Cavaillé-Coll.\n\n"}
{"id": "497680", "url": "https://cs.wikipedia.org/wiki?curid=497680", "title": "Vypuklé zrcadlo", "text": "Vypuklé zrcadlo\n\nVypuklé zrcadlo je, stejně jako jiná zrcadla, založeno na principu odrazu slunečních paprsků. Ohnisko a střed křivosti zrcadla se nachází za zrcadlem. Obraz v zrcadle je vždy zmenšený, což způsobuje, že se v zrcadle dokáže odrážet větší zorné pole (rozsah pozorované scény) než např. u rovinného zrcadla.\n\nPozorovatel vidí zrcadlo pod jistým úhlem φ, který zjistíme pomocí úhloměru. Zorný úhel zrcadla zjistíme pomocí jednoduchého pokusu. Vezmeme krajní body, které vidí pozorovatel v zrcadle a zapamatujeme si je, můžou jimi být například stromy nebo jiné objekty. Stoupneme si pod zrcadlo a změříme pomocí úhloměru úhel φ' mezi danými objekty. Zjistíme, že zorný úhel zrcadla je mnohonásobně větší, než úhel pod kterým pozorovatel pozoroval zrcadlo.\n"}
{"id": "497687", "url": "https://cs.wikipedia.org/wiki?curid=497687", "title": "Přepeřování", "text": "Přepeřování\n\nPřepeřování je fyziologický, hormonálně řízený proces, při kterém ptákům vypadává staré peří (ecdysis) a na jeho místě vyrůstá peří nové (endysis). Přepeřování je proces pravidelný, odehrávající se minimálně jednou, dvakrát, u některých druhů i třikrát do roka. Probíhá poměrně pomalu a postupně, v zájmu udržení stálé tělesné teploty a ochrany před vlhkem totiž ptáci nemohou přijít o všechna pera najednou.\n\nRozlišujeme přepeřování úplné, při kterém pták přichází o všechna obrysová pera a částečné, které se většinou odehrává před začátkem hnízdního období a jehož podstatou je výměna peří za pestřejší (opeření během tohoto období se nazývá \"svatební\", či \"jarní šat\") a zpět (do tzv. \"prostého\" či \"zimního šatu\"). Úplné přepeřování probíhá obvykle souměrně po obou stranách těla a jelikož peří u ptáků tvoří 4–12 % jejich celkové hmotnosti, vyžaduje značné množství energie, je pro ně proto vyčerpávající a většinou se z tohoto důvodu odehrává hned po období rozmnožování, kdy je stále dostačující množství potravy. U některých druhů, např. u labutí, probíhá i vypadávání letek. Po toto období jsou ptáci neschopní letu, jsou proto snadnější kořistí, takže vyhledávají spolehlivý úkryt s dostatkem potravy.\n\nPelichání je ovlivňováno roční dobou, teplotou prostředí, výživou, snáškou, světlem, druhem a pohlavím ptáků. Jednotlivá pera se vyměňují většinou postupně, pouze někteří ptáci ztrácejí všechny letky (kachny, alky, chřástalové), nebo i všechna krycí pera najednou: tučňáci, mláďata skřivanovitých v hnízdě při přechodu z hmyzu na chudší semennou potravu, jednodušeji obstarávanou rodiči.\n\nDůvodem ztráty per však bývají i různá onemocnění a parazité, kdy si ptáci své peří často vytrhávají sami.\n\n\n"}
{"id": "497688", "url": "https://cs.wikipedia.org/wiki?curid=497688", "title": "Kleptoparazitismus", "text": "Kleptoparazitismus\n\nKleptoparazitismus (kleptoparasitismus) je parazitování formou kradení kořisti, stavebního materiálu atp. Rozlišuje se kleptoparazitismus intradruhový (mezi zástupci stejného druhu) a interdruhový (mezi zástupci různých druhů).\n\nChování je typické pro některé druhy\n\n\nJak si tučňáci kradou. In: \"Youtube\" [online]. Zveřejněno 24. října 2011 [cit. 20. 1. 208]. Dostupné z: https://www.stream.cz/cestovani-a-priroda/623288-jak-si-tucnaci-kradou\n"}
{"id": "497689", "url": "https://cs.wikipedia.org/wiki?curid=497689", "title": "Power of the Dollar", "text": "Power of the Dollar\n\nPower of the Dollar je původní debutové album rappera 50 Centa, původně mělo vyjít 12. 9. 2000 pod labelem Columbia Records, ale album nakonec nikdy nevyšlo.\n\nPrvním singlem byla píseň \"How to Rob\", vydána v srpnu 1999. Píseň byla grandiózním disstrackem na mnoho tehdy slavných rapperů jako jsou Jay-Z, DMX, Wu-Tang Clan, Kurupt a další, celkem zmíní okolo padesáti osobností. Na tento diss odpovědělo vlastním dissem mnoho ze zmíněných i dalších rapperů.\n\nDruhým singlem byla píseň \"Thug Love\" (ft. Destiny's Child), která byla zveřejněna v září 1999. Jen pár dní předtím než mělo začít natáčení klipu k tomuto singlu byl 50 Cent devětkrát postřelen, po hospitalizaci s ním Columbia Records rozvázala kontrakt, a tak album nikdy nevyšlo. Možným podnětem k tomuto útoku na 50 Centa mohla být jeho píseň \"Ghetto Qu'ran (Forgive Me)\", kde si jako první rapper dovolil otevřeně hovořit o praktikách drogových bossů v New Yorku.\n\nZa zmínku jistě stojí i plánovaný třetí single \"Your Life's on the Line\", což je disstrack na rappera Ja Rula a label Murder Inc. Records. K písni existuje i promo klip z roku 1999.\n\nNa albu hostovalo tehdy mnoho slavných osobností jako rapper Noreaga, legendární rapové duo UGK nebo skupina Destiny's Child.\n\n"}
{"id": "497690", "url": "https://cs.wikipedia.org/wiki?curid=497690", "title": "The Treasures Within Hearts", "text": "The Treasures Within Hearts\n\nThe Treasures Within Hearts je první album od finské gothic-alternative metalové kapely Entwine.\n\n"}
{"id": "497693", "url": "https://cs.wikipedia.org/wiki?curid=497693", "title": "Gone", "text": "Gone\n\nGone je druhé album od finské gothic-alternative metalové kapely Entwine.\n\n"}
{"id": "497707", "url": "https://cs.wikipedia.org/wiki?curid=497707", "title": "Rambo III", "text": "Rambo III\n\nRambo III je americký akční film z roku 1988, který natočil režisér Peter MacDonald podle scénáře Davida Morrella, Sylvestera Stallona a Sheldona Lettiche. Film patří do série příběhů o vietnamském veteránu Johnu Rambovi odehrávající se tentokrát v Sověty okupovaném Afghánistánu. Vznikla i novelizace filmu s názvem \"Rambo III: Pro přítele\". Věnování filmu mudžahedínům bylo po teroristických útocích 11. září 2001 přeformulováno na věnování galantnímu lidu Afghánistánu.\n\nNa počátku filmu žádá Ramba jeho bývalý velitel Samuel Trautman o pomoc během tajné mise v Sověty okupovaném Afghánistánu, která má za cíl dodat zbraně mudžahedínům, kteří bojují proti Sovětům. Rambo jeho žádost odmítá a zůstává v závětří thajského buddhistického kláštera. Svůj názor mění až v okamžiku, kdy k němu dorazí zpráva o Trautmanově zajetí. Rambo vyráží Trautmana osvobodit, ten se však nachází v přísně střežené sovětské pevnosti. V pákistánském Péšávaru se John Rambo setká s afghánskou spojkou Mousou Ghanim, se kterým se vydává přes horskou hranici do Afghánistánu. V afghánské vesnici poblíž sovětské pevnosti se střetne s mudžahedíny. Vesnice je napadena dvojicí sovětských bitevních helikoptér, jednu z nich Rambo sestřelí. Pak se vydává do pevnosti pouze v doprovodu Mousy a mladého chlapce Hamida. První pokus je neúspěšný a Rambo s Hamidem jsou v bojích zraněni. Již mimo pevnost Rambo Hamida ošetří a pošle jej s Mousou do bezpečí. Sám si pak ohněm desinfikuje ránu a vrací se příští den do pevnosti.\n\nPřichází právě včas, Trautmanovi hrozí mučení plamenometem. Společně osvobodí další vězně a přepadnou sovětskou helikoptéru. Ta je však zasažena a poškozena, Rambo musí se strojem urychleně přistát. Vězni se od Ramba s Trautmanem oddělují a dvojice pokračuje v útěku pěšky. John sestřelí pronásledující sovětský vrtulník šípem s explozivní špičkou. Druhý stroj pilotuje velitel sovětské základny Zajsen, který posílá do akce svého podřízeného Kurova a členy komanda Specnaz. Dvojici se podaří Specnaz zlikvidovat v jeskyni pomocí exploze, ale zraněný Kurov překvapí Ramba, když opouští jeskyni. Rambovi se jej v následném souboji podaří zabít. Zajsen shromáždil velkou armádu a blokuje Rambovi s Trautmanem únikovou cestu do Pákistánu. Oběma Američanům přichází na pomoc mudžahedínové. Ve vzniklé bitvě Rambo ukořistí tank, s jehož kulometem ostřeluje Zajsenovu helikoptéru. Vrtulník se s tankem srazí, přežije jen Rambo.\n\nPo bitvě se Trautman s Rambem loučí s mudžahedíny a odjíždějí domů.\nSylvester Stallone získal za film Zlatou malinu v kategorii nejhorší herecký výkon v hlavní roli.\n\n"}
{"id": "497710", "url": "https://cs.wikipedia.org/wiki?curid=497710", "title": "Jiří Černý (historik umění)", "text": "Jiří Černý (historik umění)\n\nJiří Černý (* 13. října 1961 Pelhřimov) je český historik umění, muzejní pracovník a památkář, autor monografií, studií a ilustrací. \nV letech 1980-1984 vystudoval Vysokou školu zemědělskou v Brně. Od roku 1984 pracoval v Jihomoravském muzeu ve Znojmě, od r. 1989 v Okresním muzeu v Pelhřimově, kde založil Vlastivědný sborník Pelhřimovska. V letech 1990-1995 studoval obor dějiny umění na Filozofické fakultě Masarykovy univerzity v Brně (prof. Z. Kudělka, J. Kroupa, M. Stehlík, J. Sedlář) a získal titul magistr. \n\nOd roku 1998 působil jako diecézní konzervátor na Biskupství českobudějovickém a věnoval se dokumentaci a ochraně církevního mobiliáře. Je autorem knih a článků zabývajících se především církevním uměním a regionální vlastivědou. V letech 2015 - 2016 působil jako kastelán Státního zámku Vranov nad Dyjí a hradu Nový Hrádek u Lukova. Od roku 2017 je kastelánem na Starém zámku v Jevišovicích. Je autorem řady studií a publikací, které ilustruje vlastními kresbami a fotografiemi.\n\n\n\n"}
{"id": "497714", "url": "https://cs.wikipedia.org/wiki?curid=497714", "title": "Závada pod Čiernym vrchom", "text": "Závada pod Čiernym vrchom\n\nZávada pod Čiernym vrchom je původně samostatná obec v severovýchodní části okresu Bánovce nad Bebravou. V současnosti je administrativní částí obce Kšinná.\n\nLeží v Strážovských vrších, v severní části Kšinianské kotliny, v dolině potoka Závada, v nadmořské výšce 370 m n. m.\n\nObec leží na konci silnice III. třídy Bánovce nad Bebravou – Uhrovec – Kšinná, která pokračuje dále na sever do pramenné oblasti Závady, 2 kilometry severně od Kšinné. K Závadě patří i osada Filov laz, ležící severně od obce.\n\nPůvodní obec vznikla valašskou kolonizací v roce 1481, patřila k panství hradu Uhrovec.\n\nZávada je turistickým východiskem do Nitrických vrchů a jihovýchodní části Zliechovské hornatiny: po zeleně značené trase přes Capárku (924,1 m n. m.) do obce Valaská Belá, po modré trase k Chatě pod Čiernym vrchom (křižovatka se zeleně značenou trasou Trebichavské sedlo – Čierna Lehota) a dále po hřebeni na Závadskú poľanu (křižovatka s červenou trasou Kremenište – Capárka – Suchý vrch (1 027,8 m n. m.) – Rokoš (1 009,9 m n. m.) – Uhrovec).\n\nNa severovýchodním svahu Plešivce (722,5 m n. m.) se nacházejí dva lyžařské vleky, v jejich dolní stanici stojí turistická Chata pod Čiernym vrchom.\n"}
{"id": "497715", "url": "https://cs.wikipedia.org/wiki?curid=497715", "title": "Justiční stráž", "text": "Justiční stráž\n\nJustiční stráž je součást vězeňské služby, která zajišťuje pořádek a bezpečnost v budovách soudů, státních zastupitelství a Ministerstva spravedlnosti. \n\nJustiční stráž má postavení ozbrojeného bezpečnostního sboru a její příslušník je v době služby úřední osobou. Služba je vykonávána ve služebním stejnokroji. Justiční stráž je podřízena příslušnému řediteli vazební věznice nebo věznice a řídí se pokyny předsedy soudu, ředitele správního útvaru soudu, předsedy soudního senátu (samosoudce), vedoucího státního zástupce, případně jiného pověřeného zaměstnance soudu, státního zastupitelství nebo ministerstva.\n\nJustiční stráž:\n\nPři plnění svých úkolů může příslušník justiční stráže zjišťovat totožnost osob a prohlížet jejich věci. Při důvodném podezření, že někdo má u sebe zbraň nebo jiný nebezpečný předmět, může provést osobní prohlídku a tuto věc odebrat. K zajištění pořádku a bezpečnosti je oprávněn použít donucovací prostředky (např. hmaty, chvaty, údery a kopy, pouta, obušek, slzotvorné prostředky, hrozbu střelnou zbraní a varovný výstřel), vždy však přiměřeně situaci. Případně výjimečně, pokud by použití donucovacích prostředků nebylo zřejmě účinné, může přímo použít služební střelnou zbraň. \n\nPříslušník justiční stráže je povinen dbát cti a důstojnosti všech osob s nimiž jedná, při provádění služebního zákroku musí, je-li to možné, nejdříve využít domluvy nebo výzvy „jménem zákona“. Jestliže by pak při použití donucovacího prostředku nebo střelné zbraně došlo ke zranění, je povinen, jakmile je to možné, poskytnout zraněnému první pomoc a zajistit lékařské ošetření.\n"}
{"id": "497716", "url": "https://cs.wikipedia.org/wiki?curid=497716", "title": "Time of Despair", "text": "Time of Despair\n\nTime of Despair je třetí album od finské gothic-alternative metalové kapely Entwine.\n\n"}
{"id": "497721", "url": "https://cs.wikipedia.org/wiki?curid=497721", "title": "DiEversity", "text": "DiEversity\n\nDiEversity je čtvrté album od finské gothic-alternative metalové kapely Entwine.\n\n"}
{"id": "497734", "url": "https://cs.wikipedia.org/wiki?curid=497734", "title": "Pyreolophore", "text": "Pyreolophore\n\nPyreolophore byl první spalovací motor, který vynalezli a patentovali bratři Niépcovi 20. července 1807. Tento motor běžel na principu kontrolovaných explozí určitým způsobem zpracovaných spór rostliny Lycopodium (plavuň). O deset let později se stali prvními na světě, kdo vyrobil motor se systémem vstřikování paliva.\n"}
{"id": "497735", "url": "https://cs.wikipedia.org/wiki?curid=497735", "title": "Donau City", "text": "Donau City\n\nDonau city je nová zástavba ve 22. vídeňském obvodu. Nachází se na levém břehu Dunaje as 3 km severo-východně od historického centra Vídně.\nPrvní stavební práce zde začaly v roce 1995. Nyní zde pracuje a bydlí asi 8 000 obyvatel, po dokončení všech plánovaných budov v roce 2012 by se toto číslo mělo zvýšit asi na 15 000. Toto \"Město ve městě\" slouží převážně pro administrativní účely (cca 70 procent), asi 20 procent jsou byty a zbytek restaurace, kavárny, atd. Donau City sousedí s parkem Donaupark, ve kterém se nachází televizní věž Donauturm. Tunelem zde vede dálnice A22 na kterou je \"DC\" napojeno dvěma mimoúrovňovými křižovatkami.\nNejvyšší budovou je od roku 2002 Hochhaus Neue Donau se 150 metry (33 podlaží), ale to by se mělo změnit v roce 2012, kdy by se měly dostavět budovy DC Tower 1 (220m) a DC Tower 2 (168 m).\n"}
{"id": "497736", "url": "https://cs.wikipedia.org/wiki?curid=497736", "title": "Fatal Design", "text": "Fatal Design\n\nFatal Design je páté album od finské gothic-alternative metalové kapely Entwine.\n\n"}
{"id": "497738", "url": "https://cs.wikipedia.org/wiki?curid=497738", "title": "Lapování", "text": "Lapování\n\nLapování je druh strojního obrábění. Technicky patří do broušení a leštění, neupravuje se jím geometrie ale drsnost materiálu. Dosahuje se jím až zrcadlový lesk materiálu.\n\nJde o dokončovací operaci, při které dochází k úběru materiálu účinkem volných zrn brusiva, které se přivádí mezi lapovací nástroj a lapovaný povrch. Řezný pohyb volných zrn je vyvolán pohybem lapovacího nástroje, který je vůči lapované ploše nepravidelný. Proto se zrna brusiva pohybují po stále se měnících drahách, a tím zanikají stopy po předchozím obrábění. Lapovací nástroj má negativní tvar lapované plochy. Vyrábí se z měkkého materiálu (litina, měď, plast). Lapování těsnících ploch ventilů spalovacích motorů se běžně označuje jako zabrušování ventilů. Lapovacím nástrojem je zde samotný ventil.\nLapování je užíváno také ke zbroušení jemných stop na vřetenu a noži po použití vřetenových sekaček, toto poškození je zpravidla způsobené vniknutím hrubého materiálu, zejména písku při sekání. Lapováním se vyhladí případné jemné nerovnosti na vřetenu i noži a docílí se tím stálého kontaktu střihu. Lapování se provádí jemným abrazivem spojeným s nosičem, obvykle mýdlem, které je zvoleno pro svou lehkou smývatelnost - použít lze i olej, které je aplikováno na opačným směrem se otáčející vřeteno a se zvýšeným kontaktem vřetena s nožem. Lapování, je li opotřebení běžné se prování cca 1 minutu a jeho opakování závisí na počtu nasazení vřetenové sekačky. Při lapování je nutné obrušovat obě strany stejnoměrně, prodlouží se tak životnost spodního nože. Hrubší opotřebení nože nebo vřetena nespadá do kompetence uživatele a je nutné opravu svěřit do odborného servisu. Ruční sekačky potřebují k lapování přídavný elektrický motor, který uvede vřeteno do chodu v opačném směru. Vícevřetenové sekačky mají zpětný chod vřeten implementován v ovládání a přídavný motor není již zapotřebí. \n"}
{"id": "497739", "url": "https://cs.wikipedia.org/wiki?curid=497739", "title": "Janez Drnovšek", "text": "Janez Drnovšek\n\nDr. Janez Drnovšek (17. květen 1950 – 23. únor 2008) byl slovinský a jugoslávský politik a ekonom.\n\nJanez Drnovšek se narodil 17. května v Celji. Vystudoval ekonomii na Lublaňské univerzitě (1973) a v roce 1986 získal doktorát na Univerzitě v Mariboru. V devadesátých letech získal čestné doktoráty. V roce 2004 získal funkci čestného senátora Evropské akademie věd a umění v Salzburgu.\n\nPo dokončení mariborské univerzity nastoupil do stavební firmy a poté začal pracoval jako specialista na mezinárodní finanční vztahy a úvěrovou a měnovou politiku v bance ve středním Slovinsku. Jeho zkušenosti a schopnosti umožnily, aby byl na rok jmenován ekonomickým poradcem na jugoslávském velvyslanectví v Káhiře.\n\nV roce 1999 mu byla diagnostikována rakovina, byla mu odebrána ledvina a na čas došlo k zlepšení jeho stavu. V roce 2001 však Drnovšek přiznal, že byly zjištěny další metastázy v plicích a v játrech. Zhoršený zdravotní stav se projevil ve změně životního stylu a přechodem na veganskou stravu. Drnovšek opustil prezidentský palác a odebral se se svým psem do odlehlé vesnice Zaplany, kde pěstoval vlastní bioprodukty a pekl vlastní chleba. Drnovšek také odmítal léčbu, což vyvolávalo zděšení jeho lékařů. Ze Zaplany pak nejen kritizoval jednotnou zemědělskou politiku EU, ale také varoval Slovince a další národy, že žijí na pokraji apokalypsy. Drnovšek zahájil několik osobních kampaní, jedna z nich byla věnována míru v Dárfúru. V reakci na jeho zmínku o autonomii Kosova jako reálném východisku došlo k diplomatické roztržce s Bělehradem. Drnovšekova výstřednost a rozpory s vládou vyústily ve snížení prezidentského rozpočtu.\n\nDrnovšek měl z nedlouhého manželství syna Jašu (* 1978). Po novoročním projevu k poslancům v roce 2006 Drnovšek v rozhovoru s médii přiznal, že má i nemanželskou dceru Nanu (* 1981).\n\nKe zlomu v Drnovšekově životě došlo v roce 1989. Do funkce mělo být ustaveno nové federální Předsednictvo a jedním z kandidátů byl i Janez Drnovšek. V dubnu 1989 pak relativně neznámý Drnovšek – k velkému překvapení všech – porazil očekávaného vítěze voleb Marka Bulce, a to dokonce s velkým náskokem. Drnovšekův úspěch tkvěl v jasném vzkazu voličům, kterým byla učiněna nabídka tržní ekonomiky a politické demokracie.\n\nJiž 15. května 1989 převzal naprosto neznámý odborník na finanční analýzu Drnovšek od Raifa Dizdareviće přímo vedení Předsednictva. V září 1989 na základě dohody slovinských komunistů s opozicí měl slovinský parlament přijmout ústavní dodatky k republikové ústavě. Jugoslávská lidová armáda (JNA) prosazovala v souvislosti s touto událostí zavedení mimořádných opatření, čemuž Drnovšek zabránil svou účastí na slavnostním zasedání Skupščiny, která 27. září 1989 přijala přes osmdesát dodatků republikové ústavy. Již na druhý den byly v srbských a černohorských městech zorganizovány demonstrace volající po jeho odchodu.\n\nOd září 1989 do května 1990 byl Drnovšek také předsedou Hnutí nezúčastněných zemí. Tuto funkci po něm převzal Borislav Jović, který 15. května 1990 podle zásady rotace převzal také vedení federálního Předsednictva.\n\nPočátek konce Jugoslávie byla smrt jugoslávského prezidenta Tita, jehož osobní autorita umožňovala fungování federace i jejích orgánů. Sám Tito svého času koncipoval tezi, podle které federace přežije, jestliže bude fungovat Svaz komunistů a armáda si zachová všejugoslávský charakter.\n\nV lednu 1990 byl na neurčito přerušen 14. kongres SKJ, když rozpor mezi slovinskou a srbskou delegací dosáhl takové míry, že Slovinci jednání za cynického potlesku srbských straníků opustili. Ačkoliv byl federální premiér Marković přesvědčen o možnosti existence federace i bez integrujícího prvku SKJ, následné události svědčily o opaku. V důsledu ústavněprávních změn došlo k výměně delegátů autonomních oblastí SR Srbsko (Vojvodina a Kosovo) a také k nahrazení jugoslávsky smýšlejícího chorvatského delegáta Stipe Šuvara Stjepanem Mesićem.\n\nV prosinci 1990 bylo ve Slovinsku uskutečněno referendum, které politické reprezentaci uložilo do půl roku provést nezbytné úkony k osamostatnění republiky. 25. června 1991 přijal slovinský parlament ústavní akt o samostatnosti a nezávislosti Slovinska. Federální premiér Ante Marković vydal pokyn JNA, která zahájila vojenské operace ve Slovinsku. Delegace ES se následně pokusila tuto situace řešit a za její účasti pak byla 7. července 1991 uzavřena Brionská deklarace, která stanovila mimo jiné tříměsíční moratorium na slovinskou (a chorvatskou) samostatnost. Jednotky JNA se měly dle dohody stáhnout do kasáren, kde se nacházely před vypuknutím konfliktu.\n\nNa posledním zasedání Předsednictva SFRJ v plné sestavě 18. července 1991 v Bělehradu navrhl Drnovšek stažení JNA s veškerou výzbrojí z území Slovinska a uvolnění slovinských vojáků ze všech vojenských objektů v Jugoslávii. Drnovšek pro svůj návrh získal podporu nejen těch, kteří v květnu 1991 zablokovali ustavení Mesiće do funkce předsedy Předsednictva (tj. Srbska, Kosova, Vojvodiny a Černé Hory), ale také svazového ministra obrany generála Kadijeviće. Postupné stažení jugoslávských jednotek ze Slovinska dávalo tušit, že odchodu Slovinska z federace již nebude bráněno. Všechny tři komory slovinské Skupščiny již počátkem října 1991 deklarovaly vůli federaci opustit a po uplynutí moratoria se tak i stalo. Drnovšek ostatně sehrál v procesu osamostatnění významnou úlohu, právě tím, že za Slovinsko s velením Jugoslávské lidové armády vyjednával.\n\nPo rozkladu federálních institucí i samotné federace působil Drnovšek ve službách Slovinska především při vyjednáváních. Zanedlouho se stal předsedou Liberální demokracie Slovinska (LDS) a v roce 1992 pak vytvořil svou první vládu. S krátkou přestávkou v roce 2000 byl premiérem až do okamžiku zvolení prezidentem, přičemž neprohrál žádné volby.\n\nV důsledku svého zdravotního stavu a náročnosti funkce premiéra se Drnovšek rozhodl kandidovat v roce 2002 na prezidenta. Zvítězil ve druhém kole, když porazil Barbaru Brezigar, která je v současnosti slovinskou generální prokurátorkou.\n\nDrnovšek prosazoval integraci Slovinska do Evropské unie a také přijetí odmítnuté Smlouvy o ústavě pro Evropu. Ke konci mandátu rostly Drnvošekovy výhrady k EU.\n\nDo druhého volebního období již Drnovšek nekandidoval a právě ceremonie předání funkce Danilo Türkovi v prosinci 2007 byla posledním veřejným vystoupením tohoto slovinského politika.\n\nV roce 1996 byla vydána kniha Moja resnica (Moje pravda, : Escape from Hell), kde popsal svůj náhled na rozpad Jugoslávie, jehož byl přímým účastníkem. Dále Drnovšek publikoval různé studie a monografie. V roce 2007 napsal Pogovori (Dialogy), kde se zaobíral základními otázkami lidské existence, smyslem života a osudem lidské rasy.\n\nJanez Drnovšek zemřel po dlouhé a těžké nemoci ve svém domě v Zaplaně 23. února 2008.\n\n\n"}
{"id": "497745", "url": "https://cs.wikipedia.org/wiki?curid=497745", "title": "Franka Dietzschová", "text": "Franka Dietzschová\n\nFranka Dietzschová (* 22. ledna 1968, Wolgast, Meklenbursko-Přední Pomořansko) je německá atletka, trojnásobná mistryně světa a mistryně Evropy v hodu diskem. Její osobní rekord z roku 1999 má hodnotu 69,51 m.\n\nV roce 1986 získala na prvním ročníku juniorského mistrovství světa v Athénách stříbrnou medaili. Čtyřikrát reprezentovala na letních olympijských hrách. Poprvé se kvalifikovala na olympiádu v Barceloně 1992, kde ve finále obsadila poslední, dvanácté místo. O čtyři roky později v Atlantě skončila s výkonem 65,48 m těsně pod stupni vítězů, na čtvrtém místě. Bronz získala Běloruska Ellina Zverevová, která hodila 65,64 m. Na letních hrách v australském Sydney 2000 se umístila na šestém místě. Před branami finále zůstala na olympiádě v Athénách 2004, když neprošla kvalifikací. V roce 2008 se ze zdravotních důvodů vzdala startu na letních olympijských hrách v Pekingu.\n\nOd roku 1991 nechyběla na žádném mistrovství světa. Poprvé se zúčastnila světového šampionátu v Tokiu, kde skončila v kvalifikaci. Před branami finále skončila také v Athénách 1997, kde nezaznamenala platný pokus, v Paříži 2003 a na mistrovství světa v Berlíně, které bylo jejím posledním. Titul mistryně světa vybojovala v roce 1999 v Seville. Na následujícím šampionátu v kanadském Edmontonu 2001 obsadila čtvrté místo. V devětatřiceti letech se stala v japonské Ósace potřetí mistryní světa, když obhájila titul ze světového šampionátu v Helsinkách 2005.\n\n"}
{"id": "497747", "url": "https://cs.wikipedia.org/wiki?curid=497747", "title": "Machine de Marly", "text": "Machine de Marly\n\nMachine de Marly, francouzsky La Machine de Marly, byl francouzský čerpací stroj dodávající vodu do Versailles dokončený v roce 1684. Král Ludvík XIV. potřeboval velké množství vody pro kašny svých zahrad v zámku Versailles. Množství vody potřebné pro tyto kašny na jeden den nebylo o mnoho menší než celkové množství vody na den pro Paříž.\n\nMachine de Marly, inženýrský „zázrak“ své doby, se skládal ze čtrnácti velkých vodních kol, každé bylo zhruba třicet šest stop široké, které poháněly 221 čerpadel tak, aby voda byla dopravována do Versailleského paláce z řeky Seiny. \n\nPo třech letech výstavby dosáhly náklady výše přibližně 4.000.000 liver. Hlavní inženýr projektu byl Arnold de Ville a „dodavatelem“ Rennequin Sualem.\n\nNicméně stroj trpěl častými poruchami a vyžadoval 60 stálých zaměstnanců na údržbu a nákladné opravy.\n\nV roce 1807 imperiální vláda vyhlásila soutěž pro příjem projektů na hydraulický stroj, který by nahradil ten, který v Marly-le-Roi čerpal vodu doposud. Měl nahradit původní stroj, který byl postaven v roce 1684, byl umístěn na řece Seině v Bougivalu a čerpal vodu do svahu 150 metrů na vzdálenost jednoho kilometru. Bratři Niépcovi představili stroj založený na novém a lepším principu a pak ještě jednou znovu o dva roky později. Stroj prošel řadou změn v mnoha svých částech. Mechanismus systému byl důmyslný: písty měly tu výhodu, že byly přesnější a vytvářely mnohem menší odpor. V prosinci 1809 však bratři Niépcovi dostali zprávu, že se císař rozhodl pro řešení inženýra Periera (1742-1818) vybudovat pro provoz čerpadla v Marly parní stroj.\n\nVzhledem k tomu, že se nikdy nepodařilo dosáhnout spolehlivého provozu Machine de Marly, byly zahájeny práce na vodovodu pro přepravu vody na dvě nádrže v blízkosti Versailles nedlouho po dokončení stroje.\n"}
{"id": "497750", "url": "https://cs.wikipedia.org/wiki?curid=497750", "title": "Painstained", "text": "Painstained\n\nPainstained je šesté album od finské gothic-alternative metalové kapely Entwine.\n\n"}
{"id": "497758", "url": "https://cs.wikipedia.org/wiki?curid=497758", "title": "Seznam okresů na Floridě", "text": "Seznam okresů na Floridě\n\nSeznam okresů (county) na Floridě.\n"}
{"id": "497762", "url": "https://cs.wikipedia.org/wiki?curid=497762", "title": "Markéta Reedová", "text": "Markéta Reedová\n\nMgr. Markéta Reedová, MPA (* 30. června 1968 Praha) je česká komunální politička, v letech 2002 až 2010 zastupitelka hlavního města Prahy, od června 2009 do února 2010 předsedkyně strany SNK Evropští demokraté a v letech 2006 až 2009 náměstkyně primátora Prahy, v jejíž gesci byly evropské fondy, zahraniční vztahy a protikorupční opatření. Od března 2010 do dubna 2012 byla členkou strany Věci veřejné.. Nyní je bezpartijní.\n\nVystudovala střední ekonomickou školu v pražské Resslově ulici (dnešní Českoslovanská akademie obchodní Dr. Edvarda Beneše). Později pokračovala na Univerzitě J. A. Komenského obor \"Sociální a masová komunikace\" a dálkově absolvovala business studies na Open University. Dále získala titul MPA (Master of Public Administration) na Právnické fakultě Masarykovy univerzity.\n\nPo střední škole nastoupila do hudební redakce Československého rozhlasu (1988–1990), po roce 1989 vyvíjela poradenskou činnost v ekonomické sféře. Od roku 1994 pracovala v Londýně ve vydavatelství obchodních publikací a ročenek \"Cornhill Publications Ltd.\" (dceřiná společnost SPG Media, 1994–1997) na pozici manažerky projektu pro východní Evropu. Po návratu do České republiky spolupracovala s ekonomickým deníkem Financial Times jako reseacher (1998–2004). Mezi roky 2004 až 2006 byla poradkyní poslance Evropského parlamentu Josefa Zieleniece.\n\nV minulosti byla podle svých slov členkou společnosti Transparency International.\n\nV roce 2002 vstoupila do strany Demokraté Jana Kasla (resp. Evropští demokraté). V období jednání se stranou SNK sdružení nezávislých o spojení s ED patřila ke skupině, která usilovala o intenzivnější spolupráci s jejím tehdejším zaměstnavatelem Josefem Zieleniecem. Předseda strany Kasl toto odmítnul a vyřadil Reedovou z aktivit širšího vedení jeho strany. Její pozice se změnila poté, co se strany SNK sdružení nezávislých a ED počátkem roku 2006 sloučily do SNK Evropští demokraté..\n\nVe sloučené straně zastávala funkci místopředsedkyně pražské organizace, od 12. května 2007 byla první místopředsedkyní celé SNK-ED. Po drtivé porážce strany ve volbách do Evropského parlamentu v červnu 2009 (1,66 % oproti 11 % v roce 2004) byla zvolena celostátní předsedkyní. O měsíc později vyhlásila, že v podzimních parlamentních volbách budou SNK-ED kandidovat společně s Věcmi veřejnými. V srpnu představia společnou kandidátku s Věcmi veřejnými a Alternativou. Tyto volby však byly zrušeny rozhodnutím Ústavního soudu.\n\nDne 29. listopadu 2009 byli dovoleni další členové předsednictva SNK-ED republikovým sněmem strany, Reedová zůstala předsedkyní.\n\nDne 1. února 2010 – v době, kdy byla stále předsedkyní SNK-ED – ze strany vystoupila a ohlásila svou kandidaturu na pozici pražské primátorky na kandidátce Věcí veřejných. Od března 2010 byla členkou této strany, nyní je bezpartijní.\n\nV roce 2002 byla za Demokraty Jana Kasla zvolena do Zastupitelstva hl. m. Prahy, v komunálních volbách v roce 2006 svůj mandát obhájila. V té době se stala se náměstkyní primátora Pavla Béma pro oblasti evropských fondů, antikorupčních opatření a zahraničních vztahů. Podle slov Jany Hybáškové tuto vysokou funkci získala bez konzultace se svou stranou \"tak trochu osobní dohodou, o které ani předsedkyně strany nevěděla\". Reedová tvrdí, že toto rozhodnutí bylo schváleno krajskou radou, předsednictvem i klubem SNK-ED v ZHMP, což dokazuje podpisem společné dohody ODS, SZ a SNK-ED \"Deklarace pro Prahu 2010\".\n\nNa svou pozici rezignovala 15. prosince 2009. Ve svém zdůvodnění oznámila, že se tak stalo v důsledku neúspěšného prosazování protikorupční strategie na magistrátu, která vygradovala v nedostatcích projektu Opencard, který dlouhodobě kritizovala. Občanská demokratická strana disponující v zastupitelstvu většinou, její protikorupční program dvakrát zamítla.\n\nPřed komunálních volbách v roce 2010 byla Reedová v reklamě i médiích prezentovaná jako \"Kandidátka Pražanů na primátorku\". Na portrétu Markéty Reedové byla postavena větší část pražské outdoorové kampaně Věcí veřejných.\n\nVe volbách strana získala 5,66 %, ale nezískala žádné místo v Zastupitelstvu hl. m. Prahy. Následně Reedová ohlásila svůj záměr stáhnout se z politiky a provozovat kavárnu Braun v pražské Sokolské ulici.\n\nOd března 2010 do podzimu 2013 byla podílnicí firmy PRAGUE Expertize s.r.o. Předmětem podnikání je \"výroba, obchod a služby neuvedené v přílohách 1 až 3 živnostenského zákona\". Od roku 1998 má živnostenský list na činnosti \"Zprostředkování obchodu a služeb; činnost informačních a zpravodajských kanceláří; poradenská a konzultační činnost, zpracování odborných studií a posudků; reklamní činnost, marketing, mediální zastoupení; překladatelská a tlumočnická činnost; provozování kulturních, kulturně-vzdělávacích a zábavních zařízení, pořádání kulturních produkcí, zábav, výstav, veletrhů, přehlídek, prodejních a obdobných akcí\". Platnost listu byla přerušena po dobu jejího působení v Radě hl. m. Prahy.\n\nDále zasedala ve správní radě Vysoké školy uměleckoprůmyslové a Nadačního fondu Bezpečná Praha, předsedala školské radě Konzervatoře Jaroslava Ježka.\n\nPod svým původním příjmením Markéta Štočková byla od roku 15. dubna 1993 do 9. března 2001 společníkem a jednatelem firmy Čechoskandic, spol. s r.o. Ve stejné firmě už s novým příjmením působila v letech 2009 a 2010 jako likvidátorka.\n\nMezi roky 2003 až 2008 byla členkou dozorčí rady firmy PVA a.s., která provozuje výstavní areál v pražských Letňanech.\n\nJe rozvedená, má syna Alexandra (nar. 1998). Její bývalý manžel, antikorupční konzultant Quentin Reed, byl podle obchodního rejstříku v době svého pobytu v ČR místopředsedou správní rady společnosti Transparency International – Česká republika.\n\nPřed parlamentními volbami v roce 2010 se nechala vyfotografovat na kontroverzní kalendář Věcí veřejných, na kterém se ženské představitelky VV představují ve vyzývavých pózách. Autorem fotografií je Ondřej Pýcha.\n\nJejí otec byl podle jejích slov prvoligovým fotbalistou. Reedová má pravděpodobně na mysli fotbalistu Štočka, který hrál za nuselský klub Nuselský SK a poté za Spartak Motorlet (nyní SK Motorlet Praha), který hrál v sezóně 1963/64 první ligu.. Kvůli těžké operaci ledvin však s vrcholovým sportem musel skončit.\n\n"}
{"id": "497766", "url": "https://cs.wikipedia.org/wiki?curid=497766", "title": "John Ruskin", "text": "John Ruskin\n\nJohn Ruskin (8. února 1819, Londýn – 20. ledna 1900, Brantwood) byl anglický spisovatel, básník, vědec a umělecký kritik.\n\nNarodil se do dobře situované rodiny obchodníka s cherry a vínem. Základy vzdělání získal díky domácímu učiteli, později studoval na univerzitě v Oxfordu.\n\nOd roku 1867 měl Ruskin na univerzitě v Cambridge hodnost \"Rede Lecturera\", v letech 1869–1884 působil jako profesor na univerzitě v Oxfordu. Tehdy tam založil malířskou školu a muzeum. Chtěl, aby všechna anglická muzea byla přístupná veřejnosti zdarma.\n\nByl výborným učitelem, jeho snahou bylo umožnit vzdělání všem, i chudým.\n\nRuskin je považován za nejvlivnějšího obdivovatele hnutí prerafaelitů (Arts & Crafts). Díky publikování svého listu v novinách Times v roce 1851, ve kterém vyjádřil podporu jejich myšlence vztahu k přírodě, se hnutí stalo populárním a společnost ji začala akceptovat.\n\nJelikož byl socialistou, po smrti svého otce v roce 1864 daroval většinu zděděných peněz Whitelands College v Chelsea, škole Johna Ruskina v Camberwellu a cechu svatého Jiří v Paddingtonu.\n\nDíky svým nejvýznamnějším knihám o umění \"Modern Painters\", \"The Seven Lamps of Architecture\" a \"The Stones of Venice\" se stal Ruskin jedním z nejuznávanějších a nejobdivovanějších kritiků viktoriánské éry.\n\nNa konci svého života kvůli nervovému onemocnění téměř vůbec nemluvil a přestal úplně psát.\nV jedenácti letech publikoval John Ruskin svoji první báseň. V dějinách umění je považován za významného autora a to především svým dílem \"Modern painters\". V oblasti dějin umění se přiklání k názoru, že příroda by měla být předlohou pro umění.\n\nRuskinovi v jeho době vadila podřízenost morálních principů těm ekonomickým a snažil se apelovat o opak. Pokud člověk zbohatne, získá dle Ruskina nejen moc, ale i zodpovědnost například za lidi, které zaměstnává. Ruskinův postoj vychází z přesvědčení o správcovství a tedy zodpovědnosti za věci spravované. A všechny naše činy mají sloužit obecnému blahu a ušlechtilým cílům. Mezi jeho myšlenkami lze nalézt i příklon k dobrovolné skromnosti, když navrhuje jako povinnost dobrého člověka omezení jeho potřeb na nejnutnější.\n\n\n\n"}
{"id": "497767", "url": "https://cs.wikipedia.org/wiki?curid=497767", "title": "Strelíciovité", "text": "Strelíciovité\n\nStrelíciovité (\"Strelitziaceae\") je čeleď jednoděložných rostlin z řádu zázvorníkotvaré (\"Zingiberales\"). Jsou to velké byliny nebo dřeviny s jednoduchými řapíkatými listy a květy ve velkých květenstvích s nápadnými listeny. Čeleď zahrnuje 7 druhů ve 3 rodech a je rozšířena v Jižní Americe, jižní Africe a na Madagaskaru.\n\nJsou to středně vzrostlé až robustní vytrvalé byliny s oddenky nebo dřeviny podobné palmám. Listy jsou jednoduché, střídavé, dvouřadě uspořádané, řapíkaté, s listovými pochvami. Čepele jsou celokrajné, žilnatina je zpeřená (zpeřeně souběžná). Čepel se často později mezi žilkami trhá, proto se může zdát jako zpeřeně složená. Jsou to jednodomé rostliny s oboupohlavnými nebo jednopohlavnými květy. Květy jsou uspořádány ve složeném vrcholičnatém květenství. V nodech hlavní osy květenství vyrůstají menší monochasiální vrcholíky květů (vijany), někdy může být vijan pouze jeden. Vijany jsou podepřeny listeny, často velikými a nápadně zbarvenými, člunkovitého tvaru. Květy jsou nepravidelné, výrazně zygomorfické. Okvětních lístků je 6, které jsou nestejné. Vnější okvětní lístky jsou volné, boční lístky vnitřního kruhu navzájem srostlé a 3 člen je s nimi na bázi srostlý nebo je volný, kratší než boční. U rodu \"Strelitzia\" jsou 2 boční lístky vnitřního kruhu srostlé a výrazně asymetrické, vytváří protáhlý útvar šípovitého tvaru, který objímá nitky a čnělku. Fertilních tyčinek je 6 nebo 5, kdy šestá tyčinka je přeměněna na staminodium, nejsou petaloidní (nenapodobují korunu). Gyneceum je srostlé ze 3 plodolistů, je synkarpní, semeník je spodní. Plodem je tobolka, často dřevnatá. Semena mají většinou nápadně barevný a často chlupatý míšek (arillus).\n\nJsou známy 3 rody a asi 7 druhů, které jsou přirozeně rozšířeny v tropech Jižní Ameriky, v jižní Africe a na Madagaskaru.\n\n\n\"Phenakospermum\",\n\"Ravenala\",\n\"Strelitzia\"\n\n"}
{"id": "497768", "url": "https://cs.wikipedia.org/wiki?curid=497768", "title": "Voschod (nosná raketa)", "text": "Voschod (nosná raketa)\n\nVoschod ( \"Восход\") byla sovětská třístupňová kosmická raketa odvozená z mezikontinentální balistické rakety R-7A. Raketa Voschod vynesla například pilotované kosmické lodě Voschod 1 a Voschod 2, především se ale používala k vypouštění druhé generace fotoprůzkumných družic Zenit.\n\nV letech 1963 až 1976 se uskutečnilo 300 startů této rakety. Nosnost je téměř 6 000 kg na nízkou oběžnou dráhu. První dva stupně jsou převzaty z R-7A. Ve třetím stupni je čtyřkomorový raketový motor RD-108 o tahu 294 kN. Jedná se vlastně o raketu Molnija bez čtvrtého stupně.\n\nNa základě rakety R-7A byly vyvinuty různé modifikace, které sloužily jako nosné rakety pro potřeby sovětské a později ruské a světové kosmonautiky:\n\n"}
{"id": "497773", "url": "https://cs.wikipedia.org/wiki?curid=497773", "title": "Millerovo magické číslo", "text": "Millerovo magické číslo\n\nMillerovo číslo (někdy též magické číslo nebo Millerovo magické číslo) je termín odkazující na práci z oboru kognitivní psychologie, kterou napsal v roce 1956 George Armitage Miller z Harvardovy univerzity. Ta vycházela z experimentálních výzkumů německého filozofa a psychologa H. Ebbinghause z roku 1885. Článek se zaobírá rozsahem lidské krátkodobé paměti pro nezávislé diskrétní prvky a popisuje, že počet prvků, které člověk udrží v krátkodobé paměti, je 7±2 prvků.\n\nÚdaje lze sdružovat do tzv. „chunks“ (smysluplné jednotky), které následně tvoří v krátkodobé paměti jediný prvek. V případě použití dalších paměťových metod je toto číslo vyšší.\n\n"}
{"id": "497776", "url": "https://cs.wikipedia.org/wiki?curid=497776", "title": "Orestes", "text": "Orestes\n\nOrestes může znamenat: \n\n"}
{"id": "497780", "url": "https://cs.wikipedia.org/wiki?curid=497780", "title": "Mošava", "text": "Mošava\n\nMošava plurál Mošavot (: מושבה, plurál מושבות, doslova \"\"Kolonie\"\", : Moshava, plurál Moshavot) je typ menšího zemědělského sídla v Izraeli. Na rozdíl od mošavů a kibuců jde o čistě individuální typu osídlení, bez kolektivních forem hospodaření.\n\nMošavot jsou nejstarším sídelním typem novověkého židovského osidlování Palestiny. Byly zřizovány již během První aliji pro nově zakládané zemědělské osady v pobřežní nížině koncem 19. století. Jako mošava tak byly ustaveny obce Chadera, Netanja, Petach Tikva, Rišon le-Cijon nebo Rechovot. Tyto původně zemědělské vesnice se ovšem postupně během 20. století proměnily v městská sídla. Mnohé z těchto osad byly spojeny s aktivitami barona Edmonda Jamese de Rothschilda. Nejstarší z těchto prvních osad Petach Tikva je nazývána \"„Matkou Mošavot\"“. Zakládání mošavot pokračovalo až do 30. let 20. století, ale v té době začaly u nově vznikajících zemědělských sídel převládat jiné formy - mošav a kibuc. Po vzniku státu Izrael v roce 1948 nebyla mošava uznána jako oficiální forma v kategorizaci sídel. Mnohé z mošavot se tak formálně změnily na místní rady, tedy malá města. Teprve v 80. letech 20. století vznikla první nová mošava, a to vesnice Kidmat Cvi na Golanských výšinách. \n\n"}
{"id": "497781", "url": "https://cs.wikipedia.org/wiki?curid=497781", "title": "Lucie Králová", "text": "Lucie Králová\n\nJméno Lucie Králová nosí více osob:\n\n"}
{"id": "497785", "url": "https://cs.wikipedia.org/wiki?curid=497785", "title": "Voschod", "text": "Voschod\n\nVoschod ( : východ Slunce nebo Měsíce) může znamenat:\n"}
{"id": "497810", "url": "https://cs.wikipedia.org/wiki?curid=497810", "title": "Bitva u Los Arcos", "text": "Bitva u Los Arcos\n\nBitva u Los Arcos bylo menší střetnutí mezi karlististickým dobrovolnickým vojskem pod velením generála Santose Ladróna de Cegama a vládním vojskem pod taktovkou brigadýra Manuela Lorenza ze dne 11. října 1833. Slabě vyzbrojená a špatně vycvičená dobrovolnická armáda byla na hlavu poražena svým vládním protějškem.\n"}
{"id": "497817", "url": "https://cs.wikipedia.org/wiki?curid=497817", "title": "S-Bahn Rhein-Main", "text": "S-Bahn Rhein-Main\n\nS-Bahn Rhein-Main je systém rychlé příměstské železnice (S-Bahn), doplňující metro ve Frankfurtu nad Mohanem. V současné době má S-Bahn 9 linek označených \"S1\" – \"S9\".\n\nVšech devět linek sítě S-Bahn je koncipováno tak, že spojují zhruba centrum města s jeho vzdálenými čtvrtěmi či předměstími. V husté zástavbě jsou vedeny tunely (8 stanic je podzemních), v řidší pak na povrchu po vlastních nebo železničních tratích. Celou síť provozují společně německé železnice (státní společnost Deutsche Bahn) s dopravními podniky měst a obcí v metropoli Rhein-Main pod regionálním organizátorem Hesenské integrované dopravy RMV. V provozu je 303 km tratí na nichž je 111 stanic.\n\n"}
{"id": "497823", "url": "https://cs.wikipedia.org/wiki?curid=497823", "title": "Mistrovství světa ve florbale žen 1999", "text": "Mistrovství světa ve florbale žen 1999\n\nMistrovství světa ve florbale žen 1999 se konalo v Švédsku ve městě Borlänge od 9. 5. do 15. 5. 2001.\n\nZvítězilo Finsko. Česko skončilo páté.\n\nSoutěž byla rozšířena na 12 týmů rozdělených do dvou divizí:<br>\nDivize A: skupiny A a B, 1.–8. místo<br>\nDivize B: skupiny C a D, 9.–13. místo\n\nRusko stáhlo svou účast na MS a bylo zařazeno do Divize B.\n\nProtože Rusko stáhlo svou účast a bylo zařazeno do Divize B, skončilo na 7. místě automaticky Lotyšsko.\n\nPro neúčast na MS bylo Rusko zařazeno do Divize B. Naopak do Divize A postoupilo Rakousko.\n\nBrankářka – Laura Tomatis<br>\nObrana – Lena Birath, Regula Kindhauser<br>\nÚtok – Anna-Maija Keränen, Brigitte Lersbryggen, Susanna Tuominen\n\n"}
{"id": "497827", "url": "https://cs.wikipedia.org/wiki?curid=497827", "title": "Mistrovství světa ve florbale žen 2001", "text": "Mistrovství světa ve florbale žen 2001\n\nMistrovství světa ve florbale žen 2001 se konalo v Lotyšsku ve městě Rize od 20. 5. do 27. 5. 2001. Všechny zápasy se odehrály v hale Sports Hall Konto.\n\nMistrovský titul v minulého mistrovství obhájilo Finsko. Česko skončilo páté, stejně jako na minulém mistrovství.\n\nSoutěž byla rozšířena na 16 týmů rozdělených do dvou divizí.\n\nRakousko sestoupilo do Divize B. Naopak do Divize A postoupilo Rusko.\n\nBrankářka – Rudite Danovska<br>\nObrana – Paula Jouhten, Jenny Wiklund<br>\nÚtok – Brigitte Lersbryggen, Hermine Dahlerus, Anna Gustafsson\n\n"}
{"id": "497831", "url": "https://cs.wikipedia.org/wiki?curid=497831", "title": "Kafilérie", "text": "Kafilérie\n\nKafilérie je asanační podnik, ve kterém se neškodně odstraňují odpady živočišného původu (dnes označované jako vedlejší živočišné produkty, \"VŽP\"), jako např. zkažené maso, uhynulá zvířata a především pro lidskou výživu nevyužívané části zvířat porážených na jatkách.\n\nVedlejší živočišné produkty se dnes podle platné legislativy dělí podle rizikovosti do tří kategorií. Nejrizikovější jsou materiály 1. kategorie (zejména materiály související s BSE), následuje 2. kategorie (zejména těla uhynulých zvířat) a materiály 3. kategorie (zejména pro lidskou výživu nevyužívané části těl zvířat porážených na jatkách).\n\nVedlejší živočišné produkty se zpravidla třídí a odděleně sváží na separátní zpracování v asanačních podnicích. Ty mohou být vybaveny různým technologickým zařízením a používat různé povolené metody zpracování. Základní metodou, využívanou zejména při zpracování materiálů 1. a 2. kategorie je přesně definovaná tepelně tlaková sterilizace, která předchází dalšímu technologickému postupu. Při ní jsou VŽP nejdříve nadrceny na částice do velikosti 50 mm a pak zpracovány při tlaku min. 3 bary, teplotě min 133 °C po dobu min. 20 minut. Takto sterilizovaný materiál je zbaven vody sušením (v destruktorech, sušárnách různého typu či s využitím odparek) a tím vznikne tzv. masokostní kaše. Ta je buď lisováním nebo extrakčními postupy rozdělena na tuk a živočišnou moučku. Tuk se dále čistí od vody a nečistot na dekantérech. Živočišná moučka se prosévá, mele a chladí.\n\nDalší osud vzniklých produktů závisí na kategorii materiálů z kterých byly vyrobeny. Živočišná moučka vyrobená z materiálů 1. kategorie je určena zejména pro spálení ve spalovnách či cementárnách (teplota 850 °C, po dobu 2 sekundy). Tuk z materiálů 1. kategorie může být spálen či využit pro technické účely. Moučka z materiálů 2. kategorie může být využita jako z 1. kategorie nebo může být využita jako hnojivo za stanovených podmínek či zpracována v bioplynových stanicích nebo v kompostárnách. Tuk z materiálů 2. kategorie je využitelný ke spálení či k technickým účelům. Živočišné moučky z materiálů 3. kategorie mohou být použity jako moučky předchozích kategorií, navíc je přípustné využití do krmiv pro nepotravní zvířata (zejména tzv. \"PET\" zvířata). Je zakázáno využití do krmiv pro hospodářská zvířata. Tuk z materiálů 3. kategorie může mít stejné použití jako předchozí tuky a navíc je využitelný do krmiv hospodářských zvířat.\n\nPodrobně je třídění VŽP a jejich zpracovávání a využití vzniklých produktů obsaženo v legislativě Evropské unie, zejména NAŘÍZENÍ EVROPSKÉHO PARLAMENTU A RADY (ES) č. 999/2001 a č. 1774/2002. Nově bylo v r. 2009 vydáno NAŘÍZENÍ EVROPSKÉHO PARLAMENTU A RADY (ES)č. 1069, které vstoupilo v účinnost 4. března 2011 a nahradilo nařízení č. 1774/2002. Toto nové nařízení připouští využívání živočišných mouček vyrobených z materiálů 3. kategorie ke krmným účelům u hospodářských zvířat za podmínky nezkrmování proteinu pocházejícího ze stejného živočišného druhu (tzv. nekanibalistické využití). Aby však mohlo být uvedené zkrmování realizováno, bude se muset změnit i stále platné nařízení č. 999/2001, které takové použití zakazuje.\n\nBěhem přepravy z jednoho do jiného členského státu Evropské unie je zavedeno následující barevné kódování:\nČlenské státy Evropské unie mohou zavést vlastní systémy značení pro VŽP, ale jen pocházejících z jejich území, a které na něm i zůstávají.\n\n"}
{"id": "497833", "url": "https://cs.wikipedia.org/wiki?curid=497833", "title": "Skorec vodní", "text": "Skorec vodní\n\nSkorec vodní (\"Cinclus cinclus\") je středně velký zpěvný pták z čeledi skorcovitých (Cinclidae) žijící zpravidla v blízkosti vodních toků.\n\nSkorec vodní dorůstá 18 cm, v rozpětí křídel měří 26–30 cm a váží 55–65 g. Má zavalité tělo, krátká křídla a ocas. Zbarvení je převážně tmavohnědé se světlejší hlavou a břichem a nápadnou bílou náprsenkou. Velikostí a zbarvením připomíná kosa černého. Zobák a končetiny má načernalé, oči hnědé. Obě pohlaví jsou si velmi podobná. Mladí ptáci jsou svrchu celí šedí a na spodině těla mají husté šedé pruhování.\n\nZpěv je výrazný, krátký, střídá flétnové tóny s cvrčivými zvuky. Zpívá i v zimě. Při znepokojení se ozývá drsným pronikavým „criit“ a při vábení zase ostrým „zit zit“.\n\nVyskytuje se na rozsáhlém území Evropy, v severozápadní Africe a jihozápadní a střední Asii. V závislosti na jednotlivých oblastech je buď stálý nebo tažný, evropská zimoviště se nacházejí převážně na jihu Skandinávského poloostrova. Evropská populace čítá 170 000–330 000 hnízdících párů, v České republice, kde se zdržuje celoročně, pak hnízdí v počtu 1000 až 2000 párů a zimuje v počtu 1800–3600 jedinců. Populace je zde stabilizovaná, u jeho populačního trendu byl však v posledních letech zaznamenán mírný pokles.\n\nŽije výhradně u čistých, na kyslík bohatých, rychle proudících vodních toků, a to zejména ve vyšších nadmořských výškách (v ČR hnízdí po 1550 m n. m.), v nížinách je výrazně vzácnější.\n\nJe celoročně teritoriální. Náleží k několika málo pěvcům, kteří se potápí a plavou. Pod vodou k tomu využívá svých silných křídel, na jeden ponor zde vydrží průměrně 5-10 sekund, ačkoli jsou známé i ponory 30-sekundové. Při potopení má uzavřené nosní nozdry a oči chráněné průhledným třetím očním víčkem, známým jako mžurka. Létá jen nad vodou. Často sedává na balvanech, někdy usedá přímo do vody, často se brodí v mělčinách. Typické je pro něj podřepování, zejména těsně před odletem. Polétává zpravidla po celé délce toku.\n\nŽiví se zejména drobnými vodními živočichy, nejčastěji larvami chrostíků, jepic, pošvatek, přísalkovitých a muchniček. Dále se v jeho potravě objevují také larvy i dospělci komárů a různí vodomilovití, vzácněji též sladkovodní plži, červi, různonožci a stejnonožci. Občas požírá také malé rybky, především vranky obecné, rybí potěr a pulce, larvy. Příležitostně po kořisti pátrá i na souši, kde vyhledává brouky, mravence, stonožky a pavouky.\n\nMladí ptáci pohlavně dospívají již v 1. roce života. Je zpravidla monogamní – páry spolu často setrvávají i po celý život – byla u něj však pozorována i polygamie. Samci se při námluvách výrazně ozývají, neustále vystavují bílou hruď, potápí se a nakonec svým družkám nabízejí potravu. Hnízdí od března do června, a to jednou nebo dvakrát ročně. Hnízdo staví obě pohlaví v dutinách v březích, na mostech, případně ve vhodných budkách, často jen několik centimetrů nad vodní hladinou, čímž jsou značně náchylná k povodním. Jedná se o kulovitou stavbu z mechu se vstupním otvorem po straně, která má zpočátku průměr asi 20 cm. Vzhledem k tomu, že však pár stejné hnízdo opakovaně využívá po řadu let a v případě potřeby jej dostavuje, může v konečné fázi dosahovat průměru až 0,5 m.\n\nV jedné snůšce bývá 4–5 světlých, 25,6 x 18,6 mm velkých vajec, na jejichž 16-denní inkubaci se podílí samotná samice. Samec se během tohoto období zdržuje poblíž a občas samici nosí potravu, ta si však pro ni většinou chodí sama a nechává tak hnízdo nehlídané. O mláďata, která hnízdo opouští asi po 24 dnech, pečují již oba rodiče. Dalších 10–14 dnů je pak ještě krmí mimo hnízdo.\n\nJe ohrožován predátory, jakými jsou zejména draví ptáci, kuny či hryzci, ale i ničením a znečišťováním vodních toků, rušením na hnízdištích, povodněmi, které mohou zničit hnízda, a obzvláště krutými zimami, které vedou k nedostatku potravy.\n\nSkorec vodní je jedním z 5 druhů čeledi skorcovitých (Cinclidae), z nichž jsou 2 zastoupeny v Eurasii, 1 v Severní Americe a zbylé 2 v Jižní Americe.\n\nRozeznáváme u něj 12 poddruhů (v ČR se vyskytuje 4. zmiňovaný):\n\n\nŠťastný, K., Drchal, K. Naši pěvci. Praha: SZN. 1984. 176 S.\n\nhttp://www.biolib.cz/cz/taxon/id8853/pos0,200/\n\nhttp://www.naturfoto.cz/skorec-vodni-fotografie-4012.html\n\nhttp://www.nasiptaci.info/?p=289\n\nhttp://www.priroda.cz/lexikon.php?detail=1000\n\nhttp://www.casopis.ochranaprirody.cz/res/data/007/000935.pdf?seek=\n"}
{"id": "497835", "url": "https://cs.wikipedia.org/wiki?curid=497835", "title": "Ara (rod)", "text": "Ara (rod)\n\nAra (\"Ara\") je rod papoušků čítající osm žijících a minimálně jeden vyhynulý druh. Název tohoto rodu vytvořil francouzský přírodovědec Bernard Germain de Lacépède v roce 1799.\n\nArové jsou velcí papoušci s dlouhými ocasy, dlouhými úzkými křídly a jasně zbarveným opeřením obývající zejména tropické deštné lesy na území Střední a Jižní Ameriky. Společným znakem všech zástupců tohoto rodu je také neopeřené místo kůže kolem očí. Většina arů je velmi populárních jako domácí mazlíčci a populace řady z nich je právě díky nelegálnímu odchytu ptáků z volné přírodě značně ohrožována. Podobně jako většina ostatních papoušků se živí zejména různými semeny a plody a hnízdí ve stromových dutinách.\n\nArové jsou velcí papoušci, kteří mají délku v rozmezí od 46-90 cm a jejich hmotnost je od 285 do 1708 gramů. Nejmenší druh z rodu arů je ara malý (\"Ara severa\"), naopak největší je ara zelenokřídlý (\"Ara chloroptera\"). Křídla arů jsou dlouhá a úzká, typická pro druhy papoušků, kteří cestují na velké vzdálenosti. Mají masivní směrem dolů zakřivený zobák a neopeřené světlé místo kolem očí. U většiny druhů je zobák celočerný, ale některé výjimky mohou mít jinak zbarvený horní a jinak dolní zobák.\n\nBarvy peří arů jsou pestré a liší se u každého druhu. Arové jsou pestře a různorodě zbarvení, s dlouhými ocasními pery. Čtyři druhy jsou převážně zelené, dva druhy jsou většinou modré a žluté, a tři druhy (včetně jednoho zaniklého) většinou červené. Co se barvy peří týče, pak zde není žádný pohlavní dimorfismus, tedy žádné rozdíly mezi pohlavími.\n\nArové se vyskytují v oblastech od Mexika až po Argentinu. Avšak nejhojnější jsou v amazonském pralese, Panamě a na kolumbijské hraniční oblasti. Sedm druhů se pravidelně nachází i v Bolívii. Asi nejrozšířenějším (avšak ne nejpočetnějším) druhem je ara arakanga (\"Ara arakanga\"). Na druhé straně, nejméně rozšířený druh je ara kaninda (\"Ara glaucogularis\") a ara červenouchý (\"Ara rubrogenys\"). Celkový rozsah a populace mnoha druhů klesla v důsledku lidské činnosti, především pak kvůli lovu na ary a ničení přirozeného prostředí pro tyto papoušky.\n\nTito papoušci jsou poměrně adaptabilní, nicméně, na své stanoviště mají neměnné nároky; třeba to, že preferují vlhko před suchem. Jejich přirozené stanoviště by ale mělo mít i dostatek vysokých stromů s plody, kterými se ary živí. V zajetí to samozřejmě není nutností, pokud jim chovatel sám dodává dostatek potravy.\n\nV rámci jejich dosahu mohou cestovat poměrně daleko při hledání potravy. Nepodnikají ale rozsáhlé migrace.\nPodobně jako většina papoušků, i ary se živí semeny a plody\".\" Konkrétní druh stravy se liší dle toho, kde daný jedinec žije. Na rozdíl od mnoha jiných ptáků, arové se semena nesnaží spolknout vcelku ani je nerozbíjejí o zem, ale svým silným zobákem dokáží rozlousknout i velmi tvrdé skořápky. Ani jedovaté plody nedělají arům problém, toxické sloučeniny jsou absorbovány minerály ze střev, přesto je pravdou, že ary si vybírají jedlé plody. Při rozsáhlých pozorováních a výzkumech se přišlo na to, že ve většině případů nalezneme ve společnosti těchto ptáků i opice z rodu \"Chiropotes\" (chvostani), je tedy možné, že právě tyto opice se řídí pravidlem, že co sní ara, mohou i ony.\n\n\nU následujících druhů jsou kvůli nedostatku materiálu taxomická definice a zařazení nejisté. Tito práci nemusí patřit do rodu \"Ara\", případně se může jednat o jedince jiného druhu dopravené na místo pozorování (ostrov) člověkem a zdivočelé.\n\n\n"}
{"id": "497837", "url": "https://cs.wikipedia.org/wiki?curid=497837", "title": "Stanislav Suda", "text": "Stanislav Suda\n\nStanislav Suda (30. dubna 1865 Starý Plzenec — 1. září 1931 Plzeň) byl český hudební skladatel, flétnista a hudební pedagog.\n\nNarodil se ve Starém Plzenci jako třetí ze šesti dětí v řeznické rodině. Ve věku sedmi měsíců překonal záškrt, ovšem oslepl na obě oči. Vzděláván byl nejprve v plzenecké obecné škole, od roku 1874 pak v ústavu slepců na pražských Hradčanech. Tam se mu dostalo dobrého vzdělání ve hře na housle a flétnu a byl vyučován jako ladič pian; soukromě se učil též hře na klavír a od roku 1880 byl soukromým žákem na varhanické škole Františka Zdeňka Skuherského.\n\nRoku 1881 mu však zemřel otec a Stanislav Suda musel své vzdělávání přerušit a vrátit se k matce a sourozencům. Ti v té době bydleli v Seči u Blovic, od roku 1887 v Plzni. Suda přispíval do rodinného rozpočtu jako učitel hry na klavír, ladič a rovněž již od čtrnácti let koncertoval jakožto flétnista, mj. v letech 1884–85 na zájezdu v Německu. V roce 1886 jako první nevidomý složil státní zkoušku ze hry na flétnu.\n\nSoučasně začal skládat drobné skladby (tance, skladby pro flétnu, klavírní kusy, písně). Protože reprodukovaná hudba tehdy neexistovala a slepeckou notaci se nikdy nenaučil, byla veškerá jeho zkušenost s hudbou jen poslechová. Suda však měl hlubokou a syntetickou hudební paměť a byl schopen tvořit skladby se vzrůstající harmonickou složitostí nazpaměť a diktovat je načisto nejprve bratru Josefovi, po jeho smrti pak sestře Boženě nebo jiným přátelům.\n\nKontakt s hudbou mu usnadnilo povolení ředitele plzeňského divadla Vendelína Budila účastnit se veškerých hudebních produkcí divadla zdarma. V divadle navázal Suda mnoho kontaktů a získal i zakázku na svou první operu, lyricko-komickou jednoaktovku z prostředí slovenské vesnice \"U Božích muk\" (napsána 1895–96, poprvé uvedena roku 1897 v Plzni). Ta měla velký úspěch, provedla ji všechna profesionální česká divadla i řadě amatérských souborů, což povzbudilo Sudu k další práci. Jeho další opery, dramatičtější \"Lešetínský kovář\" na námět Svatopluka Čecha (premiéra 1903 Plzeň) a ještě ambicióznější \"Bar Kochba\" na námět Jaroslava Vrchlického (premiéra 1905 Plzeň), měly však menší ohlas a poslední dokončená opera \"Il divino Boemo\", jež ztvárňuje poslední rok života českého klasicistního skladatele Josefa Myslivečka, musela na premiéru čekat až do roku 1927 (opět v Plzni). K opeře se Suda vrátil ještě na sklonku života, aktovku \"Haydnova nevěsta,\" již však nedokončil.\n\nOd přelomu století se Suda začal věnovat více orchestrální hudbě. Jeho prvním úspěchem v tomto oboru byla \"Tarantella pro orchestr\". Nejzajímavější jsou pozdější programová symfonická díla popisující pocity slepého hudebníka — symfonické básně \"Hudba světlem\", \"Slepcova píseň\" (1929) a nedokončená \"Den a noc\" a symfonie \"Život ve tmách\" z let 1921–23, kterou premiérovala v Plzni Česká filharmonie roku 1927. Na rozdíl od spíše konzervativní melodiky jeho oper vykazují Sudovy orchestrální skladby originální prvky řadící je mezi soudobou modernu.\n\nObdobí po 1. světové válce bylo pro Sudu obtížné, měl finanční potíže a citelně jej zasáhla dlouhá a v důsledku smrtelná nemoc matky. Brzy po jejím úmrtí Suda sám onemocněl tuberkulózou a zemřel 1. září 1931. Po řadu desetiletí patřil k nejvýznamnějším hudebním osobnostem Plzně.\n\nZe Sudova díla byly nahrány a vydány pouze výňatky z opery \"Il divino Boemo\", a to ke 120. výročí skladatelova narození roku 1985 (Panton 81160472, zpívají René Tuček, Vojtěch Kocián, Helena Buldrová, diriguje Josef Chaloupka). Nevydány zůstávají rozhlasové nahrávky tří jeho nejvýznamnějších orchestrálních děl. Na rodném domě Stanislava Sudy ve Starém Plzenci se nachází pamětní deska, na městském hřbitově v Plzni má čestný hrob.\n\n\n\n\n"}
{"id": "497840", "url": "https://cs.wikipedia.org/wiki?curid=497840", "title": "GJ 1214 b", "text": "GJ 1214 b\n\nGJ 1214 b je v roce 2009 objevená exoplaneta řadící se mezi superzemě s prokázanou atmosférou. Při svém objevu astronomem Zachory Bertou byla planetou nejpodobnější Zemi. Je vzdálena 40 světelných let od Země v souhvězdí Hadonoše, a obíhá jednou za 38 hodin červeného trpaslíka GJ 1214, jehož zářivý výkon je 300krát menší než záření našeho Slunce. Vzdálenost od centrální hvězdy je 0,014 AU (přibližně 2 milióny km). Podle Harvard-Smithsonian Center for Astrophysics (CFA) se nachází na GJ 1214 b velké množství vody. Planeta je přibližně 6,5krát těžší než Země a přibližně třikrát větší. Odhad povrchové teploty planety je 200 °C.\n\n"}
{"id": "497846", "url": "https://cs.wikipedia.org/wiki?curid=497846", "title": "Titanis", "text": "Titanis\n\nTitanis byl velký nelétavý dravý pták, vysoký až přes 2,5 m a vážící kolem 150 kg. Patřil do čeledi forusracidů, dravých ptáků, kteří obývali především jihoamerický kontinent v době paleogénu a neogénu. \"Titanis\" žil jako jediný zástupce čeledi v Severní Americe, jeho fosílie jsou známé ze států Texas a Florida. Předpokládá se, že zde lovil menší savce, přičemž dokázal vyvinout rychlost až 65 km/h.\n\nNěkteré odhady hovořily o tom, že zde mohl přežít až do doby před 15 000 lety, novější výzkumy to však vyvrací. Nikdy nebyla objevena lebka, ta však byla nepochybně zakončena hákovitým zobákem. \"Titanis\" byl jedním z posledních, ne-li vůbec poslední, zástupce své čeledi. Ještě větším forusracidem byl s výškou až 3,2 metru a hmotností do 250 kg starší rod \"Kelenken\", žijící v období středního miocénu (asi před 15 miliony let) na území dnešní Argentiny.\n\n\n"}
{"id": "497852", "url": "https://cs.wikipedia.org/wiki?curid=497852", "title": "Brentano", "text": "Brentano\n\nBrentano je jméno italské šlechtické rodiny, usedlé v Německu:\n\n"}
{"id": "497859", "url": "https://cs.wikipedia.org/wiki?curid=497859", "title": "15 (číslo)", "text": "15 (číslo)\n\nPatnáct je přirozené číslo, které následuje po čísle čtrnáct a předchází číslu šestnáct. Římskými číslicemi se zapisuje XV. Jeho prvočíselný rozklad je 15 = 3·5. Archaickým označením pro 15 je mandel. Mandel také označuje stojící uskupení 15 snopů - panáka.\n\n\n\n\n\n"}
{"id": "497861", "url": "https://cs.wikipedia.org/wiki?curid=497861", "title": "Krysa černouchá", "text": "Krysa černouchá\n\nKrysa černouchá (\"Mallomys rothschildi\") je druh hlodavce z čeledi myšovití.\n\nTato větší krysa je na hřbetě téměř úplně černá, jinak na horní části rudohnědá, na spodní části těla bělavá, někdy s bílým pásem od břicha vzhůru na každé straně. Šplhá po stromech, živí se výhonky, listy a jinou rostlinnou potravou a efektivně přitom využívá své ostré drápy.\n\nDosahuje délky 34–28 cm, její ocas má 36–42 cm, hmotnost: 0,95-1,5 kg.\n\nRozšířena je v Indonésii a na Papui-Nové Guineji\n"}
{"id": "497864", "url": "https://cs.wikipedia.org/wiki?curid=497864", "title": "Salické právo", "text": "Salické právo\n\nSalické právo (také salický zákon(ík) či sálský zákon, latinsky Lex Salica nebo Pactus legis Salicae) je zákoník, který byl sepsán v letech 507–511 na rozkaz merovejského krále Chlodvíka I. a je tak jedním z nejstarších dochovaných zákoníků. Pojmenován je podle kmene \"sálských Franků\" (německy \"Salfranken\", \"Salier\" aj.), jelikož to byl soupis franského zvykového práva. Vzhledem k tomu, že právní zvyklosti Franků nebyly ještě příliš ovlivněny římským právem, představuje tento zákoník skvělý dobový pramen pro poznání sociálních a hospodářských poměrů u Franků v době vzniku franského státu. \"Lex Salica\" kodifikuje starší germánskou zvykovou právní tradici, původně předávanou ústně.\n\nPro evropské dějiny je důležité, že podle salického práva se následnictví předává výhradně v mužské linii a pozůstalost se dělí mezi syny zůstavitele rovným dílem. Postupně se jako následnický systém ustálilo salické právo v té podobě, že nejstarší syn má přednost před mladším, starší linie před mladší a ženy mají právo na přenesení dědictví, tj. že dědičky rodu mohou, pokud jsou jeho posledními členkami, přenést dědictví na potomky mužského pohlaví.\n\nV současnosti je salické právo jako nástupnický systém používáno v Lichtenštejnsku, Japonsku a Jordánsku.\n\nV minulosti bylo následnickým řádem v těchto zemích: Albánie, Francie, Itálie, Korea, Rumunsko, Království Jugoslávie a Německé císařství (a zároveň v Prusku). Především pak ve velké části Německa, resp. Svaté říše římské. Z tohoto důvodu se Marie Terezie po vymření Habsburků v mužské linii jako žena nemohla stát císařovnou. Pragmatická sankce nebyla ve Svaté říši římské uznána. Císařem se stal až její manžel František Lotrinský. Spolu založili habsbursko-lotrinskou dynastii. Po smrti Františka Lotrinského se císařem stal jejich syn Josef II.\n\nTzv. polo-salické právo nebo agnatická primogenitura je dědický řád, pocházející z agnatického následnictví, z něhož pochází i seniorát. Přednost má prvorozený, starší linie před mladšími liniemi a všichni mužští členové rodu před ženami. To znamená, že ženy mohou na trůn nastoupit pouze v případě, že již není žádný vládyschopný mužský člen rodu, ale následnicí ženy jsou opět nejbližší mužští příbuzní, resp. mužští potomci. \"De facto\" jde o primogenituru s vyloučením žen, pokud má rod mužské členy. Díky částečnému vyloučení žen a tím i podobnosti se salickým právem je někdy tento následnický systém nazýván jako \"polo-salické právo\".\n\nV současnosti se polo-salické právo používá pro následnictví v Lucembursku.\n\nV minulosti bylo polo-salické právo určující pro následnictví v zemích jako Rakousko (později Rakousko-Uhersko), Bavorsko, Hannoversko, Württembersko, Rusko, Sasko, Toskánsko, a Království obojí Sicílie.\n\nJestliže však měla nastoupit na trůn žena, nemusela nutně být nejstarší dědičkou rodu podle primogenitury, ale nejbližší pokrevní příbuznou posledního mužského panovníka z dynastie. Příklady jsou Marie Terezie (její právo na trůn bylo potvrzeno pragmatickou sankcí a jejím vítězstvím ve Válkách o rakouské dědictví) nebo ruská velkokněžna Marie Vladimirovna. Dánský král Kristián IX. při cestě na trůn také využil agnatické primogenitury, jelikož jeho žena Luisa Hesenská byla v pořadí na trůn blíže než on, ale nemohla na trůn usednout.\n\n"}
{"id": "497878", "url": "https://cs.wikipedia.org/wiki?curid=497878", "title": "Tomás de Zumalacárregui", "text": "Tomás de Zumalacárregui\n\nTomás de Zumalacárregui y de Imaz (29. prosince 1788, Ormáiztegui - 24. června 1835, Cegama) byl španělský generál a vrchní velitel karlistických vojsk v letech 1834 až 1835.\n\nNarodil se v Baskicku do rodiny královského písaře jako předposlední ze čtrnácti dětí. Byl poslán do školy v Pamploně, kde se měl vyučit písařskému umění. Po obsazení Španělska Francií se přidal ke guerillovým bojůvkám. Zde prokázal svoje nadání a po vyhnání Francouzů ze země u armády již zůstal. Přežil i čistky v armádě za liberální vlády v letech 1820-1823, avšak byl zařazen do kategorie politicky nespolehlivých. Není proto divu, že v roce 1823 spolupracoval s francouzským intervenčním vojskem, které se snažilo zastavit liberalizaci Španělska a restaurovat absolutismus. V polovině roku 1833 byl pro své ultrakonzervativní názory z armády bez náhrady propuštěn. Po smrti španělského krále Ferdinanda VII. v září 1833 se přidal na stranu karlistů. Zde začal budovat pravidelnou karlistickou armádu a brzy se stal vůdcem karlistů v Navaře a Baskicku. Jeho přispěním se z nepravidelných dobrovolnických bojůvek stala řádně organizovaná a vyzbrojená armáda. Také jí vštěpil svou vojenskou strategii - rychlé přesuny a překvapivé útoky. Dokázal v sérii bitev porazit všechny tři nejvyšší vládní velitele, kteří se vystřídali v roce 1834 na čele vládní armády. V březnu 1834 byl Donem Carlosem jmenován polním maršálem všech karlistických vojsk. Osudným se mu stalo obléhání města Bilbaa, kdy byl 15. června 1835 těžce raněn odraženou kulkou do pravé nohy. Dne 24. června pak svým zraněním podlehl.\n"}
{"id": "497883", "url": "https://cs.wikipedia.org/wiki?curid=497883", "title": "Seznam politických stran v Tunisku", "text": "Seznam politických stran v Tunisku\n\nToto je seznam politických stran v Tunisku.\n\nTuniskou politickou scénu zcela ovládá Ústavní demokratické sdružení (RCD). Opoziční strany jsou sice povoleny, avšak nemají šanci získat skutečný vliv.\n\n\n"}
{"id": "497888", "url": "https://cs.wikipedia.org/wiki?curid=497888", "title": "Georgij Gapon", "text": "Georgij Gapon\n\nGeorgij Apollonovič Gapon (rusky \"Георгий Аполлoнович Гапон\"; , Poltava, Ukrajina – , Ozerki, Finsko) byl ruský pravoslavný kněz, vězeňský kaplan, zakladatel Shromáždění ruských továrních dělníků a jeden z vůdců ruské revoluce roku 1905.\n\nGapon byl syn ukrajinských rolníků. Vzdělával se v teologickém semináři a roku 1896 se oženil, o dva roky později však ovdověl. Poté se přesunul do Petrohradu a učil na tamní teologické akademii v roce 1902. Gapon stal se náboženským učitelem v sirotčinci v roce 1900 a stal se přítelem a zastáncem továrních dělníků a nezaměstnaných. Gapon byl postavou známou na dvoře cara Mikuláše II. i v nejchudších oblastech Petrohradu, kde působil jako misionář. Roku 1904 byl pověřen založením Shromáždění ruských továrních dělníků, které mělo zklidnit nespokojenost mezi pracujícími a posilovat národní uvědomění. Byl tak úspěšný, že na konci roku mělo Shromáždění 8000 členů, což bylo mnohem víc, než měla Ruská sociálně demokratická dělnická strana.\n\nPočátkem ledna roku 1905 zahájili dělníci Putilovské železárny v Petrohradu stávku. Požadovali osmihodinovou pracovní dobu, zlepšení pracovních podmínek, vyšší mzdy pro ženy a všeobecný posun k politické demokracii. Během dvou týdnů se celé město octlo v generální stávce. Lenin tehdy konstatoval, že Rusko se nachází ve stavu nebývalého politického kvasu. Car nezahálel a kolem všech veřejných budov shromáždil vojsko. V této situaci se pop Gapon chopil myšlenky přímého apelu na cara. Kázal dělníkům na stávkových schůzích a sestavil petici, v níž Gapon požadoval svobodnou společnost, ve které si budou všichni rovni a budou zastoupeni v ústavním shromáždění ve všeobecném hlasování. Po jejím sestavení Gapon prohlásil \"„K carovi! A co když nás car nepřijme? Pak pro nás car neexistuje!“\".\n\nPochodující ruská chudina se v čele s Gaponem blížila k několika branám, které stály kolem středu města. Gapon vedl zástup mířící k Narevské bráně. Když k ní dorazili, přehradilo jim cestu pěchotní vojsko a kolem se rozestoupili kozáci na koních se šavlemi. Jezdci zaútočili bez varování a do davu bezbranných demonstrantů udeřili z obou stran. Pak se přidala i pěchota a pálili salvu kulek do lidí, kteří stáli u sebe tak těsně, že se nemohli rozprchnout. \"„Viděl jsem šavle, jak se zvedají a dopadají. Pak muže, ženy a děti, jež klesají k zemi jak podťaté kmeny a vzduchem se neslo sténání, kletby a křik“\" napsal později Gapon. Při pokojném pochodu zemřely podle oficiálních údajů dvě stovky lidí, Gapon však přežil.\n\nPo krvavém masakru mu spisovatel Maxim Gorkij poskytl nocleh a úkryt. Když ho začala hledat Ochranka, oholil si Gapon svůj vous a uprchl do Ženevy a stal se Leninovým společníkem. Mezitím se setkal s jinými ruskými emigranty, například s Georgijem Plechanovem, Petrem Kropotkinem a s francouzskými socialisty Jeanem Jauresem a Georgesem Clemenceauem. Nakonec se ale vrátil do Ruska a pokusil se u cara rehabilitovat a zároveň navázat styky s revolučními opozičními stranami. Někteří socialisté-revolucionáři byli přesvědčeni, že Gapon je vládním špionem, a přikázali jednomu ze svých členů, Pjotru Rutenbergovi, aby zařídil jeho smrt. Na jaře roku 1906 byl Gapon oběšen v chatce za tehdejší finskou hranicí ve vesnici Ozerki.\n"}
{"id": "497889", "url": "https://cs.wikipedia.org/wiki?curid=497889", "title": "Bejt Še'an", "text": "Bejt Še'an\n\nBejt Še'an ( , – \"Bísán\" nebo \"Bajsán\", v oficiálním přepisu do angličtiny Bet She'an, přepisováno též Beit She'an) je město v Severním distriktu v Izraeli.\n\nLeží v Bejtše'anském údolí, které je součástí Jordánského údolí, v oblasti s intenzivním zemědělstvím v nadmořské výšce 125 metrů pod mořskou hladinou. Podél severního okraje města směřuje od západu tok Nachal Charod, podél něhož západně odtud Bejtše'anské údolí přechází do Charodského údolí. Do Nachal Charod vede skrz město také vádí Nachal Kibucim. Na jihozápad od města je údolní sníženina ohraničena masivem hory Gilboa, na severu je to náhorní planina Ramat Cva'im. Vlastní dno těchto údolí v okolí města je rovinaté, s rozsáhlými plochami umělých vodních nádrží a zemědělských pozemků. Člení ho jen pahorky, většinou lidského původu, coby stopy dávného osídlení. Z nich je nejvýznamnější Tel Bejt Še'an (viz níže). Dále jsou to pahorky Tel Naharon, Tel Ictaba na severním okraji města, nebo Tel Bacul a Tel Temes na západní straně a Tel Nisa na východě.\n\nBejt Še'an leží přibližně 33 km jižně od města Tiberias, přibližně 62 km jihovýchodně od Haify a přibližně 87 km severovýchodně od centra Tel Avivu.\n\nMěsto je důležitým dopravním uzlem. Severojižní spojení zajišťuje silnice číslo 90, východozápadní silnice číslo 71, která vede na hraniční přechod Jordán se silničním spojení do Jordánského království. Na severním okraji města končí železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nachází se tu železniční stanice Bejt Še'an.\n\n<mapframe text=\"Bejt Še'an\" latitude=32.498 longitude=35.498 width=460 height=600 zoom=14 align=center>\n</mapframe>\n\nBejt Še'an leží v oblasti s hustým zemědělským osídlením. Na rozdíl od Galileje je zdejší sídelní síť takřka zcela židovská, bez výraznějšího arabského prvku. Město je střediskem oblastní rady Emek ha-ma'ajanot, která sdružuje okolní vesnická sídla. Samotný Bejt Še'an ale coby obec s městským statutem pod jurisdikci této oblastní rady nespadá.\n\nBejt Še'an patří k nejstarším městům na území Izraele, s takřka nepřetržitou tradicí lidského osídlení sahající do 3. tisíciletí před naším letopočtem, tedy do doby měděné (eneolitu). Osídlení se po větší část dějin soustřeďovalo do lokality severně od nynějšího města, v údolí řeky Nachal Charod, kde se postupně navršily jednotlivé sídelní vrstvy do umělého pahorku (telu) Tel Bejt Še'an. V rané době bronzové zde už stálo velké město. V 15.–12. století před naším letopočtem sloužil Bejt Še'an jako správní centrum ovládané Egyptem. V následujících stoletích město ovládali Izraelité. V 3.–2. století před naším letopočtem zde zřídili helénističtí vládci město nazývané Skythopolis, které se pak dále rozvíjelo za vlády Římanů a Byzantské říše. V roce 363 bylo město poničeno zemětřesením. V roce 409 se stalo centrem nové provincie Palestina Secunda. V 6. století pak dosáhlo maximálního rozsahu a žilo zde přibližně  lidí. V roce 635 v rámci islámské expanze bylo město ovládnuto arabskými dobyvateli. Po nějakou dobu zde fungovalo soužití muslimů i křesťanů, ale město ekonomicky i demograficky upadalo. 18. ledna roku 749 byla obec zcela zničena při zemětřesení a už nikdy se nevzpamatovala. Ve 12. století tu krátce vládli z místní pevnosti křižáci. Po jejich porážce existovala v prostoru bývalého města jen arabská vesnice Bejsan.\n\nV roce 1950 začaly v prostoru města archeologické výzkumy a byl zde odkryt starověký amfiteátr. V roce 1983 prováděl na pahorku Tel Bejt Še'an výzkumy izraelský archeolog a politik Jiga'el Jadin. Další výzkum v letech 1989-1996 prováděla Hebrejská univerzita. V prostoru starověkých vykopávek se dnes rozkládá národní park Bejt Še'an.\n\nV 19. a v 1. polovině 20. století se na místě nynějšího Bejt Še'anu nacházelo menší arabské město Bejsan. V září 1918 byla tato oblast dobyta v závěru první světové války britskou armádou a Bejt Še'an se stal do roku 1948 součástí britské mandátní Palestiny. Během arabských nepokojů v roce 1929 odtud odešla nevelká židovská komunita. Do roku 1948 pak šlo o ryze arabské město. Samotný Bejsan zůstával převážně arabským sídlem, ale od 20. let 20. století vznikaly v jeho okolí první židovské osady (například kibuc Ejn Charod). Podle plánu OSN na rozdělení Palestiny z roku 1947 se měl Bejsan stát součástí židovského státu. V roce 1945 měl Bejsan 5720 obyvatel (z toho 540 židovských, zbytek Arabové). Během následné arabsko-izraelské války pak 12. května 1948 Bejsan dobyly v rámci operace Gid'on židovské síly Hagany. Dobytí tohoto regionu provedla brigáda Golani. Místní arabské obyvatelstvo v průběhu bojů oblast opustilo.\n\nVysídlené město pak bylo osídleno židovskými běženci ze severní Afriky. Bejt Še'an se pak stal takzvaným rozvojovým městem, které vláda cíleně podporovala tak, aby došlo k rovnoměrnějšímu rozptylu obyvatelstva. V roce 1999 získal Bejt Še'an statut městské rady, tedy velkého města (city).\nBejt Še'an má charakter regionálního centra, s občanskou vybaveností, která slouží i obyvatelům celé oblastní rady Emek ha-ma'ajanot. V obci funguje 24 veřejných mateřských škol a dalších 11 soukromých. Jsou tu 4 státní náboženské základní školy, 2 sekulární základní školy, střední školství.\n\nVýchodně od města se nachází velká průmyslová zóna. V Bejt Še'an stojí cca 85 synagog, několik zdravotních středisek, bankovní pobočky, městská knihovna. Místní ekonomika je podporována turistickým ruchem (areál archeologických památek okolo Tel Bet Šean).\n\nPodle údajů z roku 2009 tvořili naprostou většinu obyvatel Židé – cca  osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, přibližně  osob). Bejt Še'an je město se smíšenou populací, tedy složenou ze sekulárních i nábožensky orientovaných obyvatel.\n\nJde o středně velkou obec městského typu s dlouhodobě mírně rostoucí populací. K 31. prosinci 2017 zde žilo  lidí.\n\n"}
{"id": "497890", "url": "https://cs.wikipedia.org/wiki?curid=497890", "title": "Antigen prezentující buňka", "text": "Antigen prezentující buňka\n\nAntigen prezentující buňka (APC buňka) je buňka, která na svém povrchu vystavuje vzorky cizorodých struktur, tzv. antigenů. Dělá to pomocí tzv. hlavních histokompatibilních komplexů (MHC) II. třídy. Tyto MHC komplexy následně rozeznává T-lymfocyt pomocí svého T-buněčného receptoru.\n\nK hlavním APC buňkám patří dendritické buňky, Langerhansovy buňky, makrofágy a B-lymfocyty. Za určitých podmínek je však vystavování antigenů na MHC schopna většina tělních buněk, ty se však obvykle nepovažují za APC.\n"}
{"id": "497901", "url": "https://cs.wikipedia.org/wiki?curid=497901", "title": "APC", "text": "APC\n\nAPC může být:\n\n\n"}
{"id": "497910", "url": "https://cs.wikipedia.org/wiki?curid=497910", "title": "Otakáro Schmidt", "text": "Otakáro Schmidt\n\nOtakáro Maria Schmidt, rodným jménem Otakar Miloslav Maria Schmidt, přezdívaný \"Štětináč\" (* 28. července 1960 Plzeň) je český režisér, scenárista, moderátor, herec, tanečník a dramaturg.\n\nV 60. letech byl členem skautského oddílu s přezdívkou \"Červenáček\". Na Konzervatoři Jaroslava Ježka v Praze vystudoval obory pantomima, tanec a herectví. Poté byl zaměstnán v libereckém divadle jako tanečník, navázal pracovní vztah se skupinou Laura a její tygři. Je iniciátorem projektu Fantastického a plynového divadla BAR. Byl součástí tzv. Pražské pětky divadla Sklep.\n\nV 90. letech absolvoval katedru scenáristiky a dramaturgie na Filmové a televizní fakultě Akademie múzických umění. Věnuje se psaní scénářů, režii dokumentů, kde je také kameramanem, a publicistice. V několika filmech ztvárnil vedlejší role. Je autorem knihy \"Tajů plný ostrov\" (vydavatelství D. Hrbek, Olomouc) a hudebního alba \"Hořící sny\".\n\nPo konverzi (v roce 2004 byl pokřtěn Tomášem Halíkem v kostele Nejsvětějšího Salvátora) se ve své tvorbě ještě více věnuje křesťanským tématům. Na filmových projektech s ním spolupracuje (jako spoluautorka, pomocná režisérka, herečka) i jeho žena Jana Kristina Studničková.\n\nNa TV Noe se stal moderátorem pořadu \"Cesta k andělům\", s více než stem dílů.\n\n\n"}
{"id": "497915", "url": "https://cs.wikipedia.org/wiki?curid=497915", "title": "Seznam písní Karla Zicha", "text": "Seznam písní Karla Zicha\n\nToto je seznam písní, jejichž interpretem je zpěvák Karel Zich.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "497916", "url": "https://cs.wikipedia.org/wiki?curid=497916", "title": "Ekonomika Mongolska", "text": "Ekonomika Mongolska\n\nEkonomika Mongolska se v současné době rychle rozvíjí. Skladba hrubého domácího produktu (HDP) je ovšem ještě ovlivněna tradičním velkým významem kočovného pastevectví pro značnou část obyvatelstva. Zemědělství včetně pastevectví mělo v roce 2008 podíl 18,8% na HDP, průmysl však již vytvářel 38,5% a služby včetně státní administrativy, školství a kultury 42,7%. HDP v paritě kupní síly (což je nejlepší indikátor pro mezinárodní srovnání) byl v roce 2008 odhadován na 9,5 miliardy dolarů (151. místo na světě, ), zhruba 3390 dolarů na jednoho obyvatele. Mongolsko je tedy doposud relativně chudá země, pod hranicí chudoby se nachází kolem 35% obyvatel (2004). Míra nezaměstnanosti je v mezinárodním srovnání velmi nízká, v roce 2008 se pohybovala kolem 2,8%.\n\nVelmi důležitou složkou hospodářství je těžba nerostných surovin. V Mongolsku se nacházejí významná ložiska hnědého a černého uhlí, wolframu, mědi a zlata. Průmyslové státy se také zajímají o potenciál těžby kovů vzácných zemin v Mongolsku. Země má k dispozici rovněž naleziště ropy.\n\nMongolskou měnou je tugrik (MNT). Tato peněžní jednotka se dělí na 100 mungů. Směnný kurs mongolské měny se začátkem března 2009 pohyboval okolo 100 tugriků = 1,30 až 1,50 Kč.\n\nMongolsko vyváží hlavně uhlí, vlnu, kůži, kašmír (který je po mědi druhým největším zdrojem příjmů Mongolska, které je jejím největším světovým exportérem), fluorit, měď a další kovy, dobytek a oblečení. Exportními partnery jsou především Čína, Kanada a Rusko. V roce 2008 byla celková hodnota vývozu 2,54 miliardy dolarů (127. místo na světě).\n\nStruktura dovozu země se velmi liší od struktury vývozu. Mongolsko dováží stroje a další zařízení, auta, pohonné hmoty, chemikálie, stavební materiály, mnohé potraviny, čaj a cukr. Importními partnery jsou hlavně Rusko, Čína, Jižní Korea a Japonsko. Hodnota dovozu v roce 2008 byla 3,615 miliardy dolarů (132. místo na světě).\n\n"}
{"id": "497926", "url": "https://cs.wikipedia.org/wiki?curid=497926", "title": "Dům kultury Akord", "text": "Dům kultury Akord\n\nAkord (dříve Dům kultury Akord a Dům kultury NH Ostrava-Jih) je budova v Ostravě-Zábřehu vybudovaná v roce 1959 ve stylu socialistického realismu na základě projektu ateliéru Jiřího Krohy. Tvoří architektonicky významný celek s ostatními budovami na Náměstí SNP. Budova disponuje sály a salónky pro 10 až 580 osob.\n\nDo roku 1990 byl provozně součástí státního podniku Nová huť. V letech 1991 až 1992 spadal pod Odborový svaz KOVO. Ke dni 1. ledna 1993 se stal společností s ručením omezeným, koncem roku 2005 byl přeměněn na Dům kultury Akord Ostrava-Zábřeh s. r. o., jejíž jediným společníkem je Statutární město Ostrava.\n\nV letech 2013 a 2014 prošel DK Akord rozsáhlou rekonstrukcí, která budovu zbavila soc-realistického puncu. V budově je provozována také Restaurace Akord a tříhvězdičkový Hotel Akord. \n\nKulturní program domu Akord je zaměřen na nejrůznější věkové a sociální skupiny. \n"}
{"id": "497928", "url": "https://cs.wikipedia.org/wiki?curid=497928", "title": "Gymnázium Budějovická", "text": "Gymnázium Budějovická\n\nGymnázium Budějovická (oficiálně \"Gymnázium, Praha 4, Budějovická 680\", zkráceně \"GYBU\" či \"GyBu\") je státní gymnázium nacházející se v katastrálním území Michle na Praze 4. Škola patří svojí velikostí i počtem studentů k největším v Praze.\n\nOd svého založení v roce 1958 vzdělávací ústav několikrát změnil název a formu vzdělávání:\n\nGymnázium zřizované hl. m. Prahou (tedy s vlastní právní osobností) má status Fakultní školy Přírodovědecké a Filozofické fakulty Univerzity Karlovy a Fakulty elektrotechnické ČVUT. Na škole probíhá výuka studijních oborů osmiletého a čtyřletého všeobecného studia, od roku 1990 i šestiletého dvojjazyčného. Ředitelkou je Zdeňka Bednářová.\n\nMísto, kde ulice Budějovická odděluje čtvrti Michle a Krč, bylo až do 50. let 20. století periferií Prahy. Planinu kolem v meziválečném období tvořila především pole, která částečně protkávala vilová zástavba. Během Květnového povstání se zde vedly tuhé boje mezi Pražany a východní skupinou jednotek SS \"KG Wallenstein\", která proti Krči a Pankráci postupovala z jihu. Události konce války dodnes připomíná množství pomníčků a pamětních desek rozmístěných po okolí.\n\nMezi ulicemi Budějovická a U smyčky (dnes Jihlavská), kde dříve stávala nouzová dělnická kolonie \"Na kopečku\", měla vzniknout i nová škola. Podle školského zákona z roku 1953 (č. 31/1953 Sb., o školské soustavě a vzdělávání učitelů) mělo mít nové vzdělávací zařízení status tzv. jedenáctileté střední školy (JSŠ). Jednalo se o vyšší všeobecné vzdělání s maturitou, které zahrnovalo osm let základního vzdělání a poslední tři roky byly pouze výběrové. Plány budovy vypracoval roku 1956 architekt Bohumil Kříž. Dva roky poté – 30. srpna 1958 – zde byla otevřena za účasti delegace ze Švédska 33. jedenáctiletá střední škola v Praze 4, přičemž byl pořízen i první zápis do školní kroniky. Věrné svědectví z této doby podává film režisérů Ján Kadára a Elmara Klose \"Tam na konečné\" z roku 1957, kde blízké okolí budoucího gymnázia figuruje jako kulisa konečné stanice tramvaje.\n\nV roce 1960 Národní shromáždění schválilo nový školský zákon (č. 186/1960 Sb., o soustavě výchovy a vzdělání). V rámci jeho účinnosti byl obnoven devátý rok na dosavadních osmiletých základních školách a jedenáctileté střední školy se přeměnily na tříleté střední všeobecně vzdělávací školy (SVVŠ). V září 1961 se pod hlavičkou SVVŠ Budějovická sloučily dosavadní školy Jeremenkova, Ohradní, Sdružení a Budějovická. V roce 1965 školu od severu obklopil sportovní areál, na jehož výstavbě se vedle tělocvikáře B. Ottomanského brigádnicky podíleli i žáci školy a jejich rodiče.\n\nProti vpádu vojsk Varšavské smlouvy se v září 1968 stávkovalo, studenti setrvávali ve škole a pořádali besedy. Rudé právo reagovalo připravovaným článkem o kontrarevoluční náladě a teprve po nátlaku rodičů se opět začalo s výukou. Několik učitelů bylo z politických důvodů propuštěno a ředitelka Jarmila Pelcová vedla školu, od roku 1972 prvně se statusem gymnázia, cestou normalizace.\n\nStudenti se hojně věnují i mimoškolním aktivitám – jezdí pracovat na chmelové brigády a vodácká soustředění, sázejí javorovou alej a pomáhají při otevření nedaleké stanice metra Budějovická. Školní sportovní týmy reprezentovaly institut na nejvyšších republikových soutěžích.\n\nRoku 1972 byla s gymnáziem sloučena kunratická střední škola. V roce 1975 se do parku před školou přesunul od novostavby polikliniky pískovcový pomník barikádníka podle návrhu V. Bendy. Roku 1985 proběhlo sloučení s gymnáziem Modřany. Oslavy 30. výročí školy doprovodila vyznamenání učitelů a nový kovový plot kolem školního hřiště.\n\nPolistopadové události znamenaly výrazný mezník v historii gymnázia. Bylo upuštěno od školních brigád, odborné předměty (stavebnictví, strojírenství, ekonomika, elektronika) zmizely ze školních osnov, divadelní pavilonek uvolnil místo fitcentru. Přestavby a rekonstrukce se nevyhnuly snad žádnému místu – studentům se otevřela nová jídelna, modernizovány byly učebny i zázemí, výuka estetických věd našla své ateliéry v nové půdní nástavbě, škola dostala barvu cukrové vaty. Roku 1990 začala probíhat dvojjazyčná výuka. Roku 2002 maturovali první studenti osmiletého studia. V roce 2006 si režisér Tomáš Vorel vybral školní interiéry pro natáčení filmu \"Gympl\", při kterém dokonce vznikly na chodbách barevné malby.\n\nKe škole patřilo v letech 2004–2014 i detašované pracoviště na Pošepného náměstí na Praze 11, ve kterém se soustřeďoval čtyřletý obor studia. Toto pracoviště ovšem bylo od začátku školního roku 2014/2015 sloučeno do hlavní budovy a všechny formy studia od té doby probíhají v ní.\n\nNejdéle sloužícím učitelem na škole byl fyzikář Jaroslav Tejchman (bratr historika Miroslava Tejchmana), který nastoupil už v roce 1967. 28. března 2017 si škola připomněla 50. výročí působení tohoto svého pedagoga. O rok později pedagog svoje působení na škole ukončil.\n\nNa škole probíhá výuka osmiletého a čtyřletého všeobecného studia, šestileté je pak dvojjazyčné. Pravidelně zde studuje kolem 660 studentů ve zhruba 23 třídách, které vyučuje na 70 kmenových vyučujících a španělští a američtí lektoři. Díky specializaci na španělský jazyk se škola stala prvním česko-španělským gymnáziem v České republice. Španělská sekce ročně organizuje přednášky, dobročinné akce či divadelní vystoupení.\n\nŘeditelkou je Zdeňka Bednářová, jejími zástupci jsou Josef Vačkář a Renata Trnková, výchovnými poradkyněmi jsou Alena Böhmová a Nataša Šimků.\n\nStudentům se otevírají pěvecké, výtvarné, divadelní, sportovní a přírodovědné zájmové kroužky, lze navštívit i školního psychologa či knihovnu. Škola nabízí mnoho možností stravování (internetové objednávání obědů) a sportovního vyžití (sportovní areál, fitcentrum), stejně jako bezplatné bezdrátové internetové připojení. Během studia třídy absolvují výcvikové kurzy (Rakousko) i jazyko-poznávací zájezdy do cizích zemí (Spojené království, Irsko, Francie, Španělsko), výjimkou nejsou exkurze organizované v průběhu celého roku a výměnné pobyty (Španělsko, Mexiko). Studenti úspěšně reprezentují školu v mnohých jazykových i vědomostních olympiádách. Gymnázium v minulosti hostilo mnohé zajímavé návštěvy – veterány druhé světové války či indiánského vnuka cestovatele Alberta Vojtěcha Friče.\n\nŠkola pravidelně v lednu pořádá maturitní ples v paláci Lucerna, který je spojený s imatrikulací prvních ročníků. Sportovními událostmi jsou každoročně se konající fotbalová \"GyBu liga\" (od roku 2003) a \"Beach cup\" (od roku 2009), kulturní zážitky potom čekají studenty na pravidelných \"Filmových nocích\". V roce 2012 studenti založili studentský parlament a časopis \"GyBeat\". Na škole vychází informační týdenník \"BUTIG\" (Budějovický týdeník informací o gymnáziu). \n\nPřed školou se nalézá školní park s pomníkem obětem druhé světové války a Květnového povstání, který po sametové revoluci nahradil sochu barikádníka.\n\nŘediteli a ředitelkami se stali:\n\nAbsolventi známí svým působením:\n\nNa škole rovněž studovaly herečky a sestry Eva Boušková a Jana Boušková, které studium nedokončily.\n\n\n\n"}
{"id": "497933", "url": "https://cs.wikipedia.org/wiki?curid=497933", "title": "Caine z Amberu", "text": "Caine z Amberu\n\nCaine byl jedním z princů ve fiktivním světě Amber. Při sporech amberských princů o nástupnictví po králi Oberonovi, byl spojencem Erika. Důležitou roli sehrál ve Vzoropádové bitvě, kde se nečekaně objevil a sestřelil Branda do hlubiny Chaosu.\n\nCaine byl synem Oberona a Rilgi, jeho vlastními bratry jsou Julián a Gérard. Caine měl tmavé vlasy, hnědé oči a snědou pleť. Jeho barvami byly zelena a černá. Nosil zelenočerný satén, třírohý klobouk se zeleným péřovým chocholem a u pasu dýku posázenou smaragdy. Spolu s Gérardem byl pověřen velením loďstva.\n\nKdyž Brand, Bleys a Fiona po Oberonově odchodu z Amberu začali shromažďovat vojsko k ovládnutí trůnu, chtěli na svou stranu prostřednictvím Branda získat i Caina. Ten však Brandův záměr prozradil Erikovi. To poskytlo Erikovi příležitost naplnit své ambice a vystoupil jako obránce trůnu, Caine a Julián se k němu přidali a společně složili slib věrnosti svých družin Erikovi.\n\nPři společném pokusu Corwina a Bleyse o dobytí amberského trůnu, slíbil Caine Corwinovi, že jejich loďstvo nechá proplout. Pak je však napadl a v námořní bitvě porazil. \n\nPoté, co Erik zemřel při obraně Amberu před náporem temných sil a na Amber se vrací Corwin, podezřívá Caine Corwina, že původcem temných sil je on. Proto na něj nastraží past - předstírá vlastní smrt a vše připraví tak, aby podezření z vraždy padlo právě na Corwina. V utajení a pomocí odposlouchávání svých sourozenců přes trumfy chtěl mezi nimi odhalit zrádce. Pokusí se Corwina i zabít, tomu se však podaří díky Drahokamu soudu vyváznout s poraněním boku, aniž by tušil, kdo ho napadl. Caine se na scénu znovu vrací až ve Vzoropádové bitvě, aby zabil skutečného zrádce - Branda. Nechal si vyrobit speciální šípy se stříbrnými hroty a těmi Branda zasáhl do krku a do hrudi, načež se Brand zřítil do hlubiny Chaosu, ovšem strhl s sebou i Deirdru.\n\nZa několik let jej ve stínu jménem Deiga zabije Brandův syn Rinaldo, aby tak pomstil smrt svého otce.\n"}
{"id": "497941", "url": "https://cs.wikipedia.org/wiki?curid=497941", "title": "Kšinná", "text": "Kšinná\n\nKšinná je obec na Slovensku v okrese Bánovce nad Bebravou.\nLeží v nadmořské výšce asi 350 metrů, rozkládá se na ploše 41,249 km². Žije zde  obyvatel.\n\nPrvní písemná zmínka o Kšinné je z roku 1352. V obci je románský kostelík Sv. Kosmy a Damiána z 13. století a klasicistní evangelický kostel z roku 1814.\n\nV obci působí folklórní soubor Bukovina.\n\n"}
{"id": "497943", "url": "https://cs.wikipedia.org/wiki?curid=497943", "title": "Hot (album)", "text": "Hot (album)\n\nHot je první studiové album od rumunské zpěvačky Inna. Datum vydání bylo stanoveno na 8. říjen 2009.\n\n"}
{"id": "497947", "url": "https://cs.wikipedia.org/wiki?curid=497947", "title": "17 (číslo)", "text": "17 (číslo)\n\nSedmnáct (17) je přirozené číslo, které následuje po čísle šestnáct a předchází číslu osmnáct. Římskými číslicemi se zapisuje XVII a jedná se o prvočíslo.\n\n\n\n\n\n"}
{"id": "497949", "url": "https://cs.wikipedia.org/wiki?curid=497949", "title": "Zubní laboratoř", "text": "Zubní laboratoř\n\nZubní laboratoř je zdravotnické zařízení, v Česku povětšinou již nestátní, vyrábějící pro lékaře stomatology zubní náhrady, tzv. protetiku. K zajištění této výroby je nutné laboratoř vybavit mnoha přístroji, které se od sebe liší především technologií, kterou je náhrada zhotovována. V zubní laboratoři se donedávna vyráběla a stále zhotovuje protetika převážně z drahokovových, chromkobaltových a chromniklových slitin. Ty jsou určeny ke konstrukcím, které se pak následně fasetují několika druhy pryskyřic. Moderním materiálem ve stomatologické branži, se kterou zubní laboratoře pracují, je keramika.\n"}
{"id": "497950", "url": "https://cs.wikipedia.org/wiki?curid=497950", "title": "Summit", "text": "Summit\n\nSummit (z anglického \"summit\" – vrcholek) je setkání hlav států a vlád na nejvyšší úrovni, obvykle se značnou pozorností médií, které doprovázejí přísná bezpečnostní opatření a předem připravený program.\n\nZa první summity v dějinách lidstva jsou považována setkání Franklina D. Roosevelta, Winstona Churchilla a Josifa Stalina v průběhu druhé světové války.\n\nPojem „summit“ byl poprvé použit během studené války při setkáních amerických prezidentů s jejich sovětskými a čínskými protějšky. Pozdější období studené války je známo velkým počtem summitů.\n"}
{"id": "497951", "url": "https://cs.wikipedia.org/wiki?curid=497951", "title": "Marek Plawgo", "text": "Marek Plawgo\n\nMarek Plawgo (* 25. února 1981, Ruda Śląska, Slezské vojvodství) je polský sportovec, atlet, který se specializuje na hladkou čtvrtku a čtvrtku s překážkami.\n\nDvakrát reprezentoval na letních olympijských hrách. Na olympiádě v Athénách 2004 doběhl ve finále čtvrtky s překážkami na šestém místě v čase 49,00 s. Šestý skončil rovněž na olympiádě v Pekingu 2008, kde trať zaběhl v čase 48,52 s.\n\n"}
{"id": "497952", "url": "https://cs.wikipedia.org/wiki?curid=497952", "title": "Žaberní oblouk", "text": "Žaberní oblouk\n\nŽaberní oblouky (\"arcus branchiales\") jsou přepážky, které oddělují jednotlivé žaberní štěrbiny. Voda proudí z žaberních štěrbin přes bohatě prokrvenou tkáň na žaberních obloucích, čímž dochází k okysličování krve. Žaberní oblouky se vyskytují u obratlovců, ale u těch suchozemských spíše jen během embryonálního vývoje.\n\nŽaberní oblouky jsou upevněné na lebku a skládají se z několika částí, tzv. branchiálií. Nejhořejší část se upevňuje k neurálnímu endokraniu (mozkovně), další díly vedou podél boční strany těla. Na žaberních obloucích se upevňují žaberní paprsky a žaberní tyčinky, zahrnující i bohatě prokrvenou tkáň žaber. U ryb bývají žaberní oblouky kryty skřelemi.\n\nJednotlivé elementy žaberního oblouku se (v pořadí od neurokrania směrem dolů k tyčince basibranchiale) nazývají: epibranchiale, ceratobranchiale, hypobranchiale. Proto např. říkáme, že hyomandibulare je přeměněné epibranchiale jazylkového oblouku, zatímco Meckelova chrupavka (mandibulare) je svým původem ceratobranchiale.\n\nAčkoliv žaberní oblouky mají smysl pouze u živočichů žijících ve vodě, v obměněné podobě se vyskytují u všech obratlovců. Všichni obratlovci se totiž vyvinuli z předků ve vodě. Ti měli zřejmě 9 párů žaberních štěrbin a oblouků. Kruhoústí (primitivní obratlovci) mají tento stav do velké míry zachovaný, ale již u čelistnatých obratlovců došlo k velkým stavebním změnám, díky nimž vznikly čelisti. Například u ryb jsou žaberní oblouky sloužící k výměně plynů pouze čtyři, pátý bývá přeměněn na požerákové zuby.\n\nTyto rybí žaberní oblouky se samozřejmě u suchozemských obratlovců ve své původní funkci nezachovaly; přesto se během embryonálního stadia zakládají a vytváří neuvěřitelné množství struktur v lidské hlavě i krku. U člověka z tkáně „prvního“ žaberního oblouku (pokud jich uvažujeme celkem 7) vzniká např. malá část horní a spodní čelisti, ale také dvě sluchové kůstky, kladívko a kovadlinka a dále také cévy a svaly upínající se k těmto kostem. Druhý žaberní oblouk je základem pro třmínek, část jazylky, bodcovitý výběžek a mnohé obličejové svaly. Z oblouku třetího vznikají některé hluboké krční svaly, dolní část jazylky, ale i přilehlé kosti a nervy, účastnící se polykání. Čtvrtý oblouk dává vzniknout hlubokým částem krku, části hrtanu a okolním svalům a cévám. Podobný osud má i pátý a šestý žaberní oblouk, tzn. dávají vzniknout zejména krčním chrupavkám.\n"}
{"id": "497965", "url": "https://cs.wikipedia.org/wiki?curid=497965", "title": "Den Spojených národů", "text": "Den Spojených národů\n\nDen Organizace spojených národů byl vyhlášen 24. října 1947 Valným shromážděním OSN jako výročí Charty Organizace spojených národů a tento den byl věnován vyjádření všech národů světa, cílům a úspěchům Spojených národů a získáním jejich podpory pro svou práci.\n\nV roce 1971 Valné shromáždění OSN přijalo další usnesení (Organizace spojených národů, rezoluce 2782) a prohlásilo, že Organizace spojených národů vyhlašuje tento den mezinárodním svátkem a doporučuje, že by měl být dodržován jako státní svátek ve všech členských zemích Organizace spojených národů.\n\nDen Organizace spojených národů je součástí Týdne Organizace spojených národů, který probíhá každoročně od 20. do 26. října.\n\nDen Světového informačního vývoje organizace OSN také spadá na 24. října a je uznáván od roku 1972.\n\n\n"}
{"id": "497967", "url": "https://cs.wikipedia.org/wiki?curid=497967", "title": "18 (číslo)", "text": "18 (číslo)\n\nOsmnáct (18) je přirozené číslo, které následuje po čísle sedmnáct a předchází číslu devatenáct. Římskými číslicemi se zapisuje XVIII. Jeho prvočíselný rozklad je 18 = 3 . 2.\n\n\n\n\n\n\n"}
{"id": "497972", "url": "https://cs.wikipedia.org/wiki?curid=497972", "title": "Blondi", "text": "Blondi\n\nBlondi (1941 – 30. dubna 1945, Berlín) byl pes Adolfa Hitlera, konkrétně fena německého ovčáka, kterou dostal darem v roce 1941 od Martina Bormanna. Hitler svého psa miloval a často se s ním nechával fotit. Blondi údajně pocházela z tehdy vyhlášené chovatelské stanice psů ve slezských Kravařích. V den své smrti ji Hitler nechal otrávit cyankáli.\n\n\n"}
{"id": "497973", "url": "https://cs.wikipedia.org/wiki?curid=497973", "title": "Zázvorníkovité", "text": "Zázvorníkovité\n\nZázvorníkovité (\"Zingiberaceae\"), někdy též zázvorovité, je čeleď jednoděložných rostlin z řádu zázvorníkotvaré (\"Zingiberales\"). Jsou to vytrvalé, pozemní, aromatické byliny s dvouřadě uspořádanými listy se zpeřenou žilnatinou a souměrnými květy se zajímavou stavbou. Květy jsou často podepřené barevnými listeny a uspořádané v nápadných květenstvích. Čeleď zahrnuje asi 1300 druhů v 52 rodech. Je rozšířena v tropech celého světa, zejména v Asii. Zázvorníkovité poskytují zejména koření (zázvor, kurkuma, kardamom aj.), mnohé druhy jsou v tropech a sklenících pěstované jako okrasné rostliny.\n\nJsou to vytrvalé, pozemní (výjimečně epifytické), aromatické, drobné až mohutné byliny (někteří zástupci dorůstají až 8 metrů) s dužnatými a často hlízovitými oddenky. Stonek je většinou krátký a nahrazený nepravým kmenem tvořeným listovými pochvami (podobně jako u banánovníku). Listy jsou jednoduché, střídavé, dvouřadě uspořádané, řapíkaté nebo přisedlé, s listovými pochvami. Čepele listů jsou celokrajné, nejčastěji řemenovité, kopinaté až téměř okrouhlé. Žilnatina je zpeřená. Na bázi listů je ligula.\n\nRostliny jsou jednodomé. Květenství jsou hustá nebo řídká, tvořená několika až mnoha květy, obvykle válcovitého, vřetenovitého či kulovitého tvaru. Nejčastěji se jedná o vrcholíky (přesněji thyrsy), hrozny nebo klasy. Květenství se vyvíjejí na vrcholu pseudokmene nebo na krátkém postranním výhonu vyrůstajícím z oddenku a pokrytém listovými pochvami. V květenství jsou často přítomny listeny, které jsou u mnoha zástupců nápadně zbarvené.\nKvěty jsou dvoustranně souměrné a většinou oboupohlavné. Okvětí je členěné na kalich a korunu. Kalich je obvykle trubkovitý, srostlý ze 3 lístků, na vrcholu se 3 zuby nebo laloky, někdy toulcovitý. Koruna je ve spodní části trubkovitá, v horní dělená ve 3 laloky, z nichž prostřední bývá největší. Fertilní tyčinka je pouze jedna, zbylé 2 nebo 4 jsou přeměněny na sterilní staminodia či zakrnělé. Dvě boční staminodia jsou petaloidní (napodobují korunu), jsou srostlé a vytvářejí nápadné labellum, zbylá dvě staminodia, pokud jsou přítomna, tvoří laloky na fertilní tyčince. Fertilní tyčinka má dlouhou či krátkou nitku a 2 prašné váčky. Spojidlo má často výrůstek v podobě ostruhy nebo hřebínku. Semeník je spodní, srostlý ze 3 plodolistů, s 1 nebo 3 komůrkami obsahujícími mnoho vajíček. Čnělka vyrůstá v prohlubni mezi prašnými váčky fertilní tyčinky a nese jedinou nálevkovitou, vlhkou bliznu. Na vrcholu semeníku jsou 2 nektária. Plodem je pukavá nebo nepukavá, suchá nebo dužnatá tobolka, případně bobule. Obsahuje několik až mnoho semen opatřených míškem.\n\nČeleď zázvorníkovité zahrnuje asi 52 rodů a okolo 1300 druhů. Největší rody jsou galgán (\"Alpinia\", asi 250 druhů), amom (\"Ammomum\", 180), zázvorovník (\"Zingiber\", 140), globa (\"Globba\", 100), etlingera (\"Ettlingera\", 100) a kurkumovník (\"Curcuma\", 90 druhů).\nZázvorníkovité jsou rozšířeny v tropech celého světa, v některých oblastech přesahují i do subtropů a teplejších oblastí mírného pásu. Centrum druhové diverzity je v jižní a jihovýchodní Asii. V Evropě nejsou zastoupeny. Na Azorských ostrovech roste zplanělý asijský druh motýlovce \"Hedychium gardnerianum\". V tropické Americe je původní jediný rod, \"Renealmia\". Je rozšířen od Mexika po Jižní Ameriku. Některé pěstované druhy, např. \"Alpinia purpurata\" a \"A. zerumbet\", zde zdomácněly.\n\nZástupci čeledi rostou charakteristicky na stinných až polostinných stanovištích v podrostu vlhkých tropických lesů, příležitostně také v mokřinách. Některé druhy asijského rodu zázvorek (\"Roscoea\") rostou v nadmořských výškách až 3800 metrů. Rovněž v jihoamerických Andách rostou zástupci rodu \"Renealmia\" v nadmořských výškách nad 2500 metrů.\n\n\"Zingiberaceae\" jsou dobře vymezenou čeledí. Nejblíže příbuznou větví je čeleď \"Costaceae\", která byla v minulosti se zázvorníkovitými i spojována.\n\nČeleď je členěna na 4 podčeledi a celkem 6 tribů:\n\n\nKvěty zázvorníkovitých jsou opylovány zejména včelami, motýli, můrami a ptáky. Květy se často otevírají na jediný den a jsou převážně cizosprašné. Dužnaté tobolky bývají pestře zbarvené a po otevření odhalují semena s nápadným míškem, která konzumují a rozšiřují zejména ptáci, v menší míře i pozemní zvířata a mravenci.\n\nOddenky mnohých druhů jsou silně aromatické a mají význam jako koření. Nejznámější je zázvor (zázvorovník lékařský) a kurkuma (kurkumovník dlouhý). Z dalších druhů slouží jako koření galgán velký (\"Alpinia galanga\"), galgán lékařský (\"A. officinarum\"), kurkumovník \"Curcuma zedoaria\", některé druhy zázvorovníku (\"Zingiber zerumbet\", \"Z. montanum\", \"Z. mionga\", \"Z. spectabile\") aj.\n\nKardamovník obecný (\"Elettaria cardamomum\") poskytuje semena štiplavé chuti, známá jako kardamom. Pochází z Indie.\nAromatická semena podobná kardamomu poskytují rovněž některé druhy afrického rodu aframon (\"Aframomum\") a asijský amom \"Amomum subulatum\".\nV místní asijské kuchyni se jako koření využívají rovněž mladé výhonky \"Etlingera elatior\".\nZ druhu \"Curcuma angustifolia\" se získává jedlý škrob, některé druhy kurkumy (\"Curcuma aromatica\", \"C. longa\") poskytují barvivo. Silice z \"Hedychium spicatum\" a různých druhů galgánů mají význam v parfumerii.\n\nNěkteré druhy mají význam v medicíně, zejména galgán lékařský (\"Alpinia officinarum\") a zázvorovník lékařský (\"Zingiber officinale\").\nV čínské medicíně je využíván zejména galgán lékařský (\"Alpinia officinarum\"), amom tsao-ko (\"Amomum tsao-ko\"), kurkuma dlouhá (\"Curcuma longa\"), kardamovník obecný (\"Elettaria cardamomum\") a zázvorovník lékařský (\"Zingiber officinale\").\n\nMnohé druhy zázvorníkovitých mají nápadná květenství a jsou pěstovány v tropech a sklenících jako okrasné rostliny. Mezi nejběžněji pěstované druhy náleží \"Alpinia purpurata\", \"A. zerumbet\", \"Etlingera elatior\", \"Hedychium coronarium\". Pěstují se rovněž četné další druhy kurkumovníků, motýlovců, glob, kempferií, zázvorovníků a galgánů (včetně šlechtěných zahradních kultivarů), \"Burbidgea schizocheila\", \"Tapeinochilos ananassae\", \"Siphonochilus decorus\" aj. Některé druhy rodu zázvorek (např. zázvorek žlutý a zázvorek nízký) jsou pěstovány jako skalničky a lze je pěstovat na chráněných místech na skalkách i v ČR. Ve sklenících českých botanických zahrad se lze setkat zejména s rody galgán (\"Alpinia\"), kurkumovník (\"Curcuma\"), motýlovec (\"Hedychium\"), kempferie (\"Kaempferia\") a zázvorovník (\"Zingiber\").\n\n\"Aframomum\", \"Alpinia\", \"Amomum\", \"Aulotandra\", \"Boesenbergia\", \"Burbidgea\", \"Camptandra\", \"Caulokaempferia\", \"Cautleya\", \"Cornukaempferia\", \"Curcuma\", \"Curcumorpha\", \"Cyphostigma\", \"Distichochlamys\", \"Elettaria\", \"Elettariopsis\", \"Etlingera\", \"Gagnepainia\", \"Geocharis\", \"Geostachys\", \"Globba\", \"Haniffia\", \"Haplochorema\", \"Hedychium\", \"Hemiorchis\", \"Hitchenia\", \"Hornstedtia\", \"Kaempferia\", \"Kedhalia\", \"Laosanthus\", \"Larsenianthus\", \"Leptosolena\", \"Myxochlamys\", \"Nanochilus\", \"Newmania\", \"Parakaempferia\", \"Plagiostachys\", \"Pleuranthodium\", \"Pommereschea\", \"Renealmia\", \"Rhynchanthus\", \"Riedelia\", \"Roscoea\", \"Scaphochlamys\", \"Siamanthus\", \"Siliquamomum\", \"Siphonochilus\", \"Smithatris\", \"Stadiochilus\", \"Stahlianthus\", \"Tamijia\", \"Vanoverberghia\", \"Zingiber\"\n\n"}
{"id": "497978", "url": "https://cs.wikipedia.org/wiki?curid=497978", "title": "Čáp černokrký", "text": "Čáp černokrký\n\nČáp černokrký (\"Ephippiorhynchus asiaticus\") je velký brodivý pták z čeledi čápovitých. Vyskytuje se na území jižní Asie a Oceánie v rozmezí od Indie po Novou Guineu a severní část Austrálie.\n\nDorůstá 130 - 150 cm, v rozpětí křídel měří průměrně 230 cm a jeho hmotnost se pohybuje kolem 4,1 kg. Je výrazně zbarvený. Hlavu, krk a letky křídel má tmavé, zbytek těla s výjimkou červených končetin bílý. Pohlaví se přitom mezi sebou nijak výrazně neliší, samice mají pouze žlutě zbarvené oči, které jsou u samců hnědé. Mladí ptáci jsou převážně hnědí se světlou spodinou těla a tmavými končetinami.\n\nHnízdí v mokřadech. Hnízdo z větví si staví vysoko na stromech a následně do něj klade 3 - 5 vajec. Požírá zejména ryby, obojživelníky a velký hmyz, v menší míře i drobné savce, plazy a malé ptáky. Čáp černokrký je vysoce citlivý na změnu životního prostředí, jako je znečištění a vysušování vodních ploch. V Červeném seznamu IUCN je v současné době zařazen mezi téměř ohrožené druhy.\n\n"}
{"id": "497980", "url": "https://cs.wikipedia.org/wiki?curid=497980", "title": "Juggernaut", "text": "Juggernaut\n\nJuggernaut je hra pro počítače Sinclair ZX Spectrum z roku 1985. Jejím autorem je Pete Cooke, který je mimo jiné také autorem her Tau Ceti a Academy. Hra se původně měla jmenovat \"Jackknife\". Hra nebyla komerčně příliš úspěšná, nicméně byla úspěšná dostatečně k tomu, aby vznikla varianta hry i pro počítače Amstrad CPC.\n\nHlavní hrdina hry je řidič kamionu, který dopravuje zboží. Jeho cílem je odvézt určené množství zboží ze skladu do firmy zaměstnavatele. Každý úkol začíná oznámením, kolik kterého zboží je třeba dovézt. Řidič ale nezná polohu skladu, takže nejdříve musí najít telefonní budku, aby mohl zavolat a zjistit, kde hledaný sklad leží. Pomocí telefonování je také možné dozvědět se polohu čerpací stanice pohonných hmot. Když řidič dojede ke skladu, musí nacouvat k rampě a naložit požadované zboží. Po návratu do firmy je opět nutné zajet k rampě a zboží vyložit. Během hry je nutné hlídat stav paliva a stav poškození kamionu. Palivo může být doplněno u čerpací stanice, stejně tak zde může být opraveno poškození kamionu.\n\nKamion má dvě rychlosti vpřed a zpátečku. Hráč si může zvolit ze čtyř možných délek návěsu. Délka návěsu ovlivňuje ovladatelnost kamionu a množství zboží, které může být naloženo.\n\n"}
{"id": "497982", "url": "https://cs.wikipedia.org/wiki?curid=497982", "title": "Nikolai Dánský", "text": "Nikolai Dánský\n\nPrinc Nikolai Dánský, hrabě z Monpezat (\"Nikolai William Alexander Frederik\"; * 28. srpna 1999, Kodaň) je prvorozený syn dánského prince Joachima a jeho první ženy Alexandry Manley, dnes hraběnky z Frederiksborgu. Princ Nikolai je nejstarším vnoučetem dánské královny Markéty II.\n\n\n"}
{"id": "497984", "url": "https://cs.wikipedia.org/wiki?curid=497984", "title": "Struktura a činitelé", "text": "Struktura a činitelé\n\nDebata o vlivu struktury a činitelů na lidské myšlení a chování je jednou z ústředních otázek sociologie, politologie a dalších společenských věd. V tomto kontextu se „činitelem“ rozumí schopnost jedince samostatně jednat a učinit své vlastní svobodné volby. „Struktura“, naopak odkazuje na opakující se vzory uspořádání myšlení a chování, které se zadjí jako ovlivňoání nebo limit voleb a příležitostí, které mají jedinci. Pojem „reflexivita“ je běžně používán sociálními vědci k odkazování na schopnosti činitele vědomě měnit místo jedince v sociální struktuře.\n"}
