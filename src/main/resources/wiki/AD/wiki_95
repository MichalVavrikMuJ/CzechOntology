{"id": "541535", "url": "https://cs.wikipedia.org/wiki?curid=541535", "title": "Stráž (Křimov)", "text": "Stráž (Křimov)\n\nStráž () je samota, část obce Křimov v okrese Chomutov. Nachází se asi 1,5 km na sever od Křimova. V roce 2009 zde byla evidována jedna adresa. V roce 2011 zde trvale žili tři obyvatelé.\n\nPůvodní název vesnice \"Čáslav\" vznikl odvozením ze stejného osobního jména ve významu Čáslavův dvůr. V historických pramenech se jméno vesnice vyskytuje ve tvarech: zum Czsasslaw (1359), zu dem Czaslab (1368), Czeslov (1571), Sschoslau (1587), Tssossel (1606), Cžossel (1787), Tschoschel (1846), Stráž a Tschoschel (1848) a Stráž nebo Tschoschl (1854 a 1923). Podle Zdeny Binterové a dalších autorů však ke Stráži patří již zmínka z roku 1281. Vesnice by se tak už tehdy jmenovala Stráž, ale zároveň se pro ni používal název Čáslav, ze kterého se vyvinula německá varianta jména.\n\nPrvní písemná zmínka o vesnici pochází z roku 1281.\n\nPo druhé světové válce došlo k vysídlení původních německých obyvatel a obec takřka zanikla.\n\nStráž stávala v katastrálním území \"Stráž u Křimova\" o rozloze 3,9 km² v Ústeckém kraji asi 1,5 kilometru severozápadně od Křimova a deset kilometrů severozápadně od Chomutova. Hranici katastrálního území vymezují částečně Křimovský a Menhartický potok, na severu území zasahuje až na západní úbočí Menhartického vrchu.\n\nGeologické podloží je tvořené prekambrickými dvojslídnými a biotitickými rulami. V geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina, pro kterou jsou charakteristické zbytky zarovnaných povrchů na vyzdvižené kře. Asi 500 metrů západně od zaniklé vesnice se nachází kóta Stráž (764 metrů), ale nejvyšší bod vrchu měří ještě o jedenáct metrů více a leží o 200 metrů západněji. Nejvyšší bod území se nachází na úbočí Menhartického vrchu ve výšce okolo 850 metrů. Samotná vesnice stávala v mírném svahu pod náhorní plošinou ve výšce okolo 725 metrů. Z půd převažují podzoly, ale na severu v okolí rybníka na Menhartickém potoce se vyskytují také kambizemě. Do jihovýchodního cípu území zasahuje hladina vodní nádrže Křimov. Menšími vodními plochami jsou rybníky na Menhartickém a Křimovském potoce u bývalé strážské hájovny. Malý bezejmenný potok protéká také místem bývalé vesnice a o necelý kilometr dále se vlévá do Křimovského potoka. Celé katastrální území je součástí přírodního parku Bezručovo údolí.\n\nPři sčítání lidu v roce 1921 zde žilo 188 obyvatel (z toho 90 mužů) německé národnosti a římskokatolického vyznání. Podle sčítání lidu z roku 1930 měla vesnice 182 obyvatel: šest Čechů a 176 Němců. Kromě jednoho člověka bez vyznání byli členy římskokatolické církve.\n\nPři volbách do obecních zastupitelstev konaných 22. května 1938 ve Střáži žilo 96 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n"}
{"id": "541536", "url": "https://cs.wikipedia.org/wiki?curid=541536", "title": "Strážky (Křimov)", "text": "Strážky (Křimov)\n\nStrážky () jsou malá vesnice v Krušných horách v okrese Chomutov. Nachází se asi 6,5 kilometru od Chomutova v nadmořské výšce okolo 660 metrů. Vesnice byla založena ve třináctém století a většinu své existence patřila k chomutovskému panství. Po zrušení poddanství se stala na krátkou dobu samostatnou obcí, ale od roku 1963 je částí obce Křimov. V roce 2011 měla 32 obyvatel a roku 2016 v ní bylo evidováno 21 adres.\n\nPůvodní název vesnice zněl \"Stráž.\" Po zpustnutí vesnice byl název změněn na Strážky a poněmčováním různě zkomolen. V historických pramenech se jméno vesnice vyskytuje ve tvarech: Strasch (1281), Droschkaw (1560), Droschka (1563), Drosskow (1571), Drosska (1606), Droschig (1606), Drožik (1654), Droschig a Troschik (1787) a Droschig nebo Troschig (1854). Jiné zdroje uvádí, že zmínka z roku 1281 patří k nedaleké vesnici Stráž, popř. že název vesnice je odvozen jako zdrobnělina podstatného jména Stráž nebo ze slova \"dražka,\" které označovalo pěšinu pro dobytek.\n\nPočátky vesnice jsou nejasné, protože v literatuře bývá zaměňována s nedalekou Stráží. Podle Zdeny Binterové pochází první písemná zmínka až z roku 1560, kdy je vesnice uváděna v chomutovském urbáři. Druhou možnost, že Strážky jsou vesnicí zmíněnou v donační listině Chotěbora z Račic z roku 1281, uvádí mimo jiné Martin Volf. Archeologický výzkum zaniklého domu čp. 9 odkryl horizont středověké zástavby datovaný keramickými střepy do třináctého až patnáctého století. Nálezy ze třináctého století poskytl také záchranný archeologický výzkum při stavbě silnice I/7. Je tedy možné předpokládat, že Strážky byly součástí starší části tzv. Křimovského újezdu.\n\nStrážky patřily k chomutovskému panství. V roce 1606 v nich žilo devět poddaných, k jejichž povinnostem patřila údržba cesta a mostů a práce při těžbě dřeva, sklizni a senoseči. Ve vesnici byla krčma, která musela odebírat chomutovské pivo a prodávat je směla jen při svatbách, křtinách, církevních svátcích a od sedmnáctého století i na konci týdne. Podle berní ruly z roku 1654 vesnici spravovali úředníci z městského statku v Krásné Lípě. Žilo zde osm sedláků, kterým patřilo čtrnáct potahů, osmnáct krav, 33 jalovic a patnáct koz, a jeden poddaný závislý na obci s dvěma krávami, dvěma jalovicemi a jednou kozou. Hlavním způsobem obživy bylo zemědělství. Pěstovalo se především žito, ale také ječmen, oves, len a další plodiny. Někteří lidé pracovali v městských lesích nebo v lomu na vrchu Klenovec. Zejména v zimě si lidé přivydělávali domácí výrobou krajek a ozdobných prýmků.\n\nStrážky leží v Ústeckém kraji asi dva kilometry jihovýchodně od Křimova a 6,5 kilometru severozápadně od Chomutova v nadmořské výšce okolo 660 metrů. Nachází se v jižní polovině katastrálního území \"Strážky u Křimova\" o rozloze 1,71 km².\n\nGeologické podloží celého katastrálního území tvoří prekambrické dvojslídné a biotitické ruly. V geomorfologickém členění Česka leží v geomorfologickém celku Krušné hory a v podcelku Loučenská hornatina na rozhraní okrsků Přísečnická hornatina a Bolebořská vrchovina. Hranice mezi okrsky vede nejprve směrem od Dominy na západ podél jižního okraje silnice do Křimova, ale severně od Strážek se stočí k jihozápadu do údolí Hutné. Nejvyšším bodem je vrchol Klenovce (757 m) severně od vesnice, zatímco nejníže položená místa se nachází v údolích Hačky a Hutné. Z půd převažují kambizemě a pouze v nejjižnějším cípu území se na svazích údolí Hutné objevují také podzoly. Oblast severně od silnice III/25114 se nachází na území přírodního parku Bezručovo údolí.\n\nPři sčítání lidu v roce 1921 zde žilo 141 obyvatel (z toho 73 mužů) německé národnosti a římskokatolického vyznání. Podle sčítání lidu z roku 1930 se počet obyvatel zvedl na 159, ale národnostní ani náboženská struktura se nezměnila.\n\nStrážky se po zrušení poddanství v roce 1850 staly samostatnou obcí, ale již roku 1868 byly připojeny k Domině. Od 1. ledna 1963 se spolu s ní staly částí obce Křimov.\n\nPři volbách do obecních zastupitelstev konaných 22. května 1938 ve Strážkách žilo 84 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nStrážky leží na slepé odbočce ze silnice III/25114 z Chomutova do Hory Svatého Šebestiána, na jejichž křižovatce se nachází zastávka linkové autobusové dopravy. Jižně a západně od vesnice vede silnice I/7 k hraničnímu přechodu do Německa. Nejbližší železniční zastávkou je \"Křimov – Suchdol\" vzdálená vzdušnou čarou asi 1300 metrů, ale v jízdním řádu 2015/2016 ji obsluhovaly pouze dva páry vlaků o víkendech v období od května do září. Okolím nevedou žádné turisticky značené trasy pro pěší ani pro cyklisty.\n\nNa návsi stávala zděná kaple se sanktusovou vížkou nad průčelím.\n\n\n\n"}
{"id": "541537", "url": "https://cs.wikipedia.org/wiki?curid=541537", "title": "Tupadły", "text": "Tupadły\n\nTupadły (kašubsky Tëpadła nebo Tëpadłë, německy Tupadel) je část polského města Władysławowa v Pomořském vojvodství. Leží na jih od další části Władysławowa, sídla Jastrzębia Góra.\n\nMěstskou částí Władysławowa jsou Tupadły od roku 1975. Tvoří jeho administrativní jednotku zvanou farnost (polsky \"\"). Podle údajů místních úřadů zde v roce 2010 žilo asi 440 obyvatel. \n"}
{"id": "541538", "url": "https://cs.wikipedia.org/wiki?curid=541538", "title": "Suchdol (Křimov)", "text": "Suchdol (Křimov)\n\nSuchdol () je vesnice v Krušných horách v okrese Chomutov. Nachází se asi 7,5 kilometrů severozápadně od Chomutova v nadmořské výšce okolo 665 metrů. Byla založena ve třináctém století a většinu své existence patřila k chomutovskému panství. Po zrušení poddanství se stala samostatnou obcí, ale od roku 1950 je částí obce Křimov. V roce 2011 v Suchdole žilo sedmnáct obyvatel a roku 2016 zde bylo evidováno 79 adres.\n\nNázev Suchdol je zkrácenou variantou jména Suchý Důl. V historických pramenech se jméno vesnice vyskytuje ve tvarech: Durrental (1281), Dunthal (1560) Dürnthal (1563), Dyrntol (1606), Dörnthal (1651), Dürenthal (1654), Dörnthal (1713), Dirnthal (1720) nebo Dörnthal (1846).\n\nPrvní písemná zmínka o Suchdolu pochází z roku 1281, kdy Chotěbor z Račic odkázal řádu německých rytířů z chomutovské komendy řadu vesnic spolu s jejich rychtami, právy a pozemky. Nacházel se na severním okraji tzv. Křimovského újezdu osídlovaného během třináctého století. Centrem vesnice je pramenná pánev, okolo které byly ve tvaru písmenu U postaveny usedlosti s navazující radiální plužinou.\n\nOd konce třináctého století patřila vesnice k chomutovskému panství. Chomutovský urbář v ní roku 1560 uvádí osm poddaných, kteří v rámci svých robotních povinností museli opravovat cesty a mosty a pracovat při kácení stromů a plavení dřeva nebo kosit louky. Poté, co se Chomutov v roce 1605 vykoupil z poddanství, se Suchdol stal součástí městského statku spravovaného z Krásné Lípy. Za účast na českém stavovském povstání byl tento statek městu zabaven, ale již v roce 1627 mu byl navrácen. Podle Berní ruly z roku 1654 ve vesnici nežil žádný sedlák, ale pouze osm chalupníků, kterým patřilo čtrnáct potahů, 26 krav, 36 jalovic, čtyři prasata a dvacet koz.\n\nHlavním zdrojem obživy bylo zemědělství, zejména pěstování žita, ovsa, tuřínu, zelí a lnu. Na konci devatenáctého století ve vsi fungovaly dvě hospody, mlýn a pracovali tři tesaři, truhlář a tři zedníci. Lidé si přivydělávali dřevorubectvím nebo domácí výrobou krajek a ozdobných prýmků. Na návsi bývala jediná studna, která napájela malý rybník přebudovaný na požární nádrž. Roku 1872 byla dokončena železniční trať Chomutov–Vejprty a na jižním okraji vesnice na ní byla postavena železniční zastávka.\n\nJedinou významnější událostí druhé světové války byl letecký útok hloubkařů na vojenský transport, jehož oběti byly pohřbeny na okolních loukách. Po vysídlení Němců na konci války se do vylidněné vesnice nastěhovali noví obyvatelé ze Slovenska. Počet obyvatel však postupně klesal a vesnice se měnila na rekreační osadu. Počátkem devadesátých let dvacátého století v ní trvale žili pouze dva lidé.\n\nSuchdol leží v katastrálním území \"Suchdol u Křimova\" o rozloze 3,07 km² v Ústeckém kraji asi 1,6 kilometru severovýchodně od Křimova a 7,5 kilometrů severozápadně od Chomutova.\n\nGeologické podloží je tvořené prekambrickými dvojslídnými a biotitickými rulami. V geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina. Nejvyšší bod území se nachází nedaleko vrcholu vrchu Chlum (762 m) v nadmořské výšce okolo 756 metrů, zatímco nejnižším bodem je hladina Chomutovky v Bezručově údolí mezi Druhým a Třetím Dolským Mlýnem. Samotná vesnice stojí ve výšce 630–685 metrů. Z půd převažují podzoly, ale pod samotnou vesnicí a v jejím nejbližším okolí se vyskytují také kambizemě. Významnou vodní plochou je vodní nádrž Křimov na Křimovském potoce. Ten se u Třetího Dolského Mlýna vlévá do Chomutovky, která tvoří severní hranici katastrálního území. Celá oblast leží na území přírodního parku Bezručovo údolí a svou severní částí také zasahuje do přírodní památky Bezručovo údolí.\n\nPři sčítání lidu v roce 1921 zde žilo 102 obyvatel (z toho 50 mužů), kteří byli kromě šesti cizinců německé národnosti a s výjimkou jednoho evangelíka patřili k římskokatolické církvi. Podle sčítání lidu z roku 1930 měla vesnice 96 obyvatel: čtyři Čechy a 92 Němců. Jeden z nich byl evangelík, jeden bez vyznání a ostatní se hlásili k římskokatolické církvi.\n\nRoku 1850 se Suchdol stal samostatnou obcí, ale vzhledem k nízkému počtu obyvatel byl roku 1950 připojen jako část obce ke Křimovu. K vesnici patřil také Třetí Mlýn (německy ) v Bezručově údolí.\n\nPři volbách do obecních zastupitelstev konaných 22. května 1938 v Suchdole žilo 62 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nSuchdol se nachází na konci krátké silnice III/00730, která odbočuje ze silnice III/25114 mezi Křimovem a Dominou. U jejich křižovatky stojí zastávka linkové autobusové dopravy. Podél jižního okraje vesnice vede železniční trať se zastávkou Křimov-Suchdol, ale v jízdním řádu 2015/2016 ji obsluhovaly pouze dva páry vlaků o víkendech v období od května do září.\n\nNa návsi se dochoval kamenný kříž. Od roku 1876 na ní stávala také novorománská kaple se zvonicí. V šedesátých letech dvacátého století se začala využívat pro skladování sena a později byla přestavěna na rekreační chatu.\n\n\n\n"}
{"id": "541539", "url": "https://cs.wikipedia.org/wiki?curid=541539", "title": "Čejkovice (Libědice)", "text": "Čejkovice (Libědice)\n\nČejkovice ( ) jsou malá vesnice, část obce Libědice v okrese Chomutov, od kterých jsou vzdáleny asi 2,5 km východně. V roce 2011 zde trvale žilo 36 obyvatel ve 22 domech. V roce 2014 zde bylo evidováno 29 adres. Vesnice leží v katastrálním území Libědice o výměře 11,04 km².\n\nNázev vesnice je odvozen z příjmení Čejka, znamená tedy ves lidí Čejkových. Používaly se také tvary \"Czeykowice\", \"Czizykowitz\", \"Czeikowice\", \"Cžegkowicz\" a další. První písemná zmínka o Čejkovicích – \"„censum in v. Schenkewitz ad domum in Kadano“\" – pochází z roku 1350 a byla nalezana v archívu maltézského kláštera v Praze.\n\nVesnice byla rozdělená mezi dva majitele. Jedním byl rod Sekerků ze sousedních Sedčic a jako druhý je v letech 1391–1437 uváděn vladyka Jiří Chlup z Čejkovic. Beneš Sekerka ze Sedčic roku 1372 prodal mimo jiné svou část Čejkovic Vilému z Olešné, Rackovi ze Soběsuk a Jindřichu Sekerkovi. Posledním příslušníkem čejkovických vladyků byl Jakub Chlup, který zemřel před rokem 1463, kdy je poprvé zmíněna zdejší tvrz. O rok později se stal novým majitelem Jan Žehrovský z Kolovrat. Později byly Čejkovice připojeny k sedčickému panství, zdejší tvrz přestala být vrchnostenským sídlem a v průběhu 16. století beze stop zanikla.\n\nDo začátku 17. století vystřídalo sedčické panství řadu majitelů. Do roku 1523 to byl Jiří Sekerka ze Sedčic, který ho prodal Albrechtu Šlikovi z Pasaunu a ten roku 1534 Žatci. Městu ho však zkonfiskoval král Ferdinand I. za účast na stavovském povstání. Zabavené panství koupil Volf Krajíř z Krajku, a když zemřel, zdědili je jeho synové Adam a Zdeněk. Ti zemřeli bez dědiců, takže statek připadl královské komoře. V roce 1575 ho za 32 000 kop míšeňských koupil Jan z Valdštejna a jeho syn Adam z Valdštejna ho prodal v roce 1599 Asmanu ze Štampachu, po kterém ho zdědila vdova Kateřina, původem Kaplířová ze Sulevic. Když císař Ferdinand II. vydal Obnovené zřízení zemské, prodala v roce 1628 veškerý majetek za 41 000 míšeňských Anně Solomoně Černínové z Chudenic a odešla ze země. Od téhož roku byly Čejkovice až do zrušení poddanství připojeny ke Krásnému Dvoru.\n\nJaké důsledky měla pro Čejkovice třicetiletá válka nevíme, ale sousední Sedčice, které leží jen 1,5 km východně, byly vypáleny. Berní rula v roce 1654 uvádí šest sedláků, jednoho chalupníka a popis vesnice vyznívá celkově dobře. V polovině 19. století byl u Čejkovic v provozu hnědouhelný důl \"Karel Josef.\"\n\nOd roku 1850 se Čejkovice staly samostatnou obcí v okrese Žatec, kde zůstaly až do roku 1960. Potom se staly místní částí Libědic a spolu s nimi byly v období 1981–1990 součástí obce Pětipsy. V listopadu 1990 se Libědice osamostatnily a Čejkovice zůstaly jejich osadou.\n\nČejkovice leží v údolí Liboce asi 13 km jihovýchodně od Kadaně a 9 km západně od Žatce. Podloží tvoří třetihorní horniny Českého masivu (jíly, štěrky, písky a uhelné sloje). Geomorfologicky je oblast součástí Krušnohorské subprovincie, konkrétně patří do Podkrušnohorské oblasti, celek Mostecká pánev a podcelek Žatecká pánev. Přibližně podél silnice do Čejkovic vede hranice mezi geomorfologickými okrsky Čeradická plošina na severu a Pětipeská kotlina na jihu. Na údolních svazích Čeradické plošiny se vyskytují sesuvy a erozní rýhy. Nejvyšší bod, bezejmenná kóta (321 m n. m.), leží na severní hranici katastru obce na hřebeni tzv. Přeskackých vrchů. Relativní výšková členitost terénu dosahuje asi 70 m. Z půdních typů převažují v okolí Čejkovic smonice a černozemě na spraších.\n\nJižně od vesnice protéká potok Liboc, který je jediným významným tokem v okolí. Asi jeden kilometr západně od vesnice leží na levém břehu Liboce bezejmenný rybník. Druhý rybník je jižně od vesnice u cesty do Račetic.\n\nOkolí Libědic, do kterého Čejkovice patří, je nejsušší oblastí Česka, protože roční úhrn srážek tu dosahuje pouhých 410 mm.\n\nAčkoliv je okolní krajina téměř odlesněná, většina dochovaných lesních porostů (celkem 13 ha) se nachází právě v okolí Čejkovic. Z celkové výměry katastrálního území 1 104 ha naprosto převažuje orná půda (913 ha), ostatní plochy (68 ha) a trvalé travní porosty (59 ha). Koeficient ekologické stability území je pouze 0,11 a jde tedy o nadprůměrně využívanou krajinu se zřetelným narušením přírodních struktur.\n\nPři sčítání lidu v roce 1921 v Čejkovicích bydlelo ve 37 domech 181 obyvatel (z toho 85 mužů). Většina z nich byla německé národnosti (167 lidí), Čechů bylo pouze třináct. Všichni se hlásili k římskokatolické církvi. Podle sčítání lidu v roce 1930 zde žilo ve 38 domech 231 obyvatel. Tři z nich se hlásili k československé národnosti a 228 k německé. Žilo zde 228 římských katolíků a tři lidé bez vyznání.\n\nV Čejkovicích sídlí společnost Gardetrans s.r.o. zaměřená na nákladní dopravu. Vesnicí prochází silnice III. třídy č. 22520 z Libědic do Žaboklik a začíná tu regionální cyklotrasa č. 3080 do Podbořan a dále do Krásného Dvora. Na východním konci vesnice je zastávka na železniční trati č. 160 Plzeň–Žatec, ale vlaky zde nezastavují.\n\n\n"}
{"id": "541540", "url": "https://cs.wikipedia.org/wiki?curid=541540", "title": "Háj (Loučná pod Klínovcem)", "text": "Háj (Loučná pod Klínovcem)\n\nHáj () je vesnice v Krušných horách v okrese Chomutov. Stojí asi třicet kilometrů jihozápadně od Chomutova a jeden kilometr jihovýchodně od Loučné, se kterou tvoří části obce Loučná pod Klínovcem. Vesnice vznikla v šestnáctém století v souvislosti s krušnohorským dolováním rud, ale postupně se proměnila v rekreační centrum zaměřené především na zimní sporty na nedalekém Klínovci.\n\nHáj leží v katastrálním území Háj u Loučné pod Klínovcem o rozloze 15,61 km².\n\nNázev vesnice je složen ze dvou slov. První část \"stolz\" pochází ze střední horní němčiny a znamená \"zpupný nebo nádherný\". Druhé slovo \"hain\" (háj) je staročeským označením pro panský les. V historických pramenech se jméno vyskytuje ve tvarech: Sstolczenhon (1654), Stolczenhain (1663) a Stolzenhan (1785 a 1847).\n\nPrvní písemné zmínky o vesnici pochází ze druhé poloviny šestnáctého století a zmiňují ji v souvislosti s kostelem v tehdejším . Vesnice vznikla v době rozmachu krušnohorského hornictví u významné cesty z Čech do Saska. V období před bitvou na Bílé hoře Háj tvořil součást hauenštejnského panství Kašpara Šlika z Holejče, kterému bylo za účast na českém stavovském povstání zkonfiskováno a roku 1623 vráceno jeho manželce.\n\nVzhledem k velké nadmořské výšce se v okolí nedařilo pěstování zemědělských plodin, a základem obživy se tak stal chov dobytka. Podle Berní ruly z roku 1654 ve vsi žilo sedmnáct chalupníků, dva zahradníci a osm poddaných bez majetku. Celkem měli osmnáct potahů, 51 krav, dvacet jalovic, jednu ovci a 21 koz. K vesnici patřil také pivovar, krčma a čtyři mlýny. Lidé kromě chovu zvířat pracovali v lese a věnovali se obchodu. Přímo ve vesnici se na pravém břehu potoka Bílá voda dochovaly pozůstatky několika hald a asi deseti štol a šachet, ve kterých se těžila železná ruda.\n\nDo roku 1756 se vesnice značně rozrostla. Měla 92 domů, fungovalo v ní šest mlýnů a drátovna a živnost provozovala řada řemeslníků. Podle Schallerovy z roku 1785 Háj patřil k ostrovskému panství. Úpadek těžby v Krušných horách způsobil, že si lidé museli hledat nové zdroje obživy. Staly se jimi zejména výroba krajek a rukavic v okolních drobných podnicích nebo práce v lese a na stavbách.\n\nPřed polovinou devatenáctého století měl Háj tisíc obyvatel ve 123 domech, školu, dvě hospody, drátovnu a pět mlýnů. V devadesátých letech devatenáctého století měla škola tři třídy, u vesnice se těžilo ložisko rašeliny a východně od vesnice se ve vápence vyrábělo vápno.\n\nV první polovině devadesátých let dvacátého století v Háji firma Tomáš Rameš provozovala malý podnik, ve kterém se vyráběl kovový nábytek. Po zániku firmy zůstal v areálu bývalé továrny nebezpečný odpad, který musel být zlikvidován na náklady Ústeckého kraje. Samotná vesnice se proměnila v rekreační centrum, které těží z blízkosti lyžařských areálů na nedalekém Klínovci.\n\nPři sčítání lidu v roce 1921 zde žilo 1104 obyvatel (z toho 498 mužů), kteří byli kromě osmi cizinců německé národnosti a s výjimkou dvou evangelíků patřili k římskokatolické církvi. Podle sčítání lidu z roku 1930 měla vesnice 1228 obyvatel: jednoho Čechoslováka, 1220 Němců a sedm cizinců. Kromě sedmi evangelíků se hlásili k římskokatolické církvi.\n\nPo zrušení poddanství byl Háj samostatnou obcí v jáchymovském okrese. Roku 1949 se stal osadou Loučné, která byla začleněna do okresu Karlovy Vary-okolí a od roku 1961 do okresu Chomutov. Obě vesnice patřily v období od 1. ledna 1986 do 31. prosince 1991 jako části obce k Vejprtům. Od 1. ledna 1992 je Háj částí znovu samostatné obce Loučná, resp. Loučná pod Klínovcem.\n\n\n\n"}
{"id": "541541", "url": "https://cs.wikipedia.org/wiki?curid=541541", "title": "Loučná (Loučná pod Klínovcem)", "text": "Loučná (Loučná pod Klínovcem)\n\nLoučná () je část města Loučná pod Klínovcem v okrese Chomutov v Ústeckém kraji. Stojí v Krušných horách v nadmořské výšce přibližně 870–970 metrů, asi devět kilometrů jihozápadně od Vejprt. Historie vesnice je spojená s těžbou železné rudy a stříbra, která zde však nedosáhla intenzity jako ve Vejprtech nebo Přísečnici. Od třicetileté války se obyvatelé živili především řemesly, obchodem a výrobou textilního zboží. Ve druhé polovině dvacátého století se vesnice téměř vylidnila, ale začal se v ní úspěšně rozvíjet cestovní ruch spojený s lyžařskými areály na Klínovci.\n\nLoučná leží v katastrálním území Loučná pod Klínovcem o rozloze 5,28 km². Loučná byl do roku 2003 také název obce, které byla základě místního referenda od 1. ledna 2004 přejmenována na Loučnou pod Klínovcem. Od 10. října 2006 byl této obci vrácen status města.\n\nPůvodní německý název znamená lučnaté údolí a přívlastek se používal pro odlišení od stejnojmenného města na německé straně hranice. Jiné vysvětlení původu jména jej odvozuje ze staroněmeckého slova \"wyz\" ve významu bílý. Tomu odpovídá i název potoka Polava, který je slovanského původu a se mohl jmenovat Bílý potok nebo Bělava. V historických pramenech se jméno vesnice vyskytuje ve tvarech Wizentahl (1431), puol Wizitale (1449), w Bysentalu (1528), ve Wizentolu (1534), Wiesenthal (1785) nebo Český Wiesenthal a Böhmisch Wiesenthal (1848). Název Loučná se začal používat roku 1947.\n\nPrvní písemná zmínka o Loučné pochází z roku 1431, kdy si bratři Aleš a Vilém ze Šumburka dělili perštejnské panství. Polovina Loučné s dalšími vesnicemi a Perštejnem tehdy připadla Alešovi. Je možné, že vesnice dočasně zpustla během husitských válek, protože zpráva z roku 1449 ji uvádí jako pustou. Okolo roku 1455 byl v Loučné postaven hamr a od roku 1521 zde začínala nová silnice do Božího Daru a Jáchymova. Podle listiny nalezené roku 1943 na radnici, a později ztracené, byla Loučná již roku 1527 povýšena na město. Ve stejném roce se v ní těžila nejspíše železná ruda. Z roku 1536 se dochovala zpráva o nálezu stříbrné žíly, která však byla vydatná jen na počátku a hlavní část ložiska byla rychle vyčerpána. Oblast Loučné se nacházela na rozhraní vejprtského a božídarského hornického revíru a výraznější těžba tu probíhala až ve druhé polovině šestnáctého století. Největším dílem byla štola Nejsvětější Trojice, zmíněná jako žíla snad právě již v roce 1536.\n\nRoku 1601 byla Loučná císařem Rudolfem II. povýšena na horní město, což potvrdil a novými svobodami vylepšil císař Matyáš v roce 1612. O čtyři roky později navíc městu znovu propůjčil městský znak.\n\nJiž roku 1525 došlo k vyměření hranice mezi Čechami a Saskem. Na protějším německém břehu Polavy tak zůstal Unterwiesenthal a později mnohem významnější Oberwiesenthal, kam docházeli lidé z Loučné a Háje do kostela. Nový kostel byl mezi oběma českými vesnicemi postaven roku 1541, ale brzy zchátral. Třicetiletá válka přinesla Loučné velké problémy. Roku 1640 vojsko generála Johana Banéra Loučnou vypálilo. Změnily se také náboženské poměry a evangelíci, kteří ve městě převažovali, začali být pronásledováni. Mnoho jich odešlo do Saska a ostatní museli přestoupit ke katolictví. Uprchlíci na saské straně potoka založili vesnici Hammerunterwiesenthal. V důsledku těchto událostí město upadlo. Ustalo hornictví a zbývající obyvatelé se začali věnovat obchodu se Saskem. Podle berní ruly z roku 1654 bylo ve městě jen šestnáct obydlených usedlostí. Fungoval zde pivovar a jedinými řemeslníky byli puškař a řezník. Ostatní obdělávali půdu, chovali malé množství dobytka a pracovali v lese. Aby si místní mohli postavit nový kostel, byli roku 1647 na několik let osvobozeni od některých poplatků.\n\nNový kostel však byl vysvěcen až roku 1656 a stal se filiálním kostelem božídarské farnosti. Nový kostel Obrácení svatého Pavla byl postaven přibližně o osmdesát let později v letech 1731–1737. Také on byl zpočátku filiální, ale roku 1760 odkázala vdova Ludmila Haydová svůj dům církvi, která jej využila jako faru nově zřízené farnosti. V polovině osmnáctého století byla postavena nová barokní radnice. Situace ve městě se v té době začala zlepšovat. V polovině osmnáctého století zde stály dva mlýny o jednom a dvou kolech, v pivovaru se vařilo 125 sudů piva ročně, v rybnících se chovaly ryby a působila zde řada řemeslníků včetně hamru. Město mělo také svého učitele, ale školní budova byla postavena až roku 1780. Nová škola postavená roku 1827 byla v roce 1893 rozšířena na trojtřídní. Heinrich Zierold zde po roce 1769 otevřel továrnu na výrobu pozamentů. Rozvinutá byla také domácí výroba krajek, kterou ve městě roku 1769 provozovalo asi sto výrobců.\n\nDošlo také k pokusu o obnovu dolů. Roku 1770 horníci obnovili práce ve štole Nejsvětější Trojice, ale již o dva roku později těžbu pro nedostatek peněz zastavili. Naposledy se zde o těžbu pokoušeli v letech 1823–1828. Koncem omnáctého století však horníci pracovali v dolech na úbočí Klínovce v místech nad hotelem Nástup, kde se těžila železná ruda ještě roku 1856. Při průzkumu v letech 1961–1962 byly ve štole zpřístupněné v délce 410 metrů zjištěny rudy železa, mědi, zinku a také fluorit.\n\nRoku 1842 ve městě stálo 42 domů rozmístěných podle silnice. V poslední čtvrtině devatenáctého století se v novém podniku J. R. Sobitschka začaly vyrábět rukavice. Elektřina sloužila v továrně ke svícení již od roku 1890. Výjimečným se však podnik stal, když ve stejném roce jako první v Rakousku-Uhersku zavedl parní stroj k pohonu šicích strojů. Ve stejné době se začaly vyrábět krajky z lidských vlasů. Na rozvod elektřiny do celé obce si obyvatelé museli počkat až do roku 1906. Po určitou dobu ve městě fungovala drátovna a výrobna mýdla. Kromě práce v textilních továrnách a běžných řemesel patřil ke zdrojům příjmů také prodej koní.\n\nPo druhé světové válce došlo k vysídlení Němců z Československa. Počet obyvatel se prudce snížil a pokles pokračoval i v dalších desetiletích, až se vesnice téměř vylidnila. Ve druhé polovině dvacátého století se změnila v centrum individuální rekreace a v roce 1991 bylo ve vesnici pouze šest trvale obydlených domů a kromě pěti penzionů také 67 soukromých rekreačních objektů. Poskytovatelé ubytování těží zejména z blízkosti lyžařských areálů na Klínovci.\n\nPři sčítání lidu v roce 1921 zde žilo 1126 obyvatel (z toho 520 mužů), z nichž bylo patnáct Čechoslováků, 1107 Němců a čtyři cizinci. Kromě sedmi evangelíků a jednoho člověka bez vyznání byli členy římskokatolické církve. Podle sčítání lidu z roku 1930 mělo město 1355 obyvatel: devatenáct Čechoslováků, 1326 Němců a deset cizinců. Kromě římskokatolické většiny zde žilo 32 evangelíků, tři příslušníci církve československé a osmnáct lidí bez vyznání.\n\nKoncem devatenáctého století v Loučné působily spolky vojenských veteránů, hasičů, kostelních hudebníků, krušnohorský, pěvěcký, zemědělský, spořitelní a záložní spolek. Velmi aktivní bývala pobočka krušnohorského spolku, jejíž členové udržovali cestu na vrchol Klínovce a vydávali propagační tiskoviny (pohlednice, plakáty) s motivy města a sousedního Háje.\n\nVe městě stojí památkově chráněná barokní budova bývalé radnice (často uváděné jako fara) z roku 1784. Významná je také barokní budova bývalé radnice s fasádami členěnými lizénami. Barokní kostel Obrácení svatého Pavla z let 1731–1737 byl zbořen v roce 1981. Na katastrálním území Loučná pod Klínovcem se nachází rovněž památkově chráněná historická vápenka, jejíž areál je součástí krajinné památkové zóny Hornická kulturní krajina Háj - Kovářská - Mědník.\n\nPosledních deset lež života zde prožil, a nakonec byl pohřben, krušnohorský malíř Gustav Zindel z Radenova.\n\n\n\n"}
{"id": "541543", "url": "https://cs.wikipedia.org/wiki?curid=541543", "title": "Lideň", "text": "Lideň\n\nLideň () je malá vesnice v Krušných horách v okrese Chomutov. Nachází se asi osm kilometrů západně od Chomutova v nadmořské výšce okolo 670 metrů. Byla založena ve třináctém století a většinu své existence patřila k chomutovskému panství. Po zrušení poddanství se stala samostatnou obcí, kterou zůstala až do poloviny dvacátého století. Od roku 1989 je částí obce Málkov. V roce 2011 v Lidni žilo 37 obyvatel a roku 2016 v ní bylo evidováno 26 adres.\n\nNázev vesnice je odvozen z osobního jména Ľuden nebo Liden (zkráceně pravděpodobně Ľudislav nebo Ľudomír) ve významu Lidnův dvůr. V historických pramenech se jméno vesnice vyskytuje ve tvarech: Ludem (1281), Ludein (1359), Glidny (1571), Glyden (1629), Kliden (1629) nebo Glieden (1787). Německý tvar vznikl ze spojení \"k Lidni.\"\n\nPrvní písemná zmínka o vesnici pochází z roku 1281 a nachází se v listině, kterou ji spolu s dalšími vesnicemi odkázal Chotěbor z Račic s manželkou řádu německých rytířů z chomutovské komendy. Na rozdíl od ostatních vesnic je s nedalekou Vysokou v listině uvedena českým názvem. Jednotlivé usedlosti obklopovaly náves a navazovala na ně radiální plužina. Vesnice zůstala součástí chomutovského panství až do konce šestnáctého století. Městské urbáře v ní v letech 1560 a 1563 uvádí osm poddaných. Podle chomutovského privilegia z roku 1571 museli kupovat pivo z vrchnostenského pivovaru, ale prodávat ho směli pouze při svatbách, křtech, posvíceních a církevních svátcích.\n\nRoku 1623 koupil hasištejnské panství, jehož součástí tehdy Lideň byla, Jaroslav Bořita z Martinic. Po třicetileté válce je však jako majitel uváděn Otto z Trauburku, kterému patřilo panství Poláky. Berní rula z roku 1654 ve vsi zaznamenala osm chalupníků a jednoho obyvatele závislého na obci. Hlavním zdrojem obživy byl chov dobytka, ale pěstovalo se také žito a len, ze kterého se vyráběla příze. Tereziánský katastr vydaný v roce 1747 v Lidni uvádí deset hospodářství, ke kterým patřilo přes 216 strychů půdy. Kromě zemědělců tu žili také tři nádeníci a jeden tkadlec.\n\nV roce 1779 byl u vesnice otevřen málo výnosný důl na železnou rudu, ale brzy zanikl. V díle Jaroslava Schallera je však označen jako vydatný a provozovaný ještě na počátku devatenáctého století. V devatenáctém století ve vesnici dvakrát hořelo. Při požáru v roce 1835 shořely čtyři usedlosti s kaplí svatého Floriána a roku 1893 vyhořelo dokonce devět domů. V letech 1897–1898 byla postavena silnice z Celné. Obec ji financovala díky okresní podpoře ve výši pěti korun na jeden metr délky. Roku 1898 ve vesnici žilo osm rodin, jejichž obživou bylo zemědělství, tři domkáři s malými pozemky a tři řemeslníci: zedník, tesař a švec. K obci patřilo 222 hektarů pozemků a pošta byla denně donášena z Křimova. Děti chodily do školy ve Vysoké.\n\nPo skončení druhé světové války vzniklo lesní družstvo, které sdružilo správu okolních lesů, ale roku 1954 přešlo do majetku podniku Státní lesy. V sedmdesátých letech dvacátého století bylo ve vesnici postaveno několik rekreačních chat. Na konci dvacátého století byla v rámci Programu obnovy vesnice opravena kaple znovuvysvěcená v roce 1999, zaveden místní rozhlas a zřízeno veřejné osvětlení.\n\nLideň leží ve stejnojmenném katastrálním území o rozloze 2,23 km² v Ústeckém kraji asi tři kilometry severozápadně od Málkova a osm kilometrů západně od Chomutova.\n\nKatastrální území lze z geologického hlediska rozdělit do tří oblastí. Podél severní hranice a na severovýchodním úbočí Malé skály se vyskytují prekambrické dvojslídné a biotitické ruly. Většinu území tvoří předvaryské intruzivní horniny (metagranity, metagranodiority a ortoruly) a v jižní části se nacházejí metamorfované prekambrické spodnokorové a plášťové horniny. V geomorfologickém členění Česka leží v geomorfologickém celku Krušné hory a v podcelku Loučenská hornatina na rozhraní okrsků Přísečnická hornatina a Bolebořská vrchovina. Hranice mezi okrsky vede ve směru jihozápad–severovýchod od Vysoké k Lidni a déle k Nebovazům. Nejvyšším bodem území je vrch Malá skála (695 m) východně od vesnice, zatímco nejnižší bod je ve výšce okolo 510 metrů u silnice do Zelené. Samotná vesnice stojí ve výšce 655–680 metrů.\n\nZ půd se vyskytují především kambizemě a podzoly na severozápadě a východně od vesnice. Velmi úzký pruh půdy podél západní hranice území u Vysoké patří mezi organosoly, konkrétně rašeliny. V území se nenachází žádné vodní plochy. Významnější vodním tokem je Hutná, která teče podél části severní hranice. Na jihozápadě hranici tvoří jedna ze zdrojnic Lideňského potoka, který se u Málkova vlévá do Podkrušnohorského přivaděče.\n\nPři sčítání lidu v roce 1921 zde žilo 67 obyvatel (z toho 31 mužů) německé národnosti, kteří byli členy římskokatolické církve. Podle sčítání lidu z roku 1930 měla vesnice 86 obyvatel německé národnosti, z nichž se všichni kromě jednoho evangelíka hlásili k římskokatolické církvi.\n\nPo zrušení poddanství se Lideň roku 1850 stala samostatnou obcí, kterou zůstala až do 1. ledna 1955, kdy byla připojena jako část obce k Vysoké. Od 1. července 1960 byla spolu s ní přičleněna k Místu a od 1. ledna 1989 k Málkovu. Starosty v devatenáctém století byli Karl Olbert (1848–1872), Wnzel Olbert, Bernard Görg, Bernard John a Karl Tautermann.\n\nPři volbách do obecních zastupitelstev konaných 22. května 1938 v Lidni žilo 44 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nCelná leží na silnici třetí třídy číslo III/22321 ze Zelené do Celné. Ve vesnici není žádná zastávka linkové autobusové dopravy. Nejbližší se nachází 2,6 km daleko v Zelené. Nejbližší pravidelně obsluhovaná železniční zastávka je v Málkově na železniční trati Chomutov–Cheb. Vesnicí ani jejím blízkým okolím nevede žádná značená turistická trasa, ale po silnici je značena cyklotrasa č. 3080 z Vikletic do Celné.\n\nVe středu vesnice stojí kaple svatého Floriána z roku 1840. Menší kaplička svatého Huberta, ve které bývala dřevěná socha Piety, se nachází východně od vsi u polní cesty do Strážek. Na západním okraji vesnice stojí u silnice do Vysoké kříž.\n\n\n\n"}
{"id": "541544", "url": "https://cs.wikipedia.org/wiki?curid=541544", "title": "Vysoká (Málkov)", "text": "Vysoká (Málkov)\n\nVysoká () je malá vesnice v Krušných horách v okrese Chomutov. Nachází se asi 8,5 kilometrů západně od Chomutova v nadmořské výšce okolo 680 metrů. Byla založena ve třináctém století a většinu své existence patřila k chomutovskému panství. Po zrušení poddanství se stala samostatnou obcí, kterou zůstala až do šedesátých let dvacátého století. Od roku 1989 je částí obce Málkov. V roce 2011 ve Vysoké žilo 29 obyvatel a roku 2016 v ní bylo evidováno 73 adres.\n\nV historických pramenech se jméno vesnice vyskytuje ve tvarech: Vizok (1281), zum Wisset (1533), Wiesset (1571), Wysoky (1571), Wiset a Wysek (1606), Wyset (1629), Wisset (1787 a 1846) a Vysoká nebo Wisset (1848).\n\nPrvní písemná zmínka o vesnici pochází z roku 1281 a nachází se v listině, kterou ji spolu s dalšími vesnicemi odkázal Chotěbor z Račic s manželkou řádu německých rytířů z chomutovské komendy. Patřila do tzv. Křimovského újezdu, ale od okolních vesnic se liší půdorysným uspořádáním. Ostatní vsi měly domy uspořádané okolo návsi a navazovala na ně radiální plužina, zatímco domy ve Vysoké byly postaveny ve dvou řadách, na které navazovala záhumenicová plužina. Při záchranném archeologickém výzkumu ve vsi nebyly nalezeny žádné středověké artefakty. Existují proto hypotézy, že původní Vysoká stávala asi půl kilometru na jih od dochované vesnice v místech, kde se dříve stýkaly historické cesty, nebo že specifické zacházení s odpadem nevytvořilo archeologicky zjistitelné stopy.\n\nVesnice zůstala součástí chomutovského panství až do počátku sedmnáctého století. Městské urbáře v ní v letech 1560 a 1563 uvádí šestnáct poddaných (tj. 70–80 obyvatel), kteří museli od roku 1571 kupovat pivo pouze z Chomutova. Stále zde pila zmiňovaná v roce 1563 a pracovalo několik tkalců, kteří byli roku 1533 přijati do chomutovského cechu pláteníků. Později bývali zdejší řemeslníci členy cechů v Místě. V patnáctém a šestnáctém století vedla přes Vysokou jedna z větví obchodní cesty z Kadaně do Míšně, a proto zde stávala celnice. Za koně se platilo clo ve výši jednoho groše a za dobytek podle velikosti dva až tři feniky.\n\nPravděpodobně od roku 1572 se Vysoká stala součástí panství Poláky a od roku 1605 patřila k březenskému panství. V roce 1623 je zmíněna mezi vesnicemi, které koupil Jaroslav Bořita z Martinic spolu s hasištejnským panstvím. Od roku 1651 byla převedena k panství Poláky, které patřilo hraběti Ottovi z Trauburku. Berní rula z roku 1654 ve vsi zaznamenala šestnáct chalupníků a dva obyvatele závislé na obci. Chalupníci hospodařili na pozemcích tvořených poli, loukami a lesy. Jeden z nich kromě toho šenkoval. Tereziánský katastr vydaný v roce 1747 v Lidni uvádí osmnáct hospodářství, ke kterým patřilo 317 strychů půdy, šest řemeslníků a tři nádeníky. Zemědělství ve Vysoké hrálo, vzhledem k velké nadmořské výšce, vedlejší roli. Převážnou část pozemků tvořily pastviny a lesy a většinu plodin lidé pěstovali jen pro vlastní potřebu. Jedinou výjimkou představoval len, který se zde podomácku zpracovával nebo se prodával zejména do Chomutova.\n\nBěhem napoleonských válek ve vesnici zemřeli a byli pohřbeni tři ruští vojáci. V letech 1897–1898 byla postavena silnice z Celné do Lidně. Obec ji financovala díky okresní podpoře ve výši pěti korun na jeden metr délky. Roku 1898 ve vesnici žilo sedmnáct sedláků a sedm domkářů. Živili se převážně zemědělstvím, ale svou činnost zde provozovalo také dvacet řemeslníků a živnostníků, ze kterých převládali zedníci a tesaři. Z celkových 388 hektarů území obce tvořila 148 ha orná půda, 150 ha lesy, 40 ha pastviny, 33 ha louky a jeden hektar zahrady. Obec měla kromě dvou rybníků bohaté zdroje vody v podobě pramenů a studní a na severozápadním okraji se nacházela nádrž o objemu 40 m³, která zásobovala 300 metrů dlouhý vodovod postavený v roce 1907.\nf\nJedinou významnější událostí druhé světové války bylo poškození jednoho domu leteckou pumou svrženou pravděpodobně během letecké bitvy u Kovářské dne 11. září 1944, během které americké bombardéry nouzově shazovaly munici. Po válce došlo k vysídlení německých obyvatel, ale vesnici se již nepodařilo se dosídlit. Na konci padesátých let dvacátého století byla proto armádou zbořena řada prázdných a neudržovaných usedlostí a jiné byly přeměněny na rekreační objekty. Přesto se zachovalo několik původních domů, jejichž trámové stropy mohou pocházet z přelomu šestnáctého a sedmnáctého století.\n\nVysoká leží v katastrálním území \"Vysoká u Chomutova\" o rozloze 3,87 km² v Ústeckém kraji asi tři kilometry severozápadně od Málkova a 8,5 kilometrů západně od Chomutova.\n\nKatastrální území lze z geologického hlediska rozdělit do tří oblastí. Přibližně v severní třetině se vyskytují prekambrické dvojslídné a biotitické ruly. Střední část a nejjižnější výběžek území tvoří předvaryské intruzivní horniny (metagranity, metagranodiority a ortoruly). Jižně od Vysoké se nacházejí metamorfované prekambrické spodnokorové a plášťové horniny. V geomorfologickém členění Česka leží v geomorfologickém celku Krušné hory a v podcelku Loučenská hornatina na rozhraní okrsků Přísečnická hornatina a Bolebořská vrchovina. Hranice mezi okrsky vede ve směru jihozápad–severovýchod podél severního okraje vesnice. Nejvyšším bodem je bezejmenná kóta (814 m) severně od vrcholu Poustevny. Samotná vesnice stojí ve výšce 660–700 metrů.\n\nZ půd převažují kambizemě, ale při severozápadní hranici se vyskytují také podzoly a v krátkém úzkém pruhu mezi vesnicí a hranicí s katastrálním území Lideň také rašelinné půdy. V území se nenachází žádné vodní plochy. Z vodních toků je největší Prunéřovský potok, který v krátkém úseku teče podél severozápadní hranice. Severozápadně od Vysoké pramení bezejmenný levostranný přítok Hutné a na jihovýchodě Lideňský potok, který se u Málkova vlévá do Podkrušnohorského přivaděče. Malá částí území na pravém údolním svahu Prunéřovského potoka pod silnicí z Celné do Vysoké Jedle se nachází na území přírodního parku Údolí prunéřovského potoka.\n\nPři sčítání lidu v roce 1921 zde žilo 184 obyvatel (z toho 89 mužů), kteří byli kromě tří cizinců německé národnosti a všichni patřili k římskokatolické církvi. Podle sčítání lidu z roku 1930 měla vesnice 176 obyvatel: 174 Němců a dva cizince. Všichni byli římskokatolického vyznání.\n\nPo zrušení poddanství se Vysoká roku 1850 stala samostatnou obcí, ke které od 1. ledna 1955 patřila také místní část Lideň. Spolu byly 1. července 1960 připojeny k Místu, jehož součástí byly až do roku 1988. Od 1. ledna 1989 se Vysoká stala částí obce Málkov. Na konci devatenáctého století byli starosty obce Josef Barth (1874–1883), Karl Olbert starší (do roku 1886), Josef Berbalk (do roku 1889), Antonín Tobisch (do roku 1892), Karl Olbert mladší (do roku 1898) a znovu Josef Berbalk.\n\nPři volbách do obecních zastupitelstev konaných 22. května 1938 ve Vysoké žilo 106 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nVysoká leží na silnici třetí třídy číslo III/22321 ze Zelené do Celné. Ve vesnici není žádná zastávka linkové autobusové dopravy. Nejbližší se nachází 2,4 km daleko v Zelené. Nejbližší pravidelně obsluhovaná železniční zastávka je v Málkově na železniční trati Chomutov–Cheb. Vesnicí ani jejím blízkým okolím nevede žádná značená turistická trasa, ale po silnici je značena cyklotrasa č. 3080 z Vikletic do Celné.\n\nŠkola ve Vysoké, kterou navštěvovaly také děti z Lidně, vznikla v osmnáctém století a postupně byla umístěna v domech čp. 7, 10 a 32. V osmnáctém století se však vyučovalo pouze v zimě, a kromě čtení a psaní se žáci učili např. vázat košťata nebo plést košíky. Nová jednotřídní budova školy byla postavena roku 1829 a další v roce 1872. Roku 1898 byla místní škola označena jako podučitelská expozitura s jednou třídou, do které chodilo 38 žáků. Plat zdejšího podučitele byl 116 zlatých ročně. Škola zanikla na konci druhé světové války.\n\nOd roku 1885 ve Vysoké fungoval Nemocenský a podpůrný pohřební spolek. Ve stejné době zde působil také Německý pedagogický spolek Hora Svatého Šebestiána a okolí a od roku 1898 také Zemědělský a lesnický spolek, který provozoval dobytčí váhu a bylinnou zahradu. Všechny spolky později zanikly. Po roce 1990 se však majitelé usedlostí a chat začali podílet na chodu vesnice a postavili dětské hřiště. Díky Programu obnovy vesnice byla zrekonstruována požární nádrž, opraveny cesta a zřízeno veřejné osvětlení a místní rozhlas.\n\nAsi 500 m severovýchodně od vesnice se nacházel zrušený hřbitov s márnicí v nároží. Na návsi stávala novorománská kaple z roku 1881 (nebo 1880) se dvěma zvony. Býval v ní barokní oltář se dvěma dřevěnými gotickými soškami svaté Barbory. Sošky se ztratily a kaple zanikla v padesátých letech dvacátého století, kdy byla přestavěna na obytný dům. Z původních sedmi křížů se dochoval pouze jeden litinový kříž ze druhé poloviny devatenáctého století a sousoší Nejsvětější Trojice v zahradě u domu čp. 86.\n\n\n\n"}
{"id": "541546", "url": "https://cs.wikipedia.org/wiki?curid=541546", "title": "Zelená (Málkov)", "text": "Zelená (Málkov)\n\nZelená () je část obce Málkov v okrese Chomutov. Nachází se asi 800 m západně od Málkova na březích Lideňského potoka. V roce 2014 zde bylo evidováno 133 adres. V roce 2011 zde trvale žilo 397 obyvatel v 82 domech.\n\nZelená je také název katastrálního území o rozloze 1,76 km. Zelená leží i v katastrálním území Ahníkov o rozloze 4,49 km a Kralupy u Chomutova o rozloze 7,03 km.\n\nPůvodní název vesnice \"Grün\" pochází z oblasti jihozápadního Saska, Chebska, Smrčin a Durynska, odkud se šířilo spolu s osadníky do jiných míst. Slovo Grün znamenalo pole vytvořené na místě paseky. V historických pramenech se jméno vesnice vyskytuje ve tvarech: Grnj (1543), Grin (1518), Grinu (1638) a Grün (1787).\n\nJako první písemná zmínka bývá uváděn rok 1490, ale chomutovská Heimatkunde uvádí existenci vsi už na konci 14. století.\n\nPři sčítání lidu v roce 1921 zde žilo 200 obyvatel (z toho 108 mužů) německé národnosti, kteří s výjimkou jednoho evangelíka patřili k římskokatolické církvi. Podle sčítání lidu z roku 1930 měla vesnice 230 obyvatel německé národnosti, z nichž byl jeden evangelík, jeden bez vyznání a ostatní se hlásili k římskokatolické církvi.\n\n\n"}
{"id": "541547", "url": "https://cs.wikipedia.org/wiki?curid=541547", "title": "Dobřenec", "text": "Dobřenec\n\nDobřenec () je malá vesnice, část města Mašťov v okrese Chomutov. Nachází se asi 3 km na jihozápad od Mašťova. V roce 2015 zde bylo evidováno 26 adres.\n\nDobřenec je také název katastrálního území o rozloze 4,91 km². V jižní části katastrálního území stávala malá vesnice Emanuelův Dvůr, která zanikla v sedmdesátých letech dvacátého století vysídlením.\n\nNázev vesnice je zdrobněním odvozen z osobního jména \"Dobřeň,\" což také pravděpodobně byla původní varianta názvu osady. V historických pramenech se jméno vyskytuje ve tvarech: de Dobrsenz (1281), in Dobrzienczi (1401), in Dobrzinczi (1455), ve vsi Dobrzeny (1542), w Dobrženczy (1545), Doberencz (1593), Dobrzenicz (1615), Dobrentz (1654) nebo Dobrenz (1787).\n\nPrvní písemná zmínka o vesnici pochází z roku 1281 a zmiňuje ji jako sídlo Předoty z Dobřence (\"Pyrsedote de Dobrsenz\"). Podle berní ruly z roku 1654 žili ve vesnici po třicetileté válce jen čtyři sedláci a devět chalupníků, kteří spolu s dalším dobytkem chovali jedenáct krav a 24 jalovic. O sto let později zde kromě zemědělců pracovali také kovář, hrnčíř a mlynář v pronajatém panském mlýně. Ve čtyřicátých letech devatenáctého století měla vesnice 139 obyvatel, byla v ní hospoda a kaple Nejsvětější Trojice na návsi. Patřila také k významným producentům medu.\n\nOd roku 1850 patřil Dobřenec jako samostatná obec do doupovského okresu, ale o osmnáct let později byl převeden do okresu Kadaň. Jako místní část k němu patřil Emanuelův Dvůr a od roku 1869 také Konice. V padesátých letech dvacátého století obec ztratila samosprávu a stala se místní částí Podbořanského Rohozce a od roku 1961 patří k Mašťovu.\n\nPo skončení druhé světové války byla většina obyvatel vystěhována a vesnici se nepovedlo dosídlit ani na polovinu předválečného stavu. Pokles počtu obyvatel pokračoval po zřízení vojenského újezdu Hradiště. Přestože byla ve vesnici postavena nová drůbežárna, kravín a mechanizační stanice zemědělské techniky, nedařilo se přilákat obyvatele ani výstavbou čtyř nových obytných domů. Život ve vesnici totiž znepříjemňovaly časté průjezdy zemědělských strojů a vojenské techniky, ale také nedostatek služeb. V roce 1969 zde fungoval jen kiosek s občerstvením a jídelna státního statku. Prodej běžného zboží zajišťovala pojízdná prodejna, která přijížděla jen dvakrát týdně.\n\nK Dobřenci patřil také \"Jalový Dvůr\" () zmiňovaný již v roce 1455, jehož zříceniny se nachází necelý jeden kilometr na severovýchod od vesnice (již v katastrálním území Sedlec u Radonic). Kromě vlastního hospodářského dvora zde stál další obytný dům a v roce 1930 v nich žilo celkem deset lidí.\n\nPři sčítání lidu v roce 1921 zde žilo 147 obyvatel (z toho 69 mužů), kteří byli kromě dvou cizinců německé národnosti a všichni patřili k římskokatolické církvi. Podle sčítání lidu z roku 1930 měla vesnice 146 obyvatel německé národnosti a římskokatolického vyznání.\n\n"}
{"id": "541549", "url": "https://cs.wikipedia.org/wiki?curid=541549", "title": "Konice (Mašťov)", "text": "Konice (Mašťov)\n\nKonice ( ) jsou osada, část města Mašťov v okrese Chomutov. Nachází se asi 4 km na jihozápad od Mašťova. V roce 2015 zde byly evidovány čtyři adresy.\n\nKonice leží v katastrálním území Konice u Mašťova o rozloze 2,45 km².\n\nNázev Konice pochází ze staročeského výrazu \"konnicě\" ve významu stáj pro koně. První písemná zmínka \"Coniz monii Osek\" je z roku 1196.\n\nPři sčítání lidu v roce 1921 zde žilo 132 obyvatel (z toho 66 mužů), kteří byli s výjimkou jednoho cizince německé národnosti a všichni se hlásili k římskokatolické církvi. Podle sčítání lidu z roku 1930 měla vesnice 134 obyvatel německé národnosti a římskokatolického vyznání.\n\n"}
{"id": "541553", "url": "https://cs.wikipedia.org/wiki?curid=541553", "title": "Dolní Halže", "text": "Dolní Halže\n\nDolní Halže () je osada obce Měděnec v okrese Chomutov. Nachází se asi 3 km na jihozápad od Měděnce. V roce 2009 zde nebyla evidována žádná adresa.\n\nDolní Halže leží v katastrálním území Horní Halže o výměře 3,44 km.\n\nNázev vesnice je odvozen z německého jména \"Hals,\" které v překladu znamená krk, hrdlo nebo šíje a vesnice ho dostávaly podle polohy na dlouhé, úzké vyvýšenině. V 15. století tvořily s Horní Halží jedinou vesnici, ale v dalším století byly zmiňovány odděleně. V historických pramenech se jméno vesnice objevuje ve tvarech: Gyessen, halzie (1431), ves halzie (1481), Halsß (1545), \"vsi horzeyssi a doleyssy, kteréž slovou hrdlo jinak hals\" (1577), dolyssj halssy (1602), Unterhalß (1628), Unterhals (1654) nebo Unter Hals (1787).\n\nPrvní písemná zmínka pochází z roku 1431.\n\nV 19. století se okolo vesnice těžila skarnová železnorudná ložiska. Jihozápadně od vsi se dvěma štolami a několika menšími šachtami dobývala magnetitová čočka. Výsledkem těžby zde byla komora 100 m dlouhá a 6 m široká. Druhé ložisko, tzv. Hohenstein, odvodňovala ze vzdálenosti 550 m v roce 1824 obnovená štola Bedřich. Zpočátku se na ní těžilo kolem 200 t železné rudy ročně, ale v období 1834–1838 těžba poklesla na 60 t. V dole Josef se v letech 1835–1858 těžilo průměrně 70 t rudy ročně.\n\nAž do 14. ledna 2016 šlo o evidenční část obce Měděnec.\n\nPři sčítání lidu v roce 1921 zde žilo 116 obyvatel (z toho 60 mužů) německé národnosti, kteří byli kromě jednoho evangelíka členy římskokatolické církve. Podle sčítání lidu z roku 1930 měla vesnice 103 obyvatel německé národnosti, kteří se hlásili k římskokatolické církvi.\n\n"}
{"id": "541554", "url": "https://cs.wikipedia.org/wiki?curid=541554", "title": "Horní Halže", "text": "Horní Halže\n\nHorní Halže () je malá vesnice, část obce Měděnec v okrese Chomutov. Stojí v Krušných horách v nadmořské výšce okolo 880 metrů, asi 2,5 kilometru západně od Měděnce. Zástavba je rozmístěna podél silnice II/223. Vznik vesnice v patnáctém století je spojen s těžbou a zpracováním železné rudy a mědi. Po přestávce způsobené třicetiletou válkou těžba v malé míře pokračovala až do devatenáctého století. Po uzavření dolů se náhradním zdrojem obživy stala práce v lese. Ve dvacátém století přišla vesnice o téměř všechny obyvatele a stala se rekreačním střediskem.\n\nHorní Halže je také název katastrálního území o rozloze 3,44 km². V katastrálním území Horní Halže leží i Dolní Halže.\n\nNázev vesnice je odvozen z německého jména \"Hals,\" které v překladu znamená krk, hrdlo nebo šíje a vesnice ho dostávaly podle polohy na dlouhé, úzké vyvýšenině. V patnáctém století tvořily s Dolní Halží jedinou vesnici, ale v dalším století byly zmiňovány odděleně. V historických pramenech se jméno vesnice objevuje ve tvarech: Gyessen, halzie (1431), ves halzie (1481), Halsß (1545), \"vsi horzeyssi a doleyssy, kteréž slovou hrdlo jinak hals\" (1577), horzeyssj halssy (1602), Oberhalß (1628), Uberhals (1654) nebo Ober Hals (1787).\n\nPrvní písemná zmínka o vesnici pochází z roku 1431, kdy si bratři Aleš a Vilém ze Šumburka rozdělili perštejnské panství. Halži získal Vilém, který si vybudoval nový hrad Šumburk. V roce 1449 zadlužené šumburské panství koupil Vilém z Ilburka a od něj Ondřej Kaufunk z Kaufunu a bratři Opl, Boz a Bernart Fictumové. Fictumové vyplatili všechny věřitele a Horní Halže zůstala součástí šumburského panství až do roku 1540, kdy si je Fictumové rozdělili na tři díly. Dva z nich koupili páni ze Šumburka, kteří svůj díl, včetně Horní Halže, roku 1559 prodali Petru Boryňovi ze Lhoty na Nezabylicích. Jeho dcera Markéta roku 1607 Halži prodala Kryštofovi z Fictumu, který ji připojil ke svému kláštereckému panství.\n\nKryštof z Fictumu patřil mezi vůdčí osobnosti stavovského povstání, za což byl po bitvě na Bílé hoře odsouzen ke ztrátě veškerého majetku. Poté se v držení vystřídalo několik majitelů, až ji spolu s Měděncem roku 1628 koupil Jindřich Šlik a připojil ji k nově zřízenému spojenému panství Horní hrad–Měděnec. Třicetiletá válka téměř zničila místní důlní podnikání. Podle berní ruly z roku 1654 ve vesnici žilo jen osm chalupníků, kteří chovali celkem devatenáct krav, jedenáct jalovic a devět koz. Živili se prací v zemědělství, chovem dobytka a vozili kámen nebo uhlí. Majitelé panství se po třicetileté válce střídali až do roku 1839, kdy je získala hraběnka Gabriela Buquoyová.\n\nVznik vesnice souvisel s dobýváním a zpracováním rud. Východně od vesnice se v dole tvořeném 550 metrů dlouhou štolou a dvěma šachtami těžil chalkopyrit. V osmnáctém a devatenáctém byly měděné rudy zjištěny již jen na haldách. V širším okolí se těžil krevel. Existovaly zde stovky malých šachet a rýh, kde se ruda těžila povrchově. Tyto malé doly se označovaly a pracovalo se v nich jen během léta. Větší doly se nacházely v několika skupinách ve směru od východu na západ.\n\nLokalitu zkoumaly štoly \"Dům rakouský\" a \"Buqoiská průzkumná štola\" a v letech 1824 až 1835 zde fungoval nerentabilní důl \"Josef.\" Na lokalitě se v období 1799 až 1805 ve třicet metrů hlubokých šachtách \"Ondřej, Václav\" a \"František Xaverský\" vytěžilo 418 tun nekvalitního magnetitu. Třetí skupinou byly malé šachty v tzv. \"Selském lese,\" které těžily mělké ložisko magnetitu. Severovýchodně od vesnice se nacházela lokalita s dolem tvořeném štolou a několika šachtami. Těžil se v něm na krevel přeměněný magnetit a hlinité manganové rudy. Důl fungoval v letech 1799 až 1845 a produkoval až 200 tun ročně. Poslední skupinu tvoří pás dlouhý téměř dva kilometry, který se od předchozí lokality táhl směrem na západ. Většinou šlo o malé doly. Významnější byl jen zmíněný měděný důl, štola \"Kryštof\" dlouhá 195 metrů a štola \"Josef,\" ze kterých se mezi roky 1799–1805 těžilo okolo 60 tun krevele ročně.\n\nKromě dolování se v polovině šestnáctého století ve síranové huti zpracovával pyrit, chalkopyrit a pyrrhotin z měděneckých dolů. Vyráběla se v ní zelená skalice a na objednávku také modrá skalice. Roční produkce se pohybovala okolo 55 tun.\n\nVyčerpání ložisek nerostných surovin vedlo ke zchudnutí obyvatel. Vysoká nadmořská výška neposkytuje vhodné zemědělské podmínky, takže muži začali pracovat především v lesích při těžbě dřeva, zatímco ženy se věnovaly sběru lesních plodů a domácí výrobě krajek a prýmků. Přesto se počet obyvatel v devatenáctém století pohyboval okolo pěti set. Podle díla Johanna G. Sommera z roku 1847 vesnici tvořilo 72 domů s 515 obyvateli. Stála v ní škola postavená roku 1824.\n\nCestovní ruch se ve vsi začal rozvíjet již na počátku dvacátého století. Ubytování hostům nabízely až do roku 1945 čtyři hostince. Po druhé světové válce počet obyvatel výrazně poklesl a vesnice se téměř vylidnila. Některé domy byly upraveny na rekreační chalupy a lidé si zde postavili množství chat.\n\nV okolí Horní Halže byly rudní hematitové žíly dobývány již ve středověku. Stopy po dobývání mají podobu pinek a zavalených dobývek. Nacházejí se v lese na jižním kraji vesnice nebo na březích Malodolského potoka. V žilné výplni je možné nalézt hematit a různé odrůdy křemene (chalcedon, ametyst, citrín, morion, záhněda a acháty).\n\nPři sčítání lidu v roce 1921 zde žilo 465 obyvatel (z toho 227 mužů), kteří byli kromě jednoho cizince německé národnosti a všichni patřili k římskokatolické církvi. Podle sčítání lidu z roku 1930 měla vesnice 481 obyvatel: 475 Němců a šest cizinců. S výjimkou jednoho evangelíka a dvou lidí bez vyznání se hlásili k římskokatolické církvi.\n\nV roce 2009 zde bylo evidováno 46 adres.\n\nPo zrušení poddanství se Horní Halže stala roku 1850 samostatnou obcí, a roku 1869 je uváděna jako část Měděnce v okrese Kadaň. Později se stala znovu obcí uváděnou v letech 1880 a 1890 v okrese Kadaň a v letech 1900–1930 v okrese Přísečnice. V té době k ní patřila Dolní Halže uváděná jako osada v letech 1880–1930. Od 14. února 1947 se Horní Halže stala opět částí Měděnce v okrese Karlovy Vary-okolí a od roku 1960 patří do okresu Chomutov.\n\n\n\n"}
{"id": "541555", "url": "https://cs.wikipedia.org/wiki?curid=541555", "title": "Kamenné", "text": "Kamenné\n\nKamenné () je malá vesnice, část obce Měděnec v okrese Chomutov v Ústeckém kraji. Nachází se na úbočí Krušných hor asi jeden kilometr jižně od Měděnce v nadmořské výšce 620–720 metrů. Vesnice byla založena nejspíše na počátku patnáctého století. Její obyvatelé pracovali zejména v lese a dodávali uhlí ke zpracování železné rudy. Po druhé světové válce se téměř vylidnila a změnila se na rekreační osadu. Kamenné je také název katastrálního území o rozloze 1,66 km².\n\nNázev vesnice vychází z německého pojmenování \"Steingrün.\" V historických pramenech se jméno vyskytuje ve tvarech: Stangryn (1431), Steingrün (1449), Sstayngryn (1466), Sstangrin (1545), Ssteyngryn (1577) nebo Ssteingrin (1602).\n\nPrvní písemná zmínka o vesnici pochází z roku 1431 a nachází se ve smlouvě, kterou si bratři Aleš a Vilém ze Šumburka rozdělili perštejnské panství. Kamenné získal Vilém, který si na své části postavil hrad Šumburk. Roku 1449 však šumburské panství prodal Vilémovi z Ilburka, od kterého jej o čtyři roky později koupili bratři Opl, Boz a Bernart z Fictumu.\n\nV blízkosti vesnice stávaly dva hamry. Zpracování železné rudy zde dosvědčují struskové haldy. Hanuš z Fictumu roku 1543 prodal většinu svého panství a ponechal si pouze Měděnec s několika okolními vesnicemi, ke kterým patřilo i Kamenné. Jeho obyvatelé byli povinni kupovat pivo z měděneckého pivovaru. Měděnec byl v té době rozdělen mezi dva majitele: Šliky a Fictumy. Fictumskou část roku 1597 získal jáchymovský mincmistr Kryštof z Taubenreuthu. Jeho vdova Uršula, rozená ze Zettelbergu, svou část roku 1628 prodala Jindřichu Šlikovi, který tak měděnecký statek sjednotil a připojil ho k hauenštejnskému panství. Jeho součást Kamenné tvořilo až do roku 1663, kdy je vévoda Julius Jindřich Sasko-Lauenburský připojil k ostrovskému panství.\n\nPodle berní ruly z roku 1654 měla vesnice špatné domy, malé množství pastvin a na polích se pěstoval jen oves pro dobytek. Žilo zde dvanáct chalupníků, jeden zahradník, který provozoval mlýn s jedním kolem, a dva poddaní bez majetku. Hlavním zdrojem obživy bylo zpracování dřeva a dodávky dřevěného uhlí k hamrům. Podobnou charakteristiku uvádí také Tereziánský katastr k roku 1748. Podle něj měla vesnice patnáct domů, kromě mlynáře zde pracoval hamerník a osm nádeníků, zpracovávalo se dřevo a vyráběly se krajky. Johann Gottfried Sommer roku 1847 popsal Kamenné jako vesnici se dvěma mlýny a domy rozmístěnými podél cesty do Měděnce.\n\nElektřina byla do vesnice zavedena roku 1937 z Údolíčka. Před druhou světovou válkou ve vsi byly dvě hospody, dva obchody se smíšeným zbožím, trafika a v budově obecního úřadu fungovala také škola. Koncem války zde pracovali francouzští zajatci, jejichž dílem jsou dva malé rybníky. Po válce byli vysídleni původní němečtí obyvatelé a brzy začali odcházet i noví přistěhovalci. Vesnice se tak téměř vylidnila a změnila se v rekreační osadu, ve které roku 1991 stálo jedenáct chat a patnáct chalup. Na počátku sedmdesátých let zde natáčely venkovní záběry filmu Kronika žhavého léta a malíř Herbert Kisza tu měl stodolu upravenou na víkendovou chalupu a ateliér. V devadesátých letech dvacátého století začala firma EKOCH na okolních pastvinách chovat skot plemene simentál.\n\nPři sčítání lidu v roce 1921 zde žilo 252 obyvatel (z toho 126 mužů) německé národnosti a římskokatolického vyznání. Podle sčítání lidu z roku 1930 měla vesnice 300 obyvatel německé národnosti, kteří se kromě jednoho evangelíka hlásili k římskokatolické církvi.\n\nPo zrušení poddanství se Kamenné stalo samostatnou obcí v okrese Přísečnice. Roku 1868 bylo osadou Měděnce v kadaňském okrese, ale roku 1880 je uváděno opět jako samostatná obec. Tou zůstalo několik dalších desetiletí, ale v letech 1900–1930 se nacházelo znovu v okrese Přísečnice a od roku 1945 v okrese Vejprty. Od roku 1949 Kamenné patřilo jako osada ke Klášterecké Jeseni v okrese Kadaň a od 1. ledna 1963 je částí obce Měděnec.\n\n\n\n\n"}
{"id": "541556", "url": "https://cs.wikipedia.org/wiki?curid=541556", "title": "Kotlina (Měděnec)", "text": "Kotlina (Měděnec)\n\nKotlina () je malá vesnice, část obce Měděnec v okrese Chomutov v Ústeckém kraji. Nachází se v Krušných horách v nadmořské výšce okolo 830 metrů asi dva kilometry na severovýchod od Měděnce. Založena byla v patnáctém století a její obyvatelé se živili především prací v lese, chovem dobytka a později také výrobou drobného textilního zboží. Po druhé světové válce se téměř vylidnila a po výstavbě vodní nádrže Přísečnice v sedmdesátých letech dvacátého století byla většina domů zbořena. Z původní vesnice se dochovalo jen několik domů a kaple. \n\nKotlina je také název katastrálního území o rozloze 4,04 km². Patří k němu také zaniklá vesnice Venkov, na jejímž místě stojí několik desítek rekreačních chat.\n\nVesnice měla původně německý název \"Kesselwald,\" který lze přeložit jako les v kotlině. V historických pramenech se jméno vyskytuje ve tvarech: keslwald (1602), Kesselwaldt (1628), Köstelwald (1785) nebo Köstlwald (1854).\n\nV první polovině patnáctého století se v místech vesnice nacházel pouze les zvaný Patřil pánům ze Šumburka a připomíná ho smlouva o rozdělení rodového majetku z roku 1431. První písemná zmínka o vesnici pochází až z roku 1453, kdy Vilém z Ilburka prodal zadlužené panství hradu Šumburk Fictumům. Další dějiny sdílela Kotlina s Měděncem, se kterým ji roku 1628 koupili Šlikové a připojili ji k hauenštejnskému panství.\n\nObyvatelé vesnice se zpočátku živili zpracováním dřeva pro okolní doly a později zde žili i horníci. Během třicetileté války krajem často táhla vojska, kterým vesnice musela platit kontribuci. Podle berní ruly z roku 1654 ve vsi stálo osm chalup, z nichž bylo šest pustých. Žili zde pouze dva chalupníci a dva zahradníci. Zdrojem jejich obživy byl chov dobytka. Dohromady jim patřilo šest krav, deset jalovic a sedm koz.\n\nVysoká nadmořská výška a poloha na planině vystavené silným větrům neposkytuje příznivé podmínky pro zemědělství. Po útlumu dolů lidé pracovali nadále v lesích, na místní pile nebo v malých továrnách v okolních vesnicích. Důležitým zdrojem příjmů byla domácí výroba krajek, pozamentů a jiného drobného textilního zboží. Muži také odcházeli a cestovali po světě jako hudebníci. Karel Bittersmann z Kotliny tak v letech 1875–1878 vystupoval až v Saigonu a Šanghaji.\n\nAž do roku 1790, kdy Kotlina zřídila vlastní školu, musely děti navštěvovat školy v Měděnci nebo v Přísečnici. Johann Gottfried Sommer ve svém díle z roku 1847 uvádí, že v Kotlině žilo 453 obyvatel v šedesáti domech. Škola zřízená původně v domě čp. 32 přestala ve druhé polovině devatenáctého století stačit, a byla rozšířena na dvoutřídku, která od roku 1876 fungovala v nové budově.\n\nPo vysídlení Němců z Československa se vesnice téměř vylidnila a dosídlit se ji nepodařilo. Její dolní část se v sedmdesátých letech dvacátého století ocitla v prvním ochranném pásmu vodní nádrže Přísečnice, a většina domů byla zbourána. Zůstala stát pouze kaple svaté Anny s několika blízkými domy, které se nacházely v horní části bývalé vesnice. Většina domů, které v katastrálním území Kotliny stojí, jsou rekreační objekty v místech zaniklé vesnice Venkov.\n\nKatastrální území Kotliny se nachází na rozvodí mezi Ohří a saskou Muldou.\n\nPři sčítání lidu v roce 1921 zde žilo 458 obyvatel (z toho 222 mužů) německé národnosti, kteří byli kromě jednoho evangelíka příslušníky římskokatolické církve. Podle sčítání lidu z roku 1930 měla vesnice 526 obyvatel: deset Čechoslováků, 511 Němců, jednoho obyvatele jiné národnosti a čtyři cizince. Kromě římských katolíků mezi nimi byli také tři evangelíci, jeden žid, jeden příslušník nezjišťovaných církví a tři lidé bez vyznání.\n\nPo zrušení poddanství se Kotlina roku 1850 stala samostatnou obcí s osadou Venkov. V roce 1869 patřily obě vesnice k Měděnci v okrese Kadaň, ale v letech 1880 a 1890 je Kotlina uváděna znovu jako obec okresu Kadaň s osadou Venkov. Mezi lety 1900 a 1930 byla obec převedena do okresu Přísečnice. Vzhledem k poklesu počtu obyvatel po druhé světové válce Kotlina jako obec zanikla a i s Venkovem se roku 1949 stala součástí obce Dolina v okrese Kadaň. Někdy v období od roku 1956 do 30. června 1960 se Kotlina stala částí obce Přísečnice a od 1. července téhož roku se nachází v okrese Chomutov. Když Přísečnice zanikla, byla Kotlina v období od 30. června 1974 do 31. prosince 1978 částí Kryštofových Hamrů a od 1. ledna 1979 patří k Měděnci.\n\n\n"}
{"id": "541557", "url": "https://cs.wikipedia.org/wiki?curid=541557", "title": "Mýtinka (Měděnec)", "text": "Mýtinka (Měděnec)\n\nMýtinka () je malá vesnice, část obce Měděnec v okrese Chomutov. Nachází se v Krušných horách v nadmořské výšce 650–800 metrů, asi tři kilometry jihozápadně od Měděnce. Dolní část vesnice přímo navazuje na zástavbu Vykmanova, od kterého je oddělena Hučivým potokem. Vesnice vznikla na počátku sedmnáctého století a její dějiny jsou spojeny s těžbou železné rudy a vápence.\n\nMýtinka je také název katastrálního území o rozloze 0,97 km².\n\nVesnice byla pojmenována podle lesa \"Raytling,\" který se nad ní původně nacházel. Název lesa byl pravděpodobně odvozen ze slova \"Reutling,\" což byla mečovitá zbraň, nebo ze slova \"Reut\" (klučenina, kopanina). V historických pramenech se jméno vesnice vyskytuje ve tvarech Redling (1787) nebo Rödling (1846).\n\nMýtinka vznikla a získala své jméno podle lesa Raytling, který rostl na panství hradů Himlštejn a Hauenštejn. Šlikové okolní krajinu připojili k vintířovskému panství, které získali roku 1532 do zástavy. První písemné zmínky o vesnici pochází až z let 1617–1621, a nacházejí se v bočské farní kronice, podle které v Mýtince tehdy žilo pět lidí. Sídlo bylo nejspíše tvořené rozptýlenou zástavbou v sousedství řady železnorudných dolů, které v okolí existovaly již v první polovině šestnáctého století. Pozůstatky po dolování se dochovaly například na návrší zvaném Kalkberg (865 metrů) západně od vesnice.\n\nS dolováním jsou spojené také pozdější dějiny vesnice. V polovině osmnáctého století byly některé staré doly obnoveny. V jednom z nich se dvěma štolami dobývala čočka magnetitu na vápencovém podloží. Magnetit se těžil také v letech 1830–1844 v dole František (též Fricova šachta) na levém břehu Hučivého potoka. Poslední pokusy o těžbu železné rudy podnikl roku 1860 svobodný pán z Riese-Stallburgu, který o čtyři roky později koupil perštejnskou železárnu. Provoz dolů byl ještě před rokem 1867 ukončen.\n\nPosledním hornickým podnikem v Mýtince byl na počátku devatenáctého století otevřený vápencový lom, jehož zatopená jáma se nachází v těsném sousedství silnice na okraji Vykmanova. Z vápence se přímo na místě jednoduchých způsobem v zemi pálilo vápno. Roku 1859 vápenku získal do pronájmu Josef Weinert, který vzápětí nechal vybudovat moderní pec provozovanou až do roku 1880. Roční produkce vápna v roce 1861 dosáhla 369 hektolitrů. O tři roky později celý provoz koupil J. Scharr, který nechal postavit koksovou pec a v sousedství otevřel hostinec s kovárnou. Roku 1864 vápenku koupili Thunové z kláštereckého zámku, kteří ji znovu pronajali Josefu Weinertovi. Někdy v té době byla vybudována silnice z Perštejna do Horní Halže, čehož Josef Weinert využil, a na místě staré pece postavil novou s větší kapacitou. Josef Weinert vápenku provozoval až do roku 1880. Po něm ji na dva a půl roku převzala přísečnická společnost a po ní správa kláštereckého panství. Vápenec se zde zpracovával až do dvacátých let dvacátého století, ale odvážel se také do pecí u perštejnského nádraží a v Lužném. Po uzavření vápenky se vápenec dodával do vysokých pecí v Kladně. Těžba v lomu byla ukončena až roku 1962.\n\nPřírodní podmínky Mýtinky nejsou vhodné pro zemědělství, a proto lidé pracovali kromě vápenky zejména v lese, v okolních drobných podnicích a podomácku vyráběli krajky a pozamenty. Roku 1905 vyhořel J. Scharrem založený hostinec, a v důsledku požáru musela být stržena i kovárna s koksovou pecí. Na rozdíl od nich byl hostinec v následujícím roce opraven. O pět let později v Mýtince fungovaly dvě hospody a řemeslo provozovali tesař a bednář.\n\nV průběhu druhé poloviny dvacátého století se vesnice téměř vylidnila a většina domů byla upravena k rekreačním účelům.\n\nPři sčítání lidu v roce 1921 zde žilo 111 obyvatel (z toho 53 mužů) německé národnosti a římskokatolického vyznání. Podle sčítání lidu z roku 1930 měla vesnice sto obyvatel se stejnou národnostní a náboženskou strukturou.\n\nOd roku 1797 patřila Mýtinka s výjimkou dvou domů k perštejnské farnosti, zatímco oba zbývající domy byly přifařeny k Měděnci. Děti docházely do školy v Horní Halži.\n\nPo zrušení poddanství se Mýtinka roku 1850 stala samostatnou obcí. Roku 1868 byla osadou Měděnce, se kterým patřila do okresu Kadaň. V období 1879–1949 patřila k Vykmanovu, který se nacházel v letech 1880–1930 v okrese Přísečnice. Od roku 1950 je Mýtinka opět částí obce Měděnec. Do roku 1960 se spolu nacházely v okrese Karlovy Vary-okolí a poté se staly součástí okresu Chomutov.\n\n\n\n"}
{"id": "541558", "url": "https://cs.wikipedia.org/wiki?curid=541558", "title": "Blahuňov", "text": "Blahuňov\n\nBlahuňov () je malá vesnice v okrese Chomutov v Ústeckém kraji. Stojí v Krušných horách v nadmořské výšce okolo 475 metrů, asi devět kilometrů západně od Chomutova a 1,5 kilometru východně od Místa, ke kterému patří jako část obce. Založen byl nejspíše ve čtrnáctém století a patřil nejprve k hasištejnskému a později ahníkovskému panství. Obyvatelé se po většinu doby živili zejména zemědělstvím. Teprve ve druhé polovině dvacátého století bylo u vesnice objeveno ložisko fluoritu, a krátkou dobu probíhala jeho těžba. V roce 2011 zde žilo 83 obyvatel.\n\nBlahuňov je také název katastrálního území o rozloze 2,19 km².\n\nNázev vesnice je odvozen z osobního jména \"Blahuň\" ve významu Blahuňův dvůr nebo Blahuňova ves (\"Blahunsdorf\"). Ze druhého tvaru se přes variantu \"Plansdorf\" vyvinul německý název \"Plaßdorf.\" V historických listinách se jméno vyskytuje například ve tvarech: Planstorff (1367), Blahuniow (1529), Blahniow (1540), Blahuniow jinak Plasdorff (1606) nebo Plasdorf (1846). Existují také hypotézy o odvození názvu ze jména Blažej (Blasius) nebo z přídavného jména blahý.\n\nPrvní písemná zmínka o vsi pochází z roku 1367, kdy byl Blahuňov uváden jako součást hasištejnského panství. Většina písemných zpráv až do šestnáctého století zmiňuje Blahuňov jen jako bydliště určitých osob uvedených v různých právních dokumentech. Ve druhé polovině šestnáctého století ve vsi stávala rychta, na které byla uložena pozemková kniha se záznamy vlastnických práv k blahuňovským nemovitostem z období 1548–1597. Součástí hasištejnského panství vesnice zůstala až do roku 1606, kdy ji koupil Linhart Štampach ze Štampachu. Od té doby patřila k ahníkovskému panství až do zrušení poddanství v roce 1850.\n\nVe druhé polovině šestnáctého století byl Blahuňov součástí kralupské farnosti. Ve stejné době se v okolí šířilo protestanství, které začali potlačovat až Martinicové, když panství koupili při pobělohorských konfiskacích. Během třicetileté války vesnice utrpěla značné škody a v požárech shořely některé důležité listiny. Po válce se zřejmě rychle vzpamatovala, protože Berní rula z roku 1654 vesnici popisuje dobře. Podle ní v Blahuňově žilo osm sedláků a osm chalupníků. Sedlákům patřilo dohromady devatenáct potahů, 21 krav, 22 jalovic a pět prasat. Majetek chalupníků byl menší. Společně měli pouze devět potahů, dvacet krav, čtrnáct jalovic a pět prasat. Hlavním zdrojem obživy byl chov dobytka a pěstování žita.\n\nPodle Jaroslava Schallera z roku 1787 v Blahuňově stálo třicet domů, zatímco o sedm let mladší soupis panství uvádí jen 23 domů, ve kterých žilo celkem 120 lidí (deset sedláků, šest chalupníků a sedm domkářů). Jejich povinností bylo odpracovat 468 dní roboty v létě a 403 dní v zimě. Kromě toho museli během roku odsloužit celkem 1560 dnů s potahy a dvakrát ročně zaplatit peněžní dávku ve výši 10 zlatých a 53 krejcarů. Kromě zemědělství obyvatelé prodávali dřevo a předli len, který se zpracovával v tehdejším domě čp. 2, kde byla umístěna trdlice. Pěstoval se také chmel a ovocné stromy: hrušně, jabloně, švestky, ryngle a zejména třešně.\n\nRoku 1816 byla na místě zvonice z šestnáctého století postavena kaple svatého Víta s obdélným půdorysem. Nebyla zbořena, ale přestavěna na rekreační chatu. Ve druhé polovině devatenáctého století stoupl význam prodeje dřeva, a Blahuňov se zařadil mezi jeho největší producenty na Chomutovsku. Na počátku dvacátého století ve vsi byly dva hostince a roku 1910 byl zřízen vodovod. Podobně jako v okolních vesnicích se i v Blahuňově vyráběly krajky a prýmky, které se vyvážely zejména do Turecka. Jejich výroba ustala až během první světové války, ve které padlo osm zdejších obyvatel. Elektřina byla zavedena v roce 1922 a první telefon o pět let později.\n\nPo druhé světové válce bylo z vesnice vysídleno původní německé obyvatelstvo, které nahradilo 82 českých obyvatel. V první polovině padesátých let dvacátého století bylo objeveno malé ložisko fluoritu, který byl do vyčerpání zásob těžen v letech 1959–1961. Vytěžený materiál se upravoval v Sobědruhách.\n\nAsi 1 km severozápadně nad vesnicí se v rulovém podloží nacházelo ložisko fluoritu, Na zbylých haldách se dosud nacházejí minerály ametyst, baryt a karneol.\n\nPři sčítání lidu v roce 1921 zde žilo 146 obyvatel (z toho 74 mužů) německé národnosti, kteří patřili k římskokatolické církvi. Podle sčítání lidu z roku 1930 počet obyvatel klesl na 120. I tentokrát byli všichni Němci a kromě jednoho člověka bez vyznání členy římskokatolické církve.\n\nPo zrušení poddanství se v roce 1850 Blahuňov stal samostatnou obcí v okrese Chomutov. Po druhé světové válce v roce 1945 ve vsi vznikl místní národní výbor, který fungoval do roku 1960, kdy byl Blahuňov připojen jako místní část k Místu.\n\nPři volbách do obecních zastupitelstev konaných 22. května 1938 v Blahuňově žilo 83 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nBlahuňovem vede jediná silnice třetí třídy č. 22322, která pod vesnicí odbočuje ze silnice I/13, a dále pokračuje přes Místo ke křižovatce se silnicí III/22321 u Celné. Ve vsi se na ní nachází zastávka autobusové linkové dopravy. Nejbližší pravidelně obsluhovaná železniční zastávka je na trati Chomutov–Cheb v Málkově asi 2,7 kilometru daleko směrem na jihovýchod. Vesnicí ani jejím katastrálním územím nevedou žádné turisticky značené trasy ani cyklotrasy.\n\nŘada drobných památek byla do Blahuňova a blízkého okolí přemístěna z vesnic, které na Chomutovsku zanikly v důsledku těžby uhlí. K památkově chráněným objektům patří:\n\n\n\n"}
{"id": "541559", "url": "https://cs.wikipedia.org/wiki?curid=541559", "title": "Vysoká Jedle", "text": "Vysoká Jedle\n\nVysoká Jedle () je malá vesnice v okrese Chomutov v Ústeckém kraji. Stojí v Krušných horách v nadmořské výšce 650 metrů, asi jedenáct kilometrů západně od Chomutova a jeden kilometr severně od Místa, ke kterému jako část obce patří. Vesnice byla založena nejspíše ve čtrnáctém století. Její obyvatelé se živili zemědělstvím, prodejem dřeva, a také těžbou malých ložisek železné rudy. Počet obyvatel po roce 1950 klesl na desetinu počtu z počátku dvacátého století, a řada domů začala být využívána k rekreačním účelům.\n\nNázev vesnice vznikl překladem středněhornoněmeckého výrazu (u vysoké jedle) nebo (u vysokého lesa). V historických pramenech se jméno vesnice vyskytuje ve tvarech: Hohentanne (1367), w hochtanj vsi, Hochtan (1540), ves hohtan jinak Hohentham (1606), ves Hohenthann (1638) a Hohentann (1787 a 1846). Název se používal až do roku 1952, kdy byl úředně změněn na Vysoká Jedle.\n\nPrvní písemná zmínka o Vysoké Jedli pochází z roku 1367. Až do sedmnáctého století se o vesnici v listinách objevují pouze stručné zmínky, které dokládají její příslušnost k hasištejnskému panství. Jeho součástí byla i roku 1606, kdy panství koupil Linhart Štampach ze Štampachu. Majetek rodiny Štampachů byl zabaven za jejich účast na stavovském povstání. Vesnice se proto roku 1623 dostala do majetku Jaroslava Bořity z Martinic, který ji připojil ke svému rozsáhlému panství Ahníkov–Prunéřov.\n\nPodrobnější popis vesnice přináší až Berní rula z roku 1654, podle které ve vsi žilo sedm sedláků a osm chalupníků. Dohromady jim patřilo 25 potahů, 44 krav, 37 jalovic, deset prasat a šestnáct koz. O tři roky později získali vesničané od hraběte Maxmiliána Valentina z Martinic dědické právo, za což se jim prodloužila robota z třiceti na čtyřicet dní v roce. Schellerova z roku 1878 uvádí ve Vysoké Jedli pouze sedm domů, čímž se výrazně odlišuje od soupisu panství z roku 1794, podle kterého ve vsi stálo 23 domů a žilo 121 obyvatel. V rámci roboty museli odpracovat 573 dní v létě, 481 dní v zimě, odsloužit celkem 1092 dní roboty s potahy a navíc zaplatit dvakrát ročně peněžní poplatek.\n\nPřestože vesnice stojí v relativně vysoké nadmořské výšce, zabývala se většina obyvatel zemědělstvím, které jim poskytovalo potraviny pro vlastní potřebu. Jedinou plodinou, kterou dále zpracovávali a prodávali, byl len. K pozemkům jednotlivých usedlostí patřily kromě polí a luk také lesy, a proto mezi významné zdroje příjmů patřil prodej dřeva. V okolí vesnice se pokusně těžily menší krevelové žíly.\n\nPřed rokem 1846 stálo ve vesnici 27 domů a žilo 170 obyvatel. Novým zdrojem příjmů se v devatenáctém století stala výroba krajek, prýmků a nášivek. V roce 1898 byla vesnicí postavena silnice z Ahníkova do Celné, která umožnila kvalitní dopravní spojení. Led z místního rybníka se vozil do řeznického skladu v Místě. Ze služeb ve vesnici fungoval pouze hostinec a obchod s potravinami. Děti chodily do školy v Místě.\n\nJeden z domů byl k vodovodu připojen již v roce 1900, ale jen protože vodovod do Místa vedl přes jeho pozemek. Vodovod pro celou vesnici a splašková kanalizace byly postaveny až ve dvacátém století.\n\nVysoká Jedle stojí ve stejnojmenném katastrálním území s rozlohou 3,78 km². Jeho nejvyšším bodem je vrch Poustevna (826 metrů), pod jehož vrcholem se nachází výchozy zrnité muskovit-biotitické ortoruly. Hornina svým složením odpovídá granodioritu až dioritu a převažuje v tzv. kateřinohorské klenbě. Vyskytují se v ní až několik centimetrů velké vyrostlice ortoklasu, jehož okraje v důsledku deformace rekrystalizovaly na jemnozrné monominerální mozaiky. Původní horniny vznikly během kadomského vrásnění v době neoproterozoika přibližně před 550 milióny let.\n\nPři sčítání lidu v roce 1921 zde žilo 138 obyvatel (z toho 64 mužů) německé národnosti, kteří s výjimkou jednoho evangelíka patřili k římskokatolické církvi. Podle sčítání lidu z roku 1930 měla vesnice 121 obyvatel německé národnosti, z nichž byl jeden evangelík, jeden patřil k neuvedeným církvím a ostatní se hlásili k římskokatolické církvi.\n\nPo druhé světové válce byla většina původních obyvatel vystěhována do Německa. Na jejich místo sice přišli noví osadníci, ale počet obyvatel přesto dosáhl pouze jedné třetiny předválečného počtu. V průběhu druhé poloviny dvacátého století potom lidé postupně odcházeli, až se vesnice téměř vylidnila.\n\nVysoká Jedle patřila až do roku 2012 do římskokatolické farnosti Místo a následujícího roku byla začleněna k chomutovskému děkanství. Od roku 1840 ve vsi stála kaple, kde se v šedesátých letech devatenáctého století konaly jednou za čtrnáct dní bohoslužby, které vedl farář z Chomutova.\n\nPo zrušení poddanství se v roce 1850 Vysoká Jedle stala pod názvem samostatnou obcí v okrese Chomutov, kterou byla až do konce roku 1954. Od 1. ledna 1955 se stala částí obce Místo. Úřední název byl již o tři roky dříve změněn na Vysokou Jedli.\n\nPři volbách do obecních zastupitelstev konaných 22. května 1938 ve Vysoké Jedli žilo 75 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nVysokou jedlí vede jediná silnice třetí třídy č. 22322, která u Blahuňova odbočuje ze silnice I/13 a vede přes Místo ke křižovatce se silnicí III/22321 u Celné. Ve vsi se na ní nachází zastávka autobusové linkové dopravy. Nejbližší pravidelně obsluhované železniční zastávky jsou \"Kadaň–Prunéřov\" a Málkov na trati Chomutov–Cheb. Obě jsou přibližně pět kilometrů daleko. Po silnici vede značená cyklotrasa č. 3003A od Hasištejna k Celné. Jediná turisticky značená trasa vede podél Prunéřovského potoka na západní hranici katastrálního území od Hasištejna do Celné.\n\nNa návsi stojí jednoduchá kaple z roku 1840 a na jižním okraji vesnice barokní kříž s reliéfem svatého Floriána z roku 1747. Z kříže se dochoval jen podstavec. Nejsou památkově chráněné.\n\n\n\n"}
{"id": "541561", "url": "https://cs.wikipedia.org/wiki?curid=541561", "title": "Hořenec (Nezabylice)", "text": "Hořenec (Nezabylice)\n\nHořenec ( ) je malá vesnice v okrese Chomutov v Ústeckém kraji. Stojí v Mostecké pánvi na soutoku Chomutovky a Hačky v nadmořské výšce 270 metrů, asi šest kilometrů jihovýchodně od Chomutova. Vesnice stavebně navazuje přímo na východní okraj Nezabylic, do jejichž katastrálního území jako část obce patří. V roce 2011 zde trvale žilo 75 obyvatel.\n\nNázev obce je odvozen z mužského jména Hořen, tedy ves Hořeniců. Připouští se však i možný původ od slova hořet. Ve starých listinách se setkáváme se šlechtickými predikáty a tvary: Bech de Horsenitz (1327), in v Horzinicz (1378), Stephanus de Horzenicz (1388), Horzenicze (1546), Job Šmohař z Rochova na Kralupech a Hořenci (1615). Český název se během 20. století měnil z \"Hořence\" (do roku 1910), přes \"Hořenice\" (do roku 1991) po současný tvar Hořenec (od 1. 1. 1992).\n\nV písemných pramenech se Hořenec objevuje poprvé roku 1327 jako sídlo Štěpána, Františka a Becha, příslušníků vladyckého rodu z Hořenic. V roce 1388 je Hořenec uváděn jako sídlo bratrů Štěpána a Slavibora ze Všechlap, po jejichž smrti připadlo panství králi. Ladislav Pohrobek udělil roku 1454 zeměpanský majetek rodu Šeptáčů ze Všechlap. V darovací listině je poprvé zmíněna hořenecká tvrz.\n\nRoku 1546 dosáhl majitel vsi Šmohař z Rochova zápisu panství v zemských deskách jako svobodného šlechtického statku. Jeho potomek Job Šmohař připojil vesnici ke kralupskému panství, ale pro účast na stavovském povstání mu byla zkonfiskována část majetku včetně kralupského panství, které roku 1623 koupil Jaroslav Bořita z Martinic a připojil ho k ahníkovskému panství. Pravděpodobně během událostí třicetileté války zanikla po ztrátě sídelní funkce místní tvrz, jejíž polohu se nepodařilo určit.\n\nPo třicetileté válce vystřídal Hořenec několik majitelů a roku 1655 je uváděn jako součást panství Líčkov. Roku 1714 byl koupen spolu s Nezabylicemi Lichtenštejny a připojen k panství Červený Hrádek. V srpnu roku 1761 v Hořenci a Velemyšlevsi zničila rozvodněná Chomutovka a Hačka celkem osmnáct domů.\n\nNa konci sedmnáctého století se v Hořenci objevila a začala rozrůstat židovská komunita. V polovině osmnáctého století tu již žilo dvanáct židovských rodin, které se živily obchodem s peřím, vlnou a plátnem nebo jako krejčí, řezníci a jeden také jako posel. O sto let později zde žilo asi 170 Židů, kteří měli vlastní synagogu a hřbitov. Jejich děti navštěvovaly židovskou školu v Údlicích. Synagoga byla zbořena a na místě židovského hřbitova je hromadný hrob obětí pochodu smrti z roku 1945.\n\nAž do začátku 20. století se v Hořenci vyrábělo tříslo z kůry mladých dubů, které se pěstovaly v okolních dubových hájích, které se kácely jednou za 8–10 a průběžně obnovovaly. Pozůstatkem tohoto hospodaření je Hořenecký lesík asi 1 km jihovýchodně od vesnice.\n\nSamotná vesnice stojí na čtvrtohorních říčních a splachových sedimentech (písek, štěrk, hlína) Hačky a Chomutovky, která tvoří osu území přibližně ve směru západ – východ. Intravilán vesnice je ze severní a jižní strany ohraničen třetihorními vulkanoklastiky. Na ně navazují třetihorní jíly a písky, jezerní sedimenty (jíl, uhelný jíl, uhlí) a čtvrtohorní naváté sedimenty (spraše a sprašové hlíny).\n\nOkolí Hořence patří k plochým krajinám a pahorkatinám. Z geomorfologického hlediska je Hořenec a jeho okolí součástí Krušnohorské subprovincie, konkrétně spadá do Podkrušnohorské oblasti a celku Mostecké pánve. Přímo intravilánem probíhá podél pravého břehu Hačky hranice podcelků Chomutovsko-teplické pánve (okrsky Březenská pánev a Údlická kotlina) a Žatecké pánve (okrsek Blažimská plošina).\n\nZ půdních typů se v okolí vesnice vyskytují fluvizemě (v úzkých pásech podél toků Chomutovky a Hačky), dále na pravém břehu Chomutovky převažují černozemě a na levém břehu smonice. V jižní části katastru se nachází malá ostrůvkovitá oblast výskytu kambizemě.\n\nOblast Hořence patří k úmoří Severního moře. Protéká jím potok Hačka, který pramení v Krušných horách na východě od vesnice Strážky a na severním okraji vesnice se vlévá do Chomutovky. Klimaticky prochází přibližně mezi zástavbou Nezabylic a Hořence hranice dvou klimatických oblastí Quittovy klasifikace: mírně teplé, ve které leží Nezabylice, a teplé, ve které leží Hořenec.\n\nPotenciální přirozená vegetace je tvořena v těsném okolí vesnice černýšovou dubohabřinou, která přechází do mochnové doubravy. Z fytogeografického členění je oblast součástí okrsku Žatecké Poohří.\n\nAž do roku 1930 byl Hořenec větší vesnicí než Nezabylice. Tehdy v Hořenci žilo 354 obyvatel a z oho 51 československé národnosti a 303 národnosti německé. Naprostá většina z nich (342) se hlásila k římskokatolické církvi, dva byli evangelíci, dva izraelité a ostatní bez vyznání. Do roku 2013 patřila vesnice do římskokatolické farnosti Údlice-Přečaply, jejíž nástupnickou farností je děkanství v Chomutově.\n\nPři sčítání lidu v roce 2011 v Hořenci žilo 75 obyvatel, z toho 40 žen. Dále zde žilo třináct dětí do věku 14 let (17,3 %) a osm lidí ve věku nad 65 let (10,6 %). Ekonomicky aktivních bylo 45, z toho 22 bylo zaměstnáno v oblasti služeb. Za prací vyjíždělo 20 lidí.\n\nPočet obyvatel v obci klesal již od začátku 20. století, ale největšímu poklesu došlo až po skončení 2. světové války, kdy se po odsunu Němců počet obyvatel zmenšil oproti předválečnému období o více než polovinu. Počet obyvatel se nadále snižoval a vesnici hrozil zánik v souvislosti s plánovaným vytvořením výsypky Velemyšleves. Teprve po roce 1990 začalo obyvatel znovu přibývat.\n\nV letech 1869–1960 byl Hořenec osadou sousedních Nezabylic, v období 1961–1991 se stal místní částí Údlic a od roku 1992 je opět místní částí Nezabylic.\n\nHořencem prochází silnice III. třídy 00727, po které vede cyklotrasa místního významu č. 3034 z Chomutova přes Blažim do Postoloprt. Na návsi stojí autobusová zastávka.\n\nVe vsi nejsou školská zařízení. Malé děti mohou navštěvovat mateřskou školku v Nezabylicích a starší dojíždí do školy v Údlicích.\n\n\n\n"}
{"id": "541562", "url": "https://cs.wikipedia.org/wiki?curid=541562", "title": "Kotvina", "text": "Kotvina\n\nKotvina () je vesnice, část obce Okounov v okrese Chomutov. Nachází se asi 3 km na východ od Okounova. Prochází tudy železniční trať Chomutov–Cheb. V roce 2014 zde bylo evidováno 78 adres. V roce 2001 zde trvale žilo 88 obyvatel.\n\nKotvina je také název katastrálního území o rozloze 4,06 km².\n\nPůvodní název vesnice mohl znít \"Chotoviny,\" ale převedením do němčiny a z ní zpět do češtiny došlo ke změně na používaný tvar. Tvar Chotoviny ale není písemnými prameny doložen a je možné, že název vesnice je odvozen od polabského a polského jména Kotwino. V historických pramenech se jméno vyskytuje ve tvarech: Cothwin (1226), Goduin (1273), Kotwyny (1443), Kotwini (1460), kotwinie (1488), ves Kotwinu (1593), Kotba (1610), Ketba (1626), Ketwa (1640 a 1787) nebo Kettwa (1846).\n\nPrvní písemná zmínka o Kotvině pochází z roku 1226. Vesnice tehdy tvořila součást kolonizačního újezdu doksanského kláštera, který měl právo bezplatného plavení dřeva po Ohři. V blíže neznámé době se stala částí panství hradu Egerberk, v jehož příslušenství je výslovně uvedena v roce 1460, kdy Ilburkové hrad prodali rodu Fictumů. Sňatkem s Annou z Fictumu panství získal v roce 1557 Bohuslav Felix Hasištejnský z Lobkovic.\n\nDalším majitelem se roku 1591 stal Linhart starší Štampach ze Štampachu, jehož syn Matyáš mladší ze Štampachu se zúčastnil stavovského povstání, za což mu byl zkonfiskován majetek. Vesnici potom koupil svobodný pán Kryštof Šimon Thun a připojil ji ke kláštereckému panství. Podle berní ruly z roku 1654 v Kotvině žilo dvanáct chalupníků a osm rodin bez pozemků. Chalupníci vlastnili celkem 24 krav, 27 jalovic, osm prasat, čtyři kozy a jeden z nich se živil také jako kolář. Bezzemkům, z nichž jeden byl ševcem, patřilo dohromady osm krav, dvě jalovice a osm prasat. Vzhledem k neúrodným polím byly hlavními zdroji obživy chov dobytka a zpracování dřeva.\n\nMezi lety 1787 a 1846 se počet domů v Kotvině zvýšil z 39 na 45. Roku 1846 v nich bydlelo 215 lidí. Ve vsi byla hospoda, mlýn, přívoz a škola, do které docházely také děti z Oslovic. Na počátku dvacátého století byla do vesnice z Oslovic zavedena elektřina. Před druhou světovou válkou se Kotvina stala oblíbeným letoviskem, které lákalo turisty romantickou krajinou se zříceninami hradů, koupáním v Ohři a čistým vzduchem. Turisté se mohli ubytovat v soukromí nebo ve dvou hostincích.\n\nRekreační charakter vesnici zůstal i po druhé světové válce. Brzy po ní byla vysídlena německá většina obyvatel. Na jejich místo se sice přistěhovali noví obyvatelé, ale část z nich zase brzy odešla jinam. V roce 1956 bylo založeno jednotné zemědělské družstvo, které se o šest let později sloučilo s družstvem v Okounově. Koncem devadesátých let dvacátého století sloužila řada domů jako rekreační chalupy a kromě nich zde stálo přes dvacet rekreačních chat. Ve stejné době v Kotvině fungovala restaurace, obchod a připravovaly se pozemky pro výstavbu nových rodinných domů.\n\nPři sčítání lidu v roce 1921 zde žilo 295 obyvatel (z toho 138 mužů), kteří byli kromě jednoho cizince německé národnosti a s výjimkou jednoho evangelíka patřili k římskokatolické církvi. Podle sčítání lidu z roku 1930 měla vesnice 275 obyvatel: čtyři Čechoslováky, 268 Němců a tři cizince. Až na jednoho evangelíka se všichni hlásili k římskokatolické církvi.\n\nPo zrušení poddanství se Kotvina v roce 1850 stala samostatnou obcí. V letech 1869–1876 bývala osadou Klášterce nad Ohří, ale poté znovu obcí v okrese Kadaň. V roce 1960 se stala částí obce Okounov, se kterou připadla při územní reorganizaci do okresu Chomutov.\n\n\n\n"}
{"id": "541563", "url": "https://cs.wikipedia.org/wiki?curid=541563", "title": "Krupice (Okounov)", "text": "Krupice (Okounov)\n\nKrupice () je osada v okrese Chomutov v Ústeckém kraji. Stojí v Doupovských horách v nadmořské výšce 495 metrů asi 1,5 kilometru jihovýchodně do Okounova, ke kterému patří jako část obce. Její obyvatelé se živili zejména chovem dobytka a prací v lese. V padesátých letech dvacátého století se vesnice ocitla na území Vojenského újezdu Hradiště, a i když z něj byla později vyčleněna, téměř zanikla. V roce 2011 měla jediného trvalého obyvatele.\n\nPůvodní název vesnice zněl \"Krupčice.\" Byl odvozen z příjmení Krupka nebo Kroupa a tvar Krupice vychází z německé varianty V historických pramenech se jméno vyskytuje ve tvarech: krupticz (1460), in krupticzych (1488), Krupticze (1593), Krupitzs (1610), Grupicz (1654), Krupiz (1787) nebo Gruppitz a Krupitz (1847).\n\nPrvní písemná zmínka o vesnici pochází z roku 1460. Patřila tehdy k panství hradu Egerberk, jehož součástí zůstala až do dvacátých let sedmnáctého století. Podle urbáře z roku 1572 ve vsi žilo šest poddaných. Během stavovského povstání panství patřilo Štampachům, kterým bylo roku 1623 zkonfiskováno, a zabavený majetek koupili Thunové, kteří sídlili na kláštereckém zámku.\n\nPodle berní ruly z roku 1654 byla vesnice v dobrém stavu, ale zemědělská půda nebyla úrodná. Žilo zde šest chalupníků a tři poddaní bez většího majetku. Hlavním zdrojem jejich obživy byl chov dobytka a práce v lese. Chalupníkům patřilo celkem čtrnáct krav, osmnáct jalovic a šest koz. Bezzemci měli jen čtyři krávy, jalovici a jedno prase.\n\nPo zrušení poddanství v roce 1850 se Krupice stala samostatnou obcí, ke které patřila osada Hora. Od roku 1869 jsou obě vesnice uváděny jakou součást Okounova v okrese Kadaň a od roku 1961 v okrese Chomutov. Výjimkou bylo krátké období v padesátých letech dvacátého století, kdy se Krupice stala součástí vojenského újezdu Hradiště, a byla k 15. červnu 1953 zrušena. Malá část obyvatel zde i nadále bydlela, přestože elektřina byla do osady zavedena až v roce 1960. Tehdy byla vesnice vyčleněna z újezdu a připojena zpět k Okounovu.\n\nKrupice stojí ve stejnojmenném katastrálním území o rozloze 0,64 km² v Ústeckém kraji, 1,5 kilometru jihovýchodně od Okounova a 5,5 kilometru jihozápadně od Klášterce nad Ohří.\n\nV geologickém podloží převažují třetihorní vulkanické horniny zastoupené například alkalickými bazalty, tefrity, trachybazalty. Pouze v nejsevernějších výběžcích katastrálního území na jižním úbočí vrchu Javor se vyskytují pyroklastika bazaltových hornin. V geomorfologickém členění Česka oblast leží v geomorfologickém celku Doupovské hory, jejich stejnojmenném podcelku a v okrsku Jehličenská hornatina, kterou tvoří třetihorní lávové výlevy a pyroklastické sedimenty uspořádané do stupňovitých příkrých svahů rozčleněných roklemi potoků. Nejvyšším bodem území je vrch Javor (552 metrů). Nejnižší bod se nachází na jeho severovýchodním úbočí v nadmořské výšce přibližně 376 metrů. Půdní pokryv tvoří kambizem eutrofní. Vesnicí protéká drobný bezejmenný potok, který se za ní stáčí k severovýchodu a u Oslovic se vlévá do Ohře. Podél jeho toku mezi Krupicí a Oslovicemi vede hranice vojenského újezdu.\n\nPři sčítání lidu v roce 1921 zde žilo 61 obyvatel (z toho 31 mužů) německé národnosti a římskokatolického vyznání. Podle sčítání lidu z roku 1930 měla vesnice 64 obyvatel se stejnou národnostní a náboženskou strukturou.\n\nNa návsi byla na druhé straně silnice naproti rybníku nejspíše v první polovině devatenáctého století postavena kaple svaté Matky Boží a v jejím sousedství stával železný kříž na kamenném podstavci. Kaple byla zbořena ve druhé polovině dvacátého století, ale v Podkrušnohorském zooparku stojí její replika.\n\n\n\n"}
{"id": "541564", "url": "https://cs.wikipedia.org/wiki?curid=541564", "title": "Oslovice (Okounov)", "text": "Oslovice (Okounov)\n\nOslovice () jsou malá vesnice, část obce Okounov v okrese Chomutov. Nachází se asi 2 km na východ od Okounova. V roce 2014 zde bylo evidováno 17 adres. V roce 2011 zde trvale žilo 17 obyvatel ve 14 domech. Východně od vesnice protéká a do Ohře se vlévá potok Bublava.\n\nOslovice je také název katastrálního území o rozloze 0,89 km².\n\nNázev vesnice byl odvozen ze jména \"Osel\" ve významu ves lidí Oslových. V historických pramenech se jméno vesnice vyskytuje ve tvarech: in villa Osslowicz (1381), Wozlowicze (1443), in Wozlowicze (1488), Woselowicze (1593 a 1598), Wuselwitz (1608), Voslowiczs (1610), Woßelwicz (1626), Woselwicze (1654), Woslowicz nebo Woßelwicz (1787) a Woslowitz (1846).\n\nPrvní písemná zmínka o vesnici pochází z roku 1372. V polovině patnáctého století se Oslovice nacházely na panství hradu Egerberk v majetku rodu Ilburků, kteří je roku 1460 prodali Fictumům. Sňatkem s Annou z Fictumu panství získal v roce 1557 Bohuslav Felix Hasištejnský z Lobkovic, který přestěhoval vrchnostenské sídlo na nově založený zámek Felixburg u Rašovic. Oslovice byly poté odděleny od Egerberku a připojeny k zámeckému panství.\n\nDalšími majiteli se roku 1596 stali Štampachové. Panství jim patřilo přibližně čtvrt století, protože Matyáš mladší ze Štampachu se zúčastnil stavovského povstání, za což mu byl zkonfiskován majetek. Vesnici potom koupil svobodný pán Kryštof Šimon Thun a připojil ji k kláštereckému panství. Podle berní ruly z roku 1654 v Oslovicích žilo deset chalupníků a tři rodiny bez pozemků. Chalupníci vlastnili celkem dvacet krav, 36 jalovic, pět prasat a osmnáct koz. Jeden z nich provozoval mlýn. Bezzemkům patřily dohromady tři krávy, tři jalovice a dvě kozy. Na polích se pěstovalo především žito a hlavním zdrojem obživy byl chov dobytka. Původní mlýn, k němuž patřilo také právo rybolovu v řece, stával na pravém břehu Ohře a byl zbořen při stavbě železniční trati Chomutov–Cheb.\n\nPodle díla Johanna Gottfrieda Sommera z roku 1846 v Oslovicích stál mlýn, pila a 22 domů, ve kterých žilo 130 obyvatel. Ve vsi nebyla škola a děti docházely do školy v Kotvině. V letech 1869–1870 byl postaven nový mlýn.\n\nNa počátku dvacátého století byla vesnice přes Okounov připojena k elektrické rozvodné síti kadaňské elektrárny. V roce 1904 měřilo oslovické katastrální území 285 hektarů, z čehož bylo 147 hektarů polí, třináct hektarů luk, 42 hektarů pastvin, 61 hektarů lesa a necelých osm hektarů zahrad. O sedm let později ve vsi stálo devět větších usedlostí, fungoval hostinec, řemeslo provozovali kovář a švec a z obchodů byla k dispozici jen trafika. Nekteré domy včetně kovárny zanikly při požárech ve třicátých letech dvacátého století. Po druhé světové válce došlo k vysídlení Němců z Československa a počet obyvatel se dále zmenšoval až dosáhl přibližně jedné desetiny předválečného stavu. Po roce 1991 byla většina domů ve vesnici upravena na rekreační objekty, ale výstavbu nových chat u Ohře omezila stavební uzávěra.\n\nPři sčítání lidu v roce 1921 zde žilo 118 obyvatel (z toho 58 mužů) německé národnosti a římskokatolického vyznání. Podle sčítání lidu z roku 1930 měla vesnice 125 obyvatel: pět Čechoslováků a 120 Němců. Kromě tří lidí bez vyznání se hlásili k římskokatolické církvi.\n\nPo zrušení poddanství se Oslovice staly roku 1850 samostatnou obcí. Při sčítání lidu v roce 1869 byly osadou Okounova. Společně patřily do okresu Kadaň, který v roce 1960 zanikl a Oslovice připadly do okresu Chomutov.\n\nPoblíž bývalého mlýna stojí Pieta z roku 1784.\n\n\n\n"}
{"id": "541565", "url": "https://cs.wikipedia.org/wiki?curid=541565", "title": "Černýš (Perštejn)", "text": "Černýš (Perštejn)\n\nČernýš () je vesnice, část obce Perštejn v okrese Chomutov. Nachází se asi 2 km na jihovýchod od Perštejna. V roce 2014 zde bylo evidováno 192 adres. V roce 2011 zde trvale žilo 118 obyvatel ve 46 domech.\n\nČernýš je také název katastrálního území o rozloze 4,12 km². V katastrálním území Černýš leží i Lužný a Perštejn.\n\nNázev vesnice je odvozen z příjmení, které znamenalo černoch, mouřenín, nebo pravděpodobněji bylo odvozeno od rostlinného druhu černýš (staročesky \"črnýš\"). V historických listinách se jméno vyskytuje ve tvarech: Czerniss (1431), in Czernyssy (1445), Czernyzž (1445), Czernyss (1460), Czerniz (1508), Czernicz (1545), ve vsi Cžernotczy (1612), Czirnicze (1654), Cžernicz (1787) nebo Tschirnitz a Černitz (1846).\n\nNejstarší dějiny vesnice jsou nejasné. Jako rok první písemné zmínky se často uvádí rok 1431, ale podle Theodora Schütze se v  nachází starší zmínky z let 1336 a 1392. Podle Rudolfa Anděla vesnice patřila až do roku 1604 k panství hradu Perštejn. V roce 1431 si však bratři Aleš a Vilém ze Šumburka rozdělili perštejnské panství a Černýš zůstal v Alešově části u Perštejna. Aleš vesnici roku 1445 prodal bratru Vilémovi, který ji připojil k šumburskému panství. Vilém ze Šumburka své panství v roce 1449 prodal Vilémovi z Ilburka, který je vlastnil přibližně čtyři roky. Pro vysoké dluhy musel i on rozprodat majetek a Šumburk a Klášterec od něj získali bratři Fictumové, kteří se s ostatními věřiteli vyrovnali.\n\nJeště roku 1512 Černýš patřil k Šumburku, ale po smrti Opla z Fictumu si jeho dědicové majetek rozdělili na díly, a Černýš patřil mezi vesnice, které roku 1559 koupil Petr Boryně ze Lhoty. O rok později byl zabit na cestě mezi Kláštercem a Šumburkem a o dědictví po něm se podělily dcery Markéta a Benigna. Černýš připadl Markétě, která po smrti druhého manžela prodala roku 1604 Černýš s Okounovem, Horou, Telcovem a Tunkovem bratrům Steinsdorfům ze Steinsdorfu na Hlubanech. Ještě v témže roce tento majetek koupil Kryštof z Fictumu a připojil jej ke kláštereckému panství. V kupní smlouvě je poprvé zmíněna tvrz. Poslední zmínka o ní pochází z roku 1623, kdy klášterecké panství zkonfiskované posmrtně Kryštofovi z Fictumu za účast na stavovském povstání koupil Kryštof Šimon Thun. Místo, kde tvrz stávala, je neznámé.\n\nBěhem třicetileté války v Černýši často tábořily vojenské oddíly, jejichž přítomnost vedla ke zchudnutí vesnice. Podle berní ruly z roku 1654 byly domy ve špatném stavu a žilo v nich jedenáct chalupníků, tři zahradníci a pět rodin bez pozemků. Celkem chovali 26 krav, 42 jalovic, čtyři ovce, čtyři prasata a čtrnáct koz. Ve vsi byl poplužní dvůr, u kterého robotovali obyvatelé Smilova, Ondřejova, Okounova a Hory. Obilí se mlelo v panském mlýně v Lužném a při nedostatku vody v Perštejně.\n\nVe druhé polovině devatenáctého století se u Černýše začal rozvíjet průmysl. Po roce 1860 byla asi půl kilometru od vesnice postavena tkalcovna, jejíž provoz ukončil požár v roce 1893. Ztráta zaměstnání přiměla asi sto lidí, aby se z Černýše odstěhovali. Ještě před koncem devatenáctého století byla na stejném místě vybudována nová přádelna bavlny, ve které pracovalo 270 dělníků. Roku 1913 továrnu koupili noví majitelé a upravili ji na výrobu volnoběžek do jízdních kol. Podnik potom fungoval do roku 1925, kdy se výroba zaměřila na kuličky a později celá kuličková ložiska. O tři roky se závod stal částí švédské firmy (SKF) se sídlem v Göteborgu, a část zaměstnanců byla propuštěna. Menšími podniky v Černýši byly dvě pily, cihelna, výrobna žitné a sladové kávy a od roku 1939 výrobna prýmků, ve které se údajně vyráběly i dřevěné hračky. V roce 1943 zaměstnávala 50 dělníků a její provoz byl ukončen roku 1948.\n\nVýroba v továrně SKF pokračovala i během druhé světové války, kdy se na ní podíleli váleční zajatci z přilehlého zajateckého tábora. V táboře bývalo internováno kolem sta zajatců, ale celkem jím prošlo asi 400 lidí z Belgie, Francie, Itálie a Sovětského svazu. Na začátku roku 1945 spadlo v blízkosti hájovny (tzv. zámečku) několik bomb z poškozeného letadla, které se pilot snažil odlehčit. Roku 1948 byla továrna SKF od Švédů odkoupena, ale její provoz přetrval až do roku 1970, kdy byla výroba přestěhována do podniku ZKL v Klášterci nad Ohří.\n\nV první polovině dvacátého století se výrazně změnil ráz vesnice. Elektrifikace proběhla už na počátku století. Původně převažující hrázděné domy byly nahrazeny zděnými. Po druhé světové válce byly vybudovány dva spádové vodovody, které nahradily staré dřevěné roury, jež přiváděly vodu z vrchu Hradiště do otevřených koryt ve vsi. V roce 1947 bylo založeno zemědělské strojní družstvo. V sedmdesátých a osmdesátých letech dvacátého století vznikala rozsáhlá rekreační chatová oblast, do které byla elektřina zavedena až v roce 1985. V roce 1993 byl ve vsi otevřen obchod se smíšeným zbožím, který svou pojízdnou prodejnou zásoboval také Údolíčko a Vykmanov.\n\nPři sčítání lidu v roce 1921 zde žilo 422 obyvatel (z toho 205 mužů), z nichž byli dva Čechoslováci, 384 Němců a 36 cizinců. Kromě 25 evangelíků patřili k římskokatolické církvi. Podle sčítání lidu z roku 1930 měla vesnice 539 obyvatel: devět Čechoslováků, 518 Němců a dvanáct cizinců. S výjimkou čtrnácti evangelíků a jednoho člověka bez vyznání se hlásili k římskokatolické církvi.\n\n\n\n\n"}
{"id": "541566", "url": "https://cs.wikipedia.org/wiki?curid=541566", "title": "Lužný", "text": "Lužný\n\nLužný () je vesnice, část obce Perštejn v okrese Chomutov. Nachází se asi 1,5 km na jih od Perštejna. V roce 2009 zde bylo evidováno 162 adres.\n\nLužný leží v katastrálním území Černýš o výměře 4,12 km².\n\nNázev vesnice je odvozen z původního názvu potoka, který jí protéká. Ten byl složen z běžného slova \"Bach\" (potok) a výrazu \"Au,\" který pochází ze středněhornoněmeckého slova \"ouwe\" (mokřina, louka, luh). V historických pramenech se jméno vesnice vyskytuje ve tvarech: w Aupachu (1612) a Aubach (1787).\n\nPrvní písemná zmínka o vesnici pochází z roku 1612. Podle urbáře kláštereckého panství z roku 1649 stál v Lužném pouze panský mlýn a poplužní dvůr, u kterého se pěstovala zejména řepa a zelí. Do dvora docházeli robotovat poddaní z Černýše, Ondřejova, Hory a Okounova. Pro obyvatelé posledních dvou vesnic byl u Lužného zřízen most přes Ohři. U Okounova se od roku 1492 vybíralo clo za plavení dřeva, ale po připojení vesnice ke kláštereckému panství se celní právo přeneslo k Lužnému. Poplatek za plavení dosahoval čtyř grošů za vor a sedm feniků za každý kmen.\n\nPodle tereziánského katastru z roku 1748 měl Lužný dvacet obyvatel a mlýn se dvěma koly a pilou. V díle od Jaroslava Schallera z roku 1846 je Lužný uveden jako vesnice s dvaceti domy, ve kterých žilo 143 obyvatel. Ve vsi býval hostinec a mlýn s pilou. Patřila k ní také samota Kör (též Gehör) u cesty z Perštejna do Smilova se čtyřmi domy a výrobnou pušek. Ještě v roce 1930 v ní ve třech domech žilo devatenáct lidí. Roku 1863 obyvatelé vesnice pěstovali především žito, v menší míře oves, chovali 34 kusů krav a telat a šestnáct koz. Někteří pracovali ve mlýně nebo ve výrobně prken. Mlýn stával na severním okraji vesnice u Hučivého potoka. Dochoval se z něj jen komín pod mostem, po kterém vede silnice silnice I/13. Od roku 1869 byl Lužný osadou obce Perštejn, se kterou patřil do okresu Kadaň, a v roce 1961 byly společně převedeny do okresu Chomutov.\n\nVe třicátých letech dvacátého století se v Lužném rozvíjel drobný průmysl. Fungovaly zde podniky zaměřené na výrobu dřevěného kuchyňského nářadí, kleští, břidlicových tabulek a vápenka. Důležitým podnikem se roku 1930 stal pobočný závod firmy Pickart, ve kterém se vyráběly pily. Během druhé světové války v něm od roku 1940 pracovali váleční zajatci z Francie. Od 24. srpna 1934 byla ve vsi otevřena jednotřídní česká škola, do které začalo chodit 31 dětí převážně z německých rodin, aby se naučily česky. Roku 1935 začala výstavba silnice do Perštejna.\n\nVe druhé polovině dvacátého století průmysl v Lužném zanikl. Objekty Pickartovy továrny sloužily jako skladiště a po roce 1989 v nich do poloviny devadesátých let fungovala dřevovýroba a poté se ještě vyráběly vložky do komínů a urny. Komín továrny na výrobu kleští byl odstřelen v roce 1976. Původní most přes řeku byl uzavřen v roce 1970 a stavba železobetonového začala až roku 1983. Rozvíjely se možnosti rekreace a u vesnice vznikla chatová oblast. V roce 1991 tak v Lužném stálo 21 trvale obydlených domů a 45 objektů individuální rekreace.\n\nPři sčítání lidu v roce 1921 zde žilo 201 obyvatel (z toho 101 mužů), kteří byli kromě sedmi cizinců německé národnosti a až na sedm evangelíků patřili k římskokatolické církvi. Podle sčítání lidu z roku 1930 měla vesnice 239 obyvatel: 233 Němců a šest cizinců. Kromě pěti evangelíků a jednoho člověka bez vyznání se hlásili k římskokatolické církvi.\n\nLužný původně patřil k farnosti Klášterec nad Ohří, ale roku 1797 byl převeden k perštejnské farnosti.\n\n\n\n\n"}
{"id": "541567", "url": "https://cs.wikipedia.org/wiki?curid=541567", "title": "Ondřejov (Perštejn)", "text": "Ondřejov (Perštejn)\n\nOndřejov () je malá vesnice, část obce Perštejn v okrese Chomutov. Nachází se asi 1,5 km na západ od Perštejna. V roce 2009 zde bylo evidováno 32 adres.\n\nOndřejov leží v katastrálním území Ondřejov u Perštejna o rozloze 2,03 km².\n\nNázev vesnice vznikl spojením osobního jména \"Ondřej\" a německého podstatného jména (louka, paseka). V historických pramenech se jméno vesnice vyskytuje ve tvarech: Andresgruen (1357), Andresgrun (1545), Endrskryn (1528), v ves Endresgrun (1588), při Andresgrynu (1612), Endersgrün (1787) a Endersgrün (1847).\n\nPrvní zmínka o vesnici se nachází v žateckém urbáři a pochází z roku 1357. Podle Zdeny Binterové Ondřejov patřil k panství hradu Himlštejn, ale ten byl pravděpodobně založen až v patnáctém století Vilémem z Ilburka a okolní krajina do té doby patřila k Hauenštejnu. V roce 1528 vesnici získali Šlikové, od kterých ondřejovští sedláci koupili louky za třicet kop míšeňských grošů. Kromě toho za louky až do roku 1850 vrchnosti odváděli poplatek ve výši dvou kop míšeňských grošů ročně. Od Šliků himlštejnské panství koupil roku 1588 Šimon Ungnad ze Sonneku. Šimon panství vlastnil jen několik let a v roce 1592 je prodal Křyštofovi z Fictumu, který je připojil ke Klášterci. Jako jeden z direktorů stavovského povstání byl posmrtně odsouzen ke ztrátě majetku. Od královské komory poté panství 2. června 1623 koupil svobodný pán Kryštof Šimon Thun.\n\nPodle berní ruly z roku 1654 ve vsi stál mlýn a žilo v ní deset chalupníků a dva poddaní bez pozemků, z nichž jeden se živil jako uhlíř. Chovali celkem dvacet krav, sedmnáct jalovic, dvě ovce a osmnáct koz. Na neúrodných polích pěstovali žito, ale hlavními zdroji obživy byly chov dobytka, výroba dřevěného uhlí a jeho dovážení k hutím. Některé dvory byly po třicetileté válce zpustlé. Část ondřejovských pozemků patřila poplužnímu dvoru v Černýši, kam chodili ondřejovští robotovat.\n\nPodle díla z roku 1787 od Jaroslava Schallera stálo v Ondřejově 25 domů, ve kterých žilo 161 obyvatel. Okolo roku 1800 byla v sousedním údolí Bočského potoka (dříve ) postavena pila a myslivna. Dne 6. července 1906 se potok v důsledku silného deště rozvodnil a zničil mosty a cesty v údolí. Navíc přetekl pstruhový rybník a voda zaplavila dvůr hájovny.\n\nV roce 1931 byla v údolí otevřena restaurace s kavárnou Paradies, přímo ve vsi fungoval hostinec U Lípy, obchod se smíšeným zbožím a trafika. Ze spolků zde působil sbor dobrovolných hasičů. Katastrální území vesnice tehdy měřilo 203 hektarů, z nichž deset hektarů zabíral obecní les. Po druhé světové válce zůstaly osídlené jen tři usedlosti. Postupem času se většina obyvatel odstěhovala, a vesnice se zcela vylidnila. Domy ovšem sloužily dále k rekreaci a po roce 2001 se do některých z nich vrátili noví obyvatelé.\n\nPři sčítání lidu v roce 1921 zde žilo 133 obyvatel (z toho 71 mužů) německé národnosti a římskokatolického vyznání. Podle sčítání lidu z roku 1930 měla vesnice 147 obyvatel se stejnou národnostní a náboženskou strukturou.\n\nPo zrušení poddanství se Ondřejov stal roku 1850 samostatnou obcí. Při sčítání lidu v roce 1869 už byl osadou Perštejna v okrese Kadaň. Do chomutovského okresu byly společně začleněny v roce 1961.\n\n\n\n\n"}
{"id": "541568", "url": "https://cs.wikipedia.org/wiki?curid=541568", "title": "Rájov (Perštejn)", "text": "Rájov (Perštejn)\n\nRájov () je vesnice, část obce Perštejn v okrese Chomutov. Nachází se asi 1,5 km na severozápad od Perštejna. V roce 2009 zde bylo evidováno 61 adres.\n\nRájov leží v katastrálním území Rájov u Perštejna o rozloze 4,44 km². V katastrálním území Rájov u Perštejna leží i Údolíčko.\n\nNázev vesnice je odvozen ze slova ráj, nebo z osobního jména \"Ráj\" ve významu \"Rájův dvůr.\" V historických pramenech se název vyskytuje ve tvarech: Rayow (1431), Ragiow (1449 a 1481), vsi Ragowa (1540), Reyn (1543), Reyen (1644), Reyhen (1646 a 1787) nebo Reihen (1846).\n\nPrvní písemná zmínka o vesnici pochází podle Theodora Schützela z roku 1316. V roce 1431 byl Rájov uveden v soupisu majetku, který získal Vilém ze Šumburka při dělení rodového majetku spolu s kláštereckým panstvím. Vilém neměl vhodné sídlo, a proto si postavil hrad Nový Šumburk, k jehož panství Rájov později patřil. Šumburk i s Rájovem koupil roku 1449 Vilém z Illburka a po polovině šestnáctého století jej získal Kryštof z Fictumu, který přenesl panské sídlo ze Šumburku na nově založený klášterecký zámek.\n\nKlášterečtí Fictumové se zúčastnili stavovského povstání, za což jim byl zkonfiskován majetek. Klášterecké panství poté roku 1623 koupil Kryštof Šimon Thun. Podle záznamu v urbáři panství z roku 1649 v Rájově žilo osm sedláků, tři domkáři a fungoval zde vrchnostenský mlýn. Berní rula z roku 1654 uvádí deset chalupníků, kteří chovali devatenáct krav, 23 jalovic, devět ovcí a dvě kozy. Lidé obdělávali kamenitá pole, na kterých pěstovali žito, ale hlavním zdrojem obživy byl chov dobytka a doprava dřeva k Ohři. Podobně se lidé živili i koncem osmnáctého století, kdy si navíc přivydělávali paličkováním krajek a pletením. Mléčné výrobky (máslo a tvaroh) se prodávaly ve Vejprtech i dále v Sasku. Děti docházely od roku 1787 do školy v Perštejně.\n\nPodle díla Johanna Gottfrieda Sommera z roku 1846 stálo v Rájově 25 domů, ve kterých žilo 171 obyvatel. Východně od vesnice se v lomu těžil vápnitý dolomit (v roce 1863 bylo vytěženo asi 61 m³), ze kterého se vyrábělo stavební vápno.\n\nPozději bývaly vápenky ve vsi dvě. Starší založil koncem sedmdesátých letech devatenáctého století Karel Bernardin, zatímco druhou postavilo asi o dvacet let později konsorcium přísečnických občanů. Vápenec se do rájovských podniků dovážel nejprve z lomu na rozhraní Mýtinky a Vykmanova a teprve později byl otevřen lom přímo u Rájova. První světová válka způsobila nedostatek zaměstnanců i surovin (zejména uhlí), a proto musel být provoz rájovské vápenky v letech 1915–1919 přerušen. V roce 1927 proběhla modernizace provozu, při které byla stará pec zbořena a nahrazena novou kruhovou pecí se šestnácti komorami a vysokým komínem. Kromě vápna se vyráběl také cement a jiné stavební potřeby. Provoz vápenky ukončila velká hospodářská krize ve třicátých letech dvacátého století. Z budov vydržel stát nejdéle komín, který byl stržen až roku 1961.\n\nNa počátku dvacátého století měřilo katastrální území Rájova 444 hektarů, z nich tvořilo 211 hektarů pole, 152 hektarů lesy, 42 hektarů pastviny a 26 hektarů louky. V roce 1911 ve vsi fungovaly, kromě vápenky, dva hostince, dva obchody, trafika a živnost provozovali dva ševci a dva tesaři. Po druhé světové válce došlo k vysídlení Němců z Československa, a počet obyvatel Rájove poklesl přibližně na pětinu předválečného stavu. Obyvatel ubývalo i v dalších letech a vesnice se postupně proměnila na rekreační osadu.\n\nPři sčítání lidu v roce 1921 zde žilo 199 obyvatel (z toho sto mužů) německé národnosti a římskokatolického vyznání. Podle sčítání lidu z roku 1930 měla vesnice 196 obyvatel: jednoho Čechoslováka a 195 Němců. Kromě jednoho příslušníka neevidovaných církvi a jednoho člověka bez vyznání se hlásili k římskokatolické církvi.\n\nPo zrušení poddanství se Rájov stal samostatnou obcí v okrese Kadaň, ke které patřila osada Údolíčko. Při sčítání lidu v roce 1869 už Rájov patřil k Perštejnu, se kterým byl roku 1961 začleněn do okresu Chomutov.\n\n\n\n"}
{"id": "541569", "url": "https://cs.wikipedia.org/wiki?curid=541569", "title": "Údolíčko", "text": "Údolíčko\n\nÚdolíčko () je vesnice, část obce Perštejn v okrese Chomutov. Nachází se asi 2 km na sever od Perštejna. V roce 2009 zde bylo evidováno 71 adres.\n\nÚdolíčko leží v katastrálním území Rájov u Perštejna o výměře 4,44 km².\n\nČeský název vesnice je překladem německého jména (malé údolí). V historických pramenech se jméno vesnice vyskytuje ve tvarech Tahl (1431), Tool (1508), Tolu (1540), klaintol (1543) nebo Kleinthal (1787).\n\nPrvní písemná zmínka o vesnici pochází z roku 1431, kdy se dělilo perštejnské panství pánů ze Šumburka. Údolíčko se tehdy rozdělilo na dvě části, z nichž jedna zůstala u Perštejna a druhá patřila k nově postavenému Šumburku. V roce 1512 byl majitelem celé vesnice Opl z Fictumu. Při pozdějším dělení kláštereckého panství bylo Údolíčko odděleno a získala je Markéta Huvarová. Roku 1607 je od ní koupil Kryštof z Fictumu, který vesnici znovu připojil ke Klášterci. Jako jeden z direktorů stavovského povstání byl posmrtně odsouzen ke ztrátě majetku. Klášterecké panství, u kterého vesnice zůstala až do zrušení poddanství, potom koupil v roce 1623 svobodný pán Kryštof Šimon Thun.\n\nBěhem třicetileté války vypálili procházející vojáci nejméně jeden dům. Podle berní ruly z roku 1654 ve vsi žilo pět chalupníků a čtyři poddaní bez pozemků. Chalupníci chovali celkem pět krav, dvanáct jalovic, dvě ovce a třináct koz. Bezzemci měli jen tři krávy, jednu jalovici a šest koz. Přestože lidé pěstovali na okolních kamenitých polích žito, hlavním zdrojem obživy byl chov dobytka a doprava uhlí k hutím.\n\nNejstarší zmínka o dolování a zpracování železné rudy u Údolíčka pochází z roku 1647, kdy hrabě Thun umožnil Jiřímu Lobnerovi, aby na panské louce dočasně vybudoval rybník pro zásobování železářských podniků. Nad vesnicí stával hamr, z něhož se do konce dvacátého století dochovaly zbytky zdí. Na jižním okraji vesnice bývaly železnorudné doly Oswald a Antonín. Ve štole Oswald dlouhé 150 metrů se dobývala krevelová žíla. Důl byl s mnoha přestávkami otevřen v letech 1748 až 1858 a nejlepším výsledkem bylo až padesát tun rudy ročně. Menší štola Antonín začínala u cesty do Rájova, dobývala stejnou žílu a byla dlouhá 76 metrů. Ruda se odvážela do perštejnských železáren. Mezi Údolíčkem a zaniklou vesnicí Vysoké býval železnorudný důl Šebestián, kde se kromě krevele těžil také pyrit a chalkopyrit. V první polovině devatenáctého století byly u vesnice také doly Marie Terezie, Barbora a Ondřej.\n\nRoku 1741 byl spuštěn mlýn, do kterého začali vozit obilí také obyvatelé z Kunova. Podle z roku 1787 od Jaroslava Schallera měla vesnice 29 domů, z nichž tři patřily k vintířovskému panství. Po zrušení poddanství se Údolíčko roku 1850 stalo osadou Perštejna a od sčítání lidu v roce 1869 je uváděno jako část obce Perštejn.\n\nMezi první a druhou světovou válkou byly ve vsi dvě řeznictví, obchod se smíšeným zbožím a obchod se zeleninou a fungovaly dva hostince. Elektřina byla do vesnice zavedena v roce 1935 z kadaňské elektrárny přes rozvodnu ve Vejprtech. Škola v Údolíčku nikdy nebyla a děti docházely do Perštejna.\n\nMlýn byl po roce 1906 upraven na továrnu na výrobu pozamentů a od roku 1912 se v ní vyráběly nábytkové prýmky. V roce 1918 v továrně pracovalo čtyřicet lidí, ale po roce 1923 se počet zaměstnanců pohyboval mezi deseti a dvanácti. Později se v Údolíčku vyráběly také izolované dráty a v továrně Jahna a Keyla sítě na dámská kola a záclony. Jejich továrna byla uzavřena roku 1948 a postupně zbourána. Při demolici komína v roce 1976 byl jeden z dělníků při rozebírání cihel zavalen, těžce zraněn, a později svým zraněním podlehl.\n\nPo druhé světové válce se bylo vysídleno německé obyvatelstvo a počet obyvatel klesl přibližně na čtvrtinu předválečného stavu. Vesnici se nepodařilo dosídlit, a proto byla v padesátých letech dvacátého století zbořena část neobydlených domů. Řada dalších byla upravena k rekreaci a vesnice se tak změnila v rekreační oblast.\n\nPodle Tereziánského katastru z roku 1748 měla vesnice 99 obyvatel. Jejich počet stoupl do roku 1846 na 255. V roce 1863 v Údolíčku žilo 259 lidí (z toho 122 mužů) a v roce 1895 měla 313 obyvatel.\n\nPři sčítání lidu v roce 1921 zde žilo 282 obyvatel (z toho 141 mužů), z nichž byl jeden Čechoslovák, jeden cizinec a 277 Němců. Kromě šesti evangelíků patřili k římskokatolické církvi. Podle sčítání lidu z roku 1930 měla vesnice 286 obyvatel: pět Čechoslováků, 278 Němců a tři cizince. S výjimkou tří evangelíků byli římskými katolíky.\n\nVětšina vesnice patřila k perštejnské farnosti, ale některé domy v horní části vesnice náležely do farnosti Měděnec. Od roku 2013 je Údolíčko součástí farnosti Klášterec nad Ohří.\n\n\n"}
{"id": "541570", "url": "https://cs.wikipedia.org/wiki?curid=541570", "title": "Vykmanov (Perštejn)", "text": "Vykmanov (Perštejn)\n\nVykmanov () je malá vesnice, část obce Perštejn v okrese Chomutov. Nachází se asi 3,5 km na severozápad od Perštejna, v údolí Hučivého potoka. V roce 2009 zde bylo evidováno 27 adres.\n\nVykmanov leží v katastrálním území Vykmanov u Měděnce o rozloze 7,62 km².\n\nNázev vesnice je odvozen z německého osobního jména \"Wigman\" nebo \"Wicman.\" V historických pramenech se jméno vesnice vyskytuje ve tvarech: Wykmanow (1357), Wikmasdorf (1449), Waykmansdorfie (1481), Wugkmestorf (1544), ve Veikmansdorfu (1587) a Weigensdorf (1787 a 1848). Alternativní vysvětlení J. Hossnera název odvozuje z nizozemského slova Wijk, které měli přinést osadníci, kteří se sem přistěhovali na pozvání postoloprtských benediktýnů a založili také vesnice Stráž nad Ohří, Srní nebo Ondřejov.\n\nPrvní písemná zmínka o Vykmanovu pochází z roku 1357. Vesnice však byla založena výrazně dříve na území, které získal postoloprtský klášter od knížete Vladislava I. a spravoval je ze svého proboštství v Boči. To zaniklo okolo roku 1350 a opat Theodorich poté Boč vyměnil s císařem Karlem IV. za Libočany. Vesnice tehdy stála o něco výše v údolí Lučního potoka pod vykmanovskou hájovnou.\n\nVykmanov se po výměně stal součástí panství hradu Hauenštejn. Při dělení majetku pánů ze Šumburka v roce 1431 připadl Vilémovi, který si postavil hrad Šumburk, jeden poddaný z Vykmanova a zbytek vesnice patřil Alešovi ze Šumburka. Zmínky z počátku šestnáctého století popisují Vykmanov jako pustou vesnici, ale ta byla někdy před rokem 1547 obnovena. I poté zůstávala vesnice rozdělená a spojit ji se podařilo až Kryštofovi z Fictumu, který ji připojil ke kláštereckému panství. Za svůj podíl na stavovském povstání, kterého se zúčastnil jako jeden z direktorů za rytířský stav, byl posmrtně odsouzen ke ztrátě majetku. Zkonfiskované panství koupil roku 1623 svobodný pán Kryštof Šimon Thun.\n\nZ roku 1631 se dochoval záznam o prodeji vykmanovského mlýna za 120 kop grošů, ale později během třicetileté války táhly v letech 1640 a 1641 údolím Hučivého potoka švédské oddíly, které vesnici nejspíš vypálily, protože urbář panství z roku 1649 Vykmanov neobsahuje. Další zmínka o něm pochází až z roku 1691 a nachází se v bočské matrice. Okolí vesnice porůstaly rozsáhlé lesy, z nichž většina patřila klášterecké vrchnosti. Zápis z roku 1729 v nich zaznamenal mimo jiné výskyt vlků, medvědů a rysů. Poslední medvěd byl u Vykmanova zastřelen ve druhé polovině osmnáctého století. Rysové přežívali déle a posledního ulovili v roce 1842.\n\nPodle z roku 1787 od Jaroslava Schallera měla vesnice 21 domů, z nichž tři patřily k vintířovskému panství. Do roku 1846 počet domů vzrostl na 38 a žilo v nich 278 obyvatel. Ve vsi tehdy stály dva mlýny, hospoda a škola, do které chodilo přibližně šedesát dětí.\n\nPodobně jako v okolních vesnicích se i ve Vykmanově obdělávala zemědělská půda, ale ta vzhledem k vysoké nadmořské výšce poskytovala jen malé výnosy, a lidé si proto museli vydělávat peníze na obživu jinak. Kromě práce v lese, lomu a ve vápenkách si muži vydělávali jako stavební dělníci a ženy vyráběly krajky a pozamenty.\n\nV šestnáctém století se v okolí Vykmanova začal těžit krevel a pyrit, ale drobné žíly byly brzy vytěžené a doly nejpozději za třicetileté války zanikly. V malé míře byly obnoveny v polovině osmnáctého století, ale většina jich bývala na levém břehu Hučivého potoka, a patřily tedy k Mýtince. Naposledy se železná ruda těžila na obou březích potoka po roce 1860, kdy těžební práva získal svobodný pán z Riese-Stallburgu, kterému patřily perštejnské železárny.\n\nNa okraji vesnice, ovšem již v katastrálním území Mýtinky, se dochoval zatopený vápencový lom. Těžila se v něm čtyřicet metrů mocná čočka zrnitě bílého vápnitého dolomitu uloženého v muskovitických rulách. Získaný materiál se prodával do kladenských Spojených oceláren a zpracovával se v blízkých vápenkách. V letech 1841–1876 nechala klášterecká vrchnost těžit v oblasti pod Vysokou sečí rašelinu. V letech 1877–1878 byla postavena silnice z Perštejna do Horní Halže, která nahradila starou a obtížně sjízdnou cestu.\n\nRoku 1901 byl ve Vykmanově založen hasičský spolek, ale přesto v letech 1902 a 1904 vyhořely oba vykmanovské mlýny. Jejich provoz už nebyl obnoven. Roku 1910 měla vesnice dvě hospody, tři obchody se smíšeným zbožím, trafiku a živnost provozovali dva pekaři, ševci, truhlář, tesaři a košíkáři.\n\nV důsledku vysídlení Němců z Československa po druhé světové válce zůstalo ve Vykmanově v roce 1947 pouze 52 obyvatel. Při sčítání lidu v roce 1950 jejich počet krátce vzrostl na 341, což bylo způsobeno započítáním posádky pohraniční stráže a patnácti německých rodin ze sběrných táborů v Kadani a ve Vejprtech přidělených na práci v lomu a v lese. Elektřina byla do vsi zavedena až v roce 1950. Prvním elektrifikovaným domem bylo čp. 20, v němž sídlila jednotka pohraniční stráže. O pět let později se začala elektřina využívat i v lomu a do obytných domů byla rozvedena až o dva roky později.\n\nPozději se většina lidí vystěhovala do Německa nebo do jiných částí okresu, a vesnice se téměř vylidnila. V letech 1958–1959 proto byla zbořena řada neobydlených domů. K určitému oživení došlo až v sedmdesátých letech dvacátého století, ale přeměně na rekreační oblast zabránila stavební uzávěra, která měla chránit kvalitu vody v Hučivém potoce, který sloužil jako zdroj pitné vody pro Perštejn.\n\nPři sčítání lidu v roce 1921 zde žilo 357 obyvatel (z toho 179 mužů), kteří byli kromě čtyř cizinců německé národnosti a všichni patřili k římskokatolické církvi. Podle sčítání lidu z roku 1930 měla vesnice 353 obyvatel: pět Čechoslováků, 345 Němců a tři cizince. Všichni se hlásili k římskokatolické církvi.\n\nVykmanov patřil až do konce osmnáctého století k bočské farnosti a roku 1797 byl převeden k farnosti Perštejn nad Ohří. Od roku 2013 spadá pod farnost Klášterec nad Ohří.\n\nPo zrušení poddanství se Vykmanov stal roku 1850 samostatnou obcí v okrese Přísečnice. Už roku 1868 byl uveden pouze jako osada obce Měděnec v kadaňském okrese. V roce 1879 se znovu stal obcí, ke které v letech 1879–1949 patřila osada Mýtinka. Společně bývaly v okrese Kadaň, ale roku 1906 byla obec převedena do okresu Přísečnice. V letech 1943 a 1944 Vykmanov patřil opět ke kadaňskému okresu a v roce 1945 se stal částí okresu Vejprty. V roce 1950 byla obec zrušena a připojena znovu jako osada k Měděnci v okrese Karlovy Vary-okolí. Dne 1. ledna 1986 se vesnice stala částí obce Perštejn v okrese Chomutov.\n\nŠkola byla ve Vykmanově založena nejspíše v roce 1783, ale neměla vlastní budovu a vyučování probíhalo v různých domech i v Mýtince. Roku 1824 ji navštěvovala 43 vykmanovských dětí a osm žáků z Mýtinky. Školní budova byla postavena až v roce 1853. Vzhledem k velkému počtu dětí musela být budova roku 1895 rozšířena o jednu třídu. Dvoutřídní škola byla uzavřena roku 1952 a v dalším roce ji nahradila jednotřídní škola, která fungovala až do roku 1963.\n\n\n"}
{"id": "541573", "url": "https://cs.wikipedia.org/wiki?curid=541573", "title": "Vidolice", "text": "Vidolice\n\nVidolice ( ) jsou malá vesnice, část obce Pětipsy v okrese Chomutov. Nachází se asi 2 km na západ od Pětipes. V roce 2009 zde bylo evidováno 8 adres. Vidolice leží v katastrálním území Pětipsy o výměře 5,09 km². Vesnicí protéká Vintířovský potok.\n\nAntonín Profous odvozuje pojmenování vesnice ze spojení \"ves lidí Vidolových.\" V průběhu dějin je vesnice uváděna například ve tvarech a spojeních \"in Vidoliczich\" (1383), Vidovice (1518), \"w Widoliczych\" (1545), Wiedolicz (1618), Wiedelycze (1654) nebo Widelitz (1846).\n\nPrvní písemná zmínka o vesnici pochází z roku 1383, kdy pravděpodobně patřila vladykům z nedalekých Zahořan. Další záznamy z roku 1455 uvádí vesnici v majetku Chotka z Vojnína a v roce 1505 patřila rodu Raberů z Brus. Raberové přišli po stavovském povstání o část majetku včetně Vidolic. Vesnici v roce 1623 koupil od královské komory Ferdinand z Naragolu a připojil ji k vintířovskému panství.\n\nBerní rula z roku 1654 ve vesnici uvádí čtyři sedláky, čtyři chalupníky a dvě rodiny, které žily na obecním majetku. Jedna selská usedlost byla zpustlá, a proto byla připojena k panskému majetku. Zbývající sedláci dohromady obhospodařovávali 105 strychů půdy, měli šest potahů, pět krav a třicet prasat. Majetky chalupníků byly mnohem menší.\n\nJeden kilometr jižně od vesnice byl od první poloviny 19. století hnědouhelný důl \"Kazimír.\" Do jeho uzavření v roce 1873 se v něm vytěžilo asi třicet tisíc tun uhlí. Další důl \"Jan\" vybavený parním strojem se nacházel mezi Vidolicemi a Pětipsy. Jeho dolová míra byla propůjčena již v roce 1808 S. Sieglovi a od roku 1838 patřil knížeti Windischgrätzovi, majiteli vintířovského panství. Produkce dolu se do roku 1848 odhaduje na dvacet až padesát tisíc tun uhlí. Potom byl provoz kvůli požáru přerušen a posledním majitelem se stal L. Langhans, který nechal důl v 60. letech 19. století uzavřít.\n\nPři sčítání lidu v roce 1921 zde žilo 137 obyvatel (z toho 70 mužů). Kromě sedmi Čechů byli německé národnosti a všichni patřili k římskokatolické církvi. Podle sčítání lidu z roku 1930 zde žilo 151 obyvatel, kteří byli s výjimkou jedenácti Čechů německé národnosti a všichni se hlásili k římskokatolické církvi.\n\nNarodil se zde malíř, grafik a ilustrátor Josef Liesler (1912–2005).\n\n\n"}
{"id": "541576", "url": "https://cs.wikipedia.org/wiki?curid=541576", "title": "Háj (Radonice)", "text": "Háj (Radonice)\n\nHáj () je osada, část obce Radonice v okrese Chomutov. Nachází se asi 3 km na západ od Radonic. V roce 2016 zde bylo evidováno osm adres. V roce 2011 zde trvale žilo pět obyvatel ve třech domech. Háj leží v katastrálním území \"Háj u Vintířova\" o rozloze 1,75 km².\n\nNázev vesnice je odvozen od blízkého lesa (háje). Ve staročeštině byl hájem nazýván les hájený, tj. takový, kde panstvo bránilo těžbě dříví. V historických pramenech se jméno vyskytuje ve tvarech: de Hagi (1281), de Hagye (1400), de Hage (1403), von Gehag (1438), w hagj (1545), Gehay (1621) Gehae nebo Kah a Gehau (1787).\n\nHáj je v písemných pramenech poprvé zmíněn roku 1278 ve spojení se jménem rytíře \"Petra z Háje.\" Později vesnici získali Žďárští ze Žďáru, kteří ji připojili ke žďárskému panství. \"Mikuláš Žďárský ze Žďáru\" z Háje vytvořil opět samostatné panství a v letech 1488–1498 (uvádí se také roky 1478–1498 nebo 1478–1495) bydlel na tvrzi, které zde pravděpodobně stála. Písemně je však doložena až v roce 1520. Mikulášův syn \"Bedřich Žďárský ze Žďáru\" panství odkázal svým dětem: \"Stanislavovi, Jiřímu, Václavovi, Žibřidovi\" a \"Kryštofovi,\" kteří majetek společně spravovali ještě v roce 1537. Roku 1544 však Háj prodali \"Albrechtu Šlikovi,\" který jej o tři roky později připojil k Vintířovu. Tvrz, jejíž polohu neznáme, brzy potom zanikla, protože ve zprávách ze sedmnáctého století se již neuvádí.\n\nPodle berní ruly z roku 1654 v Háji stálo devět usedlostí, ve kterých žili dva sedláci, dva chalupníci a pět rodin závislých na obci. Dohromady měli pouze pět potahů, sedm krav, pět jalovic a šestnáct prasat. O deset let později se ve vsi připomíná hospodářský dvůr, ovčín, mlýn, krčma a dva rybníky. Sedláci odváděli vrchnosti dvanáct strychů pšenice, žita a ječmene. Čtyřem z nich patřily pozemky o velikosti jednoho lánu, tři byli půllánici a jeden čtvrtláník.\n\nOd poloviny devatenáctého století začal klesat počet obyvatel a po druhé světové válce byla zbořena také většina domů včetně hospody s řeznictvím a barokního domu se šindelovou střechou, parkem a rybníkem.\n\nK Háji patřila také malá osada \"Baráky\" (německy ), která stála u silnice mezi Hájem a Ždovem, přibližně v místech mezi železniční tratí a korytem Vintířovského kanálu. V roce 1930 v osadě stály čtyři domy, ve kterých žilo patnáct obyvatel. Zanikla mezi lety 1950 a 1960.\n\nPři sčítání lidu v roce 1921 zde žilo 108 obyvatel (z toho 52 mužů), z nichž byli čtyři Čechoslováci a 104 Němců. Všichni byli římskými katolíky. Podle sčítání lidu z roku 1930 měla vesnice 114 obyvatel: tři Čechoslováky a 111 Němců. Kromě tří židů se hlásili k římskokatolické církvi.\n\nU silnice ke Kadaňskému Rohozci stávala obdélné kaple z doby před rokem 1843 se sedlovou střechou a sanktusníkem uprostřed střechy. Osvětlovala ji dvojice půlkruhově zakončených oken v bočních zdech. Zbořena byla po roce 1945.\n\n\n"}
{"id": "541577", "url": "https://cs.wikipedia.org/wiki?curid=541577", "title": "Kadaňský Rohozec", "text": "Kadaňský Rohozec\n\nKadaňský Rohozec (do roku 1949 \"Český Rohozec,\" ) je malá vesnice, část obce Radonice v okrese Chomutov. Nachází se asi 4,5 km na jihozápad od Radonic. Vede tudy železniční trať Kadaň – Vilémov u Kadaně – Kaštice/Kadaňský Rohozec – Doupov. V roce 2016 zde bylo evidováno 25 adres. V roce 2011 zde trvale žilo 48 obyvatel v 15 domech. Kadaňský Rohozec je také název katastrálního území o rozloze 1,37 km².\n\nNázev Rohozec je zdrobnělinou slova \"rohoz\" (sítina, rákos). V historických pramenech se jméno vesnice vyskytuje ve tvarech: in Rohozczy (1383), in villa Rohozka Boemicali (1411), w Rohozcze (1545), Rohosstj (1545), Ruest (1654), Böhmish Rust (1787) a Böhmisch-Rust (1846).\n\nPrvní písemná zmínka o Kadaňském Rohozci pochází z roku 1322 nebo 1383. Vesnice byla pravděpodobně rozdělená mezi více majitelů, protože v roce 1383 zde \"Anna ze Zahořan\" vlastnila tři lány polí, které zdědila po svém manželovi Odolenu ze Zahořan, a roku 1411 prodal \"Bohuslav z Mašťova\" plat jedné kopy grošů mašťovskému farnímu kostelu Nanebevzetí Panny Marie. Od šestnáctého století se Rohozec stal součástí vojnínského panství, které v roce 1547 připojil \"Albrecht Šlik\" k Vintířovu. Po třicetileté válce ve vesnici podle berní ruly žilo pět sedláků, tři chalupníci a pět rodin na obecním majetku. Dohromady jim patřilo deset potahů, šest krav, pět jalovic, pět ovcí a 26 prasat. Jeden z místních provozoval šenk.\n\nV roce 1843 byla otevřena jednotřídní škola pro čtyřicet dětí a působil zde hasičský spolek. Po zrušení poddanství se Rohozec stal roku 1850 samostatnou obcí, ke které patřily místní části Vojnín, Háj a Ždov. V roce 1953 byla část katastrálního území připojena k vojenskému újezdu Hradiště a vesnice od 1. ledna 1963 připojena jako místní část k obci Vintířovu a od 1. května 1976 k Radonicím.\n\nPoloha na hranici vojenského újezdu vedla k poškozování průjezdní silnice vojenskou technikou, která také místo mostu přes Liboc používala brod, a znečišťovala tak vodu. V roce 1969 byl Rohozec zařazen mezi sídla dočasného významu. Ze služeb zde fungovala pouze prodejna smíšeného zboží v budově školy a nebyla zde ani hospoda. K telefonní síti byli připojeny pouze dva domy, z nichž v jednom byla zřízena veřejná hovorna.\n\nPři sčítání lidu v roce 1921 zde žilo 184 obyvatel (z toho 85 mužů), z nichž byl jeden Čechoslovák, 181 Němců a dva cizinci. Všichni patřili k římskokatolické církvi. Podle sčítání lidu z roku 1930 měla vesnice 193 obyvatel: osm Čechoslováků a 185 Němců. Kromě jednoho člověka bez vyznání se hlásili k římskokatolické církvi. Po odsunu Němců počet obyvatel klesl asi na polovinu. Úbytek byl částečně nahrazen novými osadníky z jižních Čech, Morava a Slovenska.\n\nVe vesnici stávala dřevěná kaple se čtvercovým půdorysem a relativně velkým sanktusníkem. Zanikla po roce 1945. Asi 500 m severozápadně od Kadaňského Rohozce začíná Vintířovský kanál (původně Grosse Mühlbach), který odtud pokračuje kolem Ždova do Vintířova. Jeho úkolem bylo zajistit vodu z Liboce pro několik vodních mlýnů.\n\n\n"}
{"id": "541578", "url": "https://cs.wikipedia.org/wiki?curid=541578", "title": "Kojetín (Radonice)", "text": "Kojetín (Radonice)\n\nKojetín () je malá vesnice, část obce Radonice v okrese Chomutov. Nachází se asi čtyři kilometry na západ od Radonic. V roce 2016 zde bylo evidováno 27 adres.\n\nKojetín leží v katastrálním území Kojetín u Radonic o rozloze 3,22 km².\n\nPůvodní název vesnice zněl \"Kojetice\" a tvar Kojetín vznikl pravděpodobně chybou při zápisu. Název Kojetice je odvozen z osobního jména \"Kojata\" ve významu ves lidí Kojatových. V historických pramenech se jméno vyskytuje ve tvarech: Kogeticz (1352), de Cogieticz (1394), in villa Cogetyn (1404), in villa Kogytin (1409), in Kogetinie (1447), Kogeticze (1543), Coyditzs (1634), Khajditz (1664) Koetitz (1787 a Kojetín nebo Kojetitz (1848).\n\nPrvní písemná zmínka o vesnici pochází z roku 1352 a je v ní zmiňován farní kostel. Vesnice tehdy patřila zemanům z Kojetína. Po roce 1411 ji však spolu s dalšími vesnicemi získal od krále Václava IV. \"Vlašek z Kladna,\" ale již o čtyři rok později se nacházela v držení Ojířů z Očedělic. V první polovině šestnáctého století Kojetín koupili Šlikové a připojili ho k vintířovskému panství. V roce 1654 zde podle berní ruly stálo osmnáct domů, ve kterých žilo pět sedláků a devět chalupníků. Zbylé čtyři domy byly obecní. Obyvatelé dohromady měli osm potahů, deset krav, dvanáct jalovic a šestnáct prasat.\n\nOd roku 1850 byl Kojetín samostatnou obcí a patřily k němu místní části Ratiboř, Růžová a Vlkaň. V roce 1953 byl zahrnut mezi obce, které se stanou součástí Vojenského újezdu Hradiště. Zatímco osady Ratiboř a Růžová zcela zanikly, Kojetín a Vlkaň byly pouze z větší části vysídleny, zdemolovány a jako místní části připojeny k Radonicím.\n\nAsi 700 metrů severovýchodně od vesnice vyvěrá kyselý minerální pramen zmiňovaný již v roce 1785. Kyselka, která vyvěrá z málo vydatného zdroje, obsahuje 1580 mg.l oxidu uhličitého a její celková mineralizace je 0,7 g.l.\n\nPři sčítání lidu v roce 1921 zde žilo 264 obyvatel (z toho 147 mužů) německé národnosti a římskokatolického vyznání. Podle sčítání lidu z roku 1930 měla vesnice 229 obyvatel: 228 Němců a jednoho cizince. Kromě jednoho evangelíka se všichni hlásili k římskokatolické církvi.\n\nFarní vsí zůstal Kojetín až do konce osmnáctého století, kdy byl přičleněn k radonické farnosti, u které setrval až do roku 2012. Od 1. ledna 2013 patří do římskokatolické farnosti v Mašťově.\n\nVe vsi stával barokní kostel svatého Bartoloměje z roku 1747. Byl zlikvidován armádou v roce 1969. Na okraji vesnice se u cesty k zaniklé Ratiboři nachází smírčí kříž a u domu čp. 55 podstavec kříže z roku 1847.\n\n\n"}
{"id": "541579", "url": "https://cs.wikipedia.org/wiki?curid=541579", "title": "Miřetice u Vintířova", "text": "Miřetice u Vintířova\n\nMiřetice u Vintířova () jsou malá vesnice, část obce Radonice v okrese Chomutov. Nachází se asi dva kilometry od Radonic. V roce 2016 zde bylo evidováno patnáct adres. Leží v katastrálním území Radonice u Kadaně o výměře 13,17 km².\n\nNázev vesnice je odvozen z osobního jména \"Mirata\" ve významu ves lidí Miřatových. Jméno Mirata vychází ze staročeského výrazu \"mier\" (mír) nebo \"miera\" (míra). V historických pramenech se jméno vesnice vyskytuje ve tvarech: de Mirzeticz (1394), Meretitz (1787 a 1846) a Miřetice u Vintířova (1854).\n\nPrvní písemná zmínka o vesnici pochází z roku 1394, kdy jsou zmiňováni \"Pešek\" a \"Buda z Miřetic.\" Ovšem podle listiny z roku 1367 patřila k panství hradu Hasištejn, které tehdy měli v zástavě bratři \"Heřman\" a \"Bernard ze Šumburku.\" V šestnáctém století byla vesnice připojena k vintířovskému panství, jehož součástí zůstaly až do roku 1850, kdy se stala součástí Vintířova.\n\nTřicetiletá válka Miřetice příliš nepostihla. Ve čtrnácti domech zde žilo pět sedláků, sedm chalupníků a dvě rodiny závislé na obci. Dohromady měli třináct potahů, sedmnáct krav, šestnáct jalovic, 23 ovcí a 76 prasat. K vesnici patřilo 226 strychů orné půdy. Jeden z chalupníků provozoval šenk. Před koncem osmnáctého století se počet usedlostí zvýšil na 27 a v roce 1843 žilo ve 28 domech 143 obyvatel. Od roku 1886 se vesnice stala samostatnou obcí, ale neměla vlastní kostel ani školu.\n\nV těsném sousedství vesnice fungoval od počátku padesátých let devatenáctého století důl \"Jan\" vybudovaný A. Stöcklem. Brzy po otevření produkoval 1400 tun uhlí ročně a těžba zesílila po odvodnění terénu, které umožnilo těžbu svrchní sloje povrchovým lomem. Do roku 1887, ve kterém byl provoz dolu zastaven, se v něm vytěžilo asi sto tisíc tun uhlí. V roce 1918 ve stejné lokalitě otevřela \"Radonická uhelná společnost\" povrchový lom \"Anna Eleanora.\" Po vytěžení několika tisíc tun nekvalitního uhlí byl lom nejpozději v roce 1922 uzavřen. Z lomu se zachovala zatopená jáma a zbytky železniční vlečky, kterou se uhlí odváželo k radonickému nádraží.\n\nPři sčítání lidu v roce 1921 zde žilo 192 obyvatel (z toho 97 mužů), z nichž bylo osm Čechoslováků a 184 Němců. Všichni patřili k římskokatolické církvi. Podle sčítání lidu z roku 1930 měla vesnice 151 obyvatel: jednoho Čechoslováka a 150 Němců. I tentokrát byli všichni římskými katolíky.\n\nMiřetice jsou místní částí obce Radonice. V roce 1869 byly osadou Vintířova a při sčítání lidu v letech 1880–1890 byly pod názvem \"Miřetice u Radonice\" samostatnou obcí v okrese Kadaň. Do téhož okresu spadaly také v období 1900–1950, ovšem pod jménem \"Miřetice u Vintířova.\" Od roku 1961 se uvádí jako místní část Radonic v okrese Chomutov.\n\nNa jižním okraji vesnice stojí památkově chráněná boží muka. K domu čp. 28 je přistavěna obdélná kaple svaté Anny ze druhé poloviny osmnáctého století. Má zbouranou původní střechu se sanktusníkem a využívá se jako skladiště. V mezi v polích na západ od vesnice stojí zděná výklenková kaple se zničenými fasádami.\n\n\n"}
{"id": "541580", "url": "https://cs.wikipedia.org/wiki?curid=541580", "title": "Radechov", "text": "Radechov\n\nRadechov () je malá vesnice, část obce Radonice v okrese Chomutov. Nachází se asi 1,5 km na jihozápad od Radonic. V roce 2016 zde bylo evidováno 21 adres. Leží v katastrálním území Radonice u Kadaně o výměře 13,17 km².\n\nPůvodní název vesnice byl odvozen z osobního jména Radoch nebo Radech ve významu Radochův dvůr. V historických pramenech se jméno vesnice vyskytuje ve tvarech: de Radechowa (1360), in Radochow (1395), in villa Radechow (1416), in Radechowie (1447), w Radochowie (1545), Radigau (1619), Radikow (1654) a Ratigau nebo Radigau (1787 a 1846).\n\nPrvní písemná zmínka o vesnici pochází z roku 1360 a uvádí rytíře \"Sobotku z Radechova\" obviněného z krádeže obilí. V následujících letech se jako majitelé vystřídali rody Žďárských ze Žďáru, Milhostů z Mašťova, vladyků z Deštnice a Ojířů z Očedělic. Vesnice tehdy byla rozdělena nejméně na dvě části, protože v roce 1447 došlo k jejímu připojení k Vintířovu, ale část zůstala součástí Vojnína. Na počátku šestnáctého století patřil Radechov k hasištejnskému panství. Tvořil součást pětipeského statku, který při dělení majetku získal v roce 1518 \"Zikmund Hasištejnský z Lobkovic.\" Ten však celý statek hned další rok prodal Oplovi z Fictumu. Opl byl roku 1530 odsouzen za provozování penězokazecké dílny ke ztrátě veškerého majetku, který získali do zástavy Šlikové. V roce 1547 se za \"Albrechta Šlika\" stal Radechov trvalou součástí vintířovského panství.\n\nTřicetiletá válka vesnici zřejmě příliš nepostihla, protože berní rula z roku 1654 uvádí patnáct domů. Sedm z nich patřilo obci a v dalších žilo pět sedláků a dva chalupníci. Dohromady měli dvanáct potahů, devět krav, osmnáct jalovic, třináct ovcí a 51 prasat. Řemeslo zde provozoval švec a krejčí. K vesnici patřil také mlýn se dvěma náhony a velký rybník. Do konce osmnáctého století se počet domů přibližně zdvojnásobil a později rostl již jen málo.\n\nNa počátku třicátých let 20. století byly ve vesnici kovárna, trafika, hostinec a prodejna lahvového piva. Z řemeslníků tu dále pracovali bednář a dva ševci. Za ostatními službami (škola, lékař, kostel) docházeli radechovští do Radonic. Během druhé světové války byl v domě čp. 1 zřízen zajatecký tábor, ve kterém bydlelo šestnáct francouzských zajatců, kteří pracovali na polích nebo v hnědouhelném dole Františka nedaleko Radonic. Po vystěhování Němců zůstala ve vesnici asi třetina původního počtu obyvatel a mnoho budov bylo zbořeno.\n\nPři sčítání lidu v roce 1921 zde žilo 182 obyvatel (z toho 86 mužů), z nichž byli čtyři Čechoslováci, 166 Němců a dvanáct cizinců. Kromě jednoho evangelíka a jednoho člověka bez vyznání patřili k římskokatolické církvi. Podle sčítání lidu z roku 1930 měla vesnice 203 obyvatel: čtyři Čechoslováky a 199 Němců. Všichni byli římskými katolíky.\n\n\n\n"}
{"id": "541582", "url": "https://cs.wikipedia.org/wiki?curid=541582", "title": "Sedlec u Radonic", "text": "Sedlec u Radonic\n\nSedlec u Radonic () je osada, část obce Radonice v okrese Chomutov. Nachází se asi 6 km na jihozápad od Radonic. V roce 2009 zde byly evidovány tři adresy. Jedná se o nepatrný zbytek původní obce (v roce 1930 zde žilo 190 obyvatel ve 36 domech), část původního katastrálního území včetně historického intravilánu vsi byla začleněna do sousedního vojenského újezdu Hradiště a zástavba byla zbořena.\n\nSedlec u Radonic je také název katastrálního území o rozloze 3,93 km².\n\nNázev vesnice je zdrobnělinou slova sedlo. V historických pramenech se jméno vesnice vyskytuje ve tvarech: Sedlec (1420), Sedlcz (1545), Czetlycze (1590), Zettelitz (1608), Zetlitz a Sedlitz (1787), Zettlitz a Cedlitz nebo Sedlitz (1846).\n\nPrvní písemná zmínka o vesnici pochází z roku 1420.\n\nPři sčítání lidu v roce 1921 zde žilo 200 obyvatel (z toho 101 mužů) německé národnosti a římskokatolického vyznání. Podle sčítání lidu z roku 1930 měla vesnice 190 obyvatel: tři Čechoslováky a 187 Němců. Kromě jednoho evangelíka se hlásili k římskokatolické církvi.\n\nV katastrálním území se nachází přírodní rezervace Sedlec se stejnojmenným rybníkem.\n\n"}
{"id": "541583", "url": "https://cs.wikipedia.org/wiki?curid=541583", "title": "Vintířov (Radonice)", "text": "Vintířov (Radonice)\n\nVintířov () je vesnice, část obce Radonice v okrese Chomutov. Nachází se asi jeden kilometr na severozápad od Radonic. V roce 2016 zde bylo evidováno 72 adres. Vintířov leží v katastrálním území Vintířov u Radonic o rozloze 6,26 km², ve kterém leží také Ždov.\n\nPůvodní název vesnice je odvozen ze jména \"Vintera\" ve významu ves lidí Vinterových. Později došlo k záměně písmene „r“ na „ř“, ale v německé variantě se původní jméno udrželo. V historických pramenech se jméno vesnice vyskytuje ve tvarech: de Wintheritz (1295), de Wintritz (1344), Wyntierzow (1352), de Winezyerzow (1360), Winezierzow (1417), Winthierzow (1431) nebo Wintritz (1544).\n\nNávrší mezi Vintířovem a Radonicemi bylo osídleno již v raném středověku. Podle starších domněnek se zde nacházelo hradiště, ale jeho existence nebyla prokázána. Přesto bylo na lokalitě nalezeno množství keramiky z doby hradištní i vrcholného středověku.\n\nPrvní písemná zmínka o vesnici pochází z roku 1295 a připomíná Vlka z Vintířova. Pravděpodobným zakladatelem však byl ve dvanáctém století vladyka Vintíř, jehož synové v roce 1196 podepsali darovací listinu mašťovského kláštera. V polovině čtrnáctého století byl Vintířov farní vsí a stála v něm rytířská tvrz. Jméno Vlk se v rodu vintířovských vladyků často opakovalo, protože další Vlk je zmiňován v roce 1360. Jeho manželkou byla Eufenie z Kolovrat, se kterou měli dceru Elišku. V roce 1403 Eliščin syn Vlček uplatňoval své patronátní právo ke zdejšímu kostelu, přičemž se dostal do sporu s Arnoštem ze Šumburka, kterému v té době patřila část vesnice s vlastní tvrzí. V roce 1415 Vlčkův podíl koupil Vlašek z Kladna, který již o čtyři roky dříve koupil Kojetín, ale brzy poté panství získal Pechanec starší z Očedělic. Jeho syn, Pechanec mladší z Očedělic, prodal panství v roce 1461 Heřmanovi ze Zhořce. V držení druhé části vesnice se postupně vystřídali Vilém ze Šumburka, Aleš ze Šumburka a jeho syn Bedřich starší ze Šumburka, kterému se nejspíše podařilo získat do svého vlastnictví i vlčkovskou část. Od Bedřichova syna Jana ze Šumburka vintířovské panství v roce 1505 koupil Albrecht z Kolovrat, ale už o tři roky později je prodal Oplovi z Fictumu. Cena za panství, ke kterému patřil Kojetín, Ratiboř, Dolany, Úhošť a části Žaboklik a Krbové, činila 3500 kop pražských grošů.\n\nOpl žil na tvrzi vladyků z Vintířova a podařilo se mu shromáždit značný majetek. Kromě vintířovského panství mu patřily také Radonice, Pětipsy a hrad Šumburk, na kterém provozoval penězokazeckou dílnu. Za falšování peněz byl v roce 1530 odsouzen, a před trestem musel uprchnout ze země. Jeho majetek zabavila královská komora a v roce 1532 ho zastavila Šlikům. Albrecht Šlik potom v roce 1547 vintířovské panství koupil a připojil k němu řadu okolních menších panství (Vojnín, Háj a Blov). Také nechal zbourat starou tvrz a na jejím místě v letech 1544–1556 postavit renesanční zámek.\n\nPosledním Šlikem ve Vintířově byl Jeroným Šlik, po kterém panství v roce 1612 zdědil Jindřich Matyáš Thurn, který se stal jedním z velitelů stavovského vojska během bitvy na Bílé hoře. Po porážce musel uprchnout ze země, a v nepřítomnosti byl odsouzen k trestu smrti a ztrátě majetku. Vintířov však v roce 1622 získala zpět jeho manželka Alžběta Thurnová, rozená z Tiefenbachu. Ta jej však prodala veliteli císařského vojska Ferdinandovi z Nagarolu, který k panství připojil Zahořany a Vidolice. Od roku 1625 panství užíval a od roku 1628 také vlastnil španělský generál Vilém Verdugo, pán na Mašťově a Doupově. Jeho nevlastní syn Jan Šebestián z Pöttingu panství prodal Janu Antonínu Losymu z Losynthalu v roce 1644. Příslušníci jeho rodu panství zvelebili. V roce 1669 vybudovali ovčín a sýrárnu pro zpracování mléka, které připomíná dochovaný nápis a letopočet na bráně hospodářského dvora. Nechali také postavit kapli na Vintířovském vrchu a radonický zámek a přestavět radonický i vintířovský kostel. V roce 1709 postavili nový ovčín u silnice ke Kojetínu a hospodářský dvůr se sýpkami, ve kterém o dvacet let později přibyl ještě pivovar.\n\nLosyové také zahájili stavbu nového zámku, ale jejich projekt dokončil až Josef Mikuláš Windischgrätz, který panství získal po dlouhých sporech v roce 1785. Posledním šlechtickým rodem, který v roce 1868 koupil místní velkostatek, byli Lobkovicové, kterým patřil až do roku 1948.\n\nPři sčítání lidu v roce 1921 zde žilo 398 obyvatel (z toho 186 mužů). Většina z nich byla německé národnosti (352 lidí), Čechů bylo 41 a pět obyvatel patřilo k jiné národnosti. Všichni byli členy římskokatolické církve. Podle sčítání lidu z roku 1930 zde žilo 335 obyvatel z nichž se čtrnáct hlásilo k československé, 320 k německé a jeden k jiné národnosti. Většina obyvatel patřila k římskokatolické církvi, ale žili zde také tři evangelíci jeden člen církve československé a tři lidé hlásící se k jiné víře.\n\n\n\n"}
{"id": "541584", "url": "https://cs.wikipedia.org/wiki?curid=541584", "title": "Vlkaň", "text": "Vlkaň\n\nVlkaň () je částečně zaniklá vesnice, část obce Radonice v okrese Chomutov. Nachází se asi 4 km na severozápad od Radonic. V roce 2014 zde bylo evidováno pět adres.\n\nVlkaň leží v katastrálním území Radonice u Kadaně o výměře 13,17 km².\n\nNázev vesnice je odvoze z osobního jména \"Vlkan\" ve významu Vlkanův dvůr. V historických pramenech se jméno vesnice vyskytuje ve tvarech Wylcan (1367) nebo Wilken (1383).\n\nPrvní písemná zmínka o vesnici pochází z roku 1367.\n\nPři sčítání lidu v roce 1921 zde žilo 120 obyvatel (z toho šedesát mužů) německé národnosti a římskokatolického vyznání. Podle sčítání lidu z roku 1930 se počet obyvatel ani národnostní a náboženská struktura nezměnily.\n\n"}
{"id": "541585", "url": "https://cs.wikipedia.org/wiki?curid=541585", "title": "Vojnín", "text": "Vojnín\n\nVojnín () je malá vesnice, část obce Radonice v okrese Chomutov. Nachází se asi 3,5 km na jihozápad od Radonic. V roce 2016 zde bylo evidováno deset adres. Vojnín je také název katastrálního území o rozloze 1,54 km². \n\nNázev vesnice je odvozen z osobního jména \"Vojna\" ve významu Vojnův dvůr. V historických pramenech se jméno vesnice vyskytuje ve tvarech: de Woynyna (1383), Woynyn (1386), in Wogeninye (1400), de Woynina nebo z Wojnína (1436), z Woynina (1545), Wohnüngk (1654) nebo Wohnung (1787).\n\nPrvní písemná zmínka o vesnici pochází z roku 1383, kdy patřila Majnušovi z Vojnína. Roku 1400 vesnici od krále Václava IV. získal Pelhřim z Nahořečic, který ji držel i v roce 1403. Krátce poté zřejmě vesnici získal Chotek, který okolo roku 1420 věnoval polovinu vesnice své manželce. Byl také zakladatelem rodu Chotků z Vojnína, který však neměl nic společného s Chotky z Chotkova, kteří se někdy psali také z Vojnína. Chotkové si ve Vojníně postavili tvrz. Roku 1447 k vojnínskému panství patřila také část Radechova. V roce 1535 nebo 1547 koupil panství, ke kterému kromě tvrze a poplužního dvora patřily části vesnic Dobřenec, Rohozec, Vidolice a Radechov, Albrecht Šlik a připojil je k Vintířovu.\n\nVintířov patřil Šlikům až do roku 1612, kdy jej zdědil Jindřich Matyáš Thurn, který se jako velitel stavovského vojska a jeden z direktorů zúčastnil stavovského povstání. Po prohrané bitvě na Bílé hoře mu byl zkonfiskován majetek, ale Vintířov se podařilo získat zpět jeho manželce. Vojnín u vintířovského panství zůstal až do zrušení poddanství. Po třicetileté válce ve vsi podle berní ruly žili tři sedláci, dva chalupníci a jedna rodina bez pozemků. Sedláci měli dva potahy a chovali tři krávy, tři jalovice a tři prasata, zatímco chalupníci měli dohromady jen jednu krávu, jednu jalovici a pět prasat. Jeden ze sedláků pracoval jako kovář a jeden chalupník byl tesařem. U vsi bývaly tři rybníky, ale později byly dva z nich vypuštěny a upraveny na pole.\n\nPodle díla z roku 1787 od Jaroslava Schallera ve vsi stálo třináct domů, zatímco Johann Gottfried Sommer uvádí v roce 1846 čtrnáct domů s 83 obyvateli. Kromě nich byl ve vsi dvůr se zříceninou tvrze, mlýn a ovčín. Podle popisu z roku 1863 měla vesnice jen sedm domů. Na polích se pěstovalo žito, ječmen a v menší míře také pšenice a oves. Pěstování obilí doplňovaly ještě hrách, čočka, brambory a ovocné sady. V ovčíně se chovalo 264 ovcí, ale ve vsi měli také patnáct volů, 31 krav, 43 telat, osm koní, tři kozy a 26 prasat. Ve vsi stávaly dva hostince, fungovala zde cihelna, kde se kromě cihel pálilo vápno, a poblíž se nacházela jízdárna hulánů.\n\nHospodářský dvůr zůstal v majetku Lobkoviců i po zrušení poddanství a za první republiky jej sňatkem získali Thurn-Taxisové, kteří vojnínským sedlákům zrušili nájemní smlouvy a začali svou půdu spravovat sami. Ve vsi působil sbor dobrovolných hasičů, kteří získali na počátku dvacátého století stříkačku a v roce 1922 postavili hasičskou zbrojnici.\n\nPodél severního okraje vesnice protéká říčka Liboc, která se podle popisu z první poloviny devatenáctého století při silných deštích nebo tání sněhu rozvodňovala, a bránila spojení vesnice s okolím.\n\nDo jižní části katastrálního území zasahuje přírodní rezervace Sedlec vyhlášená k ochraně mokřadních společenstev. Asi 400 metrů západně od vesnice roste u silnice do Kadaňského Rohozce dvacet metrů vysoká \"Vojnínská lípa\" (lípa malolistá chráněná jako památný strom s obvodem kmene 400 centimetrů.\n\nPři sčítání lidu v roce 1921, kdy byl Vojnín místní částí \"Českého Rohozce\" (nynější Kadaňský Rohozec, zde v šestnácti domech žilo 94 obyvatel (z toho 41 mužů), z nichž bylo deset Čechoslováků a 84 Němců. Všichni byli římskými katolíky. Podle sčítání lidu z roku 1930 měla vesnice 105 obyvatel: 5 Čechoslováků, 99 Němců a jednoho cizince. I tentokrát se všichni hlásili k římskokatolické církvi.\n\nPo zrušení poddanství se Vojnín stal obcí, ale při sčítání lidu v roce 1869 už byl osadou Kadaňského Rohozce. Spolu s Rohozcem byl Vojnín dne 1. ledna 1963 připojen k Vintířovu a od 1. května 1976 obě vesnice patřily k Radonicím. Vojnín však přišel o všechny obyvatele, a 1. ledna 1979 úředně zanikl. Jako část obce Radonice byl obnoven 1. ledna 1999.\n\n\n\n"}
{"id": "541586", "url": "https://cs.wikipedia.org/wiki?curid=541586", "title": "Ždov", "text": "Ždov\n\nŽdov () je malá vesnice, část obce Radonice v okrese Chomutov. Nachází se asi 3 km na západ od Radonic. Vede tudy železniční trať Kadaň – Vilémov u Kadaně – Kaštice/Kadaňský Rohozec – Doupov. V roce 2009 zde bylo evidováno dvanáct adres. Ždov leží v katastrálním území Vintířov u Radonic o výměře 6,26 km².\n\nNázev vesnice je odvozen z osobního jména ve významu Ždův dvůr. V historických pramenech se jméno vesnice vyskytuje ve tvarech: in Zdow (1397), in Zdowie (1447), Ždiow (1545), vsi Ksstauchu… (1556), Gestob (1651, 1787 a 1846) a Ždov, Žďov nebo Gestob (1848).\n\nPrvní písemná zmínka pochází z roku 1397. V roce 1447 patřila část vesnice k vintířovskému panství. Zbytek, který patřil k Háji, byl k Vintířovu připojen až v roce 1544. Mlýn zde stál již roku 1622. V roce 1729 ve Ždově žilo sedm sedláků, kteří odváděli vintířovské vrchnosti sedmnáct strychů pšenice, žita a ječmene. Mlýn ve stejném roce odevzdal 36 strychů obilí a zaplatil deset zlatých a čtyřicet krejcarů.\n\nPo vystěhování Němců se počet obyvatel zmenšil asi na polovinu a dále klesal. Úbytek obyvatel se zastavil až v sedmdesátých letech dvacátého století, kdy byl na severním okraji vesnice postaven velký kravín a v jižní části několik rodinných domů pro jeho zaměstnance. Okolo roku 2012 byl areál kravína opuštěný a v dezolátním stavu.\n\nKe Ždovu patřil také \"Blatenský dvůr\" (též \"Nový Dvůr\" nebo ), který byl postaven v roce 1828 na jižním úbočí Blatenského vrchu. V roce 1930 v něm žilo jedenáct obyvatel ve dvou domech, ale po druhé světové válce zanikl a zůstala po něm jen část obvodových zdí. Místo se zbytky dvora je nepřístupné, protože se nachází ve vojenském újezdu Hradiště.\n\nPři sčítání lidu v roce 1921 zde žilo 98 obyvatel (z toho 52 mužů), kteří byli kromě jednoho Čechoslováka německé národnosti a patřili k římskokatolické církvi. Podle sčítání lidu z roku 1930 měla vesnice šedesát obyvatel německé národnosti a římskokatolického vyznání.\n\nNa návsi u rybníka stávala obdélná kaple s trojúhelníkovým štítem a sanktusovou vížkou. Zaniklo po roce 1945. Asi 200 metrů východně od vesnice stojí na okraji pole zchátralá kaplička s obloukově klenutým vstupem. Není památkově chráněná.\n\n\n"}
{"id": "541587", "url": "https://cs.wikipedia.org/wiki?curid=541587", "title": "Krásný Dvoreček", "text": "Krásný Dvoreček\n\nKrásný Dvoreček () je malá vesnice, část obce Rokle v okrese Chomutov. Nachází se na úpatí Doupovských hor asi 1 km západně od Rokle. V roce 2011 zde trvale žilo 11 obyvatel v 11 domech. V roce 2014 zde bylo evidováno 13 adres. Krásný Dvoreček leží v katastrálním území Rokle o výměře 13,57 km².\n\nPůvodní název osady zněl Krásný Dvůr, ale pro odlišení od nedalekého Krásného Dvora se začala používat jeho zdrobnělina. V historických pramenech se jméno vyskytuje ve tvarech: Schonhof (1368), na vsi celé Malym Krasnym Dworzeczku (1589), Schönhof (1787) nebo Klein-Schönhof (1854).\n\nPrvní písemná zmínka o vesnici je z roku 1368, kdy kadaňský měšťan Martin Schonhoff prodal zdejší dvůr. Další zprávy jsou až z 15. a 16. století, kdy ves patřila kadaňským měšťanům. V poslední čtvrtině 16. století získali Krásný Dvoreček nebo jeho část páni z Lobkovic, ale už roku 1590 ho Jiří Popel z Lobkovic prodal městu Kadani, které ho připojilo ke svému milžanskému panství. V kupní smlouvě je zmíněna krčma a patronátní právo ke zdejšímu kostelu svatého Volfganga, který se pro zanedbanou údržbu zřítil na počátku 80. let 18. století. Místní od té doby museli chodit do kostela v Želině. Kapli Panny Marie postavili na návsi až v polovině 19. století. Po zrušení poddanství se Krásný Dvoreček hned roku 1850 stal místní částí Rokle.\n\nOd roku 1911 byl do vesnice zaveden elektrický proud. Ve 20. letech 20. století se někde v prostoru mezi Krásným Dvorečkem a Roklí pokusil Hermann Tschochner otevřít vápencový lom a vápenku, ale podnik byl ztrátový a brzy skončil. Vodovod si místní postavili v roce 1928. Před druhou světovou válkou zde byl obchod, trafika a dva hostince, ale po odsunu německých obyvatel se i přes částečné dosídlení Čechy, nepodařilo služby obnovit.\n\nKrásný Dvoreček leží na úpatí Doupovských hor v katastrálním území Rokle. V podloží jsou převážně třetihorní vulkanické horniny Českého masivu: čediče, tefrity a jejich vulkanoklastika. Východně od vesnice je ložisko bentonitu a kaolinu.\n\nJižně od vesnice se zvedají výrazné vrchy Hůrka (619 m) a Kolina (507 m), jejichž vrcholy jsou však již mimo katastrální území Rokle. V geomorfologickém členění patří Krásný Dvoreček do Krušnohorské soustavy, přesněji do Podkrušnohorské oblasti, celku Doupovské hory, podcelku Doupovské hory a okrsku Rohozecká vrchovina. Z půdních typů se v okolí vyskytují pouze kambizemě. Severně od vesnice protéká Úhošťanský potok.\n\nV roce 1921 měl Krásný Dvoreček 120 obyvatel, z nichž bylo 52 mužů. 119 obyvatel se hlásilo k německé národnosti a československé pouze jeden. Kromě jednoho evangelíka byli všichni příslušníky římskokatolické církve. Při sčítání lidu v roce 1930 zde žilo 114 obyvatel (všichni německé národnosti). Kromě jednoho evangelíka byli všichni příslušníky římskokatolické církve.\n\nKaolinové ložisko východně od vesnice těží společnost Keramost. Do vesnice vede směrem od Želiny silnice III. třídy č. 22427, která tu končí, ale severovýchodně od vesnice z ní odbočuje účelová komunikace do Rokle a k lomu. Vede po ní cyklotrasa č. 6. Podél Úhošťanského potoka vede místní komunikace do Úhošťan. Veřejná doprava do vesnice nezajíždí a nejbližší autobusová zastávka je v Rokli 1,3 km daleko.\n\nVeškeré památky z vesnice byly zničeny nebo odvezeny k restaurování a už se nevrátily. Na návsi stála kaple Panny Marie zbořená v 70. letech 20. století. Nedaleko ní stál mariánský sloup z konce 17. století doplněný po stranách sochami svatého Jáchyma a  svaté Anny. Na místě se z něj dochoval jen sokl se sloupem. Soška Panny Marie byla v roce 1979 zapůjčena do litoměřické galerie. Sochy sv. Anny a sv. Jáchyma byly přemístěny do Chomutova před budovu dnešní knihovny, která sídlí v areálu bývalé jezuitské koleje.\n\n"}
{"id": "541588", "url": "https://cs.wikipedia.org/wiki?curid=541588", "title": "Nová Víska u Rokle", "text": "Nová Víska u Rokle\n\nNová Víska u Rokle () je malá vesnice, část obce Rokle v okrese Chomutov. Nachází se asi 2,5 km na severovýchod od Rokle. V roce 2009 zde bylo evidováno 33 adres.\n\nNová Víska u Rokle leží v katastrálním území Rokle o výměře 13,57 km².\n\nJméno vesnice se v historických pramenech vyskytuje ve tvarech: Newdorfel (1383), \"prodali Novou ves\" (1612) a Neudörfel (1787 a 1846). Do roku 1960 se vesnice jmenovala pouze Nová Víska, ale když se sloučily historické okresy do současné podoby, ocitly se v chomutovském okrese tři vesnice se stejným jménem, a tak byl název dvou z nich rozšířen o sídlo místního národního výboru.\n\nPrvní písemná zmínka z roku 1383 se nachází v listině, ve které král Václav IV. potvrzuje rozdělení dědictví po kadaňském měšťanovi Mikuláši Schortendorferovi, kterému patřila polovina vesnice. Existuje však také hypotetická zmínka z období 1195–1197, kdy kníže Jindřich Břetislav potvrdil vlastnictví vsi \"Neudorf\" a jiných blízkých vesnic waldsasskému klášteru.\n\nVe druhé polovině 15. století se zde vystřídala řada měšťanských majitelů. V roce 1472 ji rodina Krolaberů prodala Lorenci Leymerovi. Brzy poté ji vlastnil johanita Mathias Kraft od něj ji roku 1480 koupil Mathes Eberlin. Na přelomu 15. a 16. století ji získal Kryštof Huphauf, který se potom úspěšně soudil s kadaňskou městskou radou. Ta totiž odmítla poskytovat vsi ochranu, a přesto trvala na placení tzv. šosovného, což Huphauf odmítl. Vdova po jeho smrti prodala vesnici městu, ale ve druhé polovině 16. století ji získali Šanovci ze Šanova a připojili ji ke svému hořenickému panství. V roce 1612 prodali bratři Kryštof a Jáchym vesnici Oldřichu Hrobčickému z Hrobčic, který sídlil v Pětipsech, za 6 109 kop míšeňských. Ten zemřel bez dědiců a majetek připadla jako odúmrť panovníkovi. Královská komora potom v roce 1630 Pětipsy i s Novou Vískou prodala hraběti Kryštofu Thunovi a od té doby byla součástí kláštereckého panství.\n\nZpráva o krupobití z roku 1899 zmiňuje chmelnici a povodeň o dva roky později poškodila jez s mlýnem na Úhošťanském potoce. Od roku 1907 ve vsi působili dobrovolní hasiči a v roce 1917 byla zavedena elektřina.\n\nPo zrušení poddanství byla Nová Víska součástí obce Poláky. Při sčítání lidu v roce 1950 byla přičleněna k Hradci, který tehdy byl samostatnou obcí, ale od sčítání v roce 1961 je i s Hradcem místní částí Rokle.\n\nNová Víska u Rokle leží v mírném svahu, který se svažuje směrem k severu do údolí Ohře, která asi 500 m východně od vesnice vtéká do Nechranic. Od Hradce ji odděluje nízké návrší s nadmořskou výškou 324 metrů. Místní podloží je tvořené prekambrickými granulity. Geomorfologicky je okolí Nové Vísky součástí Krušnohorské soustavy, přesněji patří do Podkrušnohorské oblasti, celku Mostecká pánev, podcelku Žatecká pánev a okrsku Čeradická plošina. Z půdních typů převažují regozemě a v oblasti mezi vesnicí a Nechranickou přehradou tvoří půdní pokryv antropozem haldová. Na severu katastrální území ohraničuje řeka Ohře, do které se severně od vsi vlévá Úhošťanský potok.\n\nV roce 1921 měla Nová Víska 129 obyvatel, z nichž bylo 66 mužů. Všichni byli německé národnosti a kromě dvou evangelíků se hlásili k římskokatolické církvi. Při sčítání lidu v roce 1930 zde žilo 126 obyvatel, z toho třináct československé národnosti a 111 německé. Všichni byly římskými katolíky.\n\nDo vesnice vede z Rokle silnice III. třídy č. 22426, která tu končí. Veřejná doprava sem nezajíždí. Jihozápadně od obce pod Rozvodnou Hradec u Kadaně probíhá železniční trať Kadaň – Vilémov u Kadaně. Nejbližší zastávka je u Hradce, ovšem pravidelný provoz osobní dopravy byl na trati zrušen, dopravu provozuje společnost Doupovská dráha.\n\nVe vesnici stála kaple svaté Markéty zbořená někdy po roce 1945. Výklenková kaple, opravená v roce 2016, stojí na východním okraji u staré cesty do zaniklé vesnice Dolany. Druhá taková, v současnosti už v troskách, stávala jižně od obce při cestě z Hradce do Hořenic. Nedaleko ní je pomníček letecké nehody stroje MiG-21PF z 29. září 1972, při níž zahynul poručík Viliam Martonka.\n\nSeverozápadně od obce na ostrohu mezi Úhošťanským potokem a řekou Ohří se nachází archeologickými nálezy doložené slovanské hradiště Hradec, zvané také Na pokladě. Je chráněno jako kulturní památka.\n\n\n"}
{"id": "541589", "url": "https://cs.wikipedia.org/wiki?curid=541589", "title": "Želina", "text": "Želina\n\nŽelina (, ale i ) je malá vesnice, část obce Rokle v okrese Chomutov. Nachází se asi 1,5 km severozápadně od Rokle. Na začátku roku 2015 zde bylo evidováno 18 adres. Želina leží v katastrálním území Rokle o výměře 13,57 km².\n\nNázev vesnice může být odvozen od osobního jména \"Žela\" nebo ze slovanského slova \"želj\" s významem kopec nebo chlum. V historických pramenech se jméno vesnice vyskytuje ve tvarech: Zelyna (1352), Zelina (1363), Selen (1499), Sela (1509), Seela a Seehla (1646), Sehlau (1676), Selau (1720), Selau, Zhlaw nebo Zehlawia (1787 a 1846), Želina a Seelau (1848) a Želina, Seelau, Sehlau (1854).\n\nPrvní písemnou zmínku o Želině z roku 1337 nacházíme v inkvizičních protokolech a k roku 1352 je doložena existence zdejšího kostela svatého Vavřince, ke kterému měli patronátní právo čeští panovníci. Někdy v 80. letech 13. století tu měl být založen klášter magdalenitek, ale jeho existence nebyla nikdy doložena věrohodnými prameny ani archeologicky.\n\nVe druhé polovině 15. století osada patřila rodině kadaňských měšťanů Rurentwarcků, kteří ji roku 1479 prodali Gabrielu Leymerovi a od něj ji na přelomu 15. a 16. století získal jiný měšťan Baltazar z Jeseně. Za 137 kop grošů ji od něj roku 1509 Wolfgang Nürmperger.\n\nPo třicetileté válce měli patronátní právo ke kostelu majitelé vintířovského panství, kterými byla hrabata Losy z Losinthalu, jejichž erb je umístěn nad vchodem želinské fary. Vesnice pravděpodobně během války zanikla, protože není uvedena v berní rule ani v tereziánském katastru, který zde zmiňuje pouze dvůr s poli o výměře 205 strychů. Jedenáct domů zde zmiňuje až \"Topographie des Königreiches Böhmen\" Jaroslava Schallera z roku 1787. Ze starších záznamů však plyne, že kadaňská městská rada rozprodala část pozemků dvora jednotlivým rolníkům.\n\nPo roce 1850 se Želina stala nejprve místní částí Kadaňské Jeseně a před rokem 1880 byla převedena k Rokli.\n\nŽelina leží v údolí přímo na břehu Ohře v nadmořské výšce 280 m n. m., ale kostel s farou stojí asi o 0,5 km západněji výše nad řekou (300 m n. m.). Samotná vesnice stojí na prekambrických granulitech, ale do podloží kostela už zasahují třetihorní vulkanické horniny. Geomorfologicky spadá okolí do Podkrušnohorské oblasti, celku Mostecká pánev, podcelku Žatecká pánev a okrsku Čeradická plošina, ale železniční trať přibližně vymezuje hranici celku Doupovské hory. Z půdních typů převažují regozemě a kambizemě. Jediným vodním tokem v okolí je řeka Ohře, která tvoří severní hranici katastrálního území.\n\nV údolním svahu nad řekou se v blízkosti kostela se dochovalo drobné důlní dílo označované někdy jako Jeskyně pod svatým Vavřincem. Pravděpodobně se zde v blíže neznámé době těžil pegmatit, ze kterého se získával živec pro výrobu glazur a křemen použitelný při výrobě skla.\n\nV minulosti žilo v obci výhradně německé obyvatelstvo, roku 1900 zde bylo v 11 domech napočítáno 67 obyvatel německé národnosti. V roce 1921 měla Želina 77 obyvatel, z nichž bylo 39 mužů. 71 obyvatel se hlásilo k německé národnosti a zbylých šest k československé. Všichni byly římskými katolíky. Při sčítání lidu v roce 1930 zde žilo 67 obyvatel, z toho třináct československé národnosti a 56 německé. Všichni byly římskými katolíky.\n\nV Želině končí krátká silnice silnice III. třídy č. 22428, která odbočuje ze silnice II/224. U odbočky je autobusvá zastávka, autobusy do samotné vesnice nezajíždějí.\n\nJižně od vesnice vede železniční trať Kadaň – Vilémov u Kadaně – Kaštice/Kadaňský Rohozec zvaná \"Doupovská dráha\". Pravidelná osobní doprava v tomoto úseku, mezi Kadaní a Kašticemi, není objednávána. Společnost Severočeské dráhy na ní provozuje občasné nostalgické jízdy.\n\nProchází tudy zeleně značená turistická trasa z Kadaně na vrch Kolina a boční větev cyklotrasy č. 6.\n\n\n\n\n"}
{"id": "541590", "url": "https://cs.wikipedia.org/wiki?curid=541590", "title": "Hošnice", "text": "Hošnice\n\nHošnice () jsou malá vesnice, část obce Strupčice v okrese Chomutov. Nachází se na pravém břehu Srpiny asi 2 km na jihovýchodně od Strupčic. Prochází zde silnice II/251. V roce 2014 zde bylo evidováno 24 adres. V roce 2011 zde trvale žilo 62 obyvatel ve 24 domech.\n\nHošnice leží v katastrálním území Sušany o výměře 7,77 km².\n\nNázev vesnice je odvozen z osobního jména \"Hošna\" ve významu \"ves lidí Hošnových.\" V historických pramenech se jméno vyskytuje ve tvarech: Hosniz (1203), Hoschniz (1207), Hosnicz (1341), v Hossniczy (1507), wes hassniczy (1575), HOsznitz nebo Hoschnitz (1787) a Hoschnitz (1846).\n\nHošnice jsou v písemných pramenech uváděny poprvé v roce 1203 jako majetek oseckého kláštera.\n\nV polovině 19. století u Hošnic vznikl hnědouhelný důl \"Magdaléna\" založený J. Willfahrtem.\nTři až pět horníků v něm v hloubce dvacet metrů dobývalo z 2,2 metrů mocné sloje 100–150 tun uhlí ročně. Důl později získala rodina Richterů a s jednou delší přestávkou byl v provozu až do přelomu 19. a 20. století.\n\nPři sčítání lidu v roce 1921 zde žilo 125 obyvatel (z toho 61 mužů), z nichž bylo jen 21 Čechů a ostatní Němci. Tři lidé byli bez vyznání a ostatní patřili k římskokatolické církvi. Podle sčítání lidu z roku 1930 měla vesnice 171 obyvatel: 31 Čechoslováků, 139 Němců a jednoho jiné národnosti. Počet lidí bez vyznání vzrostl na osmnáct, jeden byl evangelík, dva židé a ostatní se hlásili k římskokatolické církvi.\n\nDne 22. května 1938 se konaly volby do obecních zastupitelstev. Z rozdělených 92 hlasů v Hošnicích získaly 69 hlasů Sudetoněmecká strana a 23 hlasů Německá sociální demokracie.\n\nVe vesnici stávala kaple svatého Víta z roku 1846. Na obdélnou loď navazoval užší trojboký presbytář. V průčelí členěném toskánskými pilastry stála hranolová věž s jehlancovou střechou s lucernou. Zbořena byla na počátku šedesátých let dvacátého století, ale památková ochrana byla zrušena dodatečně až v roce 2009. V místech u zaniklé kaple se dochovalo pískovcové sousoší svaté Anny Samotřetí v životní velikosti z roku 1716. Svatá Anna v něm v náručí drží děvčátko Pannu Marii a Krista (také jako dítě). Kromě něj na návsi stojí pískovcový sloup Nejsvětější Trojice z roku 1861 od místního kameníka Dietze a na západním okraji vesnice sloup s ukřižovaným Kristem na volutovém podstavci s reliéfem Panny Marie z roku 1739. U cesty do Malého Března bývala socha svatého Jana Nepomuckého.\n\n"}
{"id": "541591", "url": "https://cs.wikipedia.org/wiki?curid=541591", "title": "Okořín", "text": "Okořín\n\nOkořín () je malá vesnice, část obce Strupčice v okrese Chomutov. Nachází se asi 2 km na západ od Strupčic v údolí Srpiny. V roce 2014 zde bylo evidováno 51 adres. V roce 2011 zde trvale žilo 105 obyvatel ve 48 domech.\n\nOkořín leží v katastrálním území Strupčice o výměře 11,89 km².\n\nNázev vesnice vznikl odvozením z osobního jména \"Okora\" ve významu Okorův dvůr. V historických pramenech se jméno vyskytuje ve tvarech: de Okorzina (1318), von Ukkereyn (1382), in villa Okorzin (1437), Wokorzen (1542), w Okoržanech (1555), \"ve vsi Okoržinie jinak Okhern\" (1585), Wokoržany (1621), Ukra nebo Ukern (1787) a Ukern nebo Ukkern (1846).\n\nOkořín je v písemných pramenech poprvé zmiňován v letech 1316 a 1318 v majetku mana mosteckého hradu Hannuse de Okorzina.\n\nU vesnice bývaly dva poměrně velké hnědouhelné doly. Důl Běta založilo v roce 1918 Hnědouhelné těžařstvo ve Vrskmani a nacházel se mezi Okořínem a Pohlodami. Sloj v hloubce okolo 65 metrů, kterou důl dobýval, byla mocná 2 až 2,5 metru. Vytěžené uhlí se vlečkou odváželo do Vrskmaně. Roční produkce se pohybovala od 50 000 do 313 000 tun uhlí. V roce 1935 byly zdejším zaměstnancům v důsledku hospodářské krize omezovány pracovní směny, a horníci proto vstoupili do hladové stávky za zachování pracovní doby. S jednou přestávkou stávka trvala od 6. do 23. listopadu a skončila dohodou s vedením podniku. Do roku 1940 se v dole Běta vytěžilo 1 800 000 tun uhlí a o rok později byl sloučen s menším dolem Elektra, který roku 1922 založila Společnost duchcovsko-podmokelské dráhy 0,5 km severně od Okořína. Důl před sloučením vytěžil 550 000 tun uhlí. Spojené doly potom tvořily občas samostatný podnik, jindy byly součástí chomutovského dolu Jan Žižka. Provoz dolu byl ukončen v dubnu 1977.\n\nV roce 1910 nežil v Okoříně žádný Čech. Při sčítání lidu v roce 1921 zde žilo 284 obyvatel (z toho 128 mužů), z nichž bylo třicet Čechoslováků, 251 Němců a tři cizinci. Kromě dvou evangelíků patřili k římskokatolické církvi. Podle sčítání lidu z roku 1930 měla vesnice 392 obyvatel: 96 Čechoslováků, 285 Němců, jednoho příslušníka jiné národnosti a deset cizinců. Výrazně převažovala římskokatolická většina, ale po čtyřech lidech se hlásilo k církvi evangelické, československé a dalším neuvedeným církvím. Bez vyznání bylo 25 obyvatel.\n\nDne 22. května 1938 se konaly volby do obecních zastupitelstev. Z rozdělených 239 hlasů v Okoříně získaly 167 hlasů Sudetoněmecká strana, 39 hlasů Komunistická strana Československa a 33 hlasů jiné české strany.\n\nUprostřed vesnice stávala kaple Panny Marie Bolestné z počátku devatenáctého století. Západní průčelí členily toskánské pilastry a nad vchodem se zdvihala kamenná zvonice. Interiér byl zaklenutý plackovou klenbou. Zbořena byla na počátku šedesátých let dvacátého století. Na návsi tak zůstal pouze mariánský sloup z roku 1860.\n\n"}
{"id": "541592", "url": "https://cs.wikipedia.org/wiki?curid=541592", "title": "Sušany", "text": "Sušany\n\nSušany () je malá vesnice, část obce Strupčice v okrese Chomutov. Nachází se asi 3,5 km na jihovýchod od Strupčic. Prochází zde silnice II/251. V roce 2009 zde bylo evidováno 35 adres.\n\nSušany je také název katastrálního území o rozloze 7,77 km. V katastrálním území Sušany leží i Hošnice.\n\nNázev vesnice je odvozen ze spojení \"ves sušanů,\" tj. lidí, kteří bydlí na suchém místě (s nedostatkem vody). V historických pramenech se jméno vesnice vyskytuje ve tvarech: Zussan (1175), de Zuschan (1281), Sussan (1369), Sussany (1384), in villa Susschanech (1393), in Sussan (1417), ve vsi Sussanech (1585), Zuscha (1787) nebo Zuscha a Tschuscha (1846).\n\nPrvní písemná zmínka o vesnici pochází z roku 1175.\n\nOd poloviny 19. století do jeho 60. až 70. let zde paní K. Woworskou byl otevřen hnědouhelný důl \"Antonín Alžběta,\" ve kterém se těžilo 100–150 t uhlí ročně.\n\nPři sčítání lidu v roce 1921 zde žilo 221 obyvatel (z toho 110 mužů), z nichž byli tři Čechoslováci a 218 Němců. Všichni patřili k římskokatolické církvi. Podle sčítání lidu z roku 1930 měla vesnice 223 obyvatel, kteří byli s výjimkou dvou Čechoslováků německé národnosti. Kromě jednoho člověka bez vyznání se hlásili k římskokatolická církvi.\n\nPři volbách do obecních zastupitelstev konaných 22. května 1938 v Sušanech žilo 143 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n\n"}
{"id": "541593", "url": "https://cs.wikipedia.org/wiki?curid=541593", "title": "Přečaply", "text": "Přečaply\n\nPřečaply () jsou vesnice v okrese Chomutov v Ústeckém kraji. Stojí v Mostecké pánvi v nadmořské výšce 285 metrů pět kilometrů jihovýchodně od Chomutova a jeden kilometr jihovýchodně od Údlic, ke kterým jako část obce patří. V roce 2011 zde trvale žilo 140 obyvatel.\n\nDominantou vesnice je Kostelní vrch s kostelem svatého Matouše, který stojí na místě staršího raně středověkého sídliště. Vesnice existovala snad již v polovině dvanáctého století. Její obyvatelé se živili zejména zemědělstvím, ale v devatenáctém století se začala rozvíjet také těžba hnědého uhlí a drobný průmysl. Okolní krajina si stále uchovává zemědělský charakter.\n\nNázev vesnice byl odvozen ze spojení \"ves přečaplů,\" ale podobně jako u slova počaply není jistý jeho význam. Bývá spojováno se slovem \"čáp\" nebo se slovesem \"čapnouti\" (polapit, chytit, dřepnout si). V historických pramenech se jméno vesnice vyskytuje ve tvarech: Pryczalpl (1352), Prziczapel (1369), Przyczapl (1384), de Przeczapl (1355), in Preczabl (1363), in Przieczapl (1378), Prochzalp alias Przieczapli (1399), in Przieczapl (1413), Przieczapl (1423), Przecziaply (1542) a Prytssapl (1606).\n\nOkolí vesnice bylo osídlené již v pravěku. V mladší době hradištní existovalo sídliště v prostoru Kostelního vrchu a v přilehlé oblasti severně od něj. Snad zde v té době stávalo dvoudílné hradiště, ale na jeho existenci se usuzuje jen podle nevýrazných terénních náznaků, a k prokázání by byl nutný archeologický výzkum.\n\nAntonín Profous uvádí první písemnou zmínku o vesnici z roku 1352, ale podle Zdeny Binterové je vesnice zmíněna již ve druhé polovině dvanáctého století v listině, ve které královna Judita Durynská věnovala dvůr v Přečaplech teplickému klášteru. Vesnice poté patřila klášteru až do roku 1420. Klášter na počátku husitských válek zanikl, a spolu s ním až do šestnáctého století ustaly také zprávy o Přečaplech.\n\nV šestnáctém století byly Přečaply součástí nezabylického panství, které roku 1578 koupil Bohuslav Felix Hasištejnský z Lobkovic, který obě vesnice připojil k chomutovskému panství. Později panství získal Jiří Popel z Lobkovic a zahájil na něm proces rekatolizace, přičemž do Chomutova pozval jezuity, kterým museli přečapelší od roku 1591 platit ročně 41 kop a jeden groš. Po mocenském pádu Jiřího Popela byl jeho majetek zkonfiskován a vzhledem k velikosti rozdělen na části. Přečaply s 37 poddanými potom roku 1605 koupil spolu s Červeným Hrádkem Adam Hrzán z Harasova. Vesnice zůstala součástí červenohrádeckého panství až do zrušení poddanství v roce 1850.\n\nI přes rekatolizaci zahájenou Jiřím Popelem z Lobkovic ve vesnici žili protestanté i v sedmnáctém století. Během třicetileté války se zde odehrála vojenská šarvátka, ve které byly poraženy oddíly vedené Petrem Arnoštem Mansfeldem. Samotná vesnice utrpěla velké škody. Během války byly ztraceny obecní dokumenty včetně znaku a řada usedlostí zpustla. Pět pustých chalup uvádí ještě Berní rula z roku 1654. Podle ní byl ve vesnici mlýn a žilo v ní osm sedláků, kterým patřilo 22 potahů, dvanáct krav, dvacet jalovic, 44 ovcí, 23 prasat a jedenáct koz. Jeden z nich provozoval šenk. Kromě sedláků ve vsi žilo dvanáct chalupníků, kteří měli dohromady dva potahy, sedmnáct krav, jedenáct jalovic, čtyři ovce, pět prasat a osm koz. Z roku 1662 pochází první zmínka o zdejší škole. Od roku 1700 měla svou vlastní budovu, kterou nahradila nová v roce 1852. V roce 1925 byla zvýšena o jedno patro, aby mohl být otevřen čtvrtý ročník. Budova školy byla stržena v roce 1962.\n\nPřed rokem 1787 ve vsi fungoval špitál pro dvanáct nemocných. V roce 1836 zničil požár faru a dvanáct domů, ale jinak se vesnice v devatenáctém století úspěšně rozvíjela. V okolí byla zahájena těžba hnědého uhlí a v letech 1846–1847 postavena nová silnice do Údlic. Materiál potřebný k její výstavbě se těžil v úbočí Kostelního vrchu. Pod vrchem byl roku 1856 otevřen cukrovar vybavený šesti parními stroji, ve kterém se vyráběl surový cukr dodávaný ke zpracování do údlického cukrovaru. Pro potřeby obce byla k dispozici pískovna a malá cihelna. Plánovala se stavba železniční trati do Postoloprt, ale nakonec nebyla realizována.\n\nU vesnice býval od roku 1920 významný hnědouhelný důl \"Marie Pomocná.\" Ještě před tím na jeho dolovém poli od poloviny devatenáctého století existoval malý důl \"Margareta\" s roční produkcí 1500 tun uhlí. Později byl přejmenován již na Marii Pomocnou, ale intenzita těžby byla nízká a z hloubky do čtyřicet metrů se ročně těžilo jen dva až tři tisíce tisíce tun uhlí. Po roce 1918 byla 1,5 km východně od vesnice otevřena nová těžná jáma spojená lanovkou s místním cukrovarem. Během první republiky byl vydobyt prostor hlavní sloje mezi Přečaply a Údlicemi v délce tří kilometrů. Celková produkce dolu se do roku 1940 odhaduje až na 600 tisíc tun uhlí. Druhým větším podnikem u Přečapel byl důl \"Matěj Šebestián,\" jehož dolové pole bylo v roce 1919 připojeno k dolu \"Marie Pomocná\" a který do té doby vyprodukoval osmdesát tisíc tun uhlí. Starší a menší doly \"Bernard, Kateřina, Lorenc, Jan, Karolina\" a další většinou ukončily provoz během hospodářské krize po roce 1873.\n\nVětšina dokumentů z první poloviny dvacátého století se ztratila. Z konce druhé světové války se dochoval záznam o sestřelení amerického bombardovacího letadla německou posádkou z Holešic dne 17. dubna 1945. Letadlo ještě ve vzduchu vybouchlo a zřítilo se v polích asi dva kilometry severozápadně od Přečapel. Pozůstatky posádky byly pohřbeny ve společném hrobě severovýchodně od vesnice.. Po roce 1945 byli vysídleni němečtí obyvatelé, a počet obyvatel vesnice poklesl přibližně na polovinu. V roce 1993 byla vesnice plynofikována.\n\nPřečaply stojí ve stejnojmenném katastrálním území o rozloze 4,09 km² v Ústeckém kraji, 1,5 kilometru jihovýchodně od Údlic a pět kilometrů jihovýchodně od Chomutova.\n\nGeologické podloží tvoří miocénní písky, štěrky, jíly a podřadné uhelné sloje. Písek se těží v údlické pískovně, která se nachází na hranici katastrálních území 1,3 kilometru severně od vesnice. Velká část katastrálního území severně od vesnice je poddolovaná starými hnědouhelnými doly. V geomorfologickém členění Česka oblast leží v geomorfologickém celku Mostecká pánev, podcelku Chomutovsko-teplická pánev a v okrscích Údlická kotlina a Jirkovská pánev. Hranice mezi nimi vede ve směru jihovýchod–severozápad asi jeden kilometr severovýchodně od vesnice. Reliéf se sklání směrem od severovýchodu k jihozápadu do údolí Chomutovky, která je jediným významným vodním tokem a jejíž hladina je místem s nejnižší nadmořskou výškou (přibližně 280 metrů). Nejvyšší bod se nachází v poloze Na Stráni severovýchodně od pískovny a dosahuje nadmořské výšky 340–350 metrů.\n\nZ půdních typů převažuje smonice modální v oblasti severně a východně od vesnice. Na jih od ní se vyskytuje černozem a v oblasti mezi Přečaply a Údlicemi fluvizem na nivních sedimentech. Jen úzký pruh mezi Kostelním vrchem a Údlicemi pokrývá kambizem arenická.\n\nPři sčítání lidu v roce 1921 zde žilo 425 obyvatel (z toho 191 mužů), z nichž bylo pět české a 416 německé národnosti a čtyři cizinci. Kromě osmi evangelíků a čtyř židů byli členy římskokatolické církve. Podle sčítání lidu z roku 1930 měla vesnice 527 obyvatel: 21 Čechů, 426 Němců, jednoho Žida a devět cizinců. Většinou byli členy římskokatolické církve, ale dvanáct lidí se hlásilo k evangelickým církvím, pět k jiným neuvedeným církvím a jedenáct bylo bez vyznání.\n\nRoku 1850 se Přečaply staly samostatnou obcí, kterou zůstaly až do roku 1960, kdy byly nejpozději ke 30. červnu připojeny jako část obce k Údlicím.\n\nDne 22. května 1938 se konaly volby do obecních zastupitelstev. Z rozdělených 308 hlasů v Přečaplech získaly 227 hlasů Sudetoněmecká strana a 81 hlasů Německá sociální demokracie.\n\nLidé z vesnice dojíždí za prací především do Chomutova, ale významným zaměstnavatelem je od roku 1991 firma ORDOS. Působí v areálu bývalého cukrovaru, kde vyrábí vzduchotechniku dodávanou zejména do Německa.\n\nVesnicí vede jediná silnice třetí třídy č. 00728 z Chomutova přes Údlice, která se na západním okraji Nezabylic se napojuje na silnici druhé třídy č. 607. Ve vsi se na ní nachází zastávka autobusové linkové dopravy. Nejbližší železniční stanice jsou Chomutov na trati Chomutov–Cheb a \"Březno u Chomutova\" na trati Lužná u Rakovníka – Chomutov. Obě jsou přibližně 5,5 kilometru daleko. Po silnici je značena cyklotrasa č.  3034 z Chomutova do Března u Postoloprt.\n\nJedinou kulturní památkou ve vesnici je kostel svatého Matouše přestavěný v roce 1859. Vedle schodiště, které ke kostelu vede, se nachází pomník obětem první světové války z roku 1922. Kromě toho bývala ve vesnici a jejím okolí řada drobných památek (dva kříže, kaplička Nejsvětější Trojice a morový sloup u mostu na cestě do Nezabylic), které se v průběhu času ztratily, nebo byly poškozeny.\n\n\n\n"}
{"id": "541594", "url": "https://cs.wikipedia.org/wiki?curid=541594", "title": "České Hamry (Vejprty)", "text": "České Hamry (Vejprty)\n\nČeské Hamry () jsou malá vesnice, část města Vejprty v okrese Chomutov. Nachází se asi šest kilometrů na jih od Vejprt. Prochází tudy železniční trať Chomutov–Vejprty a silnice II/219. V roce 2014 zde bylo evidováno 43 adres. V roce 2011 zde trvale žilo 55 obyvatel ve 23 domech.\n\nČeské Hamry leží v katastrálním území České Hamry u Vejprt o rozloze 3,85 km², ve kterém se nachází i Výsada.\n\nNázev Hamr nebo Hamry je odvozen z výrazu ze střední horní němčiny pro kladivo, který se postupně začal používat k označení železáren (podle kladivového stroje). Přívlastek \"České\" odlišuje vesnici od saského Hammerunterwiesenthalu na protějším břehu Polavy. V historických listinách se jméno vyskytuje ve tvarech: der Blechhammer (1847) nebo Böhmisch-Hammer – Hamry České (1854).\n\nPrvní osídlení spadá nejspíš do 16. století a souvisí pravděpodobně se zpravování železa z nedalekého železnorudného hornického revíru v Kovářské. Značná část obyvatel uprchla před násilnou rekatolizací po bitvě na Bílé hoře na druhou stranu česko-saské hranice, na opačný břeh říčky Polavy do osady Hammerunterwiesenthal.\n\nPrvní písemná zmínka o vesnici pochází z roku 1847. Nachází se v díle Johanna Gottfrieda Sommera, podle kterého na místě vesnice stával hamr na výrobu plechu a brusírna. Kolem hamru postupně vznikla vesnice, která měla již ve druhé polovině devatenáctého století svou jednotřídní školu.\n\nVzhledem k nepříznivým podmínkám pro zemědělství se zdejší zemědělci zaměřili na výrobu mléka. Ostatní obyvatelé se kromě práce v hamru živili výrobou krajek a dřevěných hraček. Ve dvacátém století si většina z nich nalezla zaměstnání v nedalekých Vejprtech, ale díky hotelu Schmiedl se rozvíjela také turistika. Ve třicátých letech byla do vesnice zavedena elektřina. Drobný průmysl zastupovaly dvě tkalcovny a pletárna. Bývala zde také výrobna lihovin, vyráběly se síťky na vlasy, věnce a smuteční zboží. Živnostníci provozovali čtyři obchody, tři hostince a dvě trafiky. Během druhé světové války byly v provozu kamenolom, tkalcovna, pila, výrobna záclon a pletárna rukavic. Průmysl se udržel ještě krátkou dobu po skončení války, kdy se ve vsi vyráběl kovový nemocniční nábytek a stáčelo se žatecké pivo.\n\nAsi 700 metrů severovýchodně od osady leží kamenolom, ke kterému vede cesta podél železniční trati. Těžil se tu trachyt (někdy bývá též uváděn jako znělec). Vulkanické těleso je na severozápadě omezeno zlomovou linií; původní rozlohu mělo asi 300 metrů v průměru. Proráží muskoviticko-biotitické svory a svorové ruly s přechodem do kvarcitů, často s granátem. Celý komplex krystalinických hornin zde dopadá pod úhlem asi 10° k jihozápadu do údolí potoka Polava. V lomu město Vejprty provozuje skládku tuhého komunálního odpadu.\n\nPři sčítání lidu v roce 1921 zde žilo 166 obyvatel (z toho 72 mužů), kteří byli s výjimkou dvou cizinců německé národnosti a kromě jednoho evangelíka patřili k římskokatolické církvi. Podle sčítání lidu z roku 1930 měla vesnice 251 obyvatel: dvanáct Čechoslováků, 234 Němců, tři příslušníky jiných národnosti a dva cizince. Mimo tří evangelíků, jednoho člověka bez vyznání a jednoho příslušníka nezjišťovaných církví se hlásili k římskokatolické církvi.\n\nAž do dvacátých let dvacátého století byly České Hamry osadou Vejprt. V roce 1925 k nim byla připojena osada Výsada. Nejpozději od roku 1930 jsou České Hamry uváděny jako samostatná obec v okrese Přísečnice a od roku 1950 jako obec v okrese Karlovy Vary-okolí. V roce 1961 byly převedeny spolu s Výsadou do okresu Chomutov. V období od 30. dubna 1976 do 31. prosince 1985 vesnice patřila k Loučné a od 1. ledna 1986 je částí obce Vejprty.\n\nU silnice do Vejprt stojí kostel svaté Alžběty Uherské z dvacátých let dvacátého století. V jeho sousedství se nachází pomník padlým v obou světových válkách a nedaleko železničního podjezdu je pomník pohraničníka Jaroslava Soukupa.\n\n\n"}
{"id": "541595", "url": "https://cs.wikipedia.org/wiki?curid=541595", "title": "Výsada (Vejprty)", "text": "Výsada (Vejprty)\n\nVýsada (do roku 1950 \"Lauxův Mlýn,\" ) je malá vesnice, část města Vejprty v okrese Chomutov. Nachází se asi 5 km na jih od Vejprt. Prochází zde silnice II/219. V roce 2016 zde bylo evidováno 6 adres. V roce 2011 zde trvale žil jeden obyvatel.\n\nJako Výsada je na mapách vyznačena skupina domů mezi Českými Hamry a Novým Zvoláním, kde býval hostinec . Na historickým mapách je však Lauxmühle zakreslen na pravém břehu Polavy na západním okraji Českých Hamrů v okolí hraničního přechodu do Hammerunterwiesenthalu. Na tomto místě se také nachází cykloturistický rozcestník Výsada. Výsada leží v katastrálním území České Hamry u Vejprt o výměře 3,85 km².\n\nPůvodní název vesnice \"Lauxův Mlýn\" je odvozen z příjmení \"Laux,\" které se vyvinulo ze slova Lux (zkráceně Lucas, Lukáš). V historických pramenech se jméno vesnice vyskytuje ve tvarech: Lauxesmühl a Lauxmühl (1787) nebo Lauxmühle (1846). Název Výsada se začal používat až v roce 1950.\n\nLauxův mlýn stával již v sedmnáctém století na panství Loučné. V roce 1656 byl vrchností přípojen k Přísečnici, ale později se vrátil zpět k Loučné. Podle tereziánského katastru byla roku 1748 součástí mlýna pila, kovárna a obchod s masem. Jaroslav Schaller ve svém díle z roku 1787 u mlýna uvádí osadu tvořenou pěti domy, která patřila k přísečnickému panství. Roku 1852 byla ve Výsadě otevřena císařská celnice, přesunutá sem z Kovářské. Po druhé světové válce počet obyvatel klesl kvůli vysídlení původních obyvatel na dvacetinu předválečného počtu a osadu se již nepodařilo znovu dosídlit. Po válce byly pila a sousední hotel s restaurací zbořeny.\n\nVýsada nikdy nebyla samostatnou obcí. V roce 1850 se stala osadou Kovářské, kterou zůstala až do roku 1925, kdy byla připojena k obci České Hamry v okrese Přísečnice. Tento okres se později stal součástí okresu Karlovy Vary-okolí. V roce 1961 byla převedena spolu s Českými Hamry do okresu Chomutov. V období od 30. dubna 1976 do 31. prosince 1985 osada patřila k Loučné a od 1. ledna 1986 je částí obce Vejprty.\n\nPři sčítání lidu v roce 1921 zde žilo 193 obyvatel (z toho 92 mužů), z nichž byli dva Čechoslováci, 181 Němců a deset cizinců. Kromě osmi evangelíků patřili k římskokatolické církvi. Podle sčítání lidu z roku 1930 měla vesnice 220 obyvatel: deset Čechoslováků, 193 Němců a sedmnáct cizinců. S výjimkou dvou lidí bez vyznání a osmi evangelíků se hlásili k římskokatolické církvi.\n\n\n"}
{"id": "541597", "url": "https://cs.wikipedia.org/wiki?curid=541597", "title": "Podlesice", "text": "Podlesice\n\nPodlesice () jsou malá vesnice, část obce Veliká Ves v okrese Chomutov. Nachází se asi 3 km na západ od Veliké Vsi. V roce 2014 zde bylo evidováno 33 adres.\n\nPodlesice leží v katastrálním území Veliká Ves o výměře 17,81 km².\n\nNázev vesnice vznikl odvozením z osobního jména \"Podles\" ve významu ves lidí Podlesových, nebo pravděpodobněji podle lidí, kteří bydlí pod lesem. V historických pramenech se jméno vesnice vyskytuje ve tvarech: Podlessicz (1352), in Podlessicz (1375), de Podlesycz (1463), Podleßicze (1541), Podlesycze nebo Podleticz (1545), Podleticze (1558), Podletitz nebo Podleticze (1787) a Podletitz (1846).\n\nPrvní písemná zmínka o vesnici pochází z roku 1352.\n\nPři sčítání lidu v roce 1921 zde žilo 361 obyvatel (z toho 181 mužů), kteří byli s výjimkou šesti Čechoslováků a jednoho cizince německé národnosti. Kromě tří židů se hlásili k římskokatolické církvi. Podle sčítání lidu z roku 1930 měla vesnice 333 obyvatel: 36 Čechoslováků a 297 Němců. Až na dva členy církve československé byli římskými katolíky.\n\nDominantou horní části návsi je původně gotický kostel svatého Vavřince ze druhé poloviny čtrnáctého století, který svou dochovanou podobu získal při barokní přestavbě v roce 1701. Pod hřbitovní zdí, která kostel obklopuje, stojí socha svatého Jana Nepomuckého z roku 1770 a socha Panny Marie byla umístěna přímo na hřbitov ke kostelu. Poslední kulturní památkou ve vesnici je areál fary z konce osmnáctého století. Tvoří jej hlavní patrová budova s valbovou střechou a dvě přízemní budovy určené k hospodářským a obytným účelům. Do dvora se vjíždí bránou mezi průčelími budov. Hlavní budova je v havarijním stavu. U hřbitovní zdi roste skupina patnácti lip malolistých.\n\n"}
{"id": "541598", "url": "https://cs.wikipedia.org/wiki?curid=541598", "title": "Široké Třebčice", "text": "Široké Třebčice\n\nŠiroké Třebčice () jsou vesnice, část obce Veliká Ves v okrese Chomutov. Nachází se asi 1,5 km na severovýchod od Veliké Vsi. Prochází zde silnice II/224. V roce 2009 zde bylo evidováno 57 adres.\nŠiroké Třebčice leží v katastrálním území Veliká Ves o výměře 17,81 km².\n\nNázev vesnice je odvozen ze jména \"Třebek\" ve významu ves lidí Třebkových. V historických pramenech se jméno vesnice vyskytuje ve tvarech: in Tripschiz (1196), Tribuchic (1226), de Trziebsicz (1386), in Trzebczicz (1406), in villa Trzebeziczich (1463), w Trzebcziczych (1543), w Trzebcziczych (1549), Weiten Triebschitz (1598), Weiten Trebetitsch nebo Tržebeticze (1787) a Třebčice Široké nebo Rozlezlé a Weiten-Trebetitsch (1848).\n\nPrvní písemná zmínka o vesnici pochází z roku 1196.\n\nV okolí vesnice probíhala těžba hnědého uhlí z velikoveské pánve již od počátku 19. století. V průběhu doby zde bylo v provozu několik dolů: \"Siegfried\" a \"Trojice\" knížete Salma, doly \"Amálie, Ignác, Rudolf\" a Antonín rytíře Adolfa Schreitera ze Schwarzenfeldu a důl \"Josef\" J. Matusche.\n\nPři sčítání lidu v roce 1921 zde žilo 644 obyvatel (z toho 313 mužů), z nichž bylo 59 Čechoslováků, 581 Němců, jeden Žid a tři cizinci. Kromě osmi evangelíků a šesti židů se hlásili k římskokatolické církvi. Podle sčítání lidu z roku 1930 měla vesnice 597 obyvatel: 133 Čechoslováků, 440 Němců, dva Židy a čtyři cizince. Tři byli bez vyznání, tři se hlásili k evangelické, pět k izraelské církvi a zbytek patřil k římskokatolické církvi.\n\n\n\n"}
{"id": "541601", "url": "https://cs.wikipedia.org/wiki?curid=541601", "title": "Vitčice (Veliká Ves)", "text": "Vitčice (Veliká Ves)\n\nVitčice () jsou malá vesnice, část obce Veliká Ves v okrese Chomutov. Nachází se asi 2,5 km na severozápad od Veliké Vsi. V roce 2009 zde bylo evidováno 28 adres. Vitčice leží v katastrálním území Veliká Ves o výměře 17,81 km.\n\nO původu názvu vesnice nelze vzhledem k častým změnám rozhodnout. Pravděpodobně však prošel podobným vývojem jako název blízkých Vičic. V historických pramenech se jméno vesnice vyskytuje ve tvarech: Widcizicz (1410), Bytczicz (1426), Witcžicze (1545), Wicžicze (1654) a Groß-Witschitz (1787 a 1848).\n\nPrvní písemná zmínka o vesnici pochází z roku 1408.\n\nPři sčítání lidu v roce 1921 zde žilo 185 obyvatel (z toho devadesát mužů), z nichž bylo 28 Čechoslováků, 156 Němců a jeden cizinec. Až na dva evangelíky se hlásili k římskokatolické církvi. Podle sčítání lidu z roku 1930 měla vesnice 180 obyvatel: jednoho Čechoslováka, 178 Němců a jednoho cizince. Kromě jednoho člena církve československé byli římskými katolíky.\n\n\n"}
{"id": "541602", "url": "https://cs.wikipedia.org/wiki?curid=541602", "title": "Blov", "text": "Blov\n\nBlov () je malá vesnice, část obce Vilémov v okrese Chomutov. Nachází se asi 3,5 km na severozápad od Vilémova. V roce 2009 zde bylo evidováno 20 adres. V roce 2011 zde trvale žilo 59 obyvatel.\n\nBlov leží v katastrálním území Vinaře u Kadaně o výměře 9,02 km.\n\nJméno vesnice pochází ze staročeského příjmení \"Stblo\" odvozeného ze staroslověnského výrazu \"stъblo\" (česky stéblo). Odtud vznikla varianta Zblov, ve které bylo první písmeno časem považována za předložku a písmeno B se po přijetí do němčiny změnilo na W. V historických listinách se jméno vyskytuje například ve tvarech: Blow (1336), Low (1367), Wlow (1454), Flahen (1544), Wlowie (1545), Flahe (1614) nebo Flahae (1846).\n\nPrvní písemnou zmínku o vesnici z roku 1336 uvádí kronika Jana Neplacha. V roce 1367 vesnice patřila k hasištejnskému panství, které v té době drželi páni ze Šumburka.\nV roce 1454 se poprvé zmiňuje blovská tvrz, na které sídlil Zikmund Thos z Blova a na Kysiblu. Měla stát východně od vesnice uprostřed rybníka. Budova tvrze měla čtvercový půdorys s délkou strany 80 kroků a byla obehnána valem. Chátrat začala zřejmě po připojení Blova k Vintířovu a zanikla během třicetileté války. Tvrziště se nedochovalo, ale podle dochovaného popisu bylo znatelné ještě v 70. letech 19. století v místě zvaném „Na Starém zámku“.\n\nNa počátku 16. století bylo blovské panství majetkem královské komory. Od ní ho koupil Opl z Fictumu, ale když byla odhalena jeho penězokazecká dílna a on uprchl z Čech, byl mu zabaven majetek a panství se tak opět vrátilo komoře. Král Ferdinand I. ho v roce 1530 zastavil s Vinařemi Vilému z Doupova a na Vilémově, který ho roku 1545 prodal Albrechtu Šlikovi. Ten panství připojil k Vintířovu, u kterého už zůstalo.\n\nU vesnice byl v polovině 19. století hnědouhelný důl \"František Josef\" provozovaný J. Wehnlem. Pět horníků v něm ze svrchní sloje mocné jeden metr dobývalo asi tisíc tun uhlí ročně. Provoz dolu byl ukončen v 70. letech 19. století. Těžba zde byla obnovena Škodovými závody v Plzni až počátkem roku 1919 v povrchovém lomu \"Prokop.\" Uhelná sloj překrytá až patnácti metry nadloží byla mocná 7,5 m, ale obsahovala mnoho síry a popela. Kvůli špatnému odbytu došlo v roce 1923 k omezení těžby a bylo propuštěno 150 horníků. Nízká kvalita uhlí vedla v roce 1928 k uzavření dolu. Strojní vybavení bylo přestěhováno do dolu \"Hrabák\" u Čepiroh. Otevření dolu, ve kterém se vytěžilo čtyři sta až pět set tisíc tun uhlí, si vyžádalo náklady dvacet miliónů korun. Vytěžené uhlí se dopravovalo lanovkou do Zahořan, kde až do roku 2012 stála třídírna uhlí. Samotný lom známý pod názvem \"Podkova\" je zatopený a v jeho okolí po roce 2012 vznikla cyklostezka z Blova do Radonic.\n\nPři sčítání lidu v roce 1921 zde žilo 268 obyvatel (z toho 129 mužů), z nichž bylo dvacet Čechoslováků a 248 Němců. Kromě jednoho evangelíka a jednoho člověka bez vyznání byli členy římskokatolické církve. Podle sčítání lidu z roku 1930 měla vesnice 240 obyvatel německé národnosti, kteří byli s výjimkou jednoho evangelíka římskými katolíky.\n\n"}
{"id": "541603", "url": "https://cs.wikipedia.org/wiki?curid=541603", "title": "Vinaře (Vilémov)", "text": "Vinaře (Vilémov)\n\nVinaře () je malá vesnice, část obce Vilémov v okrese Chomutov. Nachází se asi 3,5 km na sever od Vilémova. V roce 2009 zde bylo evidováno 24 adres. V roce 2011 zde trvale žilo 55 obyvatel.\n\nVinaře leží v katastrálním území Vinaře u Kadaně o rozloze 9,02 km. V katastrálním území Vinaře u Kadaně leží i Blov.\n\nNázev vesnice vznikl zkrácením výrazů ves vinařů a během poněmčování se v šestnáctém století výrazně měnil. V historických pramenech se jméno vesnice vyskytuje ve tvarech: de Winar (1260), Winary (1532), Weinern (1544), Winar (1545), vsí Vinařova (1556) nebo Weynern (1619).\n\nPrvní písemná zmínka o vesnici pochází z roku 1260.\n\nPři sčítání lidu v roce 1921 zde žilo 232 obyvatel (z toho 113 mužů). Kromě jednoho cizince a dvou Čechoslováků byli německé národnosti a všichni patřili k římskokatolické církvi. Podle sčítání lidu z roku 1930 zde žilo 248 obyvatel, kteří byli s výjimkou jednoho Čecha německé národnosti. Kromě dvou evangelíků se všichni hlásili k římskokatolické církvi.\n\n\n"}
{"id": "541604", "url": "https://cs.wikipedia.org/wiki?curid=541604", "title": "Zahořany (Vilémov)", "text": "Zahořany (Vilémov)\n\nZahořany () jsou malá vesnice, část obce Vilémov v okrese Chomutov. Nachází se asi 1,5 km na severozápad od Vilémova. V roce 2009 zde bylo evidováno 12 adres. V roce 2011 zde trvale žilo 30 obyvatel.\n\nZahořany leží v katastrálním území Vilémov u Kadaně o výměře 9,81 km².\n\nNázev vesnice je odvozen ze spojení \"ves zahořanů,\" tj. lidí, kteří bydlí nebo pocházejí z oblastí za horou. V historických pramenech se jméno vesnice vyskytuje ve tvarech: de Zahorzan (1318), Zahrzan (1352), de Zahorzan (1383), in Zahorzan (1410), z Zahořan (1512), zum Sehrlis (1534), Zahorzan (1544), na Záhořanech (1615), Sochrliß (1617), Sehrlas (1654), Schrlos (1665), Sehrles a Serles (1787) a Zahořany nebo Sehrles (1848).\n\nPrvní písemná zmínka o vesnici pochází z roku 1318.\n\nVe vesnici stála třídírna hnědého uhlí, které se ve dvacátých letech 20. století těžilo v povrchovém lomu \"Prokop\" u Blova. Uhlí se do Zahořan dopravovalo lanovkou a odtud se odváželo po železniční vlečce k vilémovskému nádraží. Budova třídírny byla zbořena v roce 2012 a stát zůstal pouze komín se zásobníkem na vodu. Z vlečky se dochovaly jen terénní náznaky a nepatrné zbytky dalších stavebních prvků.\n\nPři sčítání lidu v roce 1921 zde žilo 96 obyvatel (z toho 50 mužů). Československé národnosti bylo 67 lidí a 29 německé. Dva lidé byli bez vyznání, po jednom člověku patřili k evangelické a československé církvi a ostatní byli římští katolíci. Podle sčítání lidu z roku 1930 zde žilo 71 obyvatel, z nichž bylo 31 československé, 39 německé a jeden jiné národnosti. Většina obyvatel patřila k římskokatolické církvi, ale žilo zde také šest evangelíků a jeden člověk hlásící se k jiné víře.\n\n\n"}
{"id": "541605", "url": "https://cs.wikipedia.org/wiki?curid=541605", "title": "Zaječice (Vrskmaň)", "text": "Zaječice (Vrskmaň)\n\nZaječice () jsou vesnice v Ústeckém kraji v okrese Chomutov. Leží v rovinaté krajině Mostecké pánve asi pět kilometrů severovýchodně od Chomutova a dva kilometry jihozápadně od Vrskmaně.\n\nVesnice koncem třináctého století tvořila drobný šlechtický statek, ale po většinu své existence patřila k červenohrádeckému a jezeřskému panství. Roku 1850 se nakrátko stala samostatnou obcí, ale brzy byla připojena k Vrskmani, ke které s přestávkou po roce 1945 stále jako částí obce patří. Obyvatelé se živili převážně zemědělstvím. Hnědé uhlí se v malém množství ve vsi těžilo v hlubinném dole už ve druhé polovině devatenáctého století a o sto let později kvůli němu vesnici hrozil zánik. Hrozba byla zažehnána na počátku devadesátých let dvacátého století, odkdy se Zaječice postupně rozvíjí.\n\nNázev vesnice je odvozen ze staročeského osobního jména \"Zajiec\" ve významu ves lidí Zajícových. V historických pramenech se jméno vesnice vyskytuje ve tvarech: de Sajaschitz (1281), in Zageczicz (1417), in Zageczicz (1449), in Zagiecziczich (1473), Satschitcz (1498), Zageczicze (1542), Zageczicze (1549), Zagecziczy (1579), Satschitz (1584), Zagecžicze (1621), Sortšice (1654), Satschitz (1787), Satschitz a Sagetschitz (1846) a Zaječice nebo Sadschitz (1848).\n\nPrvní písemná zmínka o vesnici pochází z roku 1281, kdy se po ní psali Benk a Vok ze Zaječic. V letech 1417 a 1449 vesnice patřila k panství hradu Borek, u kterého zůstala až do roku 1578. Tehdy ji August z Geršdorfu prodal Mikuláši Langovi z Langenhartu a v kupní smlouvě je poprvé zmíněna zaječická tvrz. Podle Augusta Sedláčka byla založena až v této době. Ještě roku 1603 Zaječice patřily Mikulášovu synovi Janu Bedřichovi. Před rokem 1605 je on nebo jeho synové prodali Kašparovi staršímu Belvicovi z Nostvic, po jehož smrti statek přešel na vdovu Kateřinu, rozenou Satanéřovou z Drahovic. Jejich jediný přeživší syn, Jan Kristián, prodal rodové panství roku 1621 Ladislavu Juliu Kurzbachovi z Trachenburku. Patřily k němu vesnice Vrskmaň, Pohlody, Holešice, Komořany a snad Lesná (tehdy ).\n\nLadislav Kurzbach zemřel roku 1642 a v roce 1651 zaječické panství koupili Lobkovicové z Jezeří. U spojeného panství Jezeří – Nové Sedlo vesáce zůstala až do roku 1850. Tvrz ve vsi zanikla nejspíše už během třicetileté války a její pozůstatky v průběhu doby beze zbytku zmizely. Podle berní ruly z roku 1654 byla polovina usedlostí ve vsi pustá. Žilo zde pět sedláků a čtyři chalupníci. Sedláci dohromady vlastnili dvanáct potahů a chovali jedenáct krav, dvanáct jalovic, čtrnáct ovcí, 24 prasat a osm koz. Chudší chalupníci měli jen jeden potah a chovali šest krav, šest jalovic, dvě ovce a osm prasat. Jeden z nich pracoval jako tesař.\n\nPodle díla Johanna Gottfrieda Sommera z roku 1846 v Zaječicích stálo 27 domů, ve kterých žilo 134 obyvatel. Severně od návsi stával hostinec a lázeňský dům se šesti vanami, ve kterém se využívala železitá voda. V devatenáctém století se lidé v Zaječicích živili zejména zemědělstvím. Na polích se pěstovaly obiloviny, luštěniny, brambory a od druhé poloviny století cukrová řepa. Z hospodářských zvířat dominoval skot, kterého se chovalo okolo 160 kusů.\n\nMalé lázně v Zaječicích založili Lobkovicové v první polovině devatenáctého století. Využívala se v nich voda z pramene Karolina neboli Železitého pramene. Okolo lázeňského domu, ve kterém bylo o dvacet let později devět van, se rozkládal park. Samotný pramen brzy poté zanikl v důsledku otevření hnědouhelného dolu u Otvic a lázeňská budova byla zbořena na konci druhé světové války. Od poloviny do sedmdesátých let devatenáctého století zde také fungoval hnědouhelný důl Marie Pomocná, kde se ročně těžilo asi osm tisíc tun uhlí. Koncem dvacátých let dvacátého století byl postaven vodovod, který přiváděl vodu od Pyšné přes Zaječice až do Vrskmaně. \n\nPo druhé světové válce vesnice kvůli vysídlení Němců z Československa ztratila velkou část obyvatel. Fungoval státní statek, ale časem byl zrušen a jeho majetek převeden na jednotné zemědělské družstvo. Do vsi se sice přistěhovali noví obyvatelé, ale nedostatek pracovních příležitostí a hrozba zániku vesnice kvůli rozšiřování těžby uhlí způsobily, že lidé brzy odcházeli pryč. V roce 1982 byl zbořen areál bývalého velkostatku a na jeho místě vznikly zahrádky. Plány na zrušení Zaječic byly v roce 1989 zrušeny, ale obyvatele vsi trápil špatný stav inženýrských sítí. K nápravě došlo až po roce 1993, když začala obec Vrskmaň od dolů dostávat náhradu za vytěžené suroviny.\n\nZaječice leží v Ústeckém kraji v katastrálním území Vrskmaň o rozloze 7,69 km² asi tři kilometry jihovýchodně od Jirkova a pět kilometrů severovýchodně od Chomutova. Geologické podloží tvoří neogénní sedimenty: písky, štěrky a jíly, pod kterými jsou uložené hnědouhelné sloje. Samotná vesnice stojí v chráněném ložiskovém území Otvice. V geomorfologickém členění Česka oblast leží v Mostecké pánvi, konkrétně v podcelku Chomutovsko-teplická pánev a okrsku Jirkovská pánev. Z půdních typů se severně od vesnice vyskytují kambizem arenická, zatímco na jihu je smonice modální a jiházápadě se objevuje pelozem modální.\n\nVesnicí protéká Otvický potok (na některých mapách je označen jako Hutní potok I). V noci ze 12. na 13. prosince 1992 se při silném dešti a krupobití rozvodnil. Jeho hladina dosáhla výše 180 centimetrů, a zatopila přilehlé pozemky. Severně od vsi se potok vlévá do vodní nádrže Zaječice a pod ní vtéká do vodní nádrže Újezd. Patří tedy k povodí Bíliny.\n\nV rámci Quittovy klasifikace podnebí se celé území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů, počet letních dnů je 50–60, počet mrazových dnů se pohybuje mezi 100–110 a sněhová pokrývka zde leží 40–50 dnů v roce.\n\nPrameny minerálních vod (Železitý a Sirný pramen) se nacházely na severním okraji vesnice asi 400 metrů východně od silnice do Jirkova. V podloží se zde nachází jíly hnědouhelných slojí. Mineralizace vody se vázala na oxidaci pyritu, ze kterého vznikala kyselina sírová. Samotná minerální voda bývala silně kyselá, síranová, vápenato-hořenatá železnatá, studená a hypotonická s mineralizací 0,35 g.l (v roce 1975).\n\nPři sčítání lidu v roce 1921 zde žilo 175 obyvatel (z toho 88 mužů), z nichž bylo 26 Čechoslováků a 149 Němců. Všichni patřili k římskokatolické církvi. Podle sčítání lidu z roku 1930 měla vesnice 247 obyvatel: 66 Čechoslováků, 176 Němců a pět cizinců. Kromě devíti evangelíků a sedmi lidí bez vyznání se hlásili k římskokatolické církvi.\n\nPo zrušení poddanství se Zaječice staly obcí, ale v roce 1868 už patřily k Jirkovu, ke kterému patřily ještě v roce 1921. Nejpozději v roce 1924 se staly osadou Vrskmaně, od které se jako samostatné obec oddělily v roce 1945. Při územní reorganizaci územní správy byly roku 1960 znovu přičleněny k Vrskmani.\n\nZaječicemi vede silnice III. třídy č. 25118 z Jirkova do Vrskmaně. Na východním konci vesnice se na ni napojuje silnice III/0135 do Vysoké Pece. U silnice se nachází zastávka autobusové linkové dopravy. Nejbližší železniční stanice jsou \"Jirkov zastávka\" na trati Ústí nad Labem – Chomutov a nádraží Jirkov na trati Chomutov–Jirkov. Vesnicí ani jejím okolím nevedou žádné turistické trasy, ale po trase zaniklé železniční trati vede cyklostezka a cyklistická trasa č. 3114 z Chomutova směrem k Vrskmani.\n\nNa návsi stávala kaple svatého Ferdinanda z roku 1806, která byla zbořena mezi lety 1972 a 1974. V okolí vesnice stávaly plastiky Piety z roku 1733 u cesty do Jirkova a socha Ukřižování Krista z roku 1844. U domu čp. 20 býval kamenný náhrobník s reliéfním erbem z roku 1606. U domu čp. 43 stojí hraniční kámen se stopami reliéfních křížů.\n\n\n\n"}
{"id": "541606", "url": "https://cs.wikipedia.org/wiki?curid=541606", "title": "Kýšovice", "text": "Kýšovice\n\nKýšovice () jsou osada, část města Výsluní v okrese Chomutov. Nachází se asi 3 km na východ od Výsluní. Prochází zde silnice II/223. V roce 2009 zde byly evidovány čtyři adresy. V roce 2011 zde trvale nežil žádný obyvatel.\n\nKýšovice leží v katastrálním území Sobětice u Výsluní o výměře 5,4 km.\n\nNázev vesnice je pravděpodobně odvozen z osobního jména \"Kýša\" nebo \"Kych\" ve významu ves lidí Kýšových. V historických pramenech se jméno vyskytuje ve tvarech: Geiswicz (1367), Gayssowicze (1519), w Gayssowiczech (1543), Jaschwicz (1562), Kasswicz (1583), Gaaschwicze (1608), Gaischwitz (1787), Geyšvice a Geischwitz (1854) a Gaischwitz (1946).\nPrvní písemná zmínka o vesnici pochází z roku 1367.\n\nPři sčítání lidu v roce 1921 zde žilo 162 obyvatel (z toho 69 mužů), kteří byli kromě jednoho cizince německé národnosti a až na jednoho evangelíka patřili k římskokatolické církvi. Podle sčítání lidu z roku 1930 měla vesnice 149 obyvatel německé národnosti a římskokatolického vyznání.\n\n"}
{"id": "541607", "url": "https://cs.wikipedia.org/wiki?curid=541607", "title": "Sobětice (Výsluní)", "text": "Sobětice (Výsluní)\n\nSobětice () je malá vesnice, část města Výsluní v okrese Chomutov. Nachází se asi ¾ km na jihovýchod od Výsluní. V roce 2009 zde bylo evidováno 41 adres. V roce 2011 zde trvale žili 4 obyvatelé.\n\nSobětice leží v katastrálním území Sobětice u Výsluní o rozloze 5,4 km. V katastrálním území Sobětice u Výsluní leží i Kýšovice.\n\nNázev vesnice je odvozen ze jména \"Sobata\" ve významu ves lidí Sobatových. V historických pramenech se jméno vesnice vyskytuje ve tvarech: Zobenticz (1367), Sobieticze (1519), w Sobieticzech (1543) nebo Zobietitz (1787).\n\nPrvní písemná zmínka o vesnici pochází z roku 1367.\n\nPři sčítání lidu v roce 1921 zde žilo 91 obyvatel (z toho 46 mužů), kteří byli kromě jednoho Čechoslováka německé národnosti a všichni patřili k římskokatolické církvi. Podle sčítání lidu z roku 1930 měla vesnice 94 obyvatel: jednoho Čechoslováka a 93 Němců. Všichni se hlásili k římskokatolické církvi.\n\n"}
{"id": "541608", "url": "https://cs.wikipedia.org/wiki?curid=541608", "title": "Třebíška", "text": "Třebíška\n\nTřebíška () je malá vesnice, část města Výsluní v okrese Chomutov. Nachází se asi 3 km na jih od Výsluní. V roce 2009 zde bylo evidováno 24 adres. V roce 2011 zde trvale žilo pět obyvatel.\n\nTřebíška je také název katastrálního území o rozloze 2,68 km.\n\nNázev vesnice je odvozen ze jména \"Třebucha\" ve významu ves lidí Třebuchových. Později bylo poněmčeno a z německého tvaru byl uměle vytvořen název Třebíška. V historických pramenech se vesnice vyskytuje ve tvarech Tribussle (1431), in Trzybissle (1446), w Trzebyssle (1543), Trybyssli (1519), Triebissel (1562), Trywisel (1608), Tribischl (1787) nebo Tribischel (1846).\n\nPrvní písemná zmínka o vesnici pochází z roku 1431.\n\nPři sčítání lidu v roce 1921 zde žilo 88 obyvatel (z toho 39 mužů) německé národnosti a římskokatolického vyznání. Podle sčítání lidu z roku 1930 měla vesnice 97 obyvatel: 94 Němců a tři cizince. Kromě tří evangelíků se hlásili k římskokatolické církvi.\n\n\n"}
{"id": "541610", "url": "https://cs.wikipedia.org/wiki?curid=541610", "title": "Úbočí (Výsluní)", "text": "Úbočí (Výsluní)\n\nÚbočí (do roku 1948 \"Ciberle\", ) je zaniklé sídlo, část města Výsluní v okrese Chomutov. Nachází se asi 4,5 km na jihovýchod od Výsluní. V roce 2014 zde byly evidovány dvě adresy. V roce 2011 zde trvale nežil žádný obyvatel.\n\nÚbočí leží v katastrálním území Úbočí u Výsluní o rozloze 1,18 km.\n\nPůvodní název vesnice byl zdrobnělinou německého slova \"Zuber\" (čber, džber), a znamenalo tedy Čeblík. V historických pramenech se jméno vesnice vyskytuje ve tvarech: Czibrle (1431), in Czybrly (1446), w Sybrle (1543), Czybrli ves (1519), Zuberle (1608), Ziberle (1787), Zieberl (1846) a Ziberle nebo Zieberle (1854).\n\nPrvní písemná zmínka o vesnici pochází z roku 1431.\n\nPři sčítání lidu v roce 1921 zde žilo padesát obyvatel (z toho 23 mužů). Kromě německé většiny zde žili také tři cizinci. Všichni byli římskými katolíky. Podle sčítání lidu z roku 1930 měla vesnice 54 obyvatel: 51 Němců a tři cizince a opět se všichni hlásili k římskokatolické církvi.\n\nKamenný most přes Prunéřovský potok.\n\n"}
{"id": "541611", "url": "https://cs.wikipedia.org/wiki?curid=541611", "title": "Volyně (Výsluní)", "text": "Volyně (Výsluní)\n\nVolyně () je malá vesnice, část města Výsluní v okrese Chomutov. Nachází se asi 4 km na jih od Výsluní. V roce 2009 zde bylo evidováno 28 adres. V roce 2011 zde trvale žilo 58 obyvatel.\n\nVolyně leží v katastrálním území Volyně u Výsluní o rozloze 7,13 km².\n\nNázev vesnice vznikl přivlastňovací příponou \"-yně\" z osobního jména \"Vol.\" V historických pramenech se jméno vesnice vyskytuje ve tvarech: Wolaw (1352), Wolow (1405), Wolynye (1431), in Wolyny (1446), Wolyni (1519), w Wolinie (1543), Wohalw (1562) nebo Wohla (1608).\n\nNejstarší písemná zmínka pochází z roku 1352.\n\nV letech 1709 a 1710 se u vsi těžil v dole \"Petr a Pavel\" magnetit a ruda se odvážela do perštejnských železáren. Dobývání ložiska bylo obnoveno v období 1824–1827, kdy zde bylo získáno asi 300 t rudy. Pozdější pokus o další obnovení byl neúspěšný.\n\nV severovýchodním rohu katastrálního území se říčním kilometru 2,21 Výslunského potoka nachází Nový rybník s rozlohou 3,63 hektaru a objemem 29 000 m³.\n\nPři sčítání lidu v roce 1921 zde žilo 303 obyvatel (z toho 147 mužů) německé národnosti a římskokatolického vyznání. Podle sčítání lidu z roku 1930 měla vesnice 331 obyvatel německé národnosti, kteří se s výjimkou dvou lidí bez vyznání hlásili k římskokatolické církvi.\n\n\n"}
{"id": "541613", "url": "https://cs.wikipedia.org/wiki?curid=541613", "title": "Drmaly", "text": "Drmaly\n\nDrmaly () je vesnice, část obce Vysoká Pec v okrese Chomutov. Nachází se 2 km na jihozápad od Vysoké Pece. V roce 2009 zde bylo evidováno 95 adres.\n\nDrmaly je také název katastrálního území o rozloze 3,61 km².\n\nNázev vesnice vychází z českého příjmení \"Drmal,\" které je odvozeno ze slovesa \"drmati\" ve významu škubat, lomcovat nebo klátit. V historických pramenech se jméno vyskytuje ve tvarech: Dormaul (1542), Dyrmohl (1549), Dyrmaul (1606), Thürmel (1787) nebo Türmaul a Türmel (1846).\n\nPrvní písemná zmínka o vesnici pochází z roku 1542.\n\nPři sčítání lidu v roce 1921 zde žilo 395 obyvatel (z toho 197 mužů), z nichž bylo jedenáct Čechoslováků, 383 Němců a jeden cizinec. Kromě čtyř evangelíků a dvaceti lidí bez vyznání patřili k římskokatolické církvi. Podle sčítání lidu z roku 1930 měla vesnice 381 obyvatel: sedm Čechoslováků, 369 Němců a pět cizinců. Většinou byli římskými katolíky, ale devět jich patřilo k evangelickým církvím a šestnáct bylo bez vyznání.\n\nDne 22. května 1938 se konaly volby do obecních zastupitelstev. Z rozdělených 222 hlasů v Drmalech získaly 166 hlasů Sudetoněmecká strana a 56 hlasů Německá sociální demokracie.\n\nDrmaly stojí na silnici třetí třídy č. 2528 z Jirkov do Pyšné. Na návsi se nachází zastávka autobusové linkové dopravy. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov vzdálené 3,5–4 kilometry. Podél západního okraje vsi vede zeleně značená turistická trasa z Jirkova do Lesné a na jihovýchodě ji míjí modře značená trasa z Jirkova do Vysoké Pece.\n\nSeverozápadně od vesnice se v údolí potoka Lužec nachází přírodní památka Drmaly.\n\n"}
{"id": "541614", "url": "https://cs.wikipedia.org/wiki?curid=541614", "title": "Pyšná", "text": "Pyšná\n\nPyšná () je vesnice, část obce Vysoká Pec v okrese Chomutov. Nachází se 3 km na severozápad od Vysoké Pece. V roce 2009 zde bylo evidováno 126 adres.\n\nPyšná je také název katastrálního území o rozloze 3,08 km².\n\nPůvodní název vesnice vznikl spojením středněhornoněmeckého slova \"stolz\" (nádherný) a \"hain\" (háj). V historických pramenech se jméno vesnice vyskytuje ve tvarech: zu Stolezenhain (1383), Sstolezenhan (1542 a 1549), Sstolezhan (1555), Stoltzen Hahn nebo Stoltz Hahn(1651), Sstolczenheimb (1654), Stolzenhan (1787) a Stolzenhahn nebo Stolzenhain (1846).\n\nPrvní písemná zmínka o vesnici pochází z roku 1383.\n\nV roce 1835 se nedaleko vesnice v Karolinině údolí v dole \"Jeroným\" pokusně těžila stříbrná ruda. Štola v té době měřila asi 190 metrů a přetínala osm rudných žil. Jednu z nich o mocnosti osmdesát až sto centimetrů sledovala čtyřicet metrů dlouhá chodba. Kromě malého množství stříbra žíla obsahovala arsenové rudy a křemen. Výsledky nebyly uspokojivé, a proto byl důl nejspíše brzy uzavřen, aniž by byla zahájena skutečná těžba. Větší úspěch měla těžba železných rud. Železný hamr pánů ze Šumburka zde podle pověstí fungoval už ve 14. století. Ruda se zde těžila řadou šachet a štol na skarnových a žilných ložiscích. Poslední zaznamenaný pokus o znovuotevření starší štoly \"Požehnání boží\" proběhl roku 1856. Ve stejné době však byl omezován provoz v blízkých železárnách, takže důl otevřen nebyl. Roku 1940 se v Karolinině údolí se o obnovení těžby pokusila kadaňská firma Kräupl a Hartman, která vyzmáhala dvě starší štoly. Vzorek získané rubaniny údajně obsahoval 51,5 gramu stříbra, šest gramů zlata a menší množství mědi, olova a železa v jedné tuně. Okupační úřady se objevem intenzivně zabývaly, ale průzkum po čase skončil s výsledkem, že se ložisko nevyplatí dobývat.\n\nPři sčítání lidu v roce 1921 zde žilo 161 obyvatel (z toho 82 mužů) německé národnosti a římskokatolického vyznání. Podle sčítání lidu z roku 1930 měla vesnice 177 obyvatel německé národnosti. Kromě šesti lidí bez vyznání se hlásili k římskokatolické církvi.\n\nPři volbách do obecních zastupitelstev konaných 22. května 1938 v Pyšné žilo 85 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nDo Pyšné vede z Jirkova přes Drmaly jediná silnice třetí třídy č. 2528, která zde končí a dále pokračuje jako účelová komunikace do Lesné. Autobusová linková doprava do vesnice nezajíždí a její nejbližší zastávka se nachází v Drmalech asi tři kilometry daleko. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov vzdálené šest až sedm kilometrů. Vesnicí vede zeleně značená turistická trasa z Jirkova do Lesné.\n\nVe vesnici se dochovalo několik hrázděných selských domů a stojí zde malá novodobá kaple. Jihovýchodně od vesnice stála na zrušeném hřbitově kaple, ze které se dochovaly základy zdiva o půdorysu 4 × 4 m. Asi tři čtvrtě kilometru severozápadně od vesnice se na Zámeckém vrchu dochovaly převážně terénní pozůstatky středověkého hradu Nový Žeberk.\n\n"}
{"id": "541615", "url": "https://cs.wikipedia.org/wiki?curid=541615", "title": "Seznam katastrálních území v okrese Chomutov", "text": "Seznam katastrálních území v okrese Chomutov\n\nV této tabulce je uveden kompletní výčet katastrálních území Okresu Chomutov, včetně rozlohy a sídel, které na nich leží.\n\nCelková výměra 935,68 km²\n\n"}
{"id": "541623", "url": "https://cs.wikipedia.org/wiki?curid=541623", "title": "Špilberk (Bobravská vrchovina)", "text": "Špilberk (Bobravská vrchovina)\n\nŠpilberk je kopec o nadmořské výšce 282 metrů, nacházející se v centrální části brněnské městské části Brno-střed. Na vrcholu kopce se nachází důležitá brněnská dominanta, hrad Špilberk. Většina kopce náleží od konce 60. let 20. století ke katastrálnímu území Město Brno, jižní a západní okraje ke katastrálnímu území Staré Brno. Kromě stejnojmenného hradu, jenž je zde obklopen rozlehlým parkem, se zde nacházejí i dva kostely: pravoslavný chrám svatého Václava a evangelický Betlémský kostel.\n\nNázev kopce vychází nejspíše z německého Spigelberg (ve staré horní němčině \"spigel\" – zrcadlo a \"berg\" – hora), značícího vyvýšené místo stráže, jež slouží k signalizaci hrozícího nebezpečí. Stráž sloužila prvnímu brněnskému hradu, který se nejspíše nenacházel na tomto kopci, ale na pod ním, u řeky na Starém Brně. Podobných, různě zkomolených názvů má přes 70 dalších míst na Moravě, jmenovitě například Špinberk, Štimberk, Šimberk nebo Štymberk. Název kopce se posléze přenesl na hrad Špilberk.\n\nNa konci 70. let 20. století byla v kopci vyražena štola, která sloužila k průzkumu geologických vlastností masivu. Tato stavba reagovala na plán tzv. rychlé tramvaje, která by zefektivnila hromadnou dopravu v Brně, v její trase měl vzniknout tramvajový tunel spojující Staré Brno a centrum města. Nedokončená štola začíná v Pekařské ulici měří 510 metrů.\n\nBěhem 2. světové války byl v masivu kopce vybudován protiletecký kryt pod vedením \"Tiefbauamt Brünn\" (Hlubinný stavební úřad Brno). Kryt ústí z Husovy ulice. Celková délka chodeb včetně nouzových východů čítá necelých 600 metrů, přičemž nejdelší štola zasahuje do kopce 126 metry. Kryt slouží jako muzeum, místo pro společenské události a jako bar. Po celý rok je otevřený veřejnosti.\n"}
{"id": "541636", "url": "https://cs.wikipedia.org/wiki?curid=541636", "title": "Kategorizace lesů", "text": "Kategorizace lesů\n\nKategorizace lesů je definována zákonem 289/1995 Sb., o lesích. Rozděluje lesy podle převažujících funkcí do tří kategorií : \n\nJedná se o veškeré lesy, které nejsou zařazeny v kategorii lesů ochranných nebo lesů zvláštního určení.\n\nPokud nejsou kategorizovány jako lesy ochranné, se nacházejí:\n\nDo kategorie LZU lze dále zařadit lesy, u kterých veřejný zájem na zlepšení a ochraně životního prostředí nebo jiný oprávněný zájem na plnění mimoprodukčních funkcí lesa je nadřazen funkcím produkčním. Jde o lesy typu:\n\n\n"}
{"id": "541645", "url": "https://cs.wikipedia.org/wiki?curid=541645", "title": "Klostridiové infekce ptáků", "text": "Klostridiové infekce ptáků\n\nRod \"Clostridium\" zahrnuje více než 80 druhů bakterií, které se vyznačují citlivostí ke kyslíku a schopností tvořit klidové stadium, endospory. Většinou jsou saprofyty, pouze některé z nich mají veterinární, případně i zdravotní význam. V přírodě jsou značně rozšířené, vyskytují se v půdě, v bahně rybníků, řek i mořského pobřeží, v prachu i na vegetaci a mohou být příčinou exogenních infekcí po poranění nebo pozření. Řada z patogenních klostridií je komensálem střevního traktu živočichů a někdy i příčinou endogenních infekcí. Výskyt některých druhů nebo typů je geograficky omezen.\n\nVegetativní formy klostridií jsou grampozitivní tyčinky různé velikosti (0,3-1,3 x 3-10 µm) i tvaru. Většinou jsou pohyblivé pomocí peritrichálně uložených bičíků (s výjimkou \"C. perfringens\" a jemu příbuzných druhů, které nemají bičíky). \n\nKlostridie fermentují, jsou oxidáza a kataláza negativní. Vyžadují média obohacená o aminokyseliny, sacharidy, vitamíny a krev nebo sérum. Jsou striktními anaeroby, při kultivaci preferují atmosféru obsahující 2-10 % oxidu uhličitého a teplotu 37 °C. Většina patogenních druhů produkuje jeden nebo více exotoxinů. Klostridie obsahují bakteriofágy i episomy, které kódují některé toxiny. Episomálně je kódována také rezistence na některá antibiotikum. Podle typu klostridiemi vyvolávaného onemocnění se rozlišují:\n\n\n\n\nKlostridie jsou považovány za autochtonní flóru u dravců a ptáků s vyvinutými slepými střevy, tj. u hrabavých ptáků z podřádu \"Phasiani\" a u \"Anseriformes\". U ptáků s nedostatečně vyvinutými slepými střevy nebo bez nich se klostridie izolují zřídka ze střevního traktu nebo je jejich přítomnost pouze přechodná. Predispozičními faktory pro vznik klostridiových onemocnění jsou často dietní závady, stresy, špatná zoohygiena, přeskladňování, kokcidióza, imunosuprese (infekční burzitida drůbeže, infekční anémie kuřat) aj.\n\nU ptáků jsou klostridie původci ulcerativní enteritidy (\"C. colinum\"), nekrotické enteritidy (\"C. perfringens\"), gangrenózní dermatitidy (\"C. septicum\", \"C. perfringens\"), botulismu (\"C. botulinum\"), omfalitid a infekce žloutkového vaku (\"C. perfringens\").\nDalší druhy (\"C. fallax\", \"C. novyi\" a \"C. sporogenes\") byly izolovány ojediněle z různých klinických syndromů. \"C. chauvoei\" bylo izolováno u pštrosů s nervově paralytickými příznaky, \"C. difficile\" u kuřat pštrosů postižených enterotoxémií. Na rozdíl od některých starších údajů jsou ptáci dnes považováni za rezistentní k infekci \"C. tetani\".\n\n"}
{"id": "541647", "url": "https://cs.wikipedia.org/wiki?curid=541647", "title": "Lebensraum", "text": "Lebensraum\n\nLebensraum (německy, česky „životní prostor“) je termín humanitního původu a označuje území (obydlené nebo nárokované) určité sociální skupiny. Do popředí zájmu se dostal tento výraz v první polovině 20. století, a zejména v období národního socialismu, v souvislosti s geopolitickými názory, které výrazně ovlivnily další používání uvedeného termínu. V současné době se používá mezinárodní výraz biosféra ve smyslu ekologicko-sociologickém.\n\nGeopolitik Friedrich Ratzel (1844–1904) ve svých vědeckých dílech \"Politische Geographie\" (1897) a \"Der Lebensraum\" (1901) uvedl poprvé pojem životního prostoru – „Lebensraum“, kde chápal dějiny jako „neustálý boj o životní prostor“ a jeho teorie o životním prostoru neobsahovala zpočátku přímý politický podtext. Tento výraz později použilo v žurnalistice sdružení pangermánského hnutí Alldeutscher Verband, jehož byl Ratzel členem, v souvislosti s požadavkem po rozšíření německé světové politiky. Zeměpisná škola Karla Haushofera vedla expanzivní linii pangermánského hnutí na vědeckém základě, která sice nebyla jasná a byla pouze rétorická, ale měla po první světové válce na Německo dalekosáhlý vliv.\n\nI když pojem „Lebensraum” je skutečně německého ražení, vyskytovala se tato myšlenka o nových životních prostorech téměř současně ve Francii jako „espace vital“ v souvislosti s kolonizací Alžírska. Kolonizační politiku zastávali např. alžírský lékař Eugène Bodichon, právník A. Girault a Akademií morálních a politických věd vyznamenaný P. Leroy-Beaulieu.\n\nVe své knize \"Mein Kampf\" (1924) Adolf Hitler sice vycházel z teorií Haushofera a dalších geopolitiků, ale zatímco Haushofer měl na mysli rozšíření Německé říše ve východní Evropě a zámoří mírovou a nenásilnou cestou, Hitler jeho teorii zneužil. Nahradil ji rasisticky motivovaným nepřítelem a postuloval nadřazenost „germánské“ nebo „árijské rasy“ a bezpodmínečnou kapitulaci slovanských národů. V roce 1926 vystoupil Hans Grimm v románu \"Volk ohne Raum\" s představou německé klasické koloniální politiky. Národní socialisté záhy používali tento knižní titul jako propagandistický slogan pro „spravedlivý“ boj německého národa o životní prostor a půdu.\n\nRasově biologická představa o „Lebensraum im Osten” se stala centrálním pojmem nacionalistické myšlenky o expanzi německého národa. Ve vítězství nad bolševickým Sovětským svazem viděl Hitler svou pravou misi. Po převzetí moci národními socialisty poprvé promluvil před důstojníky armády ve své nové funkci kancléře 3. února 1933 o germanizaci životního prostoru na východě. V nacistické zahraniční politice zaujímala tato myšlenka ústřední ideologické postavení. Nacistická ideologie se opírala o etnicko-sociálně darwinistickou teorii o nadřazenosti německé „panské rasy“, rozšíření německého životního prostoru a výstavbě hospodářství založeném na nemilosrdném vykořisťování a decimaci slovanského obyvatelstva.\n\nDo praxe byla myšlenka o životním prostoru na východě uvedena tažením na Polsko (Polenfeldzug) a operací Barbarossa (Deutsch-Sowjetische Krieg) jen částečně a dočasně úspěšného v několika variantách realizovaného do roku 1942 plánu Generalplan Ost, jehož součástí byla „germanizace“ v oblasti východní Evropy až po Ural a od Černého moře ke Kavkazu. Konečná verze plánu rovněž obsahovala ustanovení pro řešení životního prostoru v Čechách a na Moravě, v Alsasku-Lotrinsku, Dolním Štýrsku a Kraňsku.\n\nEugen Rosenstock-Huessy uvedl termín „Lebensraum“ v roce 1922 do sociologie ve významu „sociálního prostředí“. V psychologii získal výraz svůj význam v teorii Kurta Lewin (Feldtheorie) v roce 1940. V teologii se jedná obvykle o záležitost „místa v životě“, také zde je důležité v jakém historickém nebo literárním kontextu je pojem vnímán.\n\n"}
{"id": "541653", "url": "https://cs.wikipedia.org/wiki?curid=541653", "title": "Pevné pouto", "text": "Pevné pouto\n\nPevné pouto (: ) román Alice Seboldové psaný v ich-formě. Kniha vyšla v roce 2002, česky 2008. Do češtiny přeložila Jana Pancéřová. Podle knihy vznikl v roce 2009 stejnojmenný film v režii Petera Jacksona.\n\nHlavní hrdinku Suzie Salmonovou ve čtrnácti letech znásilnil a zavraždil pedofil, pan Harvey, Suzie byla jeho sedmou obětí. Suzie se dostává do jakéhosi „přednebí“ (očistce), protože aby se dostala do nebe, tak se musí oprostit od Země, „žije“ ve svém dokonalém uzavřeném světě a může pozorovat život na Zemi. Setkává se s Holly Golightlyovou (své jméno si zvolila podle filmu Snídaně u Tiffanyho, také oběť pana Harveyho). Na Zemi se rodina Salmonů částečně rozpadá, Suziin otec Jack je posedlý pátráním po vrahovi, brzy podezírá pana Harveyho, Buckley (mladší bratr Suzie), úplně ani nechápe, kam Suzie „zmizela“, Abigail (matka Suzie) později opouští Jacka a prožívá krátký románek s detektivem Lenem Fenermanem, vyšetřujícím Suziin případ, Suziina sestra Lindsey věří otci a podaří se ji z domu pana Harveyho ukrást důkaz – list z jeho deníku. Policii se nikdy nepodaří dopadnout George Harveyho. Čas plyne, Lindsey se svým přítelem Samuelem Hecklerem čeká dítě. Příběh končí Suziiným odpoutáním se od Země, před tím se ještě setkává, za pomoci těla své kamarádky Ruth, se svým miláčkem Rayem Singhem. Abigail se nakonec vrátí zpět k Jackovi. George Harvey „nešťastnou náhodou“ umírá, když se na útěku před policií pokouší zlákat svou další oběť.\nV roce 2009 režisér Peter Jackson knihu převedl do stejnojmenné filmové podoby, v hlavních rolích Mark Wahlberg (Jack Salmon) a Rachel Weisz (Abigail Salmonová), Saoirse Ronan (Suzie Salmonová) a Stanley Tucci (George Harvey). Film byl nominován na Oscara, v kategorii Herec ve vedlejší roli – Stanley Tucci.\n\n\n"}
{"id": "541655", "url": "https://cs.wikipedia.org/wiki?curid=541655", "title": "Terminátor (postava)", "text": "Terminátor (postava)\n\nTerminátor je označení robota, či kyborga, objevujících se v budoucnosti, vykreslené filmovou sérií počínající filmem \"Terminátor\" z roku 1984. Terminátory zde stvořil Skynet – armádní superpočítač disponující umělou inteligencí, který se v budoucnosti vzbouří proti lidem a s pomocí robotů vede válku proti lidstvu. Jednotlivé modely jsou přitom stále dokonalejší.\nPrvním a nejznámějším představitelem terminátora je Arnold Schwarzenegger. Ten postupně ztvárnil několik různých jednotek modelu označeného jako T-800 (ten však mohl mít i odlišné tváře). Jednalo se o celokovového kyborga potaženého lidskou tkání, určeného k infiltraci a provedení atentátu. Pokročilejšího terminátora T-1000 z tekutého kovu hraje Robert Patrick. T-800 může být zlikvidován tak, jak tomu odpovídá jeho kovová konstrukce, T-1000 se však dá zlikvidovat díky jeho \"poddajné\" struktuře obtížně. V celé sérii se však objevilo rovněž několik dalších modelů, například: T-1, T-70, T-200, T-300, T-400, T-500, T-600, T-700, T-800, T-850, T-888, T-900, T-950, T-1000, T-1001, T-1002, T-3000, T-5000, T-XA, TOK-715, T-X, Mototerminator, FK.\n\nT-800 je zastaralý typ bojové jednotky, avšak díky svým parametrům často dokáže překonat své modernější zástupce. T-800 je také jako jediný schopný sebeuvědomění - čím se stává nebezpečný pro svého tvůrce (Skynet). T-800 vědomý si své existence se může rozhodnout neuposlechnout rozkaz, stává se z něho tulák a nezřídka se přidává na nepřátelskou stranu (lidé), či jí aspoň nepřímo pomáhá. K likvidaci tuláků byl vyvinut T-X.\n\nArnold Schwarzenegger jako T-800 přichází z budoucnosti zabít Sarah Connorovou, aby nemohla porodit Johna Connora, který se v budoucnosti stane vůdcem lidí ve válce proti strojům.\n\nV druhém díle Terminátora má T-800 za úkol chránit Johna Connora před terminátorem T-1000, který ho přichází z budoucnosti zabít.\n\nV seriálu má TOK-715 v ženské podobě Cameron chránit mladého Johna a Sáru.\n\nV třetím díle má T-850 za úkol chránit Johna Connora a Kate Brewsterovou před T-X a zajistit, aby oba přežili soudný den.\n\nV tomto díle vystupuje T-800 jako nový typ Terminátora, který se teprve plánuje nasadit do bojů proti lidem.\n\nV tomto filmu je John Connor „nakažen“ terminátorem T-5000 a prěměněn v terminátora T-3000. John Connor se snaží zabít Sarah, Kyla a jejich strážce terminátora T-800.\n\nVe filmu se objevuje nový smrtící Terminátor Rev-9 (Gabriel Luna), před nímž chrání Dani Ramosovou dvojice hrdinek Grace (Mackenzie Davisová) a Sarah Connorová i s pomocí T-800.\n"}
{"id": "541662", "url": "https://cs.wikipedia.org/wiki?curid=541662", "title": "Pottendorf (zámek)", "text": "Pottendorf (zámek)\n\nZámek Pottendorf byl až do roku 1945 významný vodní hrad v Dolním Rakousku v obci Pottendorf.\nZámek Pottendorf byl poprvé uvedený v dokumentech v roce 1130 ve spojitosti s Rudolfem von Pottendorf a v té době mohl být postaven také vodní hrad.\n\nPůvodně románská stavba byla přestavěna do gotické a následně barokní podoby. Původní pozdně gotická kaple byla v roce 1519 spojena s hlavní stavbou zámku. Třípatrová budova vodního zámku má téměř čtvercové nádvoří. V letech 1737-1738 byly přestavěny obě mohutné románské věže pocházející ze 13. století. Na obloukovém portálu je dodnes erb rodu Esterházy, dlouholetých majitelů zámku.\n\nZámecký park byl kdysi jednou z nejvýraznějších krajinných zahrad Dolních Rakous.\n\nZámek, který turecké války přestál nepoškozený, ve druhé světové válce sloužil jako vojenská nemocnice letectva \"(Luftwaffe)\" a potom pro stejný účel Sovětské okupační správě. V roce 1944 zámek přečkal bombardování, pouze lehčí bomby způsobily jen menší škody, ale následovalo drancování a devastace. Rozhodující tragedií bylo v roce 1955 převzetí zámku rodinou majitele, která však zámku nevěnovala patřičnou pozornost. V roce 1967 byla nově pokryta střecha věže a kaple, brzy však se však zhroutil krov obytné části domu a zámek byl ponechán svému osudu.\n\nPark zcela zpustl, a proto se stal nepřístupným, střechy staveb jsou probořené. Také kaple je v dezolátním stavu.\n\nRoku 2006 získala obec ruiny a zámecký park od Katalin Landon, rozené Esterházy. Kupní cena parku o rozloze 21,1 hektaru i se zámeckou ruinou, mlýnem a myslivnou činila podle mediálních zpráv 600 000 €.\n\nKdyž obec majetek získala, park byl upraven podle navrženého sanačního plánu a s podporou dalších úřadů. Park byl sanován, takže od 15. srpna 2009 je opět přístupný veřejnosti. Otevření parku za účasti veřejnosti bylo oceněno tak, že park navštívilo více než 1000 návštěvníků. Budoucnost vlastního zámku je však zatím nejistá.\n\n"}
{"id": "541667", "url": "https://cs.wikipedia.org/wiki?curid=541667", "title": "Seznam československých a českých vyslanců a velvyslanců ve Spojeném království", "text": "Seznam československých a českých vyslanců a velvyslanců ve Spojeném království\n\nToto je seznam československých a českých vyslanců a velvyslanců ve Spojeném království.\n\n\n\n\n\n"}
{"id": "541681", "url": "https://cs.wikipedia.org/wiki?curid=541681", "title": "Reading Royals", "text": "Reading Royals\n\nReading Royals je profesionální americký klub ledního hokeje, který sídlí v pensylvánském městě Reading. Do ECHL vstoupil v ročníku 2001/02 a hraje v Severní divizi v rámci Východní konference. Své domácí zápasy odehrává v hale Santander Arena s kapacitou 7 160 diváků. Klubové barvy jsou fialová, černá, stříbrná a bílá. Klub působí jako druhý záložní tým klubu NHL Philadelphia Flyers. Od roku 2001 jsou Royals jedni z nejnavštěvovanějších týmů ECHL. 25. března 2006 přišel na jejich domácí zápas už miliontý fanoušek v pořadí. Největšími rivaly Royals jsou Johnstown Chiefs a Elmira Jackals.\n\nV sezóně 2012/13 se stal klub celkovým vítězem ECHL.\n\nOrganizace Reading Royals byla založena v roce 1991 jako Columbus Chill. Prvním generálním manažerem týmu byl David Paitson a prvním trenérem bývalý hráč NHL Terry Ruskowski. Tým tak díky skvělé úrovni marketingu začal v lednu 1992 vytvářet stále platný rekord hokeje v nižších ligách - 83 vyprodaných utkání. V roce 1994 se Chill dostali poprvé do play-off. Za osm let v Columbusu se týmu podařilo pětkrát dostat do play-off a dvakrát vyhrát konferenční titul.\n\nSezona 1998-99 byla poslední pro Chill v Columbusu. Tým vybudoval ve městě skvělé zázemí pro špičkový hokej a v NHL mohl i díky tomuto začít nový tým Columbus Blue Jackets. Kvůli tomu museli Chill opustit město aby nechali Jackets prostor. Přestěhovali se tak do pennsylvánského Readingu.\n\nV roce 2001 se organizace opět stala aktivní, tentokrát pod novým jménem, v jiném městě a s jinými barvami. Noví Reading Royals se stali farmou Los Angeles Kings hrajících NHL a Manchester Monarchs, hrajících AHL. Tým se poprvé dostal do play-off během roku 2004, kde nakonec vyhráli Severní divizi. O rok později se stali vítězi Severní divize v základní části sezony, v play-off je ve finále divize vyřadili Trenton Titans.\n\nV dalších třech sezonách pod vedením kouče Karla Taylora se nedostali Royals přes první kolo play-off. V sezoně 2007-08 se ale opět dařit. V týmu hráli střelci Dany Roussin a Brock Hooton a ostří hráči Steven Later a Malcolm MacMillian. Royals zakončili famózně jinak nudnou základní část a dostali se do play-off. Ve finále Severní divize ale narazili na nezastavitelné Cincinnati Cyclones, kteří později vyhráli Kelly Cup, cenu pro vítěze ECHL.\n\nZa Royals hráli i známější hráči - především brankáři Los Angeles Kings Barry Brust, Jutaka Fukufudži a Jonathan Quick, křídelník Phoenix Coyotes Ryan Flinn a bitkař Anaheim Ducks George Parros, první Royal, který hrál ve finále Stanley Cupu.\n\nTato sezona byla zároveň tou poslední pro kouče Karla Taylora v týmu Royals. V červnu 2008 generální manažer Gordon Kaye oznámil, že Taylor bude trénovat nový tým ECHL Ontario Reign. O měsíc později oznámil, že Royals jsou hlavní farmou v ECHL pro Toronto Maple Leafs a vedlejší pro Los Angeles Kings. Ještě v červenci se novým koučem stal Jason Nobili, který ale neuspěl a byl vyhozen v lednu následujícího roku, nahrazen Larrym Courvillem.\n\nV roce 2009 pořádali Royals v Sovereign Centru Utkání hvězd ECHL a také dovednostní soutěž, která je součástí této události. V srpnu stejného roku Royals obnovili spolupráci s týmy Maple Leafs a Marlies, navíc se stali i farmou Boston Bruins.\n\n\n\nZdroj: \n\n\n\nZdroj: \n\n"}
{"id": "541682", "url": "https://cs.wikipedia.org/wiki?curid=541682", "title": "Božena Šebetovská", "text": "Božena Šebetovská\n\nBožena Šebetovská roz. Králová (někdy též nazývaná Božena Šebetovská z Podluží, podle oblasti odkud pocházela) (6. ledna 1919, Lanžhot – 13. dubna 1982, Brno) byla zpěvačka lidových písní.\n\nOd roku 1934. spolupracovala s brněnským rozhlasem, kde zpívala spolu s Jožkou Severinem. Vystupovala také s Brněnským rozhlasovým orchestrem lidových nástrojů a zpěvákem Jožkou Severinem. Ve 40.–70. letech 20. století patřila k nejpopulárnějším zpěvačkám slováckých lidových písní.\n\nDne 5. prosince 2005 jí byla na tělocvičně Sokola v Kounicově ulici v Brně odhalena pamětní deska.\n\n"}
{"id": "541683", "url": "https://cs.wikipedia.org/wiki?curid=541683", "title": "Miroslav Galuška", "text": "Miroslav Galuška\n\nMiroslav Galuška (9. října 1922 Praha – 20. července 2007 Praha) byl český novinář, překladatel, vedoucí filmového tvůrčího kolektivu, publicista, diplomat a politik.\n\nPo druhé světové válce nastoupil do kulturní rubriky deníku \"Rudé právo\" a později se jako vedoucí zahraniční rubriky zúčastnil i Norimberského procesu. Po únoru 1948 pracoval v týdeníku \"Tvorba\" a vedl rovněž tvůrčí skupinu Československého filmu.\n\nV letech 1952–1958 byl vedoucím tiskového odboru ministerstva zahraničních věcí, v letech 1958–1961 československým velvyslancem ve Velké Británii a v letech 1963–1964 byl šéfredaktorem nového časopisu \"Kulturní tvorba\". V průběhu let 1968 a 1969 byl ministrem kultury a informací. Dále byl generálním komisařem československé účasti na světových výstavách v Montrealu (1967), v Ósace (1970) a v Seville (1992).\n\nProtože na protest proti odvolání A. Dubčeka z funkce generálního tajemníka KSČ podal v květnu 1969 demisi na funkci ministra, byl po návratu ze světové výstavy v roce 1970 vyloučen z KSČ a perzekvován.\n\n\n"}
{"id": "541694", "url": "https://cs.wikipedia.org/wiki?curid=541694", "title": "Isotype", "text": "Isotype\n\nIsotype (obrazový jazyk) International System Of TYpographic Picture Education (Česky : \"Mezinárodní vzdělávání pomocí obrazů\") je metoda zobrazování sociálních, biologických a historických informací v obrazové formě. Nejprve známa jako \"Vídeňská metoda obrazové statistiky\" (Wiener Methode der Bildstatistik). Byla vyvinuta v Gesellschafts-und Wirtschaftsmuseum (sociální a ekonické muzeum) ve Vídni v letech 1925 až 1934. Hlavním iniciátorem byl sám zakladatel muzea Otto Neurath. Termín \"isotype\" byl poprvé použit na metodu v roce 1935, když byli hlavní aktéři nuceni opustit Vídeň díky vzrůstání moci fašistů.\n\nGesellschafts- und Wirtschaftsmuseum bylo financováno převážně sociálně demokratickou obcí Vídně, která byla samostatným státem (známá jako Rudá Vídeň) v rámci nové republiky Rakouska. Základním úkolem muzea bylo informovat vídeňany o jejich městě. Neurath uvedl, že muzeum není žádná sbírka cenných předmětů, ale učící muzeum. Cílem bylo “ukázat sociální fakta pomocí obrázků” a přivést “mrtvou statistiku ” k životu tím, že ji vytvoří vizuálně atraktivní a pamatovatelnou. Hlavním mottem muzea bylo: “Pamatovat si zjednodušené obrázky je lepší, než zapomenout přesná čísla”. Hlavním nástrojem Vídeňské metody byly obrázové grafy, které by mohli být vyráběny v mnoha kopiích a mohli být posílány i na putovní výstavy.\n\nOd svého počátku byla Vídeňská metoda \"Isotype\" týmová práce. Neurath vybudoval druh prototypu pro další rozšiřování grafického designu. V roce 1926 objevil dřevoryty německého umělce Gerdy Arntz a pozval ho ke spolupráci s muzeem. Arntz přijel do Vídně v roce 1929 a začal pracovat na plný úvazek. Jeho zjednodušený grafický styl opakovaných piktogramů pomohl a stal se nedílnou součástí Isotype. Vliv těchto piktogramů na dnešní informační grafiku je zřejmý i když snad ještě nebyl nikdy plně uznán.\nHlavním úkolem isotype byla \"transformace\" v komplexní zdroj informací. Hlavním pracovníkem \"transformace\" byla od počátku Marie Reidemeister (v roce 1941 Marie Neurath)\n\nZákladem projektu byly v první fázi Isotype (později známy jako Vídeňská metoda) byla monumentální kolekce 100 statistických grafů, které jsou uloženy v \"Gesellschaft und Wirtschaftmuseum\" (1930).\n\nPrvním pravidlem Isotype je, že větší počet není zaznamenán větším piktogramem, ale větším počtem stejně velkých piktogramů. Podle Neurathova názoru rozdíl ve velikosti neumožňuje přesné srovnání (co se srovnává výška délka nebo plocha?), ale opakované piktogramy mají stálou hodnotu a dají se spočítat. Isotype piktogramy se téměř nikdy nezobrazovaly v perspektivě. Nejlepším zdrojem o principu Isotype je kniha Otty Neuratha \"International picture language\" (1936).\n\nVizuální vzdělání byl primární cíl Isotype, který byl zpracováván na výstavách a knihách určených k informování občanů (včetně školní mládeže) o jejich místě ve světě. Ovšem isotypy nikdy nebyli schopny nahradit verbální projev. Neurath si uvědomil, že Isotype nemůže být nikdy plnoprávný jazyk a tak nazval Isotype \"jazyk -jako technika\".\n\n\n"}
{"id": "541702", "url": "https://cs.wikipedia.org/wiki?curid=541702", "title": "Pēteris Stučka", "text": "Pēteris Stučka\n\nPjotr Ivanovič Stučka, rodným jménem lotyšsky Pēteris Stučka, (rusky \"Пëтр Иванович Стучка\", Koknese, Ruské impérium – 25. ledna 1932, Moskva, SSSR), byl lotyšsko-sovětský spisovatel, právník a politik. Jeho manželkou byla Dora Stučka, roz. Pliekšāne, sestra Rainise. Jeden z nejvýraznějších činitelů lotyšského politického hnutí „Jaunā strāva“ (doslovně: Nový proud, volně: Nová vlna).\n\nPēteris Stučka se narodil v Koknese, Livonská gubernie, Ruské impérium (nyní ve Vidzeme, Lotyšsko) jako syn rolníka. Po ukončení gymnázia začal studovat právnickou fakultu na Petrohradské univerzitě (absolvoval roku 1888), kde se setkal s myšlenkami marxismu.\n\nV letech 1888–1897 se Stučka přátelil se švagrem Jānisem Pliekšānem, používajícím pseudonym \"Rainis\", s nímž založil lotyšské marxistické noviny \"Dienas lapa\".\n\nRoku 1895 vstoupil do organizace \"Nová vlna\", za což byl zatčen a poslán do Vjazmy.\n\nV letech 1903–1906 žil pod policejním dozorem ve Vitebsku. Roku 1906 se vrátil do Rigy, kde založil Sociálně demokratickou stranu Lotyšska, která se později stala místním orgánem RSDDS. V roce 1907 se stal členem Dumy.\n\nRoku 1915 se přidal k bolševikům. Za únorové revoluce se stal členem výkonného výboru Petrohradského sovětu. Za říjnové revoluce pobýval ve Smolném, kde udržoval kontakt s Lotyšskými střelci.\n\nV roce 1920 vydal sovětskou encyklopedii \"Stát a právo\", a stal se jedním z duchovních otců sovětského revolučního práva. Od roku 1923 až do smrti vykonával úřad vrchního soudce RSFSR a lidového komisaře justice.\n\nZemřel 25. ledna 1932. Jeho popel je uložen v Kremelské zdi.\n\nPo Stučkovi bylo do roku 1990 pojmenováno město Aizkraukle a v letech 1958–1990 také Lotyšská státní univerzita.\n"}
{"id": "541712", "url": "https://cs.wikipedia.org/wiki?curid=541712", "title": "Mlčení jehňátek", "text": "Mlčení jehňátek\n\nMlčení jehňátek (v originále The Silence of the Lambs) je americký thriller, který režíroval Jonathan Demme. Hlavními herci filmu jsou Jodie Fosterová, Anthony Hopkins, Scott Glenn, Anthony Heald, Ted Levine a Frankie Faison. Film měl premiéru ve Spojených státech 14. února 1991. Scénář je napsán podle stejnojmenného románu Thomase Harrise. Film získal celkově pět Oscarů - nejlepší film, nejlepší režie, nejlepší herec v hlavní roli, nejlepší herečka v hlavní roli a nejlepší adaptovaný scénář.\n\nClarice Starlingová, mladá agentka FBI, naváže z pověření šéfa svého oddělení Crawforda kontakt se sériovým vrahem dr. Hannibalem Lecterem, který je umístěn ve věznici se zvláštní ostrahou. Pro svou patologickou úchylku si zasloužil přezdívku „Hannibal-kanibal“ – všechny své oběti zavraždil a vždy některé jejich části snědl. Je považován za obzvlášť nebezpečného, protože je navíc i mimořádně inteligentní a jako psychiatr umí lidi analyzovat.\n\nAgent Crawford, nadřízený agentky Starlingové doufá, že se jí podaří přimět Hannibala ke spolupráci k dopadení jiného sériového vraha, který zatím nepoznán uspokojuje své perverzní choutky. Přezdívají mu „Buffalo Bill“, protože své ženské oběti stahuje z kůže.\nStarlingová odcestuje do baltimorské státní nemocnice pro psychicky narušené zločince, kde ji doprovodí ředitel vězeňského zařízení dr. Frederick Chilton k cele Lectera. Její příchod vzbudí mezi odsouzenými pozdvižení. Rozhovor s Lecterem nevede k žádnému pokroku a Starlingová odchází pryč. Když prochází kolem cely jednoho z onanujících vězňů, ten po ní hodí své sperma a potřísní jí vlasy.\n\nLecter je svědkem situace a zavolá ji zpátky, omluví se a vysvětlí, že se mu hnusí neslušné chování (později dotyčného vězně zavraždí – odveta). Řekne jí, ať vyhledá jeho bývalého pacienta. Tato stopa vede k odhalení garáže, kde Starlingová nalezne v lihu naloženou mužskou hlavu. Vrátí se za doktorem Lecterem a ten jí prozradí, že muž má spojitost s Buffalo Billem. Nabídne jí psychologický profil Buffalo Billa výměnou za přemístění do jiné věznice, neboť ředitele Chiltona nemůže vystát.\n\nLecter, který dosud odmítal spolupracovat, uzavře se Starlingovou dohodu „quid pro quo“. Za každou informaci o totožnosti Buffalo Billa mu musí vyprávět příběh ze svého života. Lecter se tak dozvídá o jejím otci, který – sám policista – byl pro ni vzorem, než byl zastřelen lupiči. Dozvídá se, jak zemřel, i to, jaké trauma si Clarice odnesla z dětství. Rozhovory v přísně střežené věznici se stávají soubojem, vedeným se vší psychologickou vynalézavostí. Když se do spárů Buffalo Billa dostane dcera senátorky Martinové Catherina, využije Lecter situaci, aby dosáhl zlepšení podmínek svého věznění. Je přeložen do provizorního vězení v Tennessee, ze kterého se mu podaří uniknout. Ještě předtím však poskytne Starlingové vodítko, které později vede k dopadení Buffalo Billa.\n\nStarlingová studuje Lecterovy poznámky ve složce o případu (kterou mu předtím poskytla) a uvědomí si, že Buffalo Bill znal svou první oběť (Fredericku Bimmelovou) osobně. Vrah své oběti vždy svrhl do řeky, předtím jim vyřízl kůži z části těla a vložil do úst kokon lišaje smrtihlava. To symbolizuje jeho touhu po přeměně. Agentka vydedukuje, že Buffalo Bill je krejčí, který si záměrně vybíral silnější ženy, které poté nechával několik dní hladovět, aby se jim uvolnila kůže. Odjíždí do města, kde žila Bimmelová. Telefonuje Crawfordovi, že Buffalo Bill se snaží ušít z kůží zavražděných žen oblek. Crawford je v letadle a na cestě k vytipovanému místu, kde se podle něj vrah nachází. Z Lecterova svědectví a záznamů z nemocnice přišel na muže jménem Jame Gumb, jenž si zažádal o operaci – změnu pohlaví. Starlingová poté pokračuje v pátrání a zpovídá v Ohiu přítelkyni Bimmelové. Crawford a policejní komando vtrhne do prázdného domu Gumba v Illinois. Agentka Starlingová navštíví „Jacka Gordona“ a všimne si poletujícího lišaje smrtihlava, který usedne na cívky nití. Uvědomí si, že má před sebou hledaného masového vraha. Chce jej zadržet, ale Gumb zmizí. Starlingová je nyní pod velkým tlakem, musí jej najít v jeho domácím prostředí. Všechny výhody jsou na straně protivníka. Ve sklepě narazí na Catherinu Martinovou, která je uvězněna ve studni. Gumb vypne světla a nasadí si noktovizor (zařízení umožňující vidět ve tmě). Vidí ji, jak tápe ve tmě, téměř se jí dotýká. Když Starlingová stojí zády k němu, natáhne kohoutek svého revolveru. Agentka to zaslechne a okamžitě zareaguje. Otočí se a několikrát vystřelí po zvuku. Jame Gumb je zasažen a umírá.\n\nBěhem oslavy FBI po úspěšné akci dr. Lecter zatelefonuje z letiště v Bimini Starlingové a ujistí ji, že ji nechá na pokoji. Zeptá se, zda ona udělá totéž, což mu Clarice nemůže slíbit. Lecter zavěsí se slovy, že „čeká na oběd starého přítele“ a pustí se do sledování Fredericka Chiltona, který mu ve věznici působil ústrky.\nFilm \"Mlčení jehňátek\" nelze žánrově přesně zařadit. Klaus Theweleit vystopoval ve své analýze několik různých rovin. Nejprve je to konvenční kriminální film s velmi působivými akčními scénami - policie pátrá po pachateli a nakonec zaznamená úspěch. Film se opírá o autentický případ, který byl rozvířen na stránkách bulvárního tisku. Atraktivní mladá žena se utkává s neméně fascinujícím představitelem zla. Je to „thriller mezi nevinností a vrcholnou zkažeností“. Dále se jedná o psychologický film. Díky svému výraznému pozorovacímu talentu Lecter rozpozná u svého protějšku momenty záměrně potlačovaných vzpomínek. „\"Příčinu těžké poruchy chování hledejte v dětství. Bývá spojena s násilím,\"“ zní Lecterova rada pro Clarice, která si během rozhovorů připomíná své vlastní trauma. Dlouhá léta ji totiž pronásledoval děsivý řev jarních jehňátek, která byla na farmě jejího strýce zabíjena a z nichž nedokázala Clarice ani jedno zachránit. Theweleit označuje tento film také jakýsi „druh výchovného románu, v němž mladý hrdina zažívá jak osobní, tak i profesní růst“. Clarice Starlingová právě ukončila školu pro agenty FBI a je konfrontována s cizím, znepokojivým a děsivým světem. Na konci filmu se Starlingová odloučí od svých tří \"otců\" - od vlastního pokrevního otce, od šéfa Crawforda i od Hannibala Lectera - a může se hrdě prokázat čerstvým diplomem agentky FBI. Především pak se jedná o film pojednávající o proměně. Také ostatní protagonisté prodělávají podobně jako lišajové, které chová Buffalo Bill, metamorfózu. Vezněný Lecter je na konci zase volný. Pouze Bufallo Billovi se nepodařilo „vyloupnout ze své kukly“. Theweleit dospívá k tomuto shrnutí: \"„Metamorfóza, o níž film pojednává, popisuje i vlastní podobu filmu. Před našima očima dochází k nepřetržité proměně od jednoho filmového žánru k druhému.“\".\n\nMladé publikum může film sledovat jako napínavou zábavu a intelektuálové si ho zase mohou vychutnat jako virtuózní hru s kulturněhistorickými kódy. Kunsthistorik Heinrich Niewöhner označil film \"Mlčení jehňátek\" za „mystické perpetuum mobile“. Klec, v níž Lecter po svém přeložení sedí, připomíná Baconovy variace na portrét papeže Innocence X. Cela, v níž je umístěn na začátku filmu, se nachází hluboko pod zemí. Buffalo Bill drží své oběti v díře v zemi, a hmyz, který chová, žije ve tmě. Niewöhner spatřuje ve filmu transformaci mýtického světa - perverzní sériový vrah působí jako bůh podsvětí Hádés. Jakkoliv však mohou být takové interpretace legitimní, k pochopení filmu nejsou zapotřebí.\n\nRežisér Jonathan Demme se soustřeďuje na představitele hlavních rolí, Jodie Fosterovou a Anthonyho Hopkinse. Jejich obličeje jsou během rozhovoru ukazovány ve velmi krátkých záběrech, protizáběrech a detailech. Demme mistrovsky buduje děj a protkává ho překvapivými zvraty. Paralelním střihem ukazuje, jak policie vtrhne do domu a zároveň jaký dramatický boj se odehrává uvnitř mezi Clarice a Buffalo Billem. Teprve na konci sekvence si divák všimne, že podlehl klamu: policie vtrhla totiž do nesprávného domu a Clarice se musí spolehnout sama na sebe.\n\n\n\n\n"}
{"id": "541720", "url": "https://cs.wikipedia.org/wiki?curid=541720", "title": "Georgij Pjatakov", "text": "Georgij Pjatakov\n\nGeorgij Leonidovič Pjatakov (rusky \"Георгий Леонидович Пятаков\", , Čerkassy, Ruské impérium – 30. ledna 1937, Moskva, SSSR) byl sovětský politik a člen Levé opozice.\n\nGeorgij Pjatakov se narodil v Čerkassech. Jeho otec Leonid Timofejevič byl majitelem cukrárny.\n\nNa střední škole se seznámil s anarchismem. Roku 1910 se připojil k Ruské sociálně demokratické dělnické straně. Dlouho se rozhodoval mezi menševiky a bolševiky, nakonec roku 1912 přistoupil k bolševikům.\n\nPjatakov působil od roku 1917 na Ukrajině jako jeden z vůdců ukrajinských bolševiků. Byl několikrát zvolen členem ústředního výboru.\n\nV roce 1918 se Pjatakov stal hlavním vůdcem bolševiků na Ukrajině, a také lidovým komisařem bank. Několikrát bojoval s ukrajinskými nacionalisty, například se Symonem Petljurou.\n\nRoku 1923 podepsal Pjatakov deklaraci 46 a stal se členem Levé opozice. Byl za to Stalinem vyhnán z politbyra, roku 1928 se však vrátil a stal se zástupcem komisaře pro těžký průmysl.\n\nV roce 1936 byl Pjatakov obviněn z protistátní činnosti, odsouzen k trestu smrti a 30. ledna 1937 popraven. Roku 1988 byl rehabilitován.\n"}
{"id": "541725", "url": "https://cs.wikipedia.org/wiki?curid=541725", "title": "Karwia", "text": "Karwia\n\nKarwia (kašubsky Karwiô, německy Karwen) je polské sídlo, ležící na pobřeží Baltského moře.\n\nAdministrativně je Karwia část polského města Władysławowa. Jedná se o územní jednotku zvanou farnost (polsky \"\"). Podle místních úřadů zde trvale žije asi 930 obyvatel.\n\nSpolu s Władysławowem náleží Karwia do Pomořského vojvodství.\n\nKarwia bývala v minulosti kašubskou rybářskou vesnicí. Díky své poloze při Baltském moři je dnes součástí významné turistické oblasti.\n\nKarwií prochází silnice číslo 215, která tu směrem od jihu dosahuje pobřeží Baltského moře a obrací se směrem na východ.\n\nV blízkosti Karwie ústí do moře vodní kanál Karwinka.\n\n"}
{"id": "541731", "url": "https://cs.wikipedia.org/wiki?curid=541731", "title": "Pacific Racing", "text": "Pacific Racing\n\nPacific Racing je bývalý britský tým Formule 1, ve které startoval v letech 1994 – 1995.\n\nV roce 1984 jej založil bývalý mechanik Keith Wiggins a stáj sídlila v britském Thetfordu. V 80. letech se věnoval závodům Formule Ford. S norským pilotem Haraldem Husmanem získal tým titul mistra Evropy i Beneluxu. Od roku 1985 za něj jezdil Bertrand Gachot, který následující sezonu získal mistrovský věnec v F Ford 2000. V sezoně 1987 vyhrál jejich pilot JJ Lehto na první pokus britskou sérii F Ford 2000.\n\nPo tomto úspěchu se tým i jezdcem přesunuli do Formule 3, kde svůj výsledek v roce 1988 zopakovali.\n\nPo skvělé sezoně tým postoupil do Formule 3000. V prvním roce vozy pilotovali JJ Lehto a Eddie Irvine. S kvalitním šasi od firmy Reynard Christian Fittipaldi zvítězil v mistrovství roku 1991. Pro sezonu 1993 plánoval majitel Wiggins tým posunout do Formule 1, avšak kvůli financím z tohoto cílem musel prozatím ustoupit.\n\nProto Pacific i pro rok 1993 zůstal v F3000, jeho jezdci se stali David Coulthard a Michael Bartels. Coulthard s pětadvaceti body skončil třetí (za šampionem Olivierem Panisem a druhým Pedrem Lamym). Bartels obsadil se 4 body celkové 11. místo.\n\nPlány na vstup do královské třídy začaly již v roce 1992. V průběhu dalších let si Keith Wiggins zajistil šasi, se kterým by se mohl těchto závodů účastnit. Vybral si ověřenou značku Reynard, neboť tato továrna se na začátku 90. let o vstup také pokoušela. Monopost se silně podobal Benettonu B191. Wiggins přihlásil Pacific Grand Prix již do sezony 1993 a pilotem se měl stát Michael Bartels. Spekulovalo se, že by jim měl motory dodávat Cosworth, nakonec se rozhodli pro pohonné jednotky od firmy Ilmor. Příprava na debut ovšem ztroskotala na finančních potížích a Wiggins musel přihlášku stáhnout.\n\nO rok odložený debut se konečně uskutečnil, přestože v zimě 1993/1994 opět stáj zažívala finanční těžkosti, jezdci Bertrand Gachot a Paul Belmondo museli do rozpočtu přinést značné sumy. Testovacím jezdcem byl jmenován Oliver Gavin Jejich vozem se stal Pacific PR 01, což byl již dříve avizovaný monopost Reynard podobající se Benettonu z roku 1991. Stáj již od začátku sezony zaostávala, neboť jejich stříbře nalakovaná auta připravovaná původně pro sezonu 1992 byla značně zastaralá. Sezona 1994 byla pro tým těžká, neboť do seriálu se přihlásil další britský tým Simtek, což znamenalo 28 jezdců, přitom v samotné grand prix mohlo startoval pouze 26 nejlepších. Piloti obou týmu proto sváděli souboj o to, aby se vůbec kvalifikovali do hlavního závodu. Začátkem sezony se to dařilo především Bertrandu Gachotovi, ke konci sezony však stále více zaostávali. Většinou se do velké ceny dostali díky problémům ostatních týmu. Do Grand Prix San Marina 1994 se kvalifikoval jen kvůli absenci Rolanda Ratzenbergera, který v sobotní kvalifikaci zemřel. Do Grand Prix Španělska 1994 mohly oba vozy zasáhnout, neboť se tým Sauber po těžké nehodě svého pilota Karla Wendlingera neúčastnil. Stáj nedokončila jediný závod, Gachotovi většinou vystavila stop některá z mnoha technických závad, Belmondo obě velké ceny, do nichž se kvalifikoval, nedokončil z důvodu jezdecké chyby, případně špatné kondice. V pozdějších letech se Gachot o monopostu Pacific PR 01 vyjádřil: „Bylo to nepojízdné auto, které mělo aerodynamiku ledničky. Byl jsem šťastný, že jsem s ním už vícekrát nemusel jezdit.“\n\nTým investoval mnoho peněz do vývoje nového monopostu Pacific PR 02, který čerpal z vozů týmu Lotus, který na konci roku zkrachoval a Wiggins koupil jejich pohonné jednotky Ford, které slíbila upravit firma Ilmor. Oficiálním pilotem byl jmenován nadějný Ital Andrea Montermini, druhým pilotem zůstal Bertrand Gachot, jenž však po opětovných finančních problémech v polovině sezony tým opustil. Jako náhradu postupně angažovali dva platící jezdce Giovanni Lavaggiho a Jean-Denise Délétraze, když jejich sponzoři odmítli dále platit, vrátil se Bertrand Gachot a v Grand Prix Austrálie 1995 zajel vůbec nejlepší výsledek týmu – osmé místo. Pro poslední závody se stáj snažila získat Kacumi Jamamota a Olivera Gavina, ovšem FIA jim odmítla udělit superlicenci. V samotné sezoně odpadly těžkosti s kvalifikací, neboť ze seriálu odešly týmy Larrousse a Lotus a přišla pouze stáj Forti. Oba piloti většinu závodů nedokončili, především kvůli 16 poruchám, 8 nehodám a diskvalifikaci. Po odchodu Bertranda Gachota se začalo blýskat na lepší časy, vůz dojel do cíle v 6 velkých cenách za sebou, ovšem stále na nebodovaných pozicích.\nPřestože tým sehnal sponzory i pro sezonu 1996, vrátil se do Formule 3000, kde za něj startovali Patrick Lemarié a Cristiano da Matta. I v sezoně následující zůstal Pacific ve stejné kategorii a dal šanci Oliveru Tichymu a Marku Gené. Ještě před koncem sezony musel tým svou činnost ukončit. Keith Wiggins se později angažoval v týmu MasterCard Lola a v závodech sportovních vozů hlavně při 24 hodin Le Mans.\n\ntučně vyznačené závody znamenají zisk pole position\n"}
{"id": "541744", "url": "https://cs.wikipedia.org/wiki?curid=541744", "title": "Boston Garden", "text": "Boston Garden\n\nBoston Garden byla legendární aréna otevřená 17. listopadu 1928 v Bostonu v Massachusetts. Postavena boxerským pořadatelem Texem Rickardem, který také postavil třetí podobu newyorské Madison Square Garden dostala jméno Boston Madison Square Garden, později ale bylo zkráceno na Boston Garden. Aréna se nacházela na vrchu bostonské North Station, což stále je hlavní stanice pro regionální dopravu v Bostonu. Garden hostila zápasy Boston Bruins a Boston Celtics, dále rockové koncerty, box, wrestling, cirkusy a ice show, dále ji užívali i politici, slavný projev zde měl prezident J.F. Kennedy v roce 1960. Boston Garden byla zbourána v roce 1997, pár let po otevření nové arény FleetCenter, nyní známou pod jménem TD Garden.\n\nTex Rickard myslel při navrhování arény především na box. Říkal, že sedačky musí být tak blízko, aby diváci viděli pot na čelech boxerů. A i když se tu hrál hokej nebo basketball, diváci byli hodně blízko, což vytvářelo nepředstavitelnou výhodu pro domácí tým.\n\nMožná i proto byla v osmdesátých letech jednou z nejtěžších arén ke zdolání domácího celku. Basketballoví Boston Celtics v sezoně 1985–86 vytvořili rekord, když zde prohráli pouze jedno utkání v základní části. V play-off neprohráli žádné a v následující základní části, v sezoně 1986–87 prohráli pouze dvě. V těchto dvou sezonách se jim doma podařilo vyhrát 79 zápasů.\n\nThe Garden byla také známa pro parkety, na kterých Celtics hráli. Byly sem nainstalovány v roce 1952 z Boston Areny, která byla jejich předchozím domovem. Parketová podlaha se stala symbolem sportu v Bostonu stejně jako \"Zelená příšera\", velká zelená zeď na baseballovém Fenway Parku.\n\nThe Garden měla kratší a užší kluziště než jiné týmy NHL, protože v době stavby neexistovalo pravidlo určující velikost ledové plochy. To ovšem vyřazovalo mnoho soupeřů ze hry. Navíc šatna hostů byla velmi malá a teplá – rivalové Celtics z finále NBA, Los Angeles Lakers si vybudovali velmi velkou nenávist k této aréně. V útrobách arény navíc žily krysy.\n\nAréna neměla žádnou klimatizaci ani jiné ochlazování vzduchu, což z ni udělalo velmi teplou arénu. Při jednom z basketballových zápasů zde bylo dokonce takové teplo, že hráči museli dostávat kyslíkové bomby. Při zápasech hokejových Bruins se zde občas dělala mlha. Aréna neměla ani spolehlivé elektrické vybavení, v obou posledních vystoupeních Bruins ve finále Stanley Cupu vypadl proud.\n\nDen po atentátu na Martina Luthera Kinga hrál koncert v Boston Garden zpěvák James Brown. Na koncert nepřišlo mnoho lidí, protože ho vysílala skoro každá regionální televize. Brownova slova prý nechala Boston v míru zatímco ostatní města se právě ocitala v pouličních výtržnostech.\n\nElvis Presley hrál v Boston Garden jen jednou, 10. listopadu 1971. Aréna byla vyprodaná, na krále rock'n'rollu se přišlo podívat 16 500 lidí.\n\nV roce 1972 měli vystoupit Rolling Stones. Dva ze členů kapely byli ale zadrženi ve státu Rhode Island. Naštvaní fanoušci kapely hrozili výtržnostmi a proto starosta města Bostonu Kevin H. White vyjednal se sousedním státem vydání členů kapely. Rolling Stones koncertovali v The Garden také v letech 1969 a 1975.\n\nV roce 1973 se podobná příhoda stala s kapelou The Who. Ti noc před koncertem v Garden vystoupili v Montrealu. Po koncertě byli zadrženi, protože jeden z pokojů v jejich hotelu zničen. Kapela nakonec byla vydána a do Garden se dostala akorát v čas vystoupení. V prosinci 1979 se plánovala první tour The Who po smrti jejich bubeníka Keithe Moona a mezi městy kam kapela jela byl i Boston. Koncert byl ale málem opět zrušen kvůli tlačenici fanoušků v Ohiu týden předtím, kde zemřelo několik fanoušků. Koncert byl nakonec povolen, ale zmařen fanouškem který hodil do jeviště výbušnou žabku, kterou zranil Peta Townshenda.\n\nV roce 1975 měli problémy Led Zeppelin. Fanoušci se probili do arény a poničili sedačky i ledovou plochu před začátkem koncertu. Kapela měla pak zakázáno vystupovat zde na dalších pět let. O rok později, KISS nesouhlasili se zákazem pyrotechniky v aréně a dostali zákaz vystupování v aréně kvůli, tomu že svými plamenomety trefili i strop arény.\n\nPink Floyd byli první kapelou kteří prodali svou show za více než milion dolarů v roce 1977. Kapela málem také dostala zákaz za užívání pyrotechniky. Do arény se už radši nevrátili a později koncertovali v Providence a ve Foxborough.\n\nDalší kapela, Jethro Tull, koncertovala v aréně jako hlavní vícekrát než jakákoli jiná kapela. Mezi lety 1971 a 1980 to bylo celkem patnáctkrát. Celkový rekord drží Grateful Dead kteří se zde objevili 24krát.\n\nDalší, kteří v The Garden koncertovali: Aerosmith, AC/DC, The Beatles, Black Sabbath, Alice Cooper, Deep Purple, Guns N' Roses, Jimi Hendrix, Elton John, Metallica, Nine Inch Nails, Ozzy Osbourne, The Police, Queen, Bruce Springsteen, U2, Van Halen a ZZ Top.\n\nBoston Garden hostila hodně sezon Boston Bruins a Boston Celtics a byla první arénou, která hostila finále NHL i NBA v jednom roce.\n\nV devadesátých letech aréna postrádala, to co potřebovala. Sedačky byly desetiletí staré a navíc tu nebyly žádné skyboxy, které byly hlavním zdrojem příjmů hokejových i basketballových týmů. Aréna měla navíc kapacitu pouze 15 000 diváků, nejmenší v obou hlavních soutěžích. V roce 1991 začaly plány na konstrukci nové arény.\n\nRozhodnuto bylo později pro novou arénu s kapacitou 18 000 diváků mírně severně od Boston Garden. Stavba začala 29. dubna 1993. Shawmut Bank získala práva na pojmenování arény, ale ještě před dokončením jim koupila FleetBank a tak při otevření arény v říjnu 1995 bylo její jméno FleetCenter. V roce 2005 byla FleetBank koupena bankou Bank of America, která prodala práva bance TD Banknorth a aréna byla přejmenována na TD Banknorth Garden. Od června 2009 se aréna jmenuje TD Garden.\n\nPoslední oficiální zápas v Boston Garden se hrál 14. května 1995 kdy Boston Bruins podlehli New Jersey Devils. Poslední utkání se ale hrálo 28. září téhož roku, bylo to přátelské utkání Bruins s odvěkým rivalem Montreal Canadiens. The Garden pak zůstala dva roky prázdná, než byla zbourána. Nyní stojí na jejím místě parkoviště.\n"}
{"id": "541747", "url": "https://cs.wikipedia.org/wiki?curid=541747", "title": "Julius Evola", "text": "Julius Evola\n\nBaron Giulio Cesare Andrea Evola (19. května 1898 Řím – 11. června 1974 tamtéž) také známý jako Julius Evola byl italský tradicionalistický filosof, spisovatel, básník a esoterik.\n\nJeho dílo reflektuje svébytný světový názor založený na kritice moderní společnosti, kterou v důsledku působení demokracie, liberalismu a konzumerismu považuje za úpadkovou. Odmítá také moderní filosofické směry jako existencialismus a nihilismus, kapitalismus, scientismus a desakralizaci sexuálního života. K opozici k tomu stojí jeho aristokratické elitářství a spiritualismus. Jeho vztah k italskému fašismu se dá označit za ambivalentní, jeho kritika „zprava“ se opírala o odpor vůči buržoazii a vizi nového pohanského římského impéria, což bylo v rozporu s Mussoliniho spoluprací s římsko-katolickou církví. Jisté sympatie choval k mystickému obsahu německého SS, ale neschvaloval biologický rasismus a genocidu z něj vyplývající.\n\nZa trojici jeho nejvýznamnějších děl bývá považována \"Vzpoura proti modernímu světu\", \"Lidé uprostřed ruin\" a \"Jezdit na tygru\", tedy knihy pojednávající o jeho světonázoru. Kromě toho napsal řadu knih týkajících se hermetismu, východních náboženství, Svatého grálu, horolezectví a metafyzického významu sexu. Jeho dílo je populární zejména mezi Radikálními tradicionalisty, Novou pravicí, hnutím Konzervativní revoluce, fašisty a zastánci Třetí pozice. Někdy je jeho dílo považováno za „bibli pravicového terorismu“ a jeho antikapitalistické názory inspirovaly i zastánce levice.\n\nJulius Evola se narodil v Římě jako člen sicilské šlechtické rodiny a byl vychován v jezuitském prostředí. Později studoval matematiku, ale jeho studia přerušila I. světová válka, kde bojoval jako důstojník dělostřelectva v městě Asiago. Poté se nadchl pro avantgardu a stal se významným dadaistickým básníkem a malířem, jisté styky také udržoval s futuristickým hnutím Filippa Marinettiho. Pod vlivem francouzského esoterika Reného Guénona však na počátku 20. let opustil uměleckou dráhu a začal se věnovat studiu hermetismu a východních esoterických systémů.\n\nPo nástupu fašistického režimu, přes jisté sympatie které k němu Evola choval, se pro své radikální názory dostal do sporů s představiteli vlády, ale před případnou perzekucí ho ochránily sympatie jiných předních fašistů. Po italské kapitulaci 8. září 1943 se přestěhoval do Vídně, kde pracoval jako výzkumník SS Ahnenerbe a v březnu či dubnu 1945 po zasažení střepinou během sovětského bombardování Vídně od pasu dolů ochrnul. Do Říma se vrátil v roce 1948 a pokračoval ve studiu esoterismu a napsal většinu svých nejvýznamnějších děl. Kvůli tomu, že jeho spisy byly s nadšením přijímány v italském neofašistickém hnutí, byl v roce 1951 obviněn z pokusu o obnovu fašismu v Itálii a od června do listopadu souzen. Obvinění byl v plném rozsahu zbaven, protože nikdy nebyl členem fašistické strany a nebyly shledány důkazy, že jeho díla fašismus oslavují. Zemřel svobodný a bezdětný 11. června 1974 v Římě a jeho popel byl uložen do otvoru v ledovci Mt. Rosa.\n\n\n\n"}
{"id": "541752", "url": "https://cs.wikipedia.org/wiki?curid=541752", "title": "Úředně ověřený podpis", "text": "Úředně ověřený podpis\n\nÚředně ověřený podpis (proces se nazývá někdy jen legalizace) je podpis, jehož pravost na listině je ověřena (neboli \"legalizována\") správním orgánem. Legalizací, tedy úředním ověřováním podpisu, se proto nepotvrzuje správnost ani pravdivost údajů uvedených v listině ani jejich soulad s právními předpisy. Úřední orgán ověřuje pravost tak, že se před ním listinu příslušná fyzická osoba vlastnoručně podepíše (případně před tímto orgánem uzná podpis na listině za svůj vlastní) a orgán ověří její totožnost. Právní předpisy státu nebo jiného správního celku určují, pro které právní úkony a jiné situace je použití úředně ověřeného podpisu povinné a které orgány ověření provádějí.\n\nPro ověření skutečnosti, že opis nebo kopie listiny se doslova shoduje s jejím originálem se používá vidimace. V případě, že je nutné listinu použít v zahraničí, pak se k jejímu ověření využívá superlegalizace, pokud mezinárodní smlouva nebo jiný právní předpis nestanoví zjednodušený právní režim.\nV České republice provádějí úřední ověření podpisu na základě zákona o ověřování tyto orgány:\n\nDále, na základě jiných právních předpisů, ověřování též provádí:\n\nLegalizaci lze provést pouze u listin v českém nebo slovenském jazyce (v jiných jazycích jen v případě, že je k dispozici úředně ověřený překlad). Legalizace probíhá tak, že se žádající osoba před ověřující osobou na listinu vlastnoručně podepíše nebo podpis na listině uzná za svůj vlastní. Pokud žadatel nemůže číst nebo psát, provede se legalizace za účasti dvou svědků. Legalizace se na listině označí ověřovací doložkou a úředním razítkem. O legalizaci se provede záznam do ověřovací knihy.\n\nLegalizaci může za příslušný orgán provádět pouze osoba, která splňuje kvalifikační podmínky určené zákonem. Těmito kvalifikačními podmínkami jsou zvláštní odborná způsobilost pro výkon správních činností při správě matrik a státního občanství, odborná způsobilost matrikáře nebo složení zkoušky.\n\nAdvokát může provést ověření podpisu jen v případě, že podepisující osoba před ním listinu vlastnoručně podepíše a jen v případě, že je úřední ověření podpisu vyžadováno právním předpisem. Ověřování musí advokát provádět osobně, případně tímto úkonem může pověřit koncipienta, který má alespoň dva roky praxe.\n\nVůči orgánům veřejné moci lze k témuž účelu použít také datovou schránku, ne však v případě, že se jedná o společný úkon více osob.\n\nZákony stanoví, kdy je použití úředně ověřeného podpisů povinné pro platnost určitého úkonu. Mezi takové úkony patří například:\n\n\n"}
{"id": "541757", "url": "https://cs.wikipedia.org/wiki?curid=541757", "title": "Pravá Slovenská národná strana", "text": "Pravá Slovenská národná strana\n\nPravá Slovenská národná strana (PSNS) (: \"Pravá Slovenská národní strana\") byla politická strana na Slovensku. Vznikla 2. října 2001 a zanikla 4. dubna 2005 sloučením se Slovenskou národní stranou (SNS).\n\nStrana vznikla jako reakce na vnitřní spory v Slovenské národní straně (SNS). Tehdejší předsedkyně SNS Anna Malíková (dnes Belousovová) nedovolila stoupencům bývalého předsedy Jána Sloty kandidovat v nadcházejících parlamentních volbách. Jako přímá reakce na toto rozhodnutí založila skupina kolem Jána Sloty Pravou Slovenskou národní stranu, aby mohli v parlamentních volbách v roce 2002 kandidovat. Na zakládajícím kongrese 6. října 2001 byl jednomyslně zvolen předsedou Ján Slota. Toto rozdělení na SNS a Pravou SNS zapříčinilo neúčast národních sil v parlamentu v letech 2002 až 2006, do té doby byla SNS tradičně zastoupena v parlamentu již od roku 1990. \n\nJelikož byla SNS do roku 2002 zastoupena v parlamentu, vznikla situace, kdy zde obě strany působily vedle sebe, i když bez poslaneckých klubů. Tato situace teoreticky umožnila vládnout druhé vládě Mikuláše Dzurindy ve volebním období 2002 až 2006, i když se strana pokoušela zviditelnit i za cenu předkládání populistických návrhů.\n\nObě strany se znovu sjednotily 4. dubna 2005 pod názvem SNS, předsedou strany se opět stal Ján Slota. Předsedou byl zvolen již 31. května 2003 během tzv. slučovacího sněmu v Žilině. \nV následných parlamentních volbách v roce 2006 získala SNS 11,73% a opět získala křesla v parlamentu.\n\nV parlamentních volbách v roce 2002 strana získala 3,7% hlasů, a tedy žádný mandát. Společně s SNS strany získaly kolem 6,9 procenta, což by překonalo potřebnou hranici 5% na vstup do NR SR.\n\n\n"}
{"id": "541758", "url": "https://cs.wikipedia.org/wiki?curid=541758", "title": "Americká krása", "text": "Americká krása\n\nAmerická krása (v originále : \"American Beauty\") je americký dramatický film z roku 1999 režírovaný Samem Mendesem a napsaný Alanem Ballem. Kevin Spacey účinkuje jako Lester Burnham, muž středního věku pracující v kanceláři, který má krizi středního věku, když se šíleně zamiluje do nejlepší kamarádky své dcery. Annette Bening účinkuje jako Carolyn, Lesterova materialistická manželka. Thora Birch hraje jejich nejistou dceru Jane. Ve filmu také účinkují Mena Suvari, Wes Bentley, Chris Cooper a Allison Janney. Film je Akademií filmového umění a věd popisován jako satira amerických představ střední třídy o kráse a osobním uspokojení, analýza se soustřeďuje na zkoumání romantické a otcovské lásky, sexuality, krásy, materialismu, sebeosvobození a vykoupení.\n\nFilm obdržel Oscara za nejlepší film za rok 1999.\n\nLester Burnham je muž středního věku, který pracuje v kanceláři a pohrdá svou prací. Jeho manželka Carolyn je ambiciózní realitní makléřka, jejich šestnáctileté dceři Jane se rodiče hnusí, navíc má malou sebeúctu. Novými sousedy Burnhamových jsou Fittsovi, bývalý mariňák plukovník Frank Fitts, jeho introvertní žena Barbara a syn Ricky, kuřák marihuany a drogový dealer, jehož otec nutí do velmi přísného a disciplinovaného života. Ricky svou kamerou natáčí své okolí a doma skladuje stovky nahrávek. Lester je poblázněn Janinou kamarádkou Angelou poté, co ji uvidí tančit před basketbalovým zápasem ve škole. Začne o ní mít sexuální představy, během nichž se neustále také objevují růžové okvětní lístky. Carolyn si začne poměr se svým obchodním rivalem Buddym Kanem. Lester se dozví, že má být vyhozen z práce, ale vydírá šéfa a získá při odchodu 60 000 dolarů, začne pracovat ve fast foodu, koupí si své vysněné auto a začne pracovat na svém těle poté, co zaslechne Angelu, jak říká, že by byl sexuálně atraktivní, pokud by zapracoval na své fyzičce. Začne si také kupovat od Rickyho marihuanu a kouřit ji a kdykoli Angela navštíví Jane, flirtuje s ní. Přátelství obou děvčat potom ochladne a Jane se začne zajímat o Rickyho. Cestu k sobě najdou přes video, jenž Ricky nazývá nejkrásnější věcí, co kdy natočil - igelitový sáček tančící ve větru.\n\nLester zjistí, že je mu manželka nevěrná, ale je mu to lhostejné. Buddy vztah ukončí s tím, že by ho čekal velmi drahý rozvod. Plukovník Fitts začne být podezíravý vůči Lesterovu a Rickyho a přátelství a najde Rickyho video, kde Lester nahý zvedá závaží, což Ricky natočil pouze náhodou. Když je plukovník vidí oknem v Lesterově garáži, mylně se domnívá, že spolu mají poměr. Později Rickyho zmlátí a obviní ho, že je gay. Ricky lže a obvinění přijme a vyprovokuje otce, aby ho vyhnal z domu. Přes Angeliny námitky Ricky přesvědčí Jane, aby s ním uprchla do New Yorku. Předtím Angele řekne, že je obyčejná. Carolyn si pořídí zbraň a jede domů. Plukovník Fitts jde za Lesterem a pokusí se ho políbit. Ten ho ale odmítne, a tak plukovník odejde. Lester pak najde rozrušenou Angelu a ta ho požádá, aby jí řekl, že je krásná. On to řekne a Angela ho začne svádět. Když se Lester dozví, že je Angela panna, zastaví ji, místo toho se začnou spolu bavit o společných frustracích. Angela odejde do koupelny a Lester se usměje na rodinnou fotografii v kuchyni. Zazní výstřel a krev postříká zeď. Ricky a Jane naleznou Lesterovo tělo. Carolyn brečí ve své ložnici a plukovník se vrací domů špinavý od krve a jedna zbraň v jeho sbírce chybí. Lester v závěrečném vyprávění vysvětluje, že ačkoli je mrtvý, je šťastný.\n\n"}
{"id": "541775", "url": "https://cs.wikipedia.org/wiki?curid=541775", "title": "Slovanské náměstí (Brno)", "text": "Slovanské náměstí (Brno)\n\nSlovanské náměstí se nachází v brněnské městské části Královo Pole. Bylo pojmenováno na počest všech slovanských národů. Jeho prostřední části vévodí rozsáhlý park obklopený stromovou alejí. Nachází se zde základní škola a gymnázium. Projíždí tudy trolejbusová linka, která dále pokračuje ulicemi Husitská a Skácelova a tvoří tak spojnici mezi dvěma důležitými tramvajovými dopravními tepnami, Palackého třídou a Purkyňovou ulicí. Do Slovanského náměstí ústí (mimo Husitské a Skácelovy) rovněž ulice Ruská, Charvatská, Slovinská, Bulharská, Srbská a Těšínská (coby zástupci slovanskách národů).\n\n"}
{"id": "541781", "url": "https://cs.wikipedia.org/wiki?curid=541781", "title": "Rozchodník ostrý", "text": "Rozchodník ostrý\n\nRozchodník ostrý (\"Sedum acre\") je sukulentní, stálezelená bylina, jeden z asi 420 druhů rodu rozchodník. Tato plazivě polštářovitá trvalka je v  české přírodě počítána za původní druh a vyskytuje se v ní jako planě rostoucí rostlina.\n\nAreál původního výskytu této rostliny se rozkládá téměř v celé Evropě, od Španělska na západě po Ural na východě a od Skandinávie na severu po břehy Středozemního moře na jihu. Mimo Evropu zasahuje ještě na západní Sibiř, Kavkaz a na sever Afriky. Mimo tato původní místa byl lidmi rozšířen do Severní Ameriky, na Nový Zéland a do Japonska.\n\nV České republice je počítán mezi divoce rostoucí trvalky, vyskytuje se téměř po celém území, místy je hojný a jinde vzácnější. Četnější bývá v místech s dostatkem skalnatých stanovišť, hlavně na zásaditém podloží. Vyskytuje se více v planárním stupni, méně v kolinním a v submontánním již bývá vzácný. Byl pozorován v okolí Milešovky v nadmořské výšce 830 m n.  m. a na Sněžce ve výšce 1600 m.\n\nChamaefyt rostoucí na slunných a suchých kamenitých stráních, písčinách, náspech železničních tratí a silnic, na skládkách škváry či kameniva a na dalších lidmi narušených stanovištích s nezapojenou vegetací. Vyskytuje se také na zídkách, zdech a střechách starých domů. Jde o rostlinu, která se rychle rozrůstá, vyhovuje jí slunné místo se sušší a propustnou půdou s  pH 6,5 až 7,5,  snáší pokles teploty do -40 °C. Přežívá déle trvající období sucha, neúrodnou půdu i občasné sešlapávání. Kvete v průběhu května a června.\n\nVytrvalá bylina vysoká 5 až 15 cm s tenkou, plazivou, kořenující, šedě zelenou nebo červenavě naběhlou lysou lodyhou vyrůstající v hustém, k podkladu přitlačeném trsu s nitkovitými kořeny. Květonosné lodyhy jsou přímé, jednoduché a 5 až 10 cm, nejvýše 15 cm vysoké. Sterilní, nekvetoucí lodyhy bývají o málo kratší, na průřezu válcovité a hustě olistěné střechovitě uspořádanými listy. Dužnaté, svěže zelené, jednoduché listy vyrůstající střídavě bývají uspořádané spirálovitě nebo až v šesti řadách. Jsou přisedlé, úzce vejčitého až kuželovitého tvaru a průměrně 4 mm dlouhé a 3 mm široké, na bázi jsou nejširší a na horní straně slabě zploštělé a po stranách celokrajné a oblé. Sukulentní listy jsou přes zimní období neopadavé, nemají palisty ani řapíky a po odumření se barví stříbrně.\n\nPřímé, květonosné lodyhy nesou květenství složené ze dvou až čtyř vidličnatě rozvětvených koncových vijanů s listeny podobnými menším listům. Na konci každé větve květenství je po třech až pěti žlutých, přisedlých, pětičetných, pravidelných, oboupohlavných květech. Kališní lístky dlouhé 3 mm jsou dužnaté, zelené a mají na bázi srostlé cípy trojúhelníkovitého tvaru. Korunní lístky sytě žluté barvy jsou hvězdicovitě rozestálé, dlouhé 7 mm a široké 3 mm, jsou volné, vejčité až kopinaté a na konci zašpičatělé. Žlutých tyčinek, jen o málo kratších než koruna, je ve dvou kruzích deset a nesou podlouhlé, žluté prašníky; u báze tyčinek jsou drobné šupinky produkující nektar pro opylovače. Semeník je vytvořen z pěti klínovitých, zploštělých, světle žlutých plodolistů. Bliznu květu může opylit létající hmyz, nejčastěji čmeláci, včely, motýli nebo mouchy pylem z jiné nebo totožné rostliny.\n\nPlod je ve zralosti blanitý, bělavý, suchý, hvězdicovitě rozložený měchýřek asi 4 mm velký, který společně s jinými vytváří souplodí měchýřků bez okrasné hodnoty. Měchýřek obsahuje drobná, elipsoidní, světle hnědá semena velká 0,5 až 1 mm, která jsou většinou vypouštěná za deště a vodou šířena po okolí.\n\nPřirozeně se rozšiřuje do blízkého okolí vegetativně, zakořeňováním nekvetoucích poléhavých lodyh a do větší vzdálenosti pohlavně, semeny rozptylovanými větrem, vodou nebo zvířaty. Za pomoci lidí je obvykle rozmnožován vegetativně řízkováním lodyh či rozdělováním trsů a také pohlavně semeny. Nová rostlinka vytvoří plochý oddenek s tenkými, pevnými kořínky schopnými vnikat do drobných trhlin v kamenitém podkladu.\n\nRozchodník ostrý je nejčastěji využíván jako vděčná skalnička, jenž se rychle rozrůstá a bez větší péče v krátké době zajistí pokrytí větší plochy; přes letní období je ozdobná i svými zlatožlutými květy, je doporučeno při plošné výsadbě na 1 m² použít 24 až 36 rostlin. Ideální je dobře odvodněné stanoviště se suchou vápnitou půdou; v kyselé, výživné a vlhké půdě trpí rostliny hnilobou kořenů. Býložravci jej pro hořkost nespásají, chutná však plžům.\n\nRostlina obsahuje piperidinové alkaloidy, které jsou silně hořké a po požití větších dávek působí na člověka toxicky, případná otrava se projevuje poruchami zažívacího ústrojí doprovázeného zvracením a bolesti hlavy. K těžkým otravám však nedochází, neboť toxické látky bývají zvráceny mnohem dříve, než jsou organismem vstřebány. Tohoto jevu se v minulosti využívalo při podezření na požití otráveného pokrmu nebo nápoje, který byl rychle vydáven. Nálev z rostliny snižuje krevní tlak a způsobuje prokrvení pokožky. Čerstvá šťáva z lodyhy má antibiotické a fungicidní účinky a užívá se na špatně se hojící rány a kožní plísně. Jako droga slouží nať sbírána v červnu a červenci sušená ve stínu při teplotě do 35 °C. Obsažené toxické alkaloidy jsou však podezřelé z nápomoci ke vzniku rakoviny a proto se již vnitřní užívání rozchodníku ostrého nedoporučuje.\n\n"}
{"id": "541783", "url": "https://cs.wikipedia.org/wiki?curid=541783", "title": "Hadí kořen větší", "text": "Hadí kořen větší\n\nHadí kořen větší (\"Bistorta major\"), česky též rdesno hadí kořen, je druh rostliny z čeledi rdesnovité. Je to asi 1 metr vysoká bylina se střídavými listy a klasovitým květenstvím růžových květů. Je rozšířena i v České republice. Roste zejména na vlhkých stanovištích. Druh je využíván v lékařství a léčitelství.\n\nRoste především v mírném podnebném pásu Evropy i Asie a místy zasahuje i do subarktického. Nejčastěji je k nalezení na nevysychavých horských loukách, lesních mýtinách, světlých hájích, na březích vodních toků a rybníků a stoupá až k horní hranici lesa, v nižších polohách se vyskytuje zřídka. V České republice roste především v podhůří až do subalpínského stupně. Jen málo je rozšířeno v nižších polohách, téměř vůbec se nevyskytuje v jižních Čechách a na jižní Moravě.\n\nRostlina vyrůstá z tlustého, vně hnědého a uvnitř téměř bílého vytrvalého oddenku který postupně dřevnatí. Oddenek je prohnutý a je poset šupinatými zbytky po uschlých lodyhách a listech, které z něj po stranách postupně vyrůstaly. Tyto lysé listy s dlouhými křídlovitými řapíky raší brzy z jara a jsou vejčitě kopinaté, po stranách zprohýbané a vespod šedozelené, ostrým hrotem zakončené. Z nich vyrůstá až 1 m vysoká lodyha, která se nikdy nevětví. Lodyžní listy, 3 až 6, mají téměř shodný tvar, jsou však většinou přisedlé, objímají lodyhu dlouhými hnědými pochvami s krátkými, lysými botkami.\n\nLodyha je ukončena hustým, 4 až 7 cm dlouhým klasnatým květenstvím bledě růžových květů, které vyrůstají většinou po dvou na tenkých stopkách z paždí blanitých, lodyhu objímavých listenů. Tyto květy mají pět eliptických až vejčitých okvětních lístků dlouhých až 4 mm, mezi nimi je 8 tyčinek přečnívající okvětí a svrchní semeník, který má na svém konci 3 tenké čnělky s bliznami. Tyčinky jsou uspořádány ve dvou přeslenech, ve vnějším je jich pět s introrzními prašníky a ve vnitřním tři s extrorzními, prašníky jsou růžové až fialové barvy. Vespod mezi tyčinkami jsou drobné načervenalé nektarové žlázky.\n\nZ těchto dvou květů vyrůstajících v těsné blízkosti vedle sebe je obvykle jeden oboupohlavný a druhý samčí se zakrslým pestíkem. Postupně se rozvíjejí protandrické květy oboupohlavné a to směrem od spodu k vrcholu květenství. Nejdříve v nich dozrávají prašníky a vysypávají pyl, zatímco nedospělé blizny jsou ještě skryty uvnitř květů. Hmyz tento pyl roznáší na dříve rozkvetlé rostliny, které již mají blizny schopné opylení. Když prašníky pyl vypráší, opadnou. Tehdy blizny dozrávají, vysouvají se z květů a čekají na opylení pylem z jiné, později vykvetlé rostliny. Záhy nato se počnou rozvíjet i druhé květy z páru, samčí, jejichž zralé prašníky se vysunují z květů a dotýkají se blizen sousedních květů a sypou na ně svůj pyl. Pokud nebyly blizny opyleny za pomoci hmyzu cizím pylem, dojde nyní k samoopylení. Po vyprášení pylu samčí květy uschnou a opadnou. Rostliny kvetou ve středoevropských podmínkách převážně v červnu a červenci.\n\nOpylený semeník dospívá v leskle hnědou, hladkou, trojbokou, v trvalém okvětí zabalenou nažku. Rostliny se mimo nažek roznášenými větrem rozmnožují i kořenovými oddenky.\n\nV minulosti se hadí kořen používal v lidovém léčitelství jako protilátka při hadím uštknutí. V současnosti se prášek z jeho kořene užívá proti průjmu při úplavici a jako stahující při krvácení trávicího traktu, při hemeroidech a silné menstruaci. Jeho údajných protizánětlivých účinků lidoví léčitelé dále využívají proti mokvajícím ekzémům a při popáleninách. Vysazuje se na nepevné břehy vodních toků které zpevňuje svými navzájem propletenými oddenky.\n\nHadí kořen větší je živnou rostlinou pro housenky v Evropě ohroženého motýla ohniváčka rdesnového (\"Lycaena helle\"), který je v ČR považován za druh silně ohrožený.\n\n\n \n"}
{"id": "541784", "url": "https://cs.wikipedia.org/wiki?curid=541784", "title": "Pupava bezlodyžná", "text": "Pupava bezlodyžná\n\nPupava bezlodyžná (\"Carlina acaulis\" ) je vytrvalá bylina z čeledi hvězdnicovitých. V roce 1997 se stala německou Rostlinou roku.\n\n\nBylina s velmi krátkou lodyhou, nevětvenou a hustě listnatou. Květní úbor sedí uprostřed přízemní růžice. Podlouhlé listy, 1-2krát peřenoklané, jsou nestejně ostnitě zubaté, bodlinaté a tuhé. Úbory mají vnější zákrovní listeny lupenité, vnitřní suchomázdřité, tuhé a ostře špičaté, na líci bílé, na rubu žlutavé. Jednotlivé trubkovité květy jsou až 17 mm dlouhé, bělavé nebo růžové. Plody (nažky) jsou až 5 mm dlouhé a mají pérovitě štětinatý chmýr.\n\nKvete od července do září, opylována je hmyzem.\n\nRozlišují se dva poddruhy:\n\nRoste ve střední, jihovýchodní a východní Evropě a na Kavkaze; vyskytuje se až do nadmořské výšky 2800 metrů; v ČR je hojná na suchých lukách, pastvinách, mezích, křovinatých stráních\n\nObsahuje silici (1,25 %) s hlavní složkou karlinaoxidem s antibakteriálním účinkem a karlinenem, dále třísloviny, pryskyřici a 18–20% inulinu. Někteří autoři připisují droze účinný enzym neznámého složení. Působí diaforeticky a diureticky a povzbuzuje chuť k jídlu.\n\nPupava byla kdysi slavnou drogou a pěstovala se v klášterních zahrádkách.\n\nPupavu je možno po odstranění nažek a listů konzumovat. Jí se bílá podsada úboru. Struktura je podobná kedlubně, zatímco v chuti je cítit inulin (jako u topinamburů) s mírným ovocným nádechem.\n"}
{"id": "541785", "url": "https://cs.wikipedia.org/wiki?curid=541785", "title": "Ptačinec velkokvětý", "text": "Ptačinec velkokvětý\n\nPtačinec velkokvětý (\"Stellaria holostea\") je vytrvalá bylina z čeledi hvozdíkovitých.\n\nJedná se o trsnatou rostlinu s tenkým plazivým oddenkem, na němž rostou až 10 cm dlouhé, odstálé, úzké, čárkovitě kopinaté přisedlé listy, jež zůstávají zelené i v zimě. Spodní část lodyhy je čtyřhranná. Dorůstá výšky 15-30 cm a kvete vidličnatým květenstvím na dlouhých květních stopkách od dubna do června. Korunní lístky jsou 10-15 mm dlouhé a rozeklané až ke středu se třemi čnělkami. Kulovitá tobolka má šest chlopní.\n\nKdyž stonek zastaví růst a zakončí se květem, růst navazuje dvěma proti sobě postavenými postranními větvemi, které se dále rozdvojují a vytvářejí tak vidlicovitou stavbu.\n\nPříbuzný ptačinec hajní má listy srdčitě vejčité a řapíkaté.\n\nHojně roste v sušších listnatých a smíšených lesech od nižších poloh až po střední horské, dává přednost hlinitým půdám. Vyskytuje se po celé Evropě s výjimkou Skandinávie a Pyrenejského poloostrova.\n\n\n\n\n"}
{"id": "541787", "url": "https://cs.wikipedia.org/wiki?curid=541787", "title": "Hostěnice (Brozany nad Ohří)", "text": "Hostěnice (Brozany nad Ohří)\n\nHostěnice je vesnice, část městyse Brozany nad Ohří v okrese Litoměřice. Nachází se asi 2,5 km na jih od Brozan nad Ohří. V roce 2009 zde bylo evidováno 204 adres. V roce 2011 zde trvale žilo 54 obyvatel. Hostěnice leží v katastrálním území \"Hostěnice u Brozan\" o rozloze 3,48 km².\n\nPrvní písemná zmínka o vesnici pochází z roku 1207, kdy jakýsi šlechtic Bohuslav daroval okolní pozemky oseckému klášteru. V roce 1226 vlastnictví vesnice potvrdil doksanskému klášteru král Přemysl Otakar I. Podle Augusta Sedláčka zde stávala tvrz, kterou kláštery pronajímaly zemanům. V roce 1402 zde sídlil Oldřich z Homberka a v letech 1412–1434 Oldřich z Valdeka. Od druhé poloviny patnáctého století bývaly Hostěnice součástí hazmburské části brozanského panství. Tvrz se poprvé připomíná roku 1549 nebo až v roce 1598, kdy se jejím majitelem stal Jan Zbyněk Zajíc z Hazmburka, který ji nechal přestavět v renesančním slohu. Zadlužené panství bylo roku 1613 prodáno v nucené dražbě Janovi z Klenového. Další majitelkou byla Polyxena z Minkvic, manželka Jana Zbyňka Zajíce. Po její smrti v roce 1616 sice vesnice připadla jejím nezletilým synům, ale již o rok později panství koupila Polyxena z Pernštejna provdaná za Zdeňka Vojtěcha Popela z Lobkovic. Hostěnická tvrz potom přestala být panským sídlem a postupně beze zbytku zanikla.\n\n\n"}
{"id": "541788", "url": "https://cs.wikipedia.org/wiki?curid=541788", "title": "Pryšec chvojka", "text": "Pryšec chvojka\n\nPryšec chvojka (\"Euphorbia cyparissias\") je jedovatá vytrvalá bylina z čeledi pryšcovitých.\n\n\nVědecké jméno \"Euphorbia\" pochází pravděpodobně z řeckého \"euforbós\" = dobře živený a jméno \"Tithymalus\" z řeckého \"tithymalos\" = dávající mléko.\n\nVytrvalá, až 60 cm vysoká bylina. Lodyha přímá, v horní polovině obvykle s postranními nekvetoucími větvemi, listnatá, převážně lysá. Listy čárkovité až čárkovitě obkopinaté, šířka max. 3 mm, délka nejvíce 30 mm, zašpičatělé, přisedlé, celokrajné, lysé, listy na postranních větvích až čárkovité. Cyathia (viz čeleď) v koncových i úžlabních lichookolících. Zákrovní listence vidlanů ledvinovitě vejčité, vzájemně nesrostlé, špičaté, žlutavé, za plodu načervenalé. Žlázky půlměsíčité, dvourohé, žluté, později hnědé nebo hnědočervené. Plod je tvořen tobolkou, která je trojpouzdrá, kulovitá a hluboce brázditá. Semena jsou vejčitého tvaru, hladká.\n\nV České republice – pastviny a keřovité či travnaté meze, podél cest a silnic, trávníky, rumiště, preferuje půdy kamenité, hlinité i písčité, kyselé i zásadité, velmi dobře snáší sucho. V Evropě se vyskytuje kromě extrémního severu a jihu až k Uralu.\n\nHmyz, vítr, samosprašné a cizosprašné. Šíří se pomocí semen.\n\nPryšec chvojka je jedovatá rostlina. Obsahuje estery forbolu, které dráždí kůži a sliznice. V latexu toxické terpenoidní alkoholy a hořčiny a v semenech kyanogenní sloučeniny. Dostane-li se do oka, může vyvolat vředy a zákal rohovky. Po vstřebání trávícím ústrojím se otrava projevuje pálením v ústech, zvracením, průjmem, rozšířením zorniček, blouzněním, křečemi, studeným potem, svalovým třesem, nejistou chůzí, puls je nepravidelný.\n\nPříležitostně se pryšec používá v lidovém léčitelství. V kombinaci s řebříčkem královským má repelentní účinky na hryzce.\n\n\n\n \n"}
{"id": "541789", "url": "https://cs.wikipedia.org/wiki?curid=541789", "title": "Pryskyřník plazivý", "text": "Pryskyřník plazivý\n\nPryskyřník plazivý (\"Ranunculus repens\") je vytrvalá jedovatá rostlina z čeledi pryskyřníkovitých.\n\nJedná se o vytrvalou rostlinu dorůstající nejčastěji výšky (délky) 10–70 cm, někdy dorůstá až 1 m. Lodyha je plazivá až vystoupavá lysá až roztroušeně chlupatá, s dlouhými kořenujícími výběžky. Listy jsou střídavé, přízemní jsou dlouze řapíkaté, lodyžní jsou s kratšími řapíky, nejhořejší až přisedlé. Čepele přízemních listů jsou trojčetné, úkrojky jsou řapíkaté a hluboce trojdílné až trojsečné, krátce řapíkaté, nepravidelně hluboce zubaté. Lodyžní listy jsou trojdílné, podobné přízemním, všechny listy jsou lysé až roztroušeně chlupaté. Květy jsou zlatožluté, květní stopky hustě přitiskle chlupaté. Kališních lístků je 5, jsou odstálé, na vnější straně chlupaté, brzy opadávají. Korunní lístky jsou zlatožluté, široce vejčité, nejčastěji 7–12 mm dlouhé. Kvete v květnu až v srpnu. Plodem je nažka, která je asi 2,5–3,5 mm dlouhá, lysá, na vrcholu zakončená krátkým hákovitě zakřiveným zobánkem, nažky jsou uspořádány do souplodí. Počet chromozómů je 2n=16 nebo 32.\n\nPryskyřník plazivý je široce rozšířen téměř po celé Evropě, málo až s přesahem do severní Afriky, také roste místy v Asii na východ až po Japonsko. Člověkem zavlečen je ale i mnohde jinde, např. v Severní Americe, kde je místy zdomácnělý, dále je udáván adventivní výskyt ve Střední a Jižní Americe, na Novém Zélandu, v Austrálii a na některých ostrovech v Tichém oceánu. V České republice je to velmi hojný druh rozšířený od nížin až do hor. Vyhledává často vlhčí stanoviště bohaté dusíkem, jako jsou různé typy vlhkých ruderálů, ve vlhkých loukách nebo v luzích.\n\n\n \n"}
{"id": "541790", "url": "https://cs.wikipedia.org/wiki?curid=541790", "title": "Pryskyřník plamének", "text": "Pryskyřník plamének\n\nPryskyřník plamének (\"Ranunculus flammula\") je vytrvalá, jedovatá bylina z čeledi pryskyřníkovitých. Jde o běžný evropský druh.\n\nPryskyřník plamének je rostlina s krátkým oddenkem. Lodyha je rýhovaná, odspodu větvená. Může být poléhavá nebo přímá. Listy jsou dvojího typu. Spodní listy bývají obvykle eliptické, s kopinatou až vejčitou čepelí. Mohou být celokrajné nebo drobně zubaté. Na konci pak okrouhlé až zašpičatělé. Mají dlouhé řapíky, které jsou řídce chlupaté. Lodyžní listy má pryskyřník plamének přisedlé, celokrajné. Květy mají pro pryskyřníky charakteristickou žlutou barvu. Jsou drobné, pětičetné, se zelenožlutými kališními lístky. V průměru měří 1,5 cm. Kvete od května do září. Plodem pryskyřníku je nažka vejcovitého tvaru s krátkým, přímým zobánkem. Rostlina dorůstá do výšky 10–50 cm.\n\nRostlina je v Evropě hojně rozšířena. Ve Skandinávii a Středomoří je ale celkem vzácná. Izolovaně pak roste v Severní Americe, v Malé Asii, na Kavkaze, na Sibiři a také v Maroku.\n\nV České republice se vyskytuje hojně od nížin až po hory, kromě oblastí nad 1000 metrů nadmořské výšky.\n\nPryskyřník plamének je vlhkomilná rostlina, která roste na podmáčených stanovištích. Na vlhkých loukách, v mělkých stojatých vodách, v rašeliništích, v příkopech, apod.\n\nVšechny druhy pryskyřníků jsou jedovaté, obsahují totiž toxické alkaloidy, především ranunkulin.\n\nJsou známé otravy hospodářských zvířat právě po spasení pryskyřníků.\n\nEnzymatickým štěpením ranunkulinu vzniká toxický protoanemonin.\n\nPři sušení rostlin vzniká dimer anemonin. Dimer anemonin není jedovatý, proto seno obsahující pryskyřník lze zkrmovat.\n\n\n\n \n"}
{"id": "541793", "url": "https://cs.wikipedia.org/wiki?curid=541793", "title": "Čemeřice černá", "text": "Čemeřice černá\n\nČemeřice černá (\"Helleborus niger\") je jedovatá rostlina z čeledi pryskyřníkovitých (\"Ranunculaceae\").\n\nJedná se asi 15–30 cm vysokou vytrvalou bylinu se silným podzemním oddenkem, který je černé barvy, odtud název. Přízemní listy jsou dlouze řapíkaté, jsou přezimující a kožovité. Čepel je dlanitě členěná, znoženě sečná, úkrojky jsou obkopinaté, členěné, na okraji jen v horní části oddáleně zubaté. Lodyžní listy jsou celistvé. Květy jsou velké, rostliny kvetou brzy na jaře, v únoru až v dubnu, někdy i v lednu, podle toho, kdy sleze sníh. Kališních lístků je 5, jsou pataloidní, tedy napodobují korunu a jsou někdy interpretovány jako okvětí. Jsou velmi nápadné, bílé, na bázi nažloutlé, vně často narůžovělé. Korunní lístky jsou přeměněny na nektária, která jsou trubkovitá a dvoupyská. Tyčinek je mnoho. Plodem je měchýřek, měchýřky jsou asi 3–4,2 cm dlouhé a jsou uspořádány do souplodí. Počet chromozómů je 2n=32.\n\nPřirozený areál čemeřice černé se nachází na jihu střední Evropy až v jižní Evropě, je udávána z Rakouska, Německa, Švýcarska, Itálie a býv. Jugoslávie, převážně v Alpách, Apeninách. a Karpatech. V České republice je jen pěstovaná a tu a tam zplaňující, jako původní jí nejblíže můžeme vidět v severních vápencových Alpách. Běžně se pěstuje v zahrádkách jako okrasná jarní bylina.\n\nČemeřice černá je prudce jedovatá, stejně jako řada dalších druhů tohoto rodu. Kořen obsahuje hlavně srdeční glykosidy a steroidní saponiny (helleborin, dráždící sliznice), nadzemní část pak protoanemonin a ranunkulin. Jako droga se v minulosti používal oddenek. Účinkoval především na srdce zesílením srdečního stahu a prodloužením diastolické pauzy. Účinek byl nespolehlivý, takže se droga používala spíše u zvířat (proto bývala pěstována). Jako veterinární diuretikum se její použití udrželo. Hippokratés v 5. stol. př.n.l. hojně předepisoval čemeřici jako purgativum. Čerstvý oddenek působí na pokožce zčervenání a puchýře.\n\nJe zajímavé, že ve středověku sloužila čemeřice k ochraně příbytků a dobytka před čarodějnicemi, zároveň však měla své místo i v černé magii.\n\nPřestože má čemeřice výrazná nektaria, nepatří mezi významné nektarodárné rostliny a je rostlinou spíše pylodárnou. Rousky pylu čemeřice jsou žlutavé.\n\n"}
{"id": "541800", "url": "https://cs.wikipedia.org/wiki?curid=541800", "title": "Aleš Chvalovský", "text": "Aleš Chvalovský\n\nAleš Chvalovský (* 29. května 1979) je český fotbalový brankář, syn bývalého fotbalového funkcionáře Františka Chvalovského. Mistr Evropy hráčů do 21 let z roku 2002.\n\nAleš Chvalovský v mládí hrál za týmy FK Chmel Blšany, Dukla Praha, SK Rakovník, SK Slavia Praha, Liverpool FC a Marine FC. V sezóně 1998/99 začal působit v seniorském profesionálním týmu Blšan, v následující sezóně byl již klubovou brankářskou jedničkou. V sezóně 2000/01 odehrál několik zápasu za rezervu VfB Stuttgart, poté se však vrátil do Blšan, kde působil do roku 2005. Poté přestoupil do kyperského týmu Apollon Limassol.\n\nV roce 2003 měl podepsat smlouvu s francouzským klubem FC Rouen, k transferu ale nakonec nedošlo.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy. Byl rezervním brankářem.\n\nNa olympijských hrách v roce 2000 v Sydney odchytal zápas proti Kamerunu (remíza 1:1).\n\n\n"}
{"id": "541807", "url": "https://cs.wikipedia.org/wiki?curid=541807", "title": "Kotleba – Ľudová strana Naše Slovensko", "text": "Kotleba – Ľudová strana Naše Slovensko\n\nKotleba – Ľudová strana Naše Slovensko (ĽSNS, : \"Lidová strana Naše Slovensko\") je krajně pravicová slovenská politická strana, která vznikla 20. října 2010. Předsedou strany je Ing. Mgr. Marian Kotleba. Po parlamentních volbách 4. a 5. března 2016 získala 14 poslanců v Národní radě Slovenské republiky, což představovalo zisk 8,0 %.\n\nPředchozí strana Ing. Mgr. Mariana Kotleby se jmenovala Slovenská pospolitosť – národná strana. Byla však ústavním soudem zrušena, protože byl její program protiústavní. Proto založil novou stranu Kotleba – Ľudová strana Naše Slovensko.\n\nĽudová strana Naše Slovensko chce zejména:\n\nĽSNS také spolupracuje s částí české DSSS.\n\n\n\n"}
{"id": "541810", "url": "https://cs.wikipedia.org/wiki?curid=541810", "title": "Břežany nad Ohří", "text": "Břežany nad Ohří\n\nBřežany nad Ohří je vesnice, část města Budyně nad Ohří v okrese Litoměřice. Nachází se asi 1,5 km na severozápad od Budyně nad Ohří. Prochází tudy železniční trať Vraňany - Libochovice. V roce 2009 zde bylo evidováno 117 adres. V roce 2011 zde trvale žilo 157 obyvatel.\n\nBřežany nad Ohří je také název katastrálního území o rozloze 4,47 km.\n\nNejstarší písemná zmínka pochází z roku 1336.\n\n"}
{"id": "541811", "url": "https://cs.wikipedia.org/wiki?curid=541811", "title": "Nížebohy", "text": "Nížebohy\n\nNížebohy je vesnice, část města Budyně nad Ohří v okrese Litoměřice. Nachází se asi 3,5 km na východ od Budyně nad Ohří. Prochází zde silnice II/246. V roce 2009 zde bylo evidováno 92 adres. V roce 2011 zde trvale žilo 165 obyvatel.\n\nNížebohy je také název katastrálního území o rozloze 3,56 km.\n\nNejstarší písemná zmínka pochází z roku 1262.\n\n\n\n"}
{"id": "541812", "url": "https://cs.wikipedia.org/wiki?curid=541812", "title": "Ourcq", "text": "Ourcq\n\nOurcq je řeka ve Francii v Pařížské pánvi. Přes vodní kanály je spojena s řekou Seinou.\n\nŘeka pramení u obce Courmont v departementu Aisne, v regionu Hauts-de-France, protéká departementem Oise a po téměř 87 km tvoří u obce Mary-sur-Marne v departementu Seine-et-Marne pravobřežní přítok řeky Marny. Řeka protéká přes tři departementy (Aisne, Oise a Mary-sur-Marne) a 36 obcí.\n\nVětšina její vody je odváděna vodním kanálem Ourcq o délce 96,6 km až do Paříže, kde je přes další kanály propojena se Seinou. Kanály byly postaveny v 19. století jako přívod pitné vody do Paříže a zároveň pro využití vodní dopravou.\n\n"}
{"id": "541813", "url": "https://cs.wikipedia.org/wiki?curid=541813", "title": "Písty (Budyně nad Ohří)", "text": "Písty (Budyně nad Ohří)\n\nPísty je vesnice, část města Budyně nad Ohří v okrese Litoměřice. Nachází se asi 2,5 km na severovýchod od Budyně nad Ohří. V roce 2009 zde bylo evidováno 109 adres. V roce 2011 zde trvale žilo 126 obyvatel.\n\nPísty je také název katastrálního území o rozloze 5,67 km.\n\nNejstarší písemná zmínka pochází z roku 1336.\n\n"}
{"id": "541815", "url": "https://cs.wikipedia.org/wiki?curid=541815", "title": "Vrbka (Budyně nad Ohří)", "text": "Vrbka (Budyně nad Ohří)\n\nVrbka je vesnice, část města Budyně nad Ohří v okrese Litoměřice. Nachází se asi 1,5 km na jihovýchod od Budyně nad Ohří. V roce 2009 zde bylo evidováno 66 adres. V roce 2011 zde trvale žilo 83 obyvatel.\n\nVrbka leží v katastrálním území Vrbka u Roudníčku o rozloze 2,72 km.\n\nVýchodně od vesnice se nachází přírodní památka Vrbka.\n\nNejstarší písemná zmínka pochází z roku 1336.\n\n"}
{"id": "541817", "url": "https://cs.wikipedia.org/wiki?curid=541817", "title": "Ešchar", "text": "Ešchar\n\nEšchar ( אֶשְׁחָר, v oficiálním přepisu do angličtiny Eshhar) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 310 metrů, v hornaté oblasti v centrální části Dolní Galileji, cca 22 kilometrů východně od břehů Středozemního moře a cca 22 kilometrů na západ od Galilejského jezera. Je situován na pahorku Giv'at Karad na severní straně údolí Bik'at Sachnin. Podél východní strany vesnice vytéká z údolí vádí Nachal Chilazon, které pak uhýbá i na severní stranu od obce. Dál k severu leží údolí Bejt ha-Kerem. Na západní straně se vrch, na němž vesnice stojí, sklání do údolí vádí Nachal Sachnin.\n\nObec se nachází cca 100 kilometrů severovýchodně od centra Tel Avivu a cca 30 kilometrů severovýchodně od centra Haify. Ešchar obývají Židé, přičemž osídlení v tomto regionu je etnicky smíšené. 2 kilometry na jih leží město Sachnin, které obývají izraelští Arabové stejně jako 4 kilometry na jihovýchodní straně ležící město Araba. Pás arabských měst se nachází v jistém odstupu odtud rovněž na západní straně (například Tamra). Jediným větším židovským sídlem je město Karmiel 2 kilometry severně od osady. Krajina mezi těmito městskými centry je ovšem postoupena řadou menších židovských vesnic, které zejména západně a severně od Sachninu vytvářejí souvislý blok. Vesnici Arab al-Na'im západně od Ešchar obývají arabsky mluvící Beduíni.\n\nEšchar je na dopravní síť napojen pomocí místní silnice, která po severní a západní straně obchází město Sachnin.\n\nEšchar byl založen v roce 1986. Navazoval na program Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPrvní obyvatelé se tu usadili v červenci 1986. Šlo většinou o židovské přistěhovalce z anglicky mluvících zemí a částečně i o rodilé Izraelce. Myšlenka na založení nové vesnice se zformovala mezi skupinou přátel v Chicagu v USA, do které patřili sekulární i nábožensky orientovaní Židé, přičemž obě skupiny se zde snaží žít ve vzájemné toleranci. Během šabatu do vesnice nesmí vjíždět automobily a jsou zaparkovány před branou. Rodiče mohou v místní mateřské škole vybrat, zda jejich dítě absolvuje ranní modlitbu nebo čtení knihy.\n\nV obci funguje synagoga, mikve, knihovna a sportovní areály. Dále je tu zařízení předškolní péče o děti. Základní škola pro děti ze sekulárních rodin je v komplexu Misgav nebo ve vesnici Gilon, náboženské rodiny posílají děti do školy ve vesnici Morešet.\n\nVesnice prochází stavební expanzí. V současnosti se nabízí 40 stavebních pozemků. Má výhledově dosáhnout daleko větší populace. Ta se má zvýšit ze stávajících cca 100 na 560 rodin.\n\nObyvatelstvo vesnice Ešchar je smíšené, tedy sekulární i nábožensky orientované. Podle údajů z roku 2014 tvořili populaci v Ešchar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rychle rostoucím počtem obyvatel. K 31. prosinci 2014 zde žilo 775 lidí. Během roku 2014 populace stoupla o 7,2 %.\n\n\n"}
{"id": "541819", "url": "https://cs.wikipedia.org/wiki?curid=541819", "title": "Luxor Las Vegas", "text": "Luxor Las Vegas\n\nLuxor Las Vegas je hotel a kasino umístěné na bulváru Las Vegas Strip v Paradise v metropolitní oblasti Las Vegas v USA. Luxor se začal stavět v roce 1991, téhož roku byla zahájena stavba hotelu Treasure Island. Byl dokončen v roce 1993. Má moderní design a obsahuje celkem 4407 pokojů. Hotel je pojmenován podle města Luxoru (starověké Théby) v Egyptě. Žije zde slavný mág Criss Angel.\n"}
{"id": "541820", "url": "https://cs.wikipedia.org/wiki?curid=541820", "title": "Ourcq (rozcestník)", "text": "Ourcq (rozcestník)\n\nOurcq má v geografii Francie několik významů:\n\n"}
{"id": "541822", "url": "https://cs.wikipedia.org/wiki?curid=541822", "title": "Velký Újezd (Býčkovice)", "text": "Velký Újezd (Býčkovice)\n\nVelký Újezd je malá vesnice, část obce Býčkovice v okrese Litoměřice. Nachází se asi 2 km na jih od Býčkovic. V roce 2009 zde bylo evidováno 40 adres. V roce 2011 zde trvale žilo 94 obyvatel.\n\nVelký Újezd leží v katastrálním území Velký Újezd u Litoměřic o rozloze 1,49 km².\n\nNejstarší písemná zmínka pochází z roku 1233.\n\n\n"}
{"id": "541823", "url": "https://cs.wikipedia.org/wiki?curid=541823", "title": "Lukohořany", "text": "Lukohořany\n\nLukohořany je malá vesnice, část obce Děčany v okrese Litoměřice. Nachází se asi 2 km na východ od Děčan. V roce 2009 zde bylo evidováno 28 adres. V roce 2011 zde trvale žilo 30 obyvatel.\n\nLukohořany je také název katastrálního území o rozloze 2,03 km.\n\nNejstarší písemná zmínka pochází z roku 1237.\n\n\n"}
{"id": "541824", "url": "https://cs.wikipedia.org/wiki?curid=541824", "title": "Semeč", "text": "Semeč\n\nSemeč je malá vesnice, část obce Děčany v okrese Litoměřice. Nachází se asi 1,5 km na severozápad od Děčan. Vesnicí protéká Suchý potok; asi ¾ km východněji se zvedá vrch Baba (306 m). V roce 2009 zde bylo evidováno 28 adres. V roce 2011 zde trvale žilo 28 obyvatel.\n\nSemeč je také název katastrálního území o rozloze 2,2 km.\n\nOkolo vesnice prochází železniční trať Čížkovice–Obrnice, je zde i stejnojmenná železniční zastávka, ale trať je bez pravidelné osobní dopravy.\n\nNejstarší písemná zmínka pochází z roku 1359.\n\n\n"}
{"id": "541825", "url": "https://cs.wikipedia.org/wiki?curid=541825", "title": "Jack Delano", "text": "Jack Delano\n\nJack Delano (1. srpna 1914 Vorošilovka Ukrajina – 12. srpna 1997 Portoriko) byl americký fotograf společnosti Farm Security Administration (FSA) a hudební skladatel.\n\nNarodil se jako Jacob Ovčarov v obci Aşıqlı asi 120 kilometrů jihozápadně od Kyjeva na Ukrajině. Později, v roce 1923, se přestěhoval se svými rodiči a mladším bratrem do USA. V letech 1924 a 1932 studoval grafiku, fotografii a hudbu (viola a skladba) na hudební škole Settlement Music School ve Filadelfii. Poté, co díky svému talentu dostal stipendium, navštěvoval institut Pennsylvania Academy of Fine Arts (PAFA), kde od roku 1928 do roku 1932 studoval ilustraci a pokračoval ve svém hudebním vzdělání. V rámci stipendia odcestoval do Evropy, kde si pořídil první fotoaparát.\n\nPo absolvování PAFA Delano navrhl fotografický projekt pro instituci Federal Art Program: studii důlních podmínek při těžbě antracitu v Schuylkill County v Pensylvánii. Delano poslal některé fotografie Royi Strykerovi aby je použil v rámci společnosti FSA. Díky pomoci Edwina Rosskama a Marion Post Wolcotta nabídl pak Stryker Delanovi práci za 2 300 dolarů ročně. Jediná podmínka pro tuto práci byla, že Delano musel mít vlastní automobil a řidičský průkaz – což splňoval – oboje si pořídil před příchodem do Washingtonu.\n\nZačal pracovat pro společnost FSA, která byla vytvořena v USA v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Vedle Delana byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein nebo Ben Shahn. Se vstupem USA do druhé světové války však nastala změna: projekt dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro komunistickou propagandu.\n\nV rámci práce pro FSA Delano v roce 1941 cestoval do Portorika. Tato cesta na něho měla takový hluboký vliv, že se tam v roce 1946 usadil natrvalo.\n\n\n\n\n\n\n\n"}
{"id": "541826", "url": "https://cs.wikipedia.org/wiki?curid=541826", "title": "Solany", "text": "Solany\n\nSolany jsou vesnice, část obce Děčany v okrese Litoměřice. Nachází se asi dva kilometry na severovýchod od Děčan, při jižním úpatí vrchu Kvítel (354 m). V roce 2009 zde bylo evidováno 108 adres. V roce 2011 zde trvale žilo 169 obyvatel.\n\nNedaleko vesnice se nalézá bifurkace. Potok známý pod jmény Kuzovský potok, Granátka nebo Žejdlík se zde rozděluje na potoky Žejdlík a Rosovka. Nedaleko je také nouzová plocha pro vzlety a přistání.\n\nSolany je také název katastrálního území o rozloze 5,74 km².\n\nPrvní písemná zmínka pochází z roku 1300. Vznik jména je vysvětlován buď podle povahy půdy (slaná) nebo to byla, podle novějších poznatků ves těch, kdo dováželi a prodávali sůl. Poblíž obce byl nalezen vzácný hrob z doby stěhování národů a na vrcholu Kvítel bronzy z mladší doby bronzové. Další sídlištní objekty byly nalezeny z doby kultury knovízské, doby halštatské a vrcholného středověku. Prvním známým držitelem vsi byl Břetislav ze Solan, připomínaný roku 1300. Ten založil vedlejší větev rodu Kaplířů ze Sulevic. Ve 14. století zde stála pravděpodobně tvrz, k tvrzi patřil poplužní dvůr, pivovar a krčma. V roce 1499 koupil ves po smrti Václava Solského ze Sulevic Děpold z Lobkovic. Později ves patřila Jiřímu z Lobkovic, jehož majetek byl roku 1594 konfiskován. Rudolf II. zapsal později Solany Lobkovicům na Bílině, ale brzy opět patřily k Libochovicím (až do konce feudalismu). V 16. století tu bývaly rybníky. Lesy bývaly u Solan ještě v 19. století.\n\nRoku 1620 bylo v Solanech 34 usedlostí, panský dvůr, kovárna, husitská fara, mlýn, hostinec, škola a myslivna.\n\nPo třicetileté válce zůstaly z kvetoucí vsi jen ruiny. Osazeno bylo pouze 7 usedlostí, zanikla tvrz i pivovar. Na konci 18. století však měly Solany opět 65 domů.\n\nKolem roku 1830 se počet usedlostí snížil, obec měla 50 domů a 305 obyvatel, v roce 1900 žilo ve vsi 422 lidí v přibližně 65 domech.\n\nV letech 1897–1898 se budovala železniční trať Lovosice–Most. Provoz byl zahájen 12. prosince 1898. V roce 1928 byl zahájen provoz autobusové linky z Třebívlic přes Solany do Libochovic a to dvakrát denně.\n\nNa návsi je dominantou obce původně gotický kostel sv. Martina ze 14. století, pánové ze Sulevic často kostelu věnovali dotační prostředky. Kněz trvale bydlel na tvrzi. Po roce 1423 se stala fara husitskou, podobojí až do třicetileté války. Později se patrony kostela stali jezuité a kolem roku 1629 byla fara připojena k farnosti libochovické. Kostel byl posléze kolem roku 1766 upraven barokně a pseudogoticky. V roce 1787 se stal solanský kostel filiálním kostelem třebívlického kostela svatého Václava; tak tomu je do současnosti.\n\nObec proslavily hrušky solanky. Ovocnářství se dařilo ve vsi odedávna, místní odrůda solanka proslavila ves už v polovině 19. století i v zahraničí, zvláště v Německu a Holandsku. Do zahraničí se solanky ještě v padesátých letech 20. století vyvážely. Byly to hrušky máslovky, veliké, šťavnaté a chuti kořenné; česaly se již v srpnu. V první polovině 20. století byla solanka nejdražší hruškou.\n\nŠkola existovala v Solanech již počátkem 19. století, před koncem 19. století (1882) byla postavena škola nová, trojtřídní, která byla opravena v roce 1989. Významnými řídícími učiteli zde byli František Moravec, Václav J. Řehák a František Henke (1890–1976). Největší stavební úpravy školy proběhly v letech 2002–2003, kdy byla provedena celková rekonstrukce. Obec měla po první světové válce také obecní knihovnu a vedla obecní kroniku. V letech 1935–1936 byla postavena silnice ze Solan do Lkáně.\n\nPo druhé světové válce se do vsi vrátili i někteří občané, kteří odešli v roce 1938. V roce 1945 měly Solany 412 obyvatel. Dlouhá léta působil v obci ochotnický spolek. Hrálo se i ve válce, po válce se ochotnického divadla ujala Osvětová rada. První zemědělské družstvo bylo založeno v Solanech 16. září 1948. Od 1. ledna 1949 spadaly Solany pod nově zřízený Okresní národní výbor Lovosice. V roce 1952 byla v Solanech založena místní organizace Českého svazu žen, v roce 1954 TJ Sokol Solany a v roce 1955 místní organizace Českého červeného kříže. TJ pořádala plesy a pouťové zábavy. V obci také působil Český myslivecký svaz a Český svaz zahrádkářů. V roce 1972 bylo rozhodnuto o sloučení s Jednotným zemědělským družstvem Obzor Děčany. V té době měly Solany 229 obyvatel, v roce 1982 už jen 188.\n\nVýznamnou osobností obce je Václav Jansa, narozený pravděpodobně v roce 1859 ve Slatinicích. Rodiče se později přestěhovali do Solan, kde pracovali na dvoře hraběte Herbersteina. Jansa se vyučil kupcem, později pracoval také jako číšník. Protože dobře kreslil a maloval, stal se písařem u advokáta Kolba v Lovosicích a s přispěním Kolba a třebenického vlastence a lidumila MUDr. Paříka se dostal na Akademii výtvarných umění v Praze a pak pokračoval ve studiu na Akademii výtvarných umění ve Vídni. Stal se úspěšným malířem, neměl nouzi o zakázky (např. od pražského magistrátu). Významnou se stala jeho spolupráce s Luďkem Maroldem na panoramatickém zobrazení Bitvy u Lipan. Václav Jansa zemřel 29. června 1913 v Černošicích u Prahy.\n\n\n"}
{"id": "541827", "url": "https://cs.wikipedia.org/wiki?curid=541827", "title": "Břehoryje", "text": "Břehoryje\n\nBřehoryje je malá vesnice, část obce Drahobuz v okrese Litoměřice. Nachází se asi 1,5 km na severozápad od Drahobuze. V roce 2009 zde bylo evidováno 29 adres. V roce 2011 zde trvale žilo 31 obyvatel.\n\nBřehoryje je také název katastrálního území o rozloze 3,86 km.\n\nNejstarší písemná zmínka pochází z roku 1226.\n\n"}
{"id": "541828", "url": "https://cs.wikipedia.org/wiki?curid=541828", "title": "Strážiště (Drahobuz)", "text": "Strážiště (Drahobuz)\n\nStrážiště je malá vesnice, část obce Drahobuz v okrese Litoměřice. Nachází se asi 1,5 km na severovýchod od Drahobuze. V roce 2009 zde bylo evidováno 28 adres. V roce 2011 zde trvale žilo 17 obyvatel.\n\nStrážiště leží v katastrálním území Strážiště u Drahobuze o rozloze 1,77 km.\n\nNejstarší písemná zmínka pochází z roku 1352. Součástí původně samostatné obce je i osada Lada (něm. \"Laden\").\n"}
{"id": "541829", "url": "https://cs.wikipedia.org/wiki?curid=541829", "title": "Horka (Evaň)", "text": "Horka (Evaň)\n\nHorka je malá vesnice, část obce Evaň v okrese Litoměřice. Nachází se asi 2 km na západ od Evaně. V roce 2009 zde bylo evidováno 49 adres. V roce 2011 zde trvale žilo 30 obyvatel.\n\nHorka leží v katastrálním území Horka u Libochovic o rozloze 2,41 km.\n\nNejstarší písemná zmínka pochází z roku 1415.\n\n"}
{"id": "541830", "url": "https://cs.wikipedia.org/wiki?curid=541830", "title": "Tlučeň (Hlinná)", "text": "Tlučeň (Hlinná)\n\nTlučeň (něm. \"Tlutzen\") je vesnice, část obce Hlinná v okrese Litoměřice. Nachází se v Českém středohoří asi 1,5 km na západ od Hlinné a 6 km na severozápad od Litoměřic. Vesnice je rozložena po levé straně údolí Tlučeňského potoka pod severním úbočím vrchu Plešivec. \"Tlučeňské údolí\" klesá ve směru JV–SZ od Hlinné k Sebuzínu a kromě potoka jím probíhá též silnice, spojující zmíněná sídla. Západně od Tlučně se vypíná vrch Trabice, pravé straně údolí na sever od vesnice pak dominuje masiv Varhoště s vybíhající rozsochou Krkavčí skála.\n\nV roce 2009 v Tlučni bylo evidováno 51 adres. V roce 2011 zde trvale žilo 72 obyvatel.\n\nTlučeň je také název katastrálního území o rozloze 3,05 km. V katastrálním území Tlučeň leží i Kundratice.\n\nNejstarší písemná zmínka pochází z roku 1057.\n"}
{"id": "541831", "url": "https://cs.wikipedia.org/wiki?curid=541831", "title": "Kochovice", "text": "Kochovice\n\nKochovice je část města Hoštka v okrese Litoměřice. Nachází se na jihozápadě Hoštky. V roce 2009 zde bylo evidováno 149 adres. V roce 2011 zde trvale žilo 544 obyvatel.\n\nKochovice je také název katastrálního území o rozloze 1,67 km.\n\nVznik dříve samostatné obce Kochovice (dnes součást města Hoštka) je spojený s rokem 1088. Od 11. století náležely Kochovice vyšehradské kapitule (Praha). V roce 1400 je uváděn samostatný statek a jeho majitelé Dobran (1421) a Duchek (1423) z Kochovic. Od počátku 16. století měla totožné osudy s městečkem Hoštka a patřila k roudnickému panství. V roce 1900 žilo v obci 133 lidí.\n\nTuristické atraktivity: turistická stezka Hoštka – Roudnice nad Labem – Říp (výhled na Labe a Polabí, Říp a Podřipsko, České středohoří, např. hora Sedlo, města Mělník, Roudnice nad Labem, Litoměřice), les Hajka, hora Sovice (278 m). Nad Kochovicemi se nacházejí vinice lobkowiczkého zámeckého vinařství.\n"}
{"id": "541832", "url": "https://cs.wikipedia.org/wiki?curid=541832", "title": "Malešov (Hoštka)", "text": "Malešov (Hoštka)\n\nMalešov () je vesnice, část města Hoštka v okrese Litoměřice. Nachází se asi 3 km na sever od Hoštky. V roce 2009 zde bylo evidováno 76 adres. V roce 2011 zde trvale žilo 156 obyvatel.\n\nMalešov leží v katastrálním území Malešov u Hoštky o rozloze 7,19 km².\n\nNázev vesnice je odvozen z osobního jména Maleš ve významu Malešův dvůr. V historických pramenech se objevuje ve tvarech: Namalesoue (okolo 1088), Namalesowe (1222), Malessow (1230–1253), Malezow (1285), Maleschow (1356), Malessan (1352), Malessow (1369), Malešov (1527), Malessow (1654), Malschen (1720), Malschen a Malešchow (1833).\n\nPrvní písemná zmínka pochází z doby okolo roku 1088. Král Vratislav II. věnoval devět lánů polí na Malešově kapitule na Vyšehradě. Toto vlastnictví bylo přiděleno kapitulnímu proboštovi, ale ten je vyměnil spolu s jinými nemovitostmi za clo v Prachaticích.\n\n\n"}
{"id": "541833", "url": "https://cs.wikipedia.org/wiki?curid=541833", "title": "Velešice (Hoštka)", "text": "Velešice (Hoštka)\n\nVelešice je malá vesnice, část města Hoštka v okrese Litoměřice. Nachází se asi 2 km na východ od Hoštky. V roce 2009 zde bylo evidováno 43 adres. V roce 2011 zde trvale žilo 94 obyvatel.\n\nVelešice leží v katastrálním území Velešice u Hoštky o rozloze 3,38 km.\n\nNejstarší písemná zmínka pochází z roku 1320.\n\n"}
{"id": "541835", "url": "https://cs.wikipedia.org/wiki?curid=541835", "title": "Lounky", "text": "Lounky\n\nLounky jsou vesnice, část obce Chodouny v okrese Litoměřice. Nachází se asi 1,5 km na západ od Chodoun. V roce 2009 zde bylo evidováno 159 adres. V roce 2011 zde trvale žilo 335 obyvatel. Lounky je také název katastrálního území o rozloze 3,9 km².\n\nPrvní písemná zmínka o Lounkách pochází z roku 1088, kdy král Vratislav II. daroval část vesnice právě zakládané vyšehradské kapitule. V roce 1115 je vesnice uváděna v majetku kladrubského kláštera a v roce 1238 byl držitelem části vsi Zbraslav z Miletína. Ve čtrnáctém století byla vesnice rozdělena mezi pražského arcibiskupa, probošta a augustiniánský klášter v Kladsku. V augustiniánské části stávala tvrz založená nejspíše za Mikuláše z Lounek připomínaného roku 1318. Tvrz, která podle tradice stávala u kostela svatého Mikuláše, zanikla nejspíše v průběhu husitských válek, během kterých se roku 1420 vesnice dostala do světských rukou, a byla připojena k roudnickému panství. Král Vladislav Jagellonský sice roku 1504 povolil jeho návrat kladskému klášteru, ale nedošlo k tomu. Od roku 1617 se vesnice stala součástí brozanského panství.\n\n\nVe vsi hospodařil a zemřel politik a organizátor veřejného života Václav Kratochvíl.\n\n"}
{"id": "541836", "url": "https://cs.wikipedia.org/wiki?curid=541836", "title": "Jištěrpy", "text": "Jištěrpy\n\nJištěrpy je malá vesnice, část obce Chotiněves v okrese Litoměřice. Nachází se asi 1,5 km na jih od Chotiněvsi. Prochází zde silnice II/240. V roce 2009 zde bylo evidováno 36 adres. V roce 2011 zde trvale žilo 45 obyvatel.\n\nJištěrpy je také název katastrálního území o rozloze 2,21 km.\n\nV písemných pramenech jsou Jištěrpy poprvé zmíněny v zakládací listině litoměřické kapituly, vydané českým knížetem Spytihněvem II. Historiky je tato listina zařazována přibližně do roku 1057. O Jištěrpech se v textu původní Spytihněvovy listiny nepíše, teprve v přípiscích, které pocházejí z 12. a z počátku 13. století je uvedeno, že k právu litoměřického kostela byl dán ze vsi Jištěrpy (villa Desecripi) člověk jménem Zlatoň se syny a bratrem, a to dosvědčuje dlouhá řada vyjmenovaných svědků a mezi nimi také litoměřický kastelán velmož Blah. Etymologie jména se někdy odvozuje z německého označení \"Giessdorf\" a jeho počeštěné verze \"Jisdrof\"\n\n\n\n"}
{"id": "541837", "url": "https://cs.wikipedia.org/wiki?curid=541837", "title": "Myštice (Chudoslavice)", "text": "Myštice (Chudoslavice)\n\nMyštice (něm. \"Michzen\") je malá vesnice, část obce Chudoslavice v okrese Litoměřice. Nachází se při severovýchodním úpatí vrchu Liščín, asi 1,5 km na jih od Chudoslavic a necelých 6 km na severovýchod od Litoměřic. V roce 2009 zde bylo evidováno 15 adres. V roce 2011 zde trvale žilo 40 obyvatel.\n\nMyštice leží v katastrálním území Chudoslavice o výměře 3,85 km.\n\nNejstarší písemná zmínka pochází z roku 1255.\n\n"}
{"id": "541838", "url": "https://cs.wikipedia.org/wiki?curid=541838", "title": "Rovné (Krabčice)", "text": "Rovné (Krabčice)\n\nRovné je část obce Krabčice v okrese Litoměřice. Nachází se na jihozápadě Krabčic. V roce 2009 zde bylo evidováno 151 adres. V roce 2011 zde trvale žilo 456 obyvatel.\n\nRovné leží v katastrálním území Rovné pod Řípem o rozloze 3,78 km².\n\nNejstarší písemná zmínka pochází z roku 1194.\n\n\n\n"}
{"id": "541839", "url": "https://cs.wikipedia.org/wiki?curid=541839", "title": "Vesce (Krabčice)", "text": "Vesce (Krabčice)\n\nVesce je část obce Krabčice v okrese Litoměřice. Nachází se na západě Krabčic. V roce 2009 zde bylo evidováno 43 adres. V roce 2011 zde trvale žilo 67 obyvatel.\n\nVesce leží v katastrálním území Vesce pod Řípem o rozloze 2,03 km.\n\nNejstarší písemná zmínka pochází z roku 1400.\n\n"}
{"id": "541841", "url": "https://cs.wikipedia.org/wiki?curid=541841", "title": "Nučnice", "text": "Nučnice\n\nNučnice je malá vesnice, část obce Křešice v okrese Litoměřice. Nachází se na pravém břehu řeky Labe asi 1 km na jih od Křešic. Prochází zde silnice II/261. V roce 2009 zde bylo evidováno 50 adres. V roce 2011 zde trvale žilo 147 obyvatel.\nNučnice je také název katastrálního území o rozloze 1,38 km.\n\nNejstarší písemná zmínka pochází z roku 1057.\n\n\n"}
{"id": "541842", "url": "https://cs.wikipedia.org/wiki?curid=541842", "title": "Sedlec (Křešice)", "text": "Sedlec (Křešice)\n\nSedlec je malá vesnice, část obce Křešice v okrese Litoměřice. Nachází se asi 2,5 km na sever od Křešic. V roce 2009 zde bylo evidováno 31 adres. V roce 2011 zde trvale žilo 28 obyvatel.\n\nSedlec leží v katastrálním území Sedlec u Litoměřic o rozloze 1,57 km².\n\nNejstarší písemná zmínka pochází z roku 1367.\n\n\n\n"}
{"id": "541843", "url": "https://cs.wikipedia.org/wiki?curid=541843", "title": "Třeboutice", "text": "Třeboutice\n\nTřeboutice jsou vesnice, část obce Křešice v okrese Litoměřice. Nachází se asi 2 km na západ od Křešic, na pravém břehu řeky Labe při ústí Lučního potoka; východně od vesnice se vypíná vrch Křemín (244 m). Prochází zde silnice II/261. V roce 2009 zde bylo evidováno 57 adres. V roce 2011 zde trvale žilo 120 obyvatel.\n\nTřeboutice je také název katastrálního území o rozloze 1,93 km².\n\nNejstarší písemná zmínka pochází z roku 1057.\n\n\n"}
{"id": "541844", "url": "https://cs.wikipedia.org/wiki?curid=541844", "title": "Zahořany (Křešice)", "text": "Zahořany (Křešice)\n\nZahořany jsou vesnice, část obce Křešice v okrese Litoměřice. Nachází se asi 1,5 km na severozápad od Křešic, při severovýchodním úpatí vrchu Křemín (244 m). Vesnicí protéká Luční potok. V roce 2009 zde bylo evidováno 125 adres. V roce 2011 zde trvale žilo 336 obyvatel.\n\nZahořany leží v katastrálním území Zahořany u Litoměřic o rozloze 2,95 km².\n\nNejstarší písemná zmínka pochází z roku 1318.\n\n\n\n"}
{"id": "541845", "url": "https://cs.wikipedia.org/wiki?curid=541845", "title": "Horní Vysoké", "text": "Horní Vysoké\n\nHorní Vysoké je část obce Levín v okrese Litoměřice. Nachází se na západě Levína. Prochází zde silnice II/260. V roce 2009 zde bylo evidováno 24 adres. V roce 2011 zde trvale žilo 24 obyvatel.\n\nHorní Vysoké leží v katastrálním území Levín u Litoměřic o výměře 2,15 km.\n\nNejstarší písemná zmínka pochází z roku 1374.\n\n\n"}
{"id": "541846", "url": "https://cs.wikipedia.org/wiki?curid=541846", "title": "Dolní Chobolice", "text": "Dolní Chobolice\n\nDolní Chobolice je malá vesnice, část obce Liběšice v okrese Litoměřice. Nachází se asi 1 km na západ od Liběšic. V roce 2009 zde bylo evidováno 31 adres. V roce 2011 zde trvale žilo 84 obyvatel.\n\nDolní Chobolice je také název katastrálního území o rozloze 1,57 km.\n\nNejstarší písemná zmínka pochází z roku 1378.\n\n\n\n"}
{"id": "541847", "url": "https://cs.wikipedia.org/wiki?curid=541847", "title": "Dolní Nezly", "text": "Dolní Nezly\n\nDolní Nezly je malá vesnice, část obce Liběšice v okrese Litoměřice. Nachází se asi 4,5 km na západ od Liběšic. V roce 2009 zde bylo evidováno 25 adres. V roce 2011 zde trvale žilo 38 obyvatel.\n\nDolní Nezly leží v katastrálním území Horní Nezly o výměře 3,73 km.\n\nNejstarší písemná zmínka pochází z roku 1197.\n\n\n"}
{"id": "541850", "url": "https://cs.wikipedia.org/wiki?curid=541850", "title": "Poczernino", "text": "Poczernino\n\nPoczernino (kašubsky Pòczerznino, německy Hohensee) je polské sídlo ležící na pobřeží Baltského moře. Jedná se o starou kašubskou rybářskou vesnici, dnes součást města Władysławowa. \n\nDo roku 1873 neslo místo německý název Podczarnin. Poté bylo v rámci germanizace Pruského království přejmenováno, protože dosavadní název zněl příliš slovansky.\n\nExistuje více variant názvu sídla:\n\nČástí Władysławowa se Poczernino stalo již v roce 1952, kdy vznikla gmina Władysławowo. V současnosti je hlavně sezónním turistickým centrem.\n\nSłownik geograficzny Królestwa Polskiego, heslo Poczernino (polsky)\n"}
{"id": "541852", "url": "https://cs.wikipedia.org/wiki?curid=541852", "title": "Juvalim", "text": "Juvalim\n\nJuvalim ( יוּבַלִּים, doslova „\"Přítoky\"“, v oficiálním přepisu do  angličtiny Yuvallim, přepisováno též Yuvalim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 250 metrů, v hornaté oblasti v centrální části Dolní Galileji, cca 18 kilometrů východně od břehů Středozemního moře a cca 25 kilometrů na západ od Galilejského jezera. Je situován na pahorku, jižně od okraje údolí Bejt ha-Kerem, od kterého je oddělena údolím vádí Nachal Chilazon. Na východ od vesnice začíná údolí Bik'at Sachnin, ze kterého směrem k Nachal Chilazon vytéká vádí Nachal Sachnin. Další vádí, Nachal Avid, protéká podél západního okraje vesnice. Na jižní straně se nalézá vrch Giv'at Sachnit, na kterém leží průmyslová zóna Misgav.\n\nObec se nachází cca 100 kilometrů severovýchodně od centra Tel Avivu a cca 27 kilometrů severovýchodně od centra Haify. Juvalim obývají Židé, přičemž osídlení v tomto regionu je etnicky smíšené. 2 kilometry na jihozápad leží město Sachnin, které obývají izraelští Arabové. Pás arabských měst se nachází v jistém odstupu odtud rovněž na západní straně (například Tamra). Jediným větším židovským sídlem je město Karmiel 3 kilometry severně od osady. Krajina mezi těmito městskými centry je ovšem postoupena řadou menších židovských vesnic, které zde, západně od Sachninu vytvářejí souvislý blok. Vesnici Arab al-Na'im severovýchodně od Juvalim zase obývají arabsky mluvící Beduíni.\n\nObec Juvalim je na dopravní síť napojena pomocí místní silnice, která spojuje židovské vesnice severně a severozápadně od Sachninu (Ešbal, Ešchar a Juvalim) a nedaleko od vesnice ústí do lokální silnice číslo 784.\n\nVesnice Juvalim byla založena v roce 1982. Vyrostla v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPrvní obyvatelé se tu usadili už roku 1980, ale teprve v roce 1982 zde vzniklo trvalé osídlení. Zakladatelé vesnice utvořili skupinu již roku 1974. Šlo o zaměstnance firmy Rafael Advanced Defense Systems z Haify, kteří několik let plánovali založení vlastní vesnice. Hodlali ji organizovat zcela netradičním způsobem a Juvalim tak je první společnou osadu (jišuv kehilati) v Izraeli, tedy vesnicí bez kolektivních prvků v hospodaření a bez výraznější zemědělské aktivity, ale zároveň sociálně organizované jako komunita. Zároveň byla od počátku koncipována jako relativně velké sídlo, větší než ostatní vesnice vzniklé v tomto regionu v programu Micpim be-Galil.\n\nV Juvalim funguje zařízení předškolní péče o děti. Základní škola je ve vesnici Gilon. Dále tu funguje zdravotní středisko, sportovní areály, knihovna, společenské centrum a pošta. Většina obyvatel za prací dojíždí mimo obec. Vesnice má výhledově dosáhnout větší populace. Ta se má zvýšit ze stávajících více než 200 na 500 rodin.\n\nObyvatelstvo vesnice Juvalim je sekulární. Podle údajů z roku 2014 tvořili populaci v Juvalim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 1056 lidí. Během roku 2014 populace klesla o 1,4 %.\n\n\n"}
{"id": "541860", "url": "https://cs.wikipedia.org/wiki?curid=541860", "title": "Burgundská dynastie", "text": "Burgundská dynastie\n\nBurgundská dynastie nebo \"Burgundští\" ( ) byla jednou z vedlejších větví rodu Kapetovců. Zakladatelem byl Robert I. Burgundský, syn francouzského krále Roberta II. a bratr krále Jindřicha I. Burgundská dynastie vládla v Burgundském vévodství v letech 1032–1361 a v letech 1103–1383 v Portugalsku (nejdříve hrabství, od r. 1139 království). Přes vedlejší nemanželskou linii Avizů a její taktéž vedlejší nemanželskou linii Braganzů vládli Burgundové v Portugalsku teoreticky až do roku 1853.\n\nRobert I. Burgundský syn francouzského krále Roberta II založil burgundskou dynastii tím, že se stal v roce 1032 burgundským vévodou. Vévodství obdržel jako mírové urovnání, díky spornému nástupnictví na trůn Francie se svým bratrem králem Jindřichem. Vnuk vévody Roberta I. Jindřich Burgundský se stal v roce 1093 portugalským hrabětem a založil tak portugalskou linii rodu Burgundů.\n\nTato linie Kapetovců vládla v Burgundsku bezproblémově a legitimně po 12 generací, než tato větev rodu vévodou Filipem I. v roce 1361 vymřela.\n\nBurgundští vévodové z burgundské dynastie:\n\n\nPo vymření této větve připadlo Burgundsko jako odumřelé léno francouzské koruně. Ale už v roce 1363 ho lehkomyslný král Jan Dobrý udělil svému synovi Filipovi Smělému. Tím se vydělila vedlejší burgundská linie dynastie Valois, za jejíž vlády dosáhlo Burgundsko vrcholu své moci a začalo usilovat o nezávislost na Francii.\n\nVnuk vévody Roberta I., Jindřich Burgundský založil v roce 1093 Portugalské hrabství, zprvu podléhající Království León. Jindřich Burgundský zemřel roku 1112 a regentkou portugalského hrabství se na příštích čtrnáct let, kdy bylo jeho synu Alfonsovi cca 16-19 let, stala královna matka Tereza Kastilská (levobočná dcera Alfonse VI. Kastilského). Mladičký hrabě Alfons roku 1128 vyhlásil nezávislost Portugalska a po vítězné bitvě u Ourique byl vojskem provolán za krále Portugalska. Alfons I. Portugalský byl oficiálně krále uznán ze strany papeže v roce 1139.\n\nPortugalská větev burgundské dynastie bývá také nazývána jako Alfonsinská dynastie.\n\nBurgundští panovali v Portugalsku více než dvě století, poslední král Ferdinand I., který zemřel v roce 1383, měl však pouze dceru Beatrix, jejíž manžel kastilský král Jan I. nedokázal nárok na trůn obhájit. Trůn tak získal nemanželský syn krále Petra I., který byl zakladatelem dynastie Aviz Jan I.\n\n\nNemanželský syn portugalského krále Petra I, Jan I. se stal zakladatelem vedlejší linie burgundské dynastie známé jako dynastie Aviz. Tato dynastie se po vymření hlavní linie portugalských Burgundů stala vládnoucí dynastií. Portugalsku vládla v letech 1385 až 1580.\n\n\n\n"}
{"id": "541864", "url": "https://cs.wikipedia.org/wiki?curid=541864", "title": "Heidenreich Sedlecký", "text": "Heidenreich Sedlecký\n\nHeidenreich Sedlecký (zemřel 23. října 1320) byl opat sedleckého kláštera, významný diplomat své doby. Na místo opata byl zvolen zřejmě v době po bitvě na Moravském poli, během svého úřadu klášteru přidal na významnosti a také se podílel na založení první fundace na Zbraslavi. \n\nHeidenreich, který byl pravděpodobně německé národnosti, se stal jedním z duchovních rádců mladého krále Václava II. a právě ten jej požádal o nový konvent pro královský klášter na Zbraslavi. Do sedmdesátých let 13. století je datován objev ložisek stříbrné rudy, který stojí za vznikem města Kutná Hora. Sedlecký klášter měl z dolů otevřených na svém území nemalé zisky a stejně tak vybíral poplatky z domů, lázní a mlýnů v novém městě. Roku 1304 doplatil klášter na blízkost Kutné Hory při obléhání vojsky Albrechta Habsburského, kdy mniši raději opustili klášterní budovy a nechali je vojákům napospas. \n\nPo vraždě posledního přemyslovského krále Václava III. roku 1306 se Heidenreich společně se zbraslavským opatem Konrádem přiklonil ke kandidatuře Albrechtova syna Rudolfa, který se stal prvním Habsburkem vládnoucím českému království. Po Rudolfově nečekaném skonu se cisterciáčtí opaté silně vyhradili proti vládě Jindřicha Korutanského. Heidenreichova účast na politických námluvách s novopečeným římským králem Jindřichem Lucemburským o dosazení jeho syna na trůn českých králů, zapřičinila útok kutnohorských občanů vyprovokovaný maršálkem Jindřicha Korutanského. Osazenstvu kláštera se podařilo útok odrazit. Ze své opatské funkce opata abdikoval pro nemoc 11. července 1320 ve Zbraslavském klášteře. Zemřel o čtyři měsíce později. \n"}
{"id": "541866", "url": "https://cs.wikipedia.org/wiki?curid=541866", "title": "Buzkaši", "text": "Buzkaši\n\nBuzkaši, Kok-boru nebo Oglak Tartis (persky: بزکشی \"bozkašī\", tádžicky: бузкашӣ \"buzkašī\", doslova \"braní si kozy\" je tradiční hromadná hra považovaná za národní sport Paštunů v Afghánistánu, rozšířená nejhojněji v severních provinciích země a v dalších zemích centrální Asie (Kyrgyzstán, Kazachstán, Tádžikistán, Uzbekistán etc.). Hry se účastní dvě družiny jezdců na koních, které nejsou od sebe odlišeny oděvem či jinými znaky, jejich kapitáni (\"čapandāzī\") s turbany a černými plnovousy jezdí s kalašnikovy po boku. Počet ani výběr účastníků není nijak omezen ani předem stanoven, během hry se mohou k již hrajícím družinám přidávat další závodníci. Většinou hraje cca 20 závodníků, byly však zaznamenány zápasy, jichž se účastnilo na tisíc jezdců. Úkolem soutěžících z každé družiny je zmocnit se za jízdy ze středu vyznačeného kruhu v centru bojiště (hrací pole je zhruba dva kilometry dlouhá část stepi) na zemi ležícího těla kozla bez hlavy (v některých zemích i bez končetin), objet s ním dokola bojiště a vrhnout ho do \"branky\", kterou představují na zemi vyznačené kruhy. Úkolem závodníků soupeřící družiny je odebrat trofej protivníkům, objet s ní kolem dokola bojiště a vhodit ji do kruhu soupeřů. Hra může trvat až několik dní.\n\nDříve bývalo při hře místo kozla používáno i tělo zabitého otroka, v současnosti se často místo těla mrtvého zvířete používá objemného pytle z jehněčí nebo telecí kůže. Někdy se kvůli zvýšení náročnosti hry trofej máčí několik dní v ledové vodě, aby byla těžší a bylo ji nesnadné uchopit.\n\nKe hře se používají speciálně vycvičení koně, kteří umějí chránit jezdce vlastním tělem, pokud spadne během potyčky.\n\nKromě výše uvedeného rámcového scénáře hra nemá žádná pravidla, nemá ani rozhodčí - jedinými soudci jsou hráči sami. Hra je velmi tvrdá a nebezpečná, potyčky jsou krvavé. Povoleno je bití koní nebo jezdců často v zubech drženými bičíky, bodání, strhávání z koně, neexistují žádná napomenutí nebo tresty. Závodníci musí ve hře prokázat mimořádnou fyzickou zdatnost, zručnost, odvahu a především dokonalé jezdecké umění. Pro vítězného jezdce je nejvyšší odměnou vysoká sociální prestiž a úcta, které požívá do konce svého života, někdy vítěz získává cenného koně.\n\nV době vlády Talibánu (od roku 1996) byla hra zakázána. Po pádu tohoto režimu v roce 2002 byla opět legalizována.\n\nO nejdůležitějších závodech, královském buzkaši, konaném v Kábulu, pojednává román Josepha Kessela \"Les Cavaliers (Jezdci)\" (1967). Podle románu natočil John Frankenheimer v roce 1971 stejnojmenný film - The Horsemen (Jezdci) - s Omarem Sharifem v hlavní roli.\n\nV Argentině se provozuje podobná hra, avšak méně nebezpečná. Je známa pod názvem \"el pato\" (španělsky \"kačer\") a je rovněž považována za národní sport, třebaže v minulosti byla více násilnická a hrávala se s živou kachnou (odtud její název).\n\nV Evropě se hraje Horseball, téměř identický s argentinským \"el pato\", na němž je založen.\n\n"}
{"id": "541869", "url": "https://cs.wikipedia.org/wiki?curid=541869", "title": "Varvara Lepčenková", "text": "Varvara Lepčenková\n\nVarvara Lepčenková rus. \"Варвара Петровна Лепченко\" (* 21. května 1986, Taškent, Uzbekistán, tehdy Sovětský svaz) je v současnosti americká profesionální tenistka uzbeckého původu (do září 2007 reprezentovala Uzbekistán).\n\nJejím nejvyšším umístěním na žebříčku WTA ve dvouhře bylo 84. místo (2. říjen 2006) a ve čtyřhře 134. místo (12. únor 2007). Na okruhu WTA dosud nevyhrála žádný turnaj. Na okruhu ITF zvítězila na 7 turnajích ve dvouhře a 1 turnaji ve čtyřhře.\n\nŽádného finále na WTA se neúčastnila.\n\n\n"}
{"id": "541871", "url": "https://cs.wikipedia.org/wiki?curid=541871", "title": "Jelko Kacin", "text": "Jelko Kacin\n\nJelko Kacin (* 26. listopadu 1955, Celje) je slovinský politik.\n\nKacin promoval v roce 1981 na katedře obrany Fakulty sociálních studií Univerzity v Lublani. Poté psal články do časopisu \"Obrana\" a v roce 1986 vydal publikaci \"Moderní letadla a vrtulníky\".\n\nPo prvních svobodných volbách v roce 1990 se stal náměstkem ministra obrany Janeze Janši. V roce 1991 se jako člen Slovinského demokratického svazu stal ministrem (sekretářem) informací. Ve stejné době je založena Slovinská tisková agentura. Kacin se dostal do povědomí v době Desetidenní války, kdy pořádal každý den tiskovou konferenci.\n\nPo rozpadu SDZ se přidal k Bavčarově Demokratické straně, která se v roce 1994 sloučila s liberálními demokraty. V roce 1992 Kacin neúspěšně kandidoval v prezidentských volbách. V březnu 1994 byl v důsledku aféry Depala vas sesazen z postu ministra obrany Janez Janša a tuto funkci poté převzal právě Kacin. Ministrem obrany byl až do roku 1996.\n\nV letech 1996 až 2000 byl poslancem Státního shromáždění za LDS. V roce 2004 byl zvolen do Evropského parlamentu. 15. října 2005 se stal předsedou LDS. Stranu se mu však zkonsolidovat nepodařilo, a tak v červnu 2007 funkci předsedy opustil. Novou předsedkyní strany se stala Katarina Kresalová. V roce 2009 byl opět zvolen do Evropského parlamentu.\n\n\n"}
{"id": "541872", "url": "https://cs.wikipedia.org/wiki?curid=541872", "title": "Canal Saint-Denis", "text": "Canal Saint-Denis\n\nCanal Saint-Denis je plavební kanál, který spojuje řeku Seinu s dalšími kanály v Paříži. Měří 6,6 km a překonává pomocí sedmi plavebních komor výškový rozdíl 24 metrů. Začíná v Paříži v 19. obvodu a pokračuje přes sousední města Aubervilliers a Saint-Denis. Kanál byl vybudován v letech 1805-1821 a dnes je spolu s dalšími kanály o celkové délce 130 km v majetku města Paříže.\n\nDne 19. května 1802 vydal Napoleon Bonaparte dekret o zřízení sítě kanálů kolem Paříže. Kanály se měly vyhnout středu města a zkrátit cestu přes meandr, který Seina vytváří jižně od Paříže. Výstavba kanálu Saint-Denis probíhala v letech 1805-1821. Bylo postaveno 12 plavebních komor. V letech 1890-1895 byl kanál zcela přestavěn, aby mohl pojmout širší nákladní lodě a počet plavebních komor byl snížen na sedm. Kvůli využití kanálu velkými loděmi musely být na konci 20. století přestavěny a modernizovány všechny mosty a plavební komory na kanálu. Od roku 1983 mohou kanál využívat i soukromé výletní lodě.\nKanál je dlouhý 6,6 km. Jeho průměrná šířka činí 70 metrů a kolísá mezi 30 a 140 metry v závislosti na lokalitě. Kanál i všechna příslušenství zabírají území 36 ha. Kanál je pro plavbu otevřen 365 dnů v roce a roční objem přepraveného nákladu se i s kanály Ourcq a Saint-Martin pohybuje v závislosti na stavební činnosti mezi 500.000 až miliónem tun. Saint-Denis však zabírá většinu tohoto objemu, neboť prochází průmyslovou oblastí severně od Paříže. Jeho hloubka se pohybuje od 3,2 do 3,5 metrů, takže zde mohou plout lodě s tonáží až 1000 tun. Přes kanál přechází 13 silničních a železničních mostů. Kanál má sedm plavebních komor. Každá z nich se skládá ze dvou částí o různých rozměrech. Velká komora měří 62,25 x 8,10 metrů a malá 38,90 x 5,20 metrů.\n\nKanál Saint-Denis je nejvyužívanější ze všech pařížských kanálů, protože vede přes průmyslové předměstí, kde je mnoho doků, které jsou dosud používány komerční lodní dopravou. \n\nMěsta Saint-Denis a Aubervilliers po dohodě s městem Paříží jako vlastníkem kanálu se rozhodla společně upravit území kolem kanálu, které je poznamenané především průmyslovou činností. Na pravém břehu kanálu vznikla cyklotrasa a dráha pro bruslaře, která bude po dokončení spojovat parc de la Villette a řeku Seinu v Épinay. Kolem kanálu a plavebních komor mají vzniknout zelená prostranství pro odpočinek. 13 mostů vedoucích přes kanál bude nově osvětleno. Část těchto prací byla předána veřejnosti k užívání v roce 2006 a zbývající úsek v délce asi 1,6 km by měl být dokončen do roku 2012.\n\n"}
{"id": "541877", "url": "https://cs.wikipedia.org/wiki?curid=541877", "title": "Katarina Kresal", "text": "Katarina Kresal\n\nKatarina Kresal (* 28. ledna 1973, Lublaň) je slovinská politička.\n\nNarodila se v Lublani, kde absolvovala gymnázium a v roce 1996 právnickou fakultu. V roce 1999 složila státní advokátní zkoušku.\n\nPůvodně byla zaměstnána jako stážistka u vrchního soudu v Lublani, poté pracovala jako konzultantka pro hospodářské spory na okresním soudu v Lublani. Následně působila jako advokátka u soukromých společností. Specializuje se na obchodní, insolvenční a autorské právo.\n\n30. června 2007 byla zvolena předsedkyní Liberální demokracie Slovinska. V květnu 2008 byla zvolena místopředsedkyní Liberální internacionály a ve stejném roce vydala knihu \"Rok v politice\".\n\nV roce 2008 byla zvolena poslankyní Státního shromáždění a v listopadu 2008 byla jmenována ministryní vnitra ve vládě Boruta Pahora.\nV roce 2009 navštívila služebně i Českou republiku.\n\nAuditorské zprávy Rozpočtového soudu Republiky Slovinsko ze srpna 2011 vyslovily výhrady k některým výdajům ministerstva vnitra, následně protikorupční komise došla k závěru, že při stavbě sídla Národního úřadu pro vyšetřování došlo ke korupčnímu jednání. Po vyslovení takového podezření Kresal bezprostředně oznámila úmysl rezignovat, avšak její demisi premiér Pahor nejprve nepřijal. Nakonec o její rezignaci formálně informoval Státní shromáždění, vedením rezortu vnitra byl poté 2. září pověřen ministr spravedlnosti Aleš Zalar.\n\n"}
{"id": "541880", "url": "https://cs.wikipedia.org/wiki?curid=541880", "title": "Šorašim", "text": "Šorašim\n\nŠorašim ( שורשים, doslova „\"Kořeny\"“, v oficiálním přepisu do  angličtiny Shorashim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 132 metrů, v hornaté oblasti v centrální části Dolní Galileji, cca 18 kilometrů východně od břehů Středozemního moře a cca 25 kilometrů na západ od Galilejského jezera. Je situován jižně od okraje údolí Bejt ha-Kerem, na jižním úpatí hory Har Gilon, nad údolím vádí Nachal Chilazon, do kterého tu od jihu ústí vádí Nachal Avid.\n\nObec se nachází cca 100 kilometrů severovýchodně od centra Tel Avivu a cca 27 kilometrů severovýchodně od centra Haify. Šorašim obývají Židé, přičemž osídlení v tomto regionu je etnicky smíšené. 4 kilometry na jihozápad leží město Sachnin, které obývají izraelští Arabové. Pás arabských měst se nachází v jistém odstupu odtud rovněž na jihozápadní straně (například Tamra). Jediným větším židovským sídlem je město Karmiel 3 kilometry severovýchodně od osady. Krajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok. Vesnici Arab al-Na'im východně od Šorašim zase obývají arabsky mluvící Beduíni.\n\nObec Šorašim je na dopravní síť napojena pomocí lokální silnice číslo 784.\n\nVesnice Šorašim byla založena v roce 1985. Vyrostla v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPočátky této obce ale sahají do roku 1980, kdy se v této lokalitě usadili židovští přistěhovalci ze severní Ameriky sdružení do skupiny Sof Ma'arav (סוף מערב). Nejprve pobývali v provizorních příbytcích, do trvalého osídlení na nynějším místě se přestěhovali v roce 1985. Původně byla tato vesnice organizována jako mošav. Osada byla navržena jako ekologicky šetrná, s využitím původní vegetace, tedy bez trávníkových ploch okolo jednotlivých domů. V roce 1993 byl mošav Šorašim změněn na společnou osadu a obyvatelé vykoupili své domy do osobního majetku.\n\nV Šorašim stojí synagoga, fungují zde zařízení předškolní péče o děti. Základní škola je v nedaleké vesnici Gilon. Většina obyvatel pracuje ve školství, službách a mnoho jich za prací dojíždí mimo obec.\n\nVesnice má výhledově dosáhnout větší populace. Ta se má zvýšit ze stávajících více než 50 na 200 rodin. V současnosti probíhá stavební expanze, nabízí se zde 60 stavebních parcel.\n\nObyvatelstvo Šorašim je smíšené, tedy sekulární a nábožensky orientované. Podle údajů z roku 2014 tvořili populaci v Šorašim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 464 lidí. Během roku 2014 populace stoupla o 7,7 %.\n\n\n"}
{"id": "541882", "url": "https://cs.wikipedia.org/wiki?curid=541882", "title": "Lnovité", "text": "Lnovité\n\nLnovité (\"Linaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to byliny i dřeviny s jednoduchými listy a téměř pravidelnými pětičetnými květy. Čeleď zahrnuje asi 300 druhů v 10 rodech. Je rozšířena po celém světě. V České republice se vyskytuje několik druhů rodu len a stozrník lnovitý. Len setý je stará kulturní rostlina, poskytující textilní vlákno a olej.\n\nJednoleté nebo vytrvalé byliny a stromy s jednoduchými střídavými nebo vstřícnými listy s opadavými palisty.\nU některých bylinných zástupců jsou\npalisty přeměněny ve žlázky. Květy částečně souměrné (s asymetrickým kalichem a\nněkdy i souborem tyčinek), drobné nebo nápadné, oboupohlavné, ve vrcholových květenstvích. Kalich i koruna je z 5 plátků.\nTyčinek je 5, 10 nebo 15, na bázi srostlých, někdy jsou přítomna staminodia. Semeník je svrchní, srostlý ze 2 až 5\nplodolistů, se stejným nebo dvojnásobným počtem komůrek a s 1 až 5 čnělkami. U zástupců podčeledi \"Linoideae\" jsou v semeníku vyvinuty\ntzv. nepravé přehrádky, rozdělující semeník na dvojnásobek segmentů, než je původní počet plodolistů.\nV každém plodolistu jsou 2 vajíčka. Plodem je tobolka nebo peckovice.\n\nČeleď zahrnuje asi 300 druhů v 10 až 12 rodech. Je celosvětově rozšířená. Největším rodem je len (\"Linum\", asi 180 druhů).\nV květeně ČR je čeleď zastoupena dvěma rody: len (\"Linum\") a stozrník (\"Radiola\").\n\nV minulosti byla čeleď lnovité (\"Linaceae\") řazena do řádu lnotvaré (\"Linales\") v rámci třídy \"Rosidae\".\n\nV některých taxonomických systémech byli dřevití zástupci (podčeleď \"Hugonioideae\") zařazeni do samostatné čeledi\n\"Hugoniaceae\".\n\nPodle současného pojetí je dělena na 2 podčeledi – \"Linoideae\" (byliny, 6 rodů především v severním mírném a subtropickém pásu)\na \"Hugonioideae\" (dřeviny, 4 až 6 rodů, v tropech celého světa).\n\n\nEkonomicky nejdůležitějším druhem je len setý (\"Linum usitatissimum\"), dnes pěstovaný v mimotropických oblastech po celém světě.\nPoskytuje textilní vlákno a jedlý olej. Severoameričtí Indiáni používali len \"Linum lewisii\" na pletení rybářských sítí.\nTaké australští Aboridžinci používají vlákno na rybaření a jedí semena lnu \"Linum marginale\".\nNěkteré africké druhy rodu \"Hugonia\" mají jedlé plody. Několik druhů lnu je pěstováno v zahradách jako okrasné trvalky, např.\nlen žlutý (\"Linum flavum\").\n\n\"Anisadenia\", \"Cliococca\", \"Durandea\", \"Hebepetalum\",\n\"Hesperolinon\", \"Hugonia\", \"Indorouchera\", \"Linum\" (včetně \"Mesynium\", \"Mesyniopsis\"),\n\"Philbornea\", \"Radiola\", \"Reinwardtia\", \"Roucheria\",\n\"Sclerolinon\", \"Tirpitzia\"\n\n\n"}
{"id": "541884", "url": "https://cs.wikipedia.org/wiki?curid=541884", "title": "Cetniewo", "text": "Cetniewo\n\nCetniewo (kašubsky Cétniéwò, německy Cettnau) je část polského města Władysławowa v Pomořském vojvodství. Známé je jako středisko přípravy polského olympijského týmu (\"Ośrodek Przygotowań Olimpijskich\").\n\nV meziválečném období byl v Cetniewu umístěn vojenský výcvikový tábor pro chlapce ve věku 15-17 let (\"Szkoła Starszych Przysposobienia Wojskowego\"). Výcvik se konal vždy v letních měsících, po ukončení školního roku.\n\nV cetniewském sportovním středisku se konalo několik významných mezinárodních sportovních akcí, mezi jinými například Mistrovství Evropy ve vzpírání 1991 a 2006.\n\nNázev sídla měl v minulosti různé podoby:\n\nDopravní spojení zajišťuje silnice číslo 215, která sídlem prochází.\n\nCentralny Ośrodek Sportu w Cetniewie - oficiální stránky (polsky)\n"}
{"id": "541885", "url": "https://cs.wikipedia.org/wiki?curid=541885", "title": "Halové mistrovství Evropy v atletice 1975", "text": "Halové mistrovství Evropy v atletice 1975\n\n6. Halové mistrovství Evropy v atletice se konalo ve dnech 8. – 9. března 1975 v polských Katovicích v hale Spodek.\n\nNa programu bylo dohromady 21 disciplín (12 mužských a 9 ženských). Součástí šampionátu byl štafetový závod mužů a žen na 4 × 320 metrů. O nejhodnotnější výkon se postarala výškařka Rosemarie Ackermannová, která výkonem 192 cm vyrovnala rekord šampionátu Jordanky Blagoevové z roku 1973.\n\n"}
{"id": "541887", "url": "https://cs.wikipedia.org/wiki?curid=541887", "title": "Mirikinovití", "text": "Mirikinovití\n\nMirikinovití (Aotidae) je čeleď ploskonosých opic, které žijí v Jižní a Střední Americe, od Panamy po Paraguay a sever Argentiny. Čeleď mirikinovitých byla vyčleněna z čeledi malpovitých (Cebidae), kde byla zařazena jako podčeleď.\n\nNa výše uvedeném teritoriu žijí v primárních i ve starších, druhové bohatších sekundárních tropických lesích, galeriových lesích, mangrovech, v subtropických suchých, stejně jako v lesích sezónně opadávajících. Mají v oblibě husté stromové porostý s bohatými vrcholovými patry. Byly viděny i v nadmořských výškách přes 3000 metrů, kde bývá teplota i jen +5 °C.\n\nMirikinovití jsou jediné noční opice obývající Nový Svět. Studiem fosílií bylo prokázáno, že tato vlastnost se u nich vyvinula až druhotně, jako ochrana před nebezpečím ze strany predátorů a pro možnost se nasytit v době, kdy ostatní potravní konkurenti spí. Mirikina Azaraova, obývající v Argentině a Paraguaji areál Chaca, má schopnost shánět si potravu jak ve dne, tak i v noci. Pravděpodobně se tak chce vyhnout aktivitě za extrémně chladných bezměsíčných nocí.\n\nOpice váží asi okolo 800 až 1200 gramů a měří asi 30 až 40 cm, stejná je i délka jejich ocasů. Rozdíl mezi samci a samicemi ve velikostí téměř není. Hřbet mají zbarvený šedohnědě, tmavý obličej je olemován bíle, na hlavě jsou tři podélné pruhy. Mají buď oranžové břicho a hrdlo (mirikiny andská, Azarova, černohlavá a loretská) nebo hrdlo mají šedé a břicho žluté (mirikiny Brumbackova, Hernandezova, křiklavá, obecná, panamská, severokolumbijská a šedobřichá). Hustota jejich srsti je závislá na prostředí ve kterém žijí.\n\nMají výborný zrak, kterému ani temná noc nebrání v jasném rozpoznávání předmětů a odhadu vzdálenosti, který je pro pohyb ve větvích vysoko nad zemí životně důležitý. Jejich vidění je dichromatické, vidí jen černobíle, což je výhodou pro prostorové orientaci při nízké světelné úrovni. Kulaté oční bulvy jsou veliké, mají více tyčinek a méně čípků. Sluch mají dobrý, ušní boltce malé.\n\nJejich základní potravou je ovoce a další plody stromů. Příležitostně se živí také květy, listy, pupeny, hmyzem, který obvykle chytají v letu při soumraku a rozbřesku, spícími ptáky a jejich vejci a mláďaty. Jejich jídelníček je rozdílný u druhů žijících v tropech a u druhů žijících v suchých lesích a v horských oblastech.\n\nPohybují se po větvích po čtyřech končetinách a jsou výborní skokané, přeskakují na další stromy i na vzdálenost 5 metrů. Přes den přespávají v dutinách stromů nebo ve spleti lián vysoko v korunách stromů a po západu slunce odcházejí hledat potravu. Krmí se asi do půlnoci, pak 90 až 120 minut odpočívají. Při jasných nocích s úplňkem procestují dvojnásobnou vzdálenost než při bezměsíčných. Do svých spacích míst se vracejí s úsvitem.\n\nMirikinovití jsou monogamní, žijí v párech, ale mláďata se s rodiči zdržují až do dospělosti, proto obvykle lze spatřit malou skupinku s 2 až 5 zvířaty. Obvod svého území si ohraničují hlasitým voláním o nízké frekvenci které se v lese široko rozléhá, je podobno sovímu. Mají většinou několik rozdílných hlasových projevů pro vzájemnou komunikaci. Ve svém teritoriu také zanechávají pachové značky z močí nebo žlázových výměšků, které slouží k dorozumívání ve skupině.\n\nSamice rodí zhruba po 120 až 130 dnech březosti jedno nebo dvě mláďata, která kojí asi půl roku. Mláďata nejdříve krátce nosí samice a později je předá samci, který se o ně stará asi do jejich 4 až 6 měsíců.\n\nNemají pro svůj způsob nočního života vysoko v korunách stromů mnoho přirozených nepřátel, snad jen při špatně zvoleném denním úkrytu mohou být kořistí ptačích dravců. Dožívají se v zájetí zhruba asi 12 až 20 let.\n\nPodle IUCN jsou považovány za zranitelné tyto druhy:\n\nV poslední době došlo k rozdělení původně jednoho druhu na základě genetických zkoumání na druhů několik, jejich počet ani české názvosloví není dosud stabilní. Zde je jedna z možných klasifikací:\n\nrod mirikina (\"Aotus\") Illiger, 1811\n\n"}
{"id": "541894", "url": "https://cs.wikipedia.org/wiki?curid=541894", "title": "Nitril", "text": "Nitril\n\nJako nitril se označuje jakákoli organická sloučenina obsahující funkční skupinu -C≡N. Skupina -C≡N se nazývá nitrilová skupina (též jen nitril). Ve skupině -CN jsou uhlíkový a dusíkový atom vázány trojnou vazbou. V chemickém názvosloví se pro indikaci přítomnosti nitrilové skupiny v molekule používá také prefix kyan. Kyanidový iont má záporný náboj a vzorec CN. Skupina -CN se někdy, méně přesně, označuje také jako kyanidová skupina nebo kyanoskupina a sloučeniny ji obsahující jako kyanidy.\n\nNitrily někdy uvolňují vysoce toxický kyanidový aniont CN. Viz článek kyanid pro informace o biologických účincích a toxicitě.\n"}
{"id": "541895", "url": "https://cs.wikipedia.org/wiki?curid=541895", "title": "Ja'ad", "text": "Ja'ad\n\nJa'ad ( יַעַד, doslova „\"Cíl\"“, v oficiálním přepisu do  angličtiny Ya'ad) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 253 metrů, v hornaté oblasti v západní části Dolní Galileji, cca 15 kilometrů východně od břehů Středozemního moře a cca 28 kilometrů na západ od Galilejského jezera. Je situován na pahorcích nad údolím, kterým protéká vádí Nachal Chilazon, jižně od okraje údolí Bejt ha-Kerem. Do Nachal Chilazon odtud stéká vádí Nachal Ne'iel, k západu pak odtud směřuje vádí Nachal Ašlil, které je součástí povodí Nachal Segev. Nedaleko od vesnice začíná západním směrem pobřežní nížina (respektive její součást Zebulunské údolí). Na východní straně se terén svažuje do údolí Nachal Avid.\n\nObec se nachází cca 100 kilometrů severovýchodně od centra Tel Avivu a cca 25 kilometrů severovýchodně od centra Haify. Ja'ad obývají Židé, přičemž osídlení v tomto regionu je etnicky smíšené. 4 kilometry na jihozápad leží město Sachnin, které obývají izraelští Arabové. Na severu vesnice sousedí s arabským městem Ša'ab a pás arabských měst se nachází rovněž na jihozápadní straně (například Tamra). Jediným větším židovským sídlem je město Karmiel 5 kilometrů severovýchodně od osady. Krajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok.\n\nObec Ja'ad je na dopravní síť napojena pomocí lokální silnice číslo 805.\n\nVesnice Ja'ad byla založena v roce 1975. Zakladateli vesnice byla skupina absolventů vysoké školy Technion v Haifě. Nejprve pobývali v provizorních domech v lokalitě nazvané Chavat Javor (חוות יבור), která leží cca 7 kilometrů západně odtud, na okraji pobřežní nížiny, nedaleko vesnice Jas'ur. Do nynější lokality se přestěhovali v roce 1979. Vesnice vyrostla v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl. Ja'ad byl první vesnicí postavenou v rámci tohoto programu v zdejší oblasti.\n\nŠlo zároveň o unikátní model průmyslové vesnice, kde se obyvatelé nezabývají zemědělstvím, ale podnikáním, vědou a výzkumem. Do roku 1991 byla vesnice organizována jako mošav (mošav šitufi), pak se proměnila na společnou osadu.\n\nV Ja'ad fungují zařízení předškolní péče o děti. Základní škola je v nedaleké vesnici Gilon. Dále je tu obchod, synagoga a sportovní areály.\n\nVesnice má výhledově dosáhnout větší populace. Ta se má zvýšit ze stávajících více než 100 na 250 rodin.\n\nObyvatelstvo Ja'ad je sekulární. Podle údajů z roku 2014 tvořili populaci v Ja'ad Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 707 lidí. Během roku 2014 populace stoupla o 2,5 %.\n\n\n"}
{"id": "541902", "url": "https://cs.wikipedia.org/wiki?curid=541902", "title": "Brigitte Krausová", "text": "Brigitte Krausová\n\nBrigitte Krausová (* 12. srpna 1956, Bensberg, Severní Porýní-Vestfálsko) je bývalá západoněmecká atletka, běžkyně, která se věnovala středním tratím.\nV roce 1973 doběhla na juniorském mistrovství Evropy v Duisburgu ve finále závodu na 1500 metrů na devátém místě . Zúčastnila se letních olympijských her v Montrealu 1976 a olympiády v Los Angeles 1984 . Největší úspěchy zaznamenala na halovém mistrovství Evropy, kde postupně získala tři zlaté, jednu stříbrnou a čtyři bronzové medaile.\n"}
{"id": "541903", "url": "https://cs.wikipedia.org/wiki?curid=541903", "title": "Daisuke Takahaši", "text": "Daisuke Takahaši\n\nDaisuke Takahaši ( – \"Takahashi Daisuke\", * 16. března 1986, Kurašiki, prefektura Okajama) je japonský krasobruslař, mistr světa pro rok 2010 a bronzový olympijský medailista ze ZOH 2010 ve Vancouveru.\n\n"}
{"id": "541904", "url": "https://cs.wikipedia.org/wiki?curid=541904", "title": "Pierre levée v Poitiers", "text": "Pierre levée v Poitiers\n\nPierre levée de Poitiers (Zdvižený kámen v Poitiers) je dolmen, plochý balvan podepřený sloupy, asi 2 km jihovýchodně od středu města Poitiers. Ve starověku tudy vedla římská silnice: \"Lemonum\" (Poitiers) - \"Avaricum\" (Bourges) - \"Lugdunum\" (Lyon). Dnes je k němu přístup přes ulici Pierre Levée (\"rue de la Pierre Levée\") a pak ulicí Dolmen (\"rue du Dolmen\") - druhá vlevo. \nTento příklad megalitické stavby není svého druhu jedinečný, v okolí je řada staveb tohoto typu.\n\nStavba je ve středověku zmiňována pod několika polatinštěnými jmény, např. \"Petra-Levata\" (1299), \"Petra-Soupeaze\" (1302), \"Petra-Suspensa\" (1322). Listina z roku 1302 navíc uvádí i místo dolmenu: \"Super dubiam\" čili v Dunes (dnes čtvrť Poitiers). Kronikář Jean Bouchet v roce 1525 vyslovil názor, že kámen byl postaven při založení podzimních trhů v Dunes.\n\nJedna legenda říká, že svatá Radegonda přinesla obrovský kámen na hlavě a pilíře ve své zástěře. Jiné vysvětlení nabízí Rabelais v kapitole \"Skutky urozeného Pantagruela v jeho mladém věku\". Pantagruel byl vyslán na studia do Poitiers a cestou vylomil ze skály balvan jako stůl, na kterém udělal hostinu pro studenty . V Rabelaisově době byl kámen na louce za městem a byl častým cílem procházek. \n"}
{"id": "541905", "url": "https://cs.wikipedia.org/wiki?curid=541905", "title": "Volby do Národního shromáždění Francouzské republiky 1993", "text": "Volby do Národního shromáždění Francouzské republiky 1993\n\nVolby do Národního shromáždění Francouzské republiky 1993 se konaly 21. a 28. března.\n\nV prvním kole hlasovalo 68,91 procent oprávněných voličů, v druhém kole 67,55 procent.\n"}
{"id": "541906", "url": "https://cs.wikipedia.org/wiki?curid=541906", "title": "Kořenovníkovité", "text": "Kořenovníkovité\n\nKořenovníkovité (\"Rhizophoraceae\") je čeleď vyšších dvouděložných rostlin z řádu malpígiotvaré (\"Malpighiales\").\n\nKeře a stromy se vstřícnými nebo přeslenitými jednoduchými listy s opadavými palisty.\nČepel listů je celokrajná nebo jemně zubatá, s peřenou žilnatinou. Květy jsou pravidelné, obvykle oboupohlavné, v úžlabních vrcholících, svazečcích nebo hroznech. Kalich i koruna jsou tvořeny\n4 až mnoha na bázi srostlými plátky. Tyčinek je dvakrát tolik než korunních plátků nebo mnoho. Semeník je svrchní až spodní, srostlý ze 2 až 6\nplodolistů, se stejným počtem komůrek a s 1 čnělkou. V každém plodolistu jsou 2 vajíčka. Plodem je bobule nebo tobolka s 1 až mnoha semeny.\n\nČeleď zahrnuje asi 150 druhů v 16 rodech. Je rozšířena v tropech celého světa s přesahy do subtropů v Asii a Severní Americe.\nNejvětší druhová diversita je v tropech Starého světa.\n\nCharakteristickým stanovištěm zástupců této čeledi jsou specializované houštiny na tropických pobřežích, tzv. mangrove.\nMangrove je ovšem tvořeno i zástupci jiných čeledí, v tropické Americe v něm např. spolu s kořenovníky rostou zástupci rodů \"Avicennia\"\n(\"Acanthaceae\"), \"Conocarpus\" (\"Combretaceae\") a \"Pelliciera\" (\"Tetrameristaceae\").\n\nDruhy čeledi kořenovníkovité, neosidlující mangrove, rostou nejčastěji v tropickém deštném lese. Některé druhy rodu \"Cassipourea\"\nse však vyskytují i v suchomilné keřovité vegetaci.\n\nU mangrovových druhů se vyvinuly adaptace na prostředí s kolísající salinitou a nedostatkem kyslíku v půdě, k nimž patří především vystoupavé vzdušné kořeny. Semena těchto druhů klíčí z neopadávajících plodů přímo na mateřské rostlině a jsou tak schopna zakořenit i v zóně příboje.\n\nCronquist řadil čeleď kořenovníkovité do řádu kořenovníkotvaré (\"Rhizophorales\") v blízkosti řádu\nmyrtotvaré (\"Myrtales\"), což pozdější výzkumy nepotvrdily. V jiných systémech byla tato čeleď nejčastěji spojována s\nčeleděmi jesencovité (\"Celastraceae\"), \"Elaeocarpaceae\" nebo rudodřevovité (\"Erythroxylaceae\").\n\nMolekulární analýzy potvrdily vazbu k čeledi rudodřevovité (\"Erythroxylaceae\"). V systému APG II byly dokonce tyto\nčeledi sloučeny do jedné. V aktuální verzi systému APG III opět figurují jako dvě samostatné, avšak sesterské čeledi.\n\n\nMangrove v tropech zpevňuje pobřežní zónu. Některé druhy poskytují ceněné dřevo, především \"Carallia\", \"Cassipourea\" a mangrovové rody.\nKůra mangrove je používána k vydělávání kůží, ze šťávy se připravuje černé barvivo.\n\n\"Anopyxis\", \"Blepharistemma\", \"Bruguiera\", \"Carallia\", \"Cassipourea\", \"Ceriops\",\n\"Comiphyton\", \"Crossostylis\", \"Gynotroches\", \"Kandelia\", \"Macarisia\", \"Paradrypetes\", \"Pellacalyx\", \"Rhizophora\", \"Sterigmapetalum\"\n\n\n"}
{"id": "541909", "url": "https://cs.wikipedia.org/wiki?curid=541909", "title": "Mistrovství světa v krasobruslení 2010", "text": "Mistrovství světa v krasobruslení 2010\n\nMistrovství světa v krasobruslení 2010 v Turíně se konalo v aréně Palavela s kapacitou 8 285 diváků mezi 22. až 28. březnem 2010 ve čtyřech kategoriích muži, ženy, taneční páry a sportovní dvojice. Šampionát se uskutečnil měsíc po zimních olympijských hrách a neúčastnili se ho aktuální olympijští vítězové Evan Lysacek a sportovní dvojice Šen Süe–Čao Chung-po. Českou republiku reprezentují muži Michal Březina a Pavel Kaška, žena Martina Boček a taneční pár Lucie Myslivečková–Matěj Novák.\n\nMistrovství se mohli zúčastnit závodníci z členských zemí Mezinárodní bruslařské federace, kteří dosáhli minimální věkové hranice 15 let k 1. červenci 2009.\n\nKaždá země mohla automaticky vyslat jednoho závodníka do každé kategorie. Na dva či tři závodníky v konkrétní kategorii získala nárok podle bodů, které vzešly z umístění na minulém mistrovství světa.\n\nNásledující země mohly nasadit dva či tři závodníky v příslušných kategoriích:\n\n\nMistrovství světa vysílal veřejnoprávní program ČT4. Komentoval Miroslav Langer.\n\n"}
{"id": "541914", "url": "https://cs.wikipedia.org/wiki?curid=541914", "title": "Lilia Osterlohová", "text": "Lilia Osterlohová\n\nLilia Osterlohová (* 7. dubna 1978, Columbus, Ohio, USA) je současná americká profesionální tenistka. Jejím nejvyšším umístěním na žebříčku WTA ve dvouhře bylo 41. místo (23. duben 2001) a ve čtyřhře 77. místo (23. srpen 1999). Na okruhu WTA dosud vyhrála 2 turnaje ve čtyřhře. Na okruhu ITF zvítězila na 3 turnajích ve dvouhře a 10 turnajích ve čtyřhře.\n\n\n"}
{"id": "541916", "url": "https://cs.wikipedia.org/wiki?curid=541916", "title": "Česká konfederace", "text": "Česká konfederace\n\nČeská konfederace (německy \"Böhmische Konföderation\", latinsky \"Confoederatio Bohemica\") byla dohoda nekatolických (protestantských) stavů v zemích Koruny české vydaná v Praze 31. července 1619 po shodě generálního sněmu. Stalo se tak v důsledku stavovského povstání a zřízení přestalo platit s pádem povstání v roce 1620. \n\nKonfederace upravovala nové zemské zřízení platící pro tyto země. Dosavadní panovník jako hlava státu v ní byl zbaven mnoha pravomocí a výkon moci byl vložen do rukou stavů. Volený panovník tak měl zajišťovat reprezentaci státu, což mu neumožňovalo vytvořit svoji dynastii. České země se tak od roku 1526, kdy byly stavy zbaveny svého starého volebního práva, opět dočasně staly volenou monarchií. \n\nSoučasně s tím byl upraven vzájemný vztah stavovských obcí. Konfederace deklarovala vedlejších zemí Moravy, Slezska, Horní a Dolní Lužice stejná práva s českými stavy a nadále se směly podílet na volbě panovníka. \n\nJako státní náboženství byl v zemích Koruny české prohlášen protestantismus a byl požadován odchod jezuitů ze země. Pro zřízení bylo důležité náboženství, jehož vymezení bylo dáno principy Majestátu císaře Rudolfa II. Za účelem ochrany víry byla zřízena instituce 30 defenzorů. \n\nCelá smlouva měla sto článků. Prvních patnáct se věnovalo náboženství, kde byl hlavní formální pramen Majestát. V dalších článcích také byly vyčleněny některé úřady, které mohly být obsazovány pouze evangelíky. Články 16. a 17. se týkaly výčtu úradů, které mohly zastávat pouze osoby evangelického vyznání. Články 18. a 21. se zabývaly refomou městské správy. Články 22.–28. pojednávaly o volbě krále, volbu měl vykonávat generální sněm, tedy zástupci čeští, moravští, slezští, hornolužičtí a dolnolužičtí, přičemž si čeští stavové ponechali jistou výhodu, tzv. \"votum conclusivum\", tedy šestého a závěrečného hlasu, a při rovnosti hlasů mělo docházet k losování (\" Jakož pánům stavům českým, když by volení nového krále přišlo, to právo, aby jiné země k tomu povolat mohli, puštěno je, tak také mají potom při společném shromáždění všech zemí proponovat a při tom každého času tu moc mít, pána jmenovat a přednášet a na to potom první hlas mít, za tím páni moravští druhý hlas, páni stavové a knížata slezská třetí, hořejší Lužičané čtvrtý, dolejší Lužičané pátý a páni stavové čeští šestý a tak \"votum conclusivum\", hlas zavírající\"). I to byl výrazný krok k emancipaci, protože dříve se vždy podařilo samotnému českému zemskému sněmu získat největší podíl na volbě krále. Nastupující král nesměl být korunován ještě za vlády krále. Články 29.–33. definoval povinnosti krále vůči zemím, kde bylo velmi důležité, že nesměl založit dynastii.\n\nDalší články do 45. definovaly českou kancelář, zde je dobré připomenout, že původní kancelář se v roce 1618 přestěhovala pod vedením tehdejšího kancléře Zdeňka Vojtěcha Popela z Lobkovic do Vídně. Článek 45. zaručoval katolíkům právo ochrany proti nepřátelům, pokud dodrží konfederaci. Články až k 58. řešily defenzi, do 68. povinnosti defenzorů. Konečně články 69.–100. upravovaly povinnosti jednotlivých států k sobě v případě vojenského napadení apod.\n\nOriginální listiny konfederace v češtině a němčině jsou uloženy ve fondu Archiv České koruny v Národním archivu.\n\nVe své době vyšel český text v oficiálním sněmovním výstupu \"Sněmovní artikuly generálního shromáždění anno 1619\" a do svých obsáhlých \"Pamětí\" inkorporoval i Vilém Slavata. Německý text se dočkal dokonce několika vydání, pod názvem \"Konföderation des Kgr. Böhmen\" vydal Samuel Adam z Veleslavína a \"Kopien deren zwischen den böhmischen Ständen…\" vydal Paul Sessel. Vyšel také latinský překlad od Jacoba Včelina pod názvem \"Unio bohemica sive confoederatio\".\n\n\n\n"}
{"id": "541917", "url": "https://cs.wikipedia.org/wiki?curid=541917", "title": "Vyčítal", "text": "Vyčítal\n\nVyčítal je české příjmení:\n\n"}
{"id": "541925", "url": "https://cs.wikipedia.org/wiki?curid=541925", "title": "Dolní Řepčice", "text": "Dolní Řepčice\n\nDolní Řepčice je malá vesnice, část obce Liběšice v okrese Litoměřice. Nachází se asi 4 km na západ od Liběšic. V roce 2009 zde bylo evidováno 13 adres. V roce 2011 zde trvale žilo 28 obyvatel.\n\nDolní Řepčice leží v katastrálním území Horní Nezly o výměře 3,73 km.\n\n\n"}
{"id": "541926", "url": "https://cs.wikipedia.org/wiki?curid=541926", "title": "Horní Chobolice", "text": "Horní Chobolice\n\nHorní Chobolice je vesnice, část obce Liběšice v okrese Litoměřice. Nachází se asi 2 km na severozápad od Liběšic. V roce 2009 zde bylo evidováno 55 adres. V roce 2011 zde trvale žilo 65 obyvatel.\n\nHorní Chobolice je také název katastrálního území o rozloze 3,94 km. V katastrálním území Horní Chobolice leží i Klokoč.\n\nNejstarší písemná zmínka pochází z roku 1378.\n\n\n"}
{"id": "541927", "url": "https://cs.wikipedia.org/wiki?curid=541927", "title": "Horní Nezly", "text": "Horní Nezly\n\nHorní Nezly je malá vesnice, část obce Liběšice v okrese Litoměřice. Nachází se asi 4,5 km na západ od Liběšic. V roce 2009 zde bylo evidováno 11 adres. V roce 2011 zde trvale žilo 15 obyvatel.\n\nHorní Nezly je také název katastrálního území o rozloze 3,73 km. V katastrálním území Horní Nezly leží i Dolní Nezly a Dolní Řepčice.\n\nPůvodní německý název je Ober Nösel, což v doslovném překladu pravděpodobně znamená Horní Půlka nebo Polovina. Nösel je regionální název pro dutou míru, která by měla být „půlkou mázu“ a je to tedy cca necelého 0,5 litru.\n\nKromě Horních a Dolních Nezel se v oblasti vyskytují ještě Přední Nezly a Zadní Nezly, které se nacházejí o cca 9 km severněji a patří pod obec Lovečkovice.\n\nNejstarší písemná zmínka pochází z roku 1197.\n\n\n"}
{"id": "541928", "url": "https://cs.wikipedia.org/wiki?curid=541928", "title": "Klokoč (Liběšice)", "text": "Klokoč (Liběšice)\n\nKlokoč je osada, část obce Liběšice v okrese Litoměřice. Nachází se asi 4,5 km na severozápad od Liběšic. V roce 2015 zde bylo evidováno 7 adres. V roce 2011 zde trvale nežil žádný obyvatel.\n\nKlokoč leží v katastrálním území Horní Chobolice o výměře 3,94 km.\n"}
{"id": "541930", "url": "https://cs.wikipedia.org/wiki?curid=541930", "title": "Lhotsko (Liběšice)", "text": "Lhotsko (Liběšice)\n\nLhotsko je zaniklé sídlo, část obce Liběšice v okrese Litoměřice. Nachází se asi 4,5 km na sever od Liběšic. V roce 2015 zde bylo evidováno 32 adres. V roce 2011 zde trvale žilo 5 obyvatel.\n\nLhotsko leží v katastrálním území Srdov o výměře 6,36 km².\n\n\n"}
{"id": "541931", "url": "https://cs.wikipedia.org/wiki?curid=541931", "title": "Soběnice", "text": "Soběnice\n\nSoběnice ( ) je vesnice na Širokém potoce, dnes je částí obce Liběšice v okrese Litoměřice. Nachází se asi 3,5 km na západně od Liběšic.\n\nSoběnice je také název katastrálního území o rozloze 4,48 km. V katastrálním území Soběnice leží i Nová Vesnička.\n\nNa místě dnešní vesnice stálo sídliště pravěkého původu. První písemný doklad o vesnici je z roku 1197, kdy ves věnoval Hroznata tepelskému klášteru. V letech 1693 až 1698 stavitel italského původu Giulio Broggio postavil barokní kostel svatého Petra a Pavla na místě staršího kostela připomínaného roku 1369. Věž kostela byla zvýšená v roce 1816. V kostele jsou obrazy z 2. poloviny 18. století od Ignáce Raaba přenesené z jezuitské rezidence v Liběšicích. Do roku 1945 ve vesnici žili obyvatelé převážně německé národnosti. Po druhé světové válce dochází k odsunu těchto obyvatel a vesnice je osídlena českými obyvateli z vnitrozemí.\n\nDnes je vesnice z velké části využívaná k rekreačním účelům. Stojí zde zachované lidové dřevěné stavby, často z hrázděnými patry z 18. a 19. století. Mnoho zděných domů je postaveno v empírovém stylu z 19. století. Po roce 1989 dochází k restaurovaní těchto památných objektů a k celkové modernizaci vesnice. V roce 2009 zde bylo evidováno 65 adres. V roce 2011 zde trvale žilo 180 obyvatel.\n\n\n\n"}
{"id": "541932", "url": "https://cs.wikipedia.org/wiki?curid=541932", "title": "Srdov", "text": "Srdov\n\nSrdov je malá vesnice, část obce Liběšice v okrese Litoměřice. Nachází se asi 3 km na sever od Liběšic. Prochází zde silnice II/240. V roce 2009 zde bylo evidováno 49 adres. V roce 2011 zde trvale žilo 52 obyvatel.\n\nSrdov je také název katastrálního území o rozloze 6,36 km². V katastrálním území Srdov leží i Lhotsko.\n\nNejstarší písemná zmínka pochází z roku 1209.\n\n\n"}
{"id": "541933", "url": "https://cs.wikipedia.org/wiki?curid=541933", "title": "Trnobrany", "text": "Trnobrany\n\nTrnobrany je malá vesnice, část obce Liběšice v okrese Litoměřice. Nachází se asi 1 km na sever od Liběšic. Prochází zde silnice II/240. V roce 2009 zde bylo evidováno 47 adres. V roce 2011 zde trvale žilo 89 obyvatel.\n\nTrnobrany je také název katastrálního území o rozloze 2,71 km.\n\nNejstarší písemná zmínka pochází z roku 1426.\n\n\n"}
{"id": "541934", "url": "https://cs.wikipedia.org/wiki?curid=541934", "title": "Zimoř", "text": "Zimoř\n\nZimoř je malá vesnice, část obce Liběšice v okrese Litoměřice. Nachází se asi 2 km na severovýchod od Liběšic. Prochází zde silnice I/15. V roce 2009 zde bylo evidováno 31 adres. V roce 2001 zde trvale žilo 43 obyvatel.\n\nZimoř je také název katastrálního území o rozloze 2,89 km.\n\nNejstarší písemná zmínka pochází z roku 1426.\n\n\n"}
{"id": "541935", "url": "https://cs.wikipedia.org/wiki?curid=541935", "title": "Řepnice", "text": "Řepnice\n\nŘepnice je malá vesnice, část obce Libochovany v okrese Litoměřice. Nachází se asi 0,5 km na východ od Libochovan. V roce 2009 zde bylo evidováno 27 adres. V roce 2011 zde trvale žilo 66 obyvatel.\n\nŘepnice je také název katastrálního území o rozloze 2,54 km.\n\nNejstarší písemná zmínka pochází z roku 1186.\n\n\n\n"}
{"id": "541936", "url": "https://cs.wikipedia.org/wiki?curid=541936", "title": "Dubany (Libochovice)", "text": "Dubany (Libochovice)\n\nDubany je vesnice, část města Libochovice v okrese Litoměřice. Nachází se asi 2,5 km na jihozápad od Libochovic. Prochází tudy silnice II/246. V roce 2009 zde bylo evidováno 174 adres. V roce 2011 zde trvale žilo 194 obyvatel.\n\nDubany je také název katastrálního území o rozloze 3,01 km.\n\nNejstarší písemná zmínka pochází z roku 1251.\n\n"}
{"id": "541937", "url": "https://cs.wikipedia.org/wiki?curid=541937", "title": "Poplze", "text": "Poplze\n\nPoplze je vesnice, část města Libochovice v okrese Litoměřice. Nachází se asi 1 km na jih od Libochovic. Prochází zde silnice II/237. V roce 2009 zde bylo evidováno 211 adres. V roce 2011 zde trvale žilo 388 obyvatel.\n\nPoplze je také název katastrálního území o rozloze 3,85 km².\n\nPrvní písemná zmínka o obci pochází z roku 1335.\n\n\n\n"}
{"id": "541939", "url": "https://cs.wikipedia.org/wiki?curid=541939", "title": "Předměstí (Litoměřice)", "text": "Předměstí (Litoměřice)\n\nPředměstí je část okresního města Litoměřice. Nachází se na východě Litoměřic. V roce 2009 zde bylo evidováno 2136 adres. V roce 2001 zde trvale žilo 19246 obyvatel.\n\nPředměstí leží v katastrálním území Litoměřice o výměře 14,1 km.\n"}
{"id": "541940", "url": "https://cs.wikipedia.org/wiki?curid=541940", "title": "Za nemocnicí (Litoměřice)", "text": "Za nemocnicí (Litoměřice)\n\nZa nemocnicí je část okresního města Litoměřice, v katastrálním území Litoměřice.\n\nMěstská část se nachází v západní části historického centra Litoměřic, zahrnuje zejména areál litoměřického biskupství. Jedná se o Dómský pahorek s Dómským náměstím a katedrálou svatého Štěpána. V roce 2009 zde bylo evidováno 13 adres. V roce 2001 zde trvale žilo 42 obyvatel.\n\nZe 13 zdejších domů je 11 (kromě čp. 11 a 13) chráněno jako kulturní památky České republiky, stejně jako opevnění Dómského pahorku a katedrála svatého Štěpána s věží.\n"}
{"id": "541941", "url": "https://cs.wikipedia.org/wiki?curid=541941", "title": "Dolní Šebířov", "text": "Dolní Šebířov\n\nDolní Šebířov je malá vesnice, část obce Lovečkovice v okrese Litoměřice. Nachází se asi 1,5 km na sever od Lovečkovic. V roce 2009 zde bylo evidováno 29 adres. V roce 2011 zde trvale žilo 22 obyvatel.\n\nDolní Šebířov je také název katastrálního území o rozloze 1,84 km.\n\nNejstarší písemná zmínka pochází z roku 1552. Ve vesnici je také kaple, která spadá pod Římskokatolickou farnost Touchořiny, po zboření kostela sv. Prokopa v Touchořinách v roce 1978, se zde nyní občas konají bohoslužby.\n"}
{"id": "541942", "url": "https://cs.wikipedia.org/wiki?curid=541942", "title": "Knínice (Lovečkovice)", "text": "Knínice (Lovečkovice)\n\nKnínice je vesnice, část obce Lovečkovice v okrese Litoměřice. Nachází se asi 3 km na severozápad od Lovečkovic. V roce 2009 zde bylo evidováno 66 adres. V roce 2011 zde trvale žilo 52 obyvatel.\n\nKnínice leží v katastrálním území Knínice u Touchořin o rozloze 4,39 km.\n\nNejstarší písemná zmínka pochází z roku 1359.\n"}
{"id": "541943", "url": "https://cs.wikipedia.org/wiki?curid=541943", "title": "Levínské Petrovice", "text": "Levínské Petrovice\n\nLevínské Petrovice je malá vesnice, část obce Lovečkovice v okrese Litoměřice. Nachází se asi 2,5 km na severovýchod od Lovečkovic. Procházela tudy železniční trať Velké Březno – Verneřice – Úštěk (byla zrušena). V roce 2009 zde bylo evidováno 33 adres. V roce 2011 zde trvale žilo 22 obyvatel.\n\nLevínské Petrovice je také název katastrálního území o rozloze 2,45 km.\n\nNejstarší písemná zmínka pochází z roku 1451.\n\n\n"}
{"id": "541944", "url": "https://cs.wikipedia.org/wiki?curid=541944", "title": "Mukařov (Lovečkovice)", "text": "Mukařov (Lovečkovice)\n\nMukařov je malá vesnice, část obce Lovečkovice v okrese Litoměřice. Nachází se asi 4 km na severovýchod od Lovečkovic. Katastrem obce asi 250 metrů západně od křižovatky silnic Mukařov - Náčkovice s II/240 Lovečkovice - Verneřice, procházela dnes již zrušená železniční trať Velké Březno – Verneřice – Úštěk , kde byla i železniční zastávka. V roce 2009 zde bylo evidováno 46 adres. V roce 2011 zde trvale žilo 67 obyvatel.\n\nMukařov leží v katastrálním území Mukařov u Úštěku o rozloze 3,27 km.\n\nNejstarší písemná zmínka pochází z roku 1352.\n\n\n"}
{"id": "541945", "url": "https://cs.wikipedia.org/wiki?curid=541945", "title": "Náčkovice", "text": "Náčkovice\n\nNáčkovice je vesnice, část obce Lovečkovice v okrese Litoměřice v Ústeckém kraji. Nachází se asi 3 km na sever od Lovečkovic. V roce 2009 zde bylo evidováno 56 adres. V roce 2011 zde trvale žilo 25 obyvatel.\n\nNáčkovice je také název katastrálního území o rozloze 3,08 km.\n\nNejstarší písemná zmínka pochází z roku 1390.\n\n"}
{"id": "541946", "url": "https://cs.wikipedia.org/wiki?curid=541946", "title": "Touchořiny", "text": "Touchořiny\n\nTouchořiny je vesnice, část obce Lovečkovice v okrese Litoměřice. Nachází se asi 2 km na západ od Lovečkovic. Katastrem obce u osady Klínky procházela dnes již zrušená železniční trať Velké Březno – Verneřice – Úštěk. Na začátku osady Klínky u bývalého železničního přejezdu se nacházela zastávka na této trati pod názvem Touchořiny (Tauerschin), dnes jen nepatrné zbytky po zrušené železnici - můstek, kilometrovník, zbytky kolejí. (V roce 2009 zde bylo evidováno 93 adres. V roce 2011 zde trvale žilo 69 obyvatel.\n\nTouchořiny je také název katastrálního území o rozloze 2,87 km.\n\nNejstarší písemná zmínka pochází z roku 1391. Ve vsi se nacházel Kostel svatého Prokopa z roku 1788, zbořený v roce 1978 spolu s dalšími kostely v okolí Verneřic, tzv. \"Verneřický případ\". Východně od obce zůstal jen hřbitov, který se nyní jmenuje Hřbitov Lovečkovice. Po této vsi je také pojmenována Římskokatolická farnost Touchořiny, což dokládá tehdejší váhu tohoto sídla, správně ale nyní spadají Touchořiny pod obec Lovečkovice.\n\n"}
{"id": "541947", "url": "https://cs.wikipedia.org/wiki?curid=541947", "title": "Charvatce (Martiněves)", "text": "Charvatce (Martiněves)\n\nCharvatce je vesnice, část obce Martiněves v okrese Litoměřice. Nachází se 1 km na jih od Martiněvsi. V roce 2016 zde bylo evidováno 94 adres. V roce 2020 zde trvale žilo 244 obyvatel.\n\nCharvatce leží v katastrálním území Charvatce u Martiněvsi o rozloze 3,66 km.\n\nSousedí s vesnicemi Martiněves, Radešín a Mšené-lázně a leží 8 km jihozápadně od Roudnice nad Labem, která je spádovým městem.\n\nCharvatce leží v rovinatém kraji zvaném Podřipsko, jehož dominantou je hora Říp. Nachází se nedaleko hranic ústeckého a středočeského kraje. Oblast Podřipska patří mezi nejteplejší v celé České republice. Srážky v této oblasti jsou částečně ovlivněny srážkovým stínem severních pohoří průměrně zde spadne okolo 500 mm srážek ročně.\n\nOkolo obce je velmi rozdílný typ krajiny. V jižní, východní a částečně i severní straně katastrálního území nejsou žádné lesy, převažujícím půdním typem jsou karbonátové černozemě na spraších, pod nimiž jsou jíly, a proto je veškerá půda je pro svou vysokou bonitu využívaná k zemědělství. U Martiněvsi je nejvyšší místo s max. kótou 270 m n. m.\n\nNaopak v celé západní části jsou převážně smíšené lesy a terén je velmi členitý díky Močidelskému údolí, kterým od Mšených – lázní protéká Mšenský potok. Směrem k údolí jsou rovněž i louky a je zde malý rybníček. V samotné obci není vodní plocha žádná, protože leží na skalním podloží tvořeném převážně z opuky a podzemníí voda se vyskytuje desítky metrů hluboko. Opuka byla i hojně využívána jako stavební materiál, který byl spolu s pískovcem nejdostupnější a naprostá většina starší zástavby má tuto skladbu.\n\nS vodní erozí díky zalesnění velké části svahů nejsou velké problémy, ovšem k Martiněvsi a Radešínu je větším problémem větrná eroze. V zimě jsou zde běžné sněhové závěje, které pak komplikují dopravu.\n\nZ nejvyššího bodu za vsí je možný také široký rozhled z jihu na převážnou část Kladenska, Mělnicka až na okraj Prahy a ze severu na téměř celé České středohoří včetně části Krušných hor.\n\nNejstarší písemná zmínka pochází z roku 1301. Charvatce byly odjakživa uváděny jako zemědělská vesnice. Charvatce vždy byly pro mj. Martiněves, Pohořice a Radešín farní obcí. Veškerý církevní život obyvatel se tedy soustřeďoval právě zde. Také právě proto jsou hlavními dominantami obce sakrální stavby.\n\nObě světové války do života v obcích nějak zvlášť nezasáhly. Ovšem doba po únoru 1948 obec více zasáhla. V této době též vzniklo v obci Jednotné zemědělské družstvo. Oproti sousedním obcím zde nebyl tak velký počet sedláků, takže nedošlo k velkému vystěhovávání.\n\nO několik let později byly k družstvu připojeny ty v Martiněvsi a v Radešíně. To se tak postupně rozvíjelo a vzniklo několik zemědělských areálů. Největší byl velkokapacitní kravín směrem k Radešínu. JZD mělo vliv na většinu vývoje obce a pracovala v něm převážná část obyvatel. V té době byla velká část ulic vydlážděna, byly vybudovány chodníky a další infrastruktura. Po rozpadu družstva po roce 2000 působí v obci už jen několik soukromých farem.\n\nPo roce 2000 se rozvoj soustředil do výstavby několika rodinných domů. Nejvíce jich vzniklo nedaleko lesa v západní části směrem na Mšené – lázně.\n\nCírkevní stavby\n\nKostel pochází z poloviny 13. století. Původně románský, věž a presbytář jsou gotické a pocházejí z doby okolo r. 1830. Barokní úpravy byly na kostele prováděny v 17. – 18. stol., ty však byly odstraněny v roce 1897, kdy byl kostel regotizován. V 90. letech 20. století byl kostel opraven. Interiéru dále vévodí kamenný náhrobek Viléma z Illburka (majitel zdejšího panství v letech 1438 – 1489) z roku 1489 s vysokým reliéfem rytíře ve zbroji. Exteriéru stavby dominuje hranolová věž, umístěná na západní straně kostela. Kostel je využíván k církevním účelům a jsou zde slouženy nedělní mše. Dvakrát do roka se zde pořádají koncerty (podzimní a vánoční).\nJedná se o pozdně barokní stavbu s mansardovou střechou, na klenáku obdélníkových vstupních dveří je patrný letopočet 1778. Současná fara je postavena na místě starší stavby.\nJe u kostela. Je pozdně barokní stavbou ze 2. pol. 18. stol. Kaple je jednoduchá se šestibokou centrálou a lucernou. Uvnitř je plochý strop.\n\nPrvní je za kostelem, pozdně gotické, kamenný čtyřboký, vyrytý letopočet 1780. Další je na návsi poblíž silnice na Radešín. Je pozdně barokní z 18. století. Tvoří ho kamenný válcový sloupek na čtyřbokém podstavci, na vrcholu je křížek s Kristem. Třetí je při silnici k Martiněvsi a je rovněž barokní z 18. století. Křížek s Kristem je na cibulovitém soklu a vysokém hranolovitém podstavci.\nDalší významnou stavbou v obci byla škola. Do ní docházelo žactvo ze všech výše uvedených obcí. Budova během své existence mnohokráte prošla přestavbou i změnou místa. Současná poloha budovy bývalé školy je minimálně třetí. Dnes již neslouží svému účelu (skončila v 70. letech 20. stol), jsou v ní obecní byty a kadeřnictví. Pro místní děti se stala spádovou ZŠ ta ve Mšeném lázních, která byla v letech 2006–2007 zcela opravena a zmodernizována.\nJako v sousedních obcích, tak i zde statek dokládá, že vznikl za majitele z panství Zlonického. Areál bývalého panského dvora je dnes dobře rozpoznatelný podle udržovaného monumentálního špýcharu nacházejícího se naproti škole. Nad vstupními dveřmi je barevně vyvedený znak Kinských. Další budovy jako vepřín nebo sila vznikly až za dob působení JZD.\nZa vsí (při silnici na Radešín) se nachází hřbitov s kaplí sv. Prokopa. Hřbitov byl na tomto místě založen roku 1830 (do roku 1830 se rozprostíral okolo kostela) a je společný pro vesnice Charvatce, Martiněves, Pohořice, Radešín, Mšené-lázně a Vrbici. Hřbitov je ze tří stran (severní, východní a jižní) obehnán cihlovou ohradní zdí, ze západní strany je podél silnice kovový plot, jehož součástí je vstupní brána. V roce 2015 byl vstup kompletně zrekonstruován a postupně se bude opravovat celý plot i zeď. Na hřbitově se nachází novogotická kaple sv. Prokopa z roku 1911. Skládá se s čtvercové lodi a výstupku pro presbytář. Napravo od vstupu se nachází schodišťová věžička. Kaple byla v letech 1997–1998 částečně opravena. Hřbitov i kapli vlastní obec Martiněves, která nyní pracuje na její rekonstrukci, aby mohla být rozlučkovou místností, která zde i v okolí chybí.\n\nV roce 1926 byla založena nad mšenskými lázněmi První podřipská továrna na zpracování surového hedvábí, místními označována jako „broukárna“. Založena byla posledním účetním akciového cukrovaru ve Mšeném panem Mansfeldem. Ovšem on za pár let upadl do konkurzu, takže převzala továrnu Rolnická záložna v Roudnici nad Labem. Továrna pak chvíli nebyla v provozu, až byla roku 1936 prodána p. Pospíšilovi, který provoz obnovil. Měla název První podřipská továrna na zpracování surového hedvábí ve Mšeném lázních. Pak se změnil název na Charvatce. V současné době již budova neslouží svému účelu a je v soukromém vlastnictví.\nV Charvatcích byl koloniální obchod v čp. 27 (obchod pana Heislera). Nacházel i se tu výčep lihovin a trafika.\nV obci byly dva. První v čp. 3 (U Presslerů), který byl později přestavěn na dnešní kulturní dům. Další byl v čp. 32 (U Gromanů)\n\nV roce 1927 byla uvedena v čp. 68 do chodu autodoprava. Z počátku byly ve vozovém parku pouze autobusy, později se přidaly i nákladní automobily. Zanikla okolo roku 1932 pro nadbytečnost, neboť začal provoz státního autobusu přes Charvatce na Prahu.\n\nHistorický vývoj obce je úzce spjatý s vývojem sousední Martiněvsi a Pohořic. Spojení s Martiněvsí dokládají i císařské otisky, kdy byly všechny tyto obce pod společným katastrálním územím a měly také společného majitele (rod Kinských). Rovněž obecní zastupitelstvo bylo ustanoveno jako společné pro Charvatce, Martiněves a Pohořice. Avšak za první republiky se dne 19. 3. 1926 Charvatce odloučily a staly se obcí a ta do roku 1960 hospodařila samostatně. Roku 1960 se opět sloučila s Martiněvsí, jelikož vzniklo i společné JZD se sídlem v Charvatcích. To v podstatě po celý socialismus neformálně vládlo obci a určovalo směr, kterým se obec ubírala. To dokládá například výstavba kulturního domu hned za kostelem nebo bytové domy na severním okraji. Po té už se nikdy Charvatce neodloučily a zůstaly součástí Martiněvsi.\n\nDo komunistické reformy v roce 1949 patřily Charvatce do středních Čech, od té doby je součást severních Čech. Z církevního hlediska patří stále do farnosti Budyně nad Ohří v pražské arcidiecézi.\n\n\nPočet obyvatel narůstal nejvíce v období od 2. pol 19. století a maxima dosáhl na počátku 20. století, kdy pro celou Martiněves přesáhl číslo 320. V první světové válce muselo narukovat několik desítek mužů do armády. Jejich památku oslavuje pomník padlých. Po druhé světové válce ovšem došlo postupnému mírnému úbytku obyvatel. Přesto se v obcích za první republiky snadno uživilo několik prodejen všeho druhu včetně několika hostinců. Oproti sousedním vesnicím se tak počet obyvatel tolik nezměnil. Naprostá většina obyvatel po vzniku JZD pracovala právě zde a také jako v případě Radešína nedošlo k vystěhovávání sedláků a jejich rodin. Sice se postupně počet obyvatel snižoval, ale po roce 2000 se zde (i díky dobré poloze v blízkosti Roudnice nad Labem a hlavně dálnice D8 do Prahy) začaly stavět rodinné domy. Populace se také postupně zvyšuje a nyní již dosahuje hodnot jako v poválečné době. Je zde také nejmenší věkový průměr ze všech místních částí obce Martiněves. Navíc zde nežije oproti sousedním vesnicím tolik chalupářů.\n\nV roce 1901 byl v Charvatcích založen Spořitelní záložní spolek pro Charvatce a okolí. Podobný spolek ovšem pod názvem Raiffeisenka vznikl i v Radešíně. Počet členů spolku časem výrazně vzrostl, ale většinu členů tvořili občané Martiněvsi a Pohořic. Proto byl spolek přestěhován posléze do Martiněvsi a přejmenován na Spořitelní a záložní spolek pro Martiněves a okolí.\n\nDále vznikl i sbor dobrovolných hasičů, ovšem až v roce 1926, kdy došlo k odtržení obce od Martiněvsi.\nStejně jako v ostatních místních částech obce i zde mají lidé k dispozici základní občanskou vybavenost. Veřejná knihovna je společně s několika provozovnami v budově bývalé školy. Dětem slouží od roku 2014 před kulturním domem dětské hřiště. V obci je provozovna řeznictví a uzenářství. K řeznictví přímo přiléhají jatka, která dříve provozovalo JZD. Dále je v provozu již zmíněné kadeřnictví také v budově bývalé školy. Posedět si lze v místním pohostinství. Hostinec je součástí kulturního domu, kde je sál, jídelna a velká kuchyně, kde se pořádají ve velkém svatební hostiny a je majetkem obce. V roce 2007 prošly sál a sociální zařízení rekonstrukcí. V obci provozuje svou živnost umělecký kovář, dále v bývalém panském dvoře působí zdejší soukromá zemědělská firma.\n\nObec má kompletní vybavení veřejnými sítěmi.\n\nElektrifikace obce proběhla ve 20. letech 20. století. Ještě za socialismu byly rozvody proudu umístěny pod zem.\n\nV roce 1964 byl položen obecní vodovod. Trubky byly původně z azbestocementu, v roce 2009 byla část při stavbě kanalizace vyměněna za plast. Voda je dopravována z úpravny v Brníkově do vodojemu o objemu 150 m u Martiněvsi a dále do všech místních částí obce Martiněves. Do roku 2014 byla voda jímána v nedalekém Močidelském údolí, postupně ale přestala být nezávadná a byla propojena s vodovodem ve Mšených lázních, což umožnilo využít vodu právě z Brníkova. Vodovod zásobuje 100 % obyvatel.\n\nOd počátku 90. let 20. století byla snaha vybudovat plynofikaci, to se podařilo až v roce 1998.\n\nSplašková kanalizace byla vybudována v roce 2009. Splašky z obce jsou gravitačně dopraveny do ČOV Mšené-lázně.\n\nV okolí prochází také vedení nadregionálního významu. Jedná se o VVTL plynovod Hospozín – Čížkovice DN 300, který prochází přímo místním katastrem.\n\nObcí prochází dvě silnice III. třídy. Komunikace jsou v dobrém stavu, ta na Radešín prošla v roce 2014 rekonstrukcí.\nDopravu pro občany zajišťuje pouze autobusová doprava, neboť železniční byla v prosinci 2006 zrušena. V současnosti (od 2015) zde projíždí turistická linka Podřipský motoráček z Roudnice do Libochovic o víkendech a svátcích od dubna do října. Obslužnost obce zajišťuje kraj v rámci integrovaného systému DÚK (Doprava Ústeckého kraje). Dopravní obslužnost je kvalitně zajištěna v pracovních dnech i o víkendech. Několika přímými spoji denně tam a zpět v pravidelných intervalech se lze dopravit do Roudnice nad Labem, Libochovic, Lovosic, Loun a Litoměřic; s jedním přestupem i do Slaného a Prahy.\n"}
{"id": "541948", "url": "https://cs.wikipedia.org/wiki?curid=541948", "title": "Pohořice", "text": "Pohořice\n\nPohořice je část obce Martiněves v okrese Litoměřice. Je to místní část přidružená k Martiněvsi, nachází se severně od ní a tvoří s ní jeden celek. V roce 2016 bylo v Pohořicích evidováno 123 adres K 1.1.2020 zde trvale žilo 248 obyvatel. V Martiněvsi bylo evidováno 43 adres a 72 obyvatel.\n\nMartiněves i Pohořice leží ve společném katastrálním území Martiněves u Libochovic o výměře 9,1 km.\n\nSousedí s vesnicemi Charvatce, Račiněves, Přestavlky, Vrbka a Mšené - lázně. Nachází se 7 km jižně od Roudnice nad Labem, která je rovněž spádovým městem.\n\nMartiněves i Pohořice leží v rovinatém kraji zvaném Podřipsko, jehož dominantou je hora Říp. Nachází se nedaleko hranic ústeckého a středočeského kraje. Oblast Podřipska patří mezi nejteplejší v celé České republice. Srážky v této oblasti jsou částečně ovlivněny srážkovým stínem severních pohoří průměrně zde spadne okolo 500 mm srážek ročně.\n\nZ každé strany obce je velmi rozdílný typ krajiny. V jižní a částečně i východní straně katastrálního území nejsou žádné lesy, převažujícím půdním typem jsou karbonátové černozemě na spraších, pod nimiž jsou jíly, a proto je veškerá půda je pro svou vysokou bonitu využívaná k zemědělství. Je zde nejvyšší místo s max. kótou 273 m. n. m. Proto zde byl vybudován vysílač a rovněž zde byl postaven v roce 1964 vodojem zásobující jak Martiněves s Pohořicemi, tak Charvatce i Radešín.\n\nNaopak v celé západní a severní části jsou převážně smíšené lesy a terén je velmi členitý díky Močidelskému údolí, kterým od Mšených - lázní protéká Mšenský potok. Z Martiněvsi sem vede komunikace směrem na Vrbku a překonává velké převýšení na necelých 3 km 100 výškových metrů. Přímo pod obcí ji lemují velké pískovcové skály.\n\nNachází se zde rybník situovaný ve spodní části Martiněvsi. Místními je nazýván jako Pivovarský nebo Pivák. V porovnání s minulostí je to jen zlomek vodních ploch v obci. Dle starých záznamů bylo v Martiněvsi pět menších rybníčků. Další byl u horního mlýna, kde je dodnes patrný jeho přibližný tvar. Tento rybník byl výrazně rozlehlejší než rybníky v obci. Kromě jednoho rybníku se dnes pod obcí nachází rozlehlá požární nádrž z r. 1975, která je pravidelně udržována.\n\nMartiněves i Pohořice leží na skalním podloží tvořeném převážně z opuky, ta se vyskytuje v hojném množství i na polích směrem k Vrbce a proto tyto pole mají znatelně horší bonitu, nežli ty v jižní části. Ta byla i hojně využívána jako stavební materiál, který byl spolu s pískovcem nejdostupnější a naprostá většina starší zástavby má tuto skladbu.\n\nS vodní erozí díky zalesnění velké části svahů nejsou velké problémy, ovšem směrem k Charvatcům a Račiněvsi je větším problémem větrná eroze. V zimě jsou zde běžné sněhové závěje, které pak komplikují dopravu.\n\nZ nejvyššího bodu za vsí je možný také široký rozhled z jihu na převážnou část Kladenska, Mělnicka až na okraj Prahy a ze severu na téměř celé České středohoří včetně části Krušných hor.\n\nNejstarší písemná zmínka pochází z roku 1340.\n\nPůvodně se vesnice nazývala Martiněves – Pohořice, neboť se skládá ze dvou vesnic. Hranici tvoří silnice vedoucí do Vrbky, přičemž severně od ní jsou Pohořice a jižně Martiněves. V období socialismu se téměř vytratil název Pohořice. To dokazuje i sčítání lidu z let 1961 a 1970, kdy se vše počítalo pod Martiněves. Jenže ke zrušení nakonec Pohořic nedošlo i z toho důvodu, že jsou zde zvlášť číslovány domy. Také rozloha Pohořic je znatelně větší a je také faktem, že Pohořice mají více než trojnásobek čísel popisných i obyvatel, než Martiněves. Každá z vesnic má také svou náves – Martiněveská i Pohořická. Většina z občanské vybavenosti je také v Pohořicích včetně obecního úřadu.\n\nO původu názvu existuje několik verzí. Jedna zní, že se Pohořice - dříve také Podhořice - nacházely jak z názvu plyne pod horou. Onou horou myšleno návrší, na němž se nachází. Další verze uvedená v knize Libochovice z roku 1937 uvádí, že název osady Pohořice znamená naopak osadu na vrchu. V Pohořicích je dokládána i tvrz.\n\nSousední Martiněves je starší, bezpečně písemně doložen v listině z r. 1226, kterou král Přemysl Otakar I. potvrzuje doksanskému klášteru jeho statky, daruje mu další a uděluje mu různé svobody. Právě mezi statky, které jsou zde vyjmenovány, se nachází název naší obce – Martiněves. Název obce je odvozen od vlastního jména Martin (náčelník kmene Čechů). V minulosti vlastnilo společnou obec Martiněves, Pohořice a Charvatce velké množství majitelů. Nejdéle vlastnili Martiněves Kinští. Za Františka Oldřicha Kinského (od r. 1765) byly obce připojeny k panství zlonickému.\n\nObě světové války do života v obcích nějak zvlášť nezasáhly. Ovšem doba po únoru 1948 negativně obec zasáhla. V této době též vzniklo v obci Jednotné zemědělské družstvo. Vzhledem k tomu, že zde byl velký počet sedláků, kteří odmítali do něj vstoupit, tak se nedařilo zakládat družstvo rychle. Z kraje padesátých let byla postupně většina rodin sedláků mající nad 20 hektarů půdy násilně vystěhována. Běžné bylo, že podobně jako v jiných obcích někteří dokonce skončili v pracovním táboře, jejich dětem bylo zakázáno studovat a dostali též na doživotí zákaz vstupu nejen do obce, ale i celého okresu.\n\nO několik let později bylo družstvo připojenu k tomu v Charvatcích. To se postupně rozvíjelo a vzniklo několik zemědělských areálů. Mělo vliv na většinu vývoje obce a pracovala v něm převážná část obyvatel. V té době byla velká část ulic vydlážděna, byly vybudovány chodníky a další infrastruktura. Ve východní části Pohořic byl vepřín, který v současnosti chátrá a je největším brownfieldem. Nedaleko něj byl další areál, který se podařilo uchovat v lepším stavu. Nacházela se zde i drůbežárna. Po rozpadu družstva působí v obci několik soukromých farem.\n\nPo roce 2000 se rozvoj soustředil do výstavby několika rodinných domů. Nejvíce jich vzniklo nedaleko lesa v západní části navazující na ulici zvanou \"Vinohrad\".\n\nVýznamný rodák Dr. Otakar Hostinský (1847 – 1910) byl profesor estetiky a hudební vědec. Narodil se v Martiněvsi v panském domě, čp. 1, kde jeho otec řídil stavbu cukrovaru v Martiněvsi. Hostinský byl velice činný v kulturním životě. Jeho hlavní náplní bylo studovat a propagovat dílo Bedřicha Smetany. Dále se podílel na přípravách otevření Národního divadla, byl dlouholetým významným činitelem Umělecké besedy, působil na české univerzitě od jejího založení, atd.\n\nDne 20. 6. 1937 byl Dr. Hostinskému odhalen v Martiněvsi pomník. Jedná se o mramorový podstavec, na jehož vrcholu je usazena busta. Původní bronzová busta však byla roku 2001 odcizena a nahrazena litinovou replikou. Současně s odhalením pomníku, byla uvedena do provozu stezka Dr. Otakara Hostinského, směřující ze Mšených lázní do Martiněvsi.\n\n\nčp. 1 - Uváděné stavby jsou společně s Martiněvsí, jelikož vývoj obou obcí byl společný. Vzhledem k tomu, že Martiněves s Pohořicemi jsou jako okolní obce původem zemědělské, tak zde nalezneme převážně tyto stavby.\n\nV areálu dvora stojí jako v Charvatcích špýchar se znakem rodu Kinských a letopočtem 1722. K jeho západní stěně je přimknutá kovárna, rovněž z tohoto období. Dále se ve dvoře nachází dříve obytná patrová budova. Její historie je velice zajímavá. Původně zde byla tvrz, postupem času hospodářská budova cukrovaru, narodil se zde například profesor Otakar Hostinský. Za socialismu zde působilo JZD Charvatce a to je bohužel neudržovalo. Všechny uvedené budovy nacházející se v bývalém dvoře jsou proto ve špatném technickém stavu, některým dokonce hrozí zřícení. V současnosti v areálu působí strojírenská firma.\n\nčp. 2 - Zachovala se krásná klenutá okna. Místy patrná klenba zazděných vjezdových vrat.\n\nčp. 4 - V minulosti dominantou návsi. Dochovala se pouze obytná patrová budova, kde jsou bytové jednotky a část chlévů. Na prostranství dvora se nacházejí dva dvoupatrové bytové domy (čp. 3, 5).\nObcí procházela v minulosti formanská magistrála. Magistrála vedla z Prahy přes Radešínek, okolo Charvatec a přes Pohořice pokračovala dále do Drážďan, Lipska a Berlína. Významnost dokládá i Müllerova mapa Čech, na které je tato komunikace zakreslena. Z dob největší slávy této komunikace se na okraji Pohořic zachoval starý zájezdní hostinec čp. 37. Ten byl na konci devadesátých let v žalostném stavu a v posledních letech ho nový majitel velmi citlivě opravil a dnes je již po právu jednou z dominant Pohořic.\nTy jsou rovněž pozůstatkem z doby magistrály. První je severně od obce ve vzdálenosti cca 1,5 km. Je cca 4 m vysoký a na jeho vrcholu je dnes již „nečitelný“ znak – erb. Průřez dříku sloupu má tvar osmihranu. Druhý milník je přímo u zájezdního hostince v Pohořicích. Stejně jako hostinec byl i milník opraven.\nKapličky jsou také z doby formanské magistrály. Kaplička Sv. Jána se nachází na úrovni křížení staré magistrály (dnes již polní cesty) a silnice vedoucí z Martiněvsi do Račiněvsi. Jedná se o zděnou kapličku se čtyřmi výklenky (v každé stěně jeden). Směrem k Radešínku je přibližně v jedné třetině délky cesty rozbořený kamenný sloup – tzv. Beranova kaplička.\nNa okraji Martiněvsi vedle sokolovny je pomník Otakara Hostinského. Tvoří ho busta s portrétem. Na pohořické návsi se zase nachází pomník se jmény občanů Martiněvsi, Pohořic a Charvatec padlých v letech 1914 – 1918. K odhalení pomníku došlo dne 7. 9. 1924.\n\nV 18. století byla za majitele Josefa Jana Maxmiliána Kinského (od r. 1728) zřízena továrna na spřádání vlny. Kinského k tomu vedlo, že měl při dvorech v Charvatcích a v Martiněvsi mnoho ovcí a rozhodl se tak vlnu zužitkovat.\n\nZa kněžny Vilemíny (od r. 1836) rozené hraběnky Collorado-Mansfeldové (vdova po Rudolfu knížeti Kinském) byl zřízen v Martiněvsi roku 1840 cukrovar.\n\nZa knížete Františka Kinského (od r. 1885) byla založena roku 1886 továrna na výrobu kostní moučky. Ani jedno z uvedených průmyslových zařízení již neexistuje a v obci je v některých případech připomínají pouze budovy, nebo areály ve kterých se nacházely.\n\nV Martiněvsi se nacházel i pivovar, ale není známo, kdy a kým byl založen. Známe pouze jeho přibližnou polohu. Do dnešních časů se dochovaly místní názvy – rybník Na pivovaře (Pivovar) a dnes již neexistující rybník Pod pivovarem. Asi nejvzácnější památkou, která se dochovala z dob provozování pivovaru, jsou krásné kamenné sklepy, nacházející se dnes na soukromém pozemku.\n\nPod Martiněvsí na Mšenském potoce podél silnice na Vrbku a železniční trati jsou dva bývalé mlýny – horní a dolní. Horní mlýn pochází ze 16. století. Dolní mlýn byl vystavěn v 18. století. V současné době jsou oba mlýny obydleny. V obci se nachází také pozdně barokní kaple z konce 18. století, opravená r. 1908.\nZ kroniky obce se lze dozvědět, že v obci bylo až do dob První republiky mnoho prodejen. Bylo zde řeznictví v Martiněvsi čp. 9 (při hostinci Rabuš), obchod v Martiněvsi čp. 12 (U Marešů), obchod v Pohořicích čp. 66 (Karel Fišer), pekařství v Pohořicích čp. 13, trafika v Pohořicích (dům dnes již nestojí, nacházel se na místě vedle dnešního obchodu pana Tydlitáta), obchod v Pohořicích čp. 98 (Jan Fišer).\nPočet hostinců byl na dnešní dobu také nezvykle velký. Panský hostinec v Martiněvsi čp. 1, Rabuš v Martiněvsi čp. 9, Martiněves čp. 21 (U Halbichů, U Valoušků), v Pohořicích čp. 2 (U Polívků, U Rybářů), bývalý zájezdní hostinec v Pohořicích čp. 37 (Na Zadní), v Pohořicích čp. 104 (U Bílého koně).\n\nVzhledem ke své poloze souvisely Martiněves a Pohořice od pradávna s poddaností pospolu (společně s Charvatcemi). Pohořice nikdy neměly samostatné obecní zastupitelstvo, či jinou samosprávu.\n\nDo reformy územního členění z roku 1949 patřil Martiněves s Pohořicemi do středních Čech, od té doby je součást severních Čech. Z církevního členění patří stále pod Arcibiskupství pražské, farnost Budyně nad Ohří.\n\n\nPočet obyvatel narůstal nejvíce v období od 2. pol 19. století a maxima dosáhl na počátku 20. století, kdy Martiněves přesáhl 260 obyvatel a Pohořice měly chvíli až přes 700 obyvatel. V součtu tak zde žila téměř tisícovka obyvatel, což v současnosti nemá obec ani s Charvacemi a Radešínem dohromady. I přes tento počet zde nikdy nevznikla na rozdíl od ostatních obcí škola a děti docházely do Charvatců a posléze do Mšených - lázní. V první světové válce muselo narukovat několik desítek mužů do armády. Jejich památku oslavuje pomník padlých. Po druhé světové válce ovšem došlo postupnému úbytku obyvatel. V obcích se tak za První republiky snadno uživilo několik prodejen všeho druhu včetně několika hostinců.\n\nNejvětší úbytek obyvatel nastal za socialismu, kdy polovina obyvatel odešla do měst. Po Radešínu zde nastal druhý největší úbytek obyvatel. V posledních letech se trend obrátil v postupný nárůst, zejména díky dobré poloze blízkosti Roudnice nad Labem a hlavně dálnice D8 do Prahy. Skutečný počet obyvatel je ovšem vyšší až o několik desítek, jelikož velký počet domů je obydleno lidmi, kteří zde nemají trvalé bydliště.\n\nPočet domů se také měnil, přes dvacet čísel popisných dnes již neexistuje (více jich chybí v Pohořicích). Můžeme se setkat s velmi chaotickým číslování domů, je časté, že dvě sousední čísla jsou na opačných stranách vesnice.\n\nV roce 1901 byl původně v Charvatcích založen Spořitelní záložní spolek pro Charvatce a okolí. Počet členů spolku časem výrazně vzrostl, ale většinu členů tvořili občané Martiněvsi a Pohořic. Proto byl spolek přestěhován posléze do Martiněvsi a přejmenován na Spořitelní a záložní spolek pro Martiněves a okolí. Podobný spolek ovšem pod názvem Raiffeisenka vznikl i v sousedním Radešíně.\n\nDoba socialismu měla ovšem za následek zaniknutí většiny spolků, z nichž byly výjimkou sbory dobrovolných hasičů.\nSbor vznikl již v roce 1884 a je tak nejstarším spolkem. Pro obě místní části je jako všechny spolky společný. V současnosti sbor funguje velmi málo, protože většinu kulturních akcí pořádá Sokol.\nSpolek vznikl 15. 7. 1920. Ve stejném roce ještě vznikla Dělnická tělovýchovná jednota (25. 9. 1920), ta ovšem nefunguje. Sokol byl po dobu komunismu nečinný, dnes je v obci nejaktivnějším spolkem. Každý rok s obcí spolupořádá mnoho kulturních akcí. Patří pod Župu Podřipskou v Roudnici nad Labem.\nMyslivecké sdružení soustřeďuje všechny místní části obce Martiněves. Má název Myslivecké sdružení Martinské stráně. Taktéž se stará o kulturní život v obci, například pořádá každoročně ples.\n\nV obci sídlí Obecní úřad. V jeho budově je taktéž veřejná obecní knihovna. V obci je jeden hostinec a velice dobře zásobený samoobslužný obchod. Na okraji Martiněvsi hasičská zbrojnice, sokolovna, Mateřská škola a naproti ní fotbalové hřiště. Na pohořické návsi bylo postaveno v roce 2014 dětské hřiště. Dále v obci působí několik podnikatelských subjektů, v Pohořicích zakázkové truhlářství a kovovýroba a v Martiněvsi v bývalém JZD čp. 1. rovněž kovovýroba. Na jižní straně se nacházel areál bývalých vojenských kasáren, které byly prodány a areál slouží jako skladiště stavební firmy. Na okraji Pohořic jsou bohužel opuštěné chátrající zemědělské stavby, které jsou jedním z problémových míst. I tak se ale daří postupně většinu domů opravovat. Působí zde několik soukromých farem, které obhospodařují převážnou část polí v okolí. Je zde několik živnostníků, zbylí lidé dojíždějí za prací do firem na Roudnicku. Do budoucna se počítá s investicemi především do oprav infrastruktury.\n\nObec má kompletní vybavení veřejnými sítěmi.\n\nElektrifikace obce proběhla ve 20. letech 20. století. Ještě za socialismu byly rozvody proudu umístěny pod zem (mimo jedné ulice poblíž silnice na Vrbku, kde je velmi kopcovitý terén). Elektrifikováno je 100% obyvatel.\n\nNa počátku sedmdesátých let byla vybudována v Martiněvsi splašková kanalizace. Ta začínala na okraji obce ve vojenském areálu a vyúsťovala do Mšenského potoka.\n\nV roce 1964 byl položen obecní vodovod. Trubky byly původně z azbestocementu, v roce 2010 byla část při stavbě kanalizace vyměněna za plast a v roce 2016 došlo k výměně ve zbylé části obce rovněž s výstavbou kanalizace. Voda je dopravována z úpravny v Brníkově do vodojemu o objemu 150 m u Martiněvsi a dále do všech místních částí obce Martiněves. Do roku 2014 byla voda jímána v nedalekém Močidelském údolí, postupně ale přestala být nezávadná a byla propojena s vodovodem ve Mšených lázních, což umožnilo využít vodu právě z Brníkova. Vodovod zásobuje 100% obyvatel.\n\nOd počátku 90. let 20. století byla snaha vybudovat plynofikaci, to se podařilo až v roce 1998.\n\nSplašková kanalizace byla budována ve dvou etapách. První etapa proběhla v roce 2010, kdy byla položena při silnici do Charvatec a po hlavní komunikaci do Pohořic až po náves. Nad požární nádrží je jímka. V roce 2016 a 2017 byla dokončena v celé obci. Splašky ze severní části Pohořic jsou gravitačně dopraveny do jímky a přečerpávány do té druhé nad nádrží a po té přečerpány do Charvatec a dále do ČOV Mšené - lázně.\n\nV obci je také rozvedeno telefonní vedení.\n\nV okolí prochází také vedení nadregionálního významu. Jedná se o VVTL plynovod Hospozín - Čížkovice DN 300, který prochází přímo katastrem obce.\n\nObcí prochází dvě silnice III. třídy. Komunikace jsou v dobrém stavu, prošly letech 2011 a 2016 rekonstrukcí.\n\nDálnice D8 (exit 29) je ve vzdálenosti 7 km. Cesta na severní okraj Prahy trvá přibližně 30 minut.\n\nDopravu pro občany zajišťuje pouze autobusová doprava, neboť železniční byla v prosinci 2006 zrušena a v současnosti zde projíždí turistická linka Podřipský motoráček z Roudnice do Libochovic o víkendech a svátcích od dubna do října. Obslužnost obce zajišťuje kraj v rámci integrovaného systému DÚK (Doprava Ústeckého kraje). Dopravní obslužnost je kvalitně zajištěna v pracovních dnech i o víkendech. Několika přímými spoji denně tam a zpět v pravidelných intervalech se lze dopravit do Roudnice nad Labem, Libochovic, Lovosic, Loun a s jedním přestupem i do Slaného, Litoměřic a Prahy.\n\n"}
{"id": "541949", "url": "https://cs.wikipedia.org/wiki?curid=541949", "title": "Radešín (Martiněves)", "text": "Radešín (Martiněves)\n\nRadešín je vesnice, část obce Martiněves v okrese Litoměřice. Od této obce je vzdálená se asi 3 km na jih. Radešín leží v katastrálním území Radešín u Martiněvsi o rozloze 7,35 km. V roce 2020 zde bylo evidováno 121 adres. V roce 2020 zde trvale žilo 246 obyvatel.\n\nK Radešínu náleží nedaleká osada nesoucí název Radešínek, situovaná uprostřed rozlehlých lánů polí, zhruba 2 km východně od Radešína. Čítá pouze několik čísel popisných, které ale navazují na číslování domů v Radešíně. Osada leží až na hranicích se Středočeským krajem. Radešín sousedí s Charvatci, Mšeným-lázněmi, Louckou, Poštovicemi, Šlapanicemi, Kmetiněvsí, Hospozínem a Břízou.\n\nRadešín leží v rovinatém kraji zvaném Podřipsko, jehož dominantou je hora Říp, 12 km jihozápadně od Roudnice nad Labem, 12 km severovýchodně od Slaného a 16 km severozápadně od Kralup nad Vltavou. Nachází se na hranicích ústeckého a středočeského kraje. V katastrálním území nejsou žádné lesy, převažujícím půdním typem jsou karbonátové černozemě na spraších, pod nimiž jsou jíly, a proto je veškerá půda je pro svou vysokou bonitu využívaná k zemědělství.\n\nOblast Podřipska patří mezi nejteplejší v celé České republice. Srážky v této oblasti jsou částečně ovlivněny srážkovým stínem severních pohoří. Ročně se pohybují okolo 500 mm. Samotná vesnice je v mírné kotlině, kam se stahuje podzemní voda z okolí. V některých letech s nadprůměrnými srážkami je hladina spodní vody tak vysoká, že v některých domech zaplavuje sklepní prostory. V Radešíně jsou dva rybníky zvané Selský a Panský. Selský rybník se rozprostírá na návsi, kde se svým udržovaným okolím působí velice malebně. Panský rybník je poblíž bývalého statku Kinských a je menší a také mladší. V mapě stabilního katastru z roku 1840 ještě není.\n\nKaždého návštěvníka vesnice zaujme náves. Je téměř 200 m dlouhá a 150 m široká. Takto velkou náves nemá žádná z vesnic v okolí. Má oválný tvar a kromě rybníka jí dominují budovy honosných statků, které jí téměř celou obklopují. Neobvyklý je i tvar celé vesnice. Zatímco většinu tvořívá síť slepých ulic, v Radešíně jsou situovány do dvou okruhů. Jeden vede po návsi a druhý okolo ní. To zásadně zlepšuje místní orientaci.\n\nVesnici odvodňuje strouha, která vede směrem k Radešínku. V minulosti se klikatila a vedla až do osady, ovšem při zcelování pozemků v padesátých letech 20. století byla narovnána a o přibližně jeden kilometr zkrácena. V leteckých snímcích z roku 1950 je ještě strouha patrná ve své původní trase. Po zkrácení byla na jejím novém konci vybudována retenční nádrž. V některých letech ale nestačí a voda přetéká dále do pole ve stopě bývalého koryta k Radešínku, kde se ztrácí, odtéká do Bakovského potoka a dále do Vltavy. Na severní straně katastru vede hranice rozvodí mezi Ohří a Vltavou.\n\nKromě vody okolí Radešína trápí i značná větrná eroze. Hřeben táhnoucí se od Peruce přes Lukov až k Radešínu, po kterém mj. vede i krajská hranice, je velmi narušený právě erozí. Místními se tato oblast nazývá Bělka, či Na bělkách, apod, jelikož zde zcela chybí svrchní půdní vrstva a vyskytuje se pouze jíl. V některých letech v zimě zase vítr způsobuje až dvoumetrové závěje. Proto je navržen severozápadně od Radešína větrolam, který by měl vesnici chránit před negativními vlivy větru. S realizací tohoto i dalších krajinotvorných prvků se počítá v souvislosti s pozemkovými úpravami, které budou fyzicky zahájeny v roce 2020.\n\nZ tohoto důvodu byla také navržená v roce 2007 farma větrných elektráren, které měly být zhruba tři kilometry západně od obce. Původní návrh investora spočíval v realizaci 19 VTE o celkovém výkonu 38 MW, po té byl projekt značně zmenšen na 5 VTE, ovšem po petici občanů z obcí kolem nebyl projekt zrealizován.\n\nZ hřebene za vsí je možný také široký rozhled z jihu na převážnou část Kladenska, Mělnicka až na okraj Prahy a ze severu na téměř celé České středohoří včetně části Krušných hor.\n\nNa severovýchodě poblíž Mšených lázní se nachází pískovcový lom, kde se dodnes těží Mšenský pískovec.\n\nObec měla původní jméno patrně Hradešín odvozovala svůj název od zaniklé tvrze – hradiště. Nejstarším známým majitelem obce byl nejspíše podle listiny z roku 1318 Macek z Radošína. Dalšími majiteli byli Konšelé z Radošína, uvádění do roku 1410. Později se vystřídalo několik dědiců, až byl statek roku 1718 zabaven Elsnicům za účast v české rebelii, přičemž jej zakoupili páni Kinští.\n\nSpolečně s Radešínem se vyvíjely názvy obou částí: Radešín a Radešínek, Radošín a Radošínek, Velký Radošín a Malý Radošín – současně i německá verze \"Groß\" a \"Klein Radoschin\".\n\nPrvní domy vznikaly na jihovýchodním okraji obce při cestě na Radešínek. Tato osada leží na bývalé formanské magistrále Praha - Drážďany - Berlín . Základem a centrem osady byl v minulosti zájezdní hostinec a další zájezdní hostinec se nacházel právě v Radešíně v čp. 3 nebo v Pohořicích.\n\nOd 1734 do 1848 byla obec součástí zlonického panství. Po třicetileté válce došlo k nákaze obyvatel (zřejmě cholerou) a Radešín byl zcela vylidněn. Majitelem sem byli dosazeni němečtí obyvatelé z jiné části jeho panství. Dodnes má značná část obyvatel původně německá příjmeními.\n\nV roce 1911 byla postavena škola. O Vánocích roku 1920 zahájila v činnost veřejná obecní knihovna. V provozu do 70. let byla také Mateřská škola v čp. 125, která pro zajímavost sídlila na úplně opačném konci vesnice, nežli škola.\n\nObě světové války do života v obcích nějak zvlášť nezasáhly. Ovšem doba po únoru 1948 velmi negativně obec zasáhla. V budovách bývalého statku Kinských byl zřízen státní statek. V této době též vzniklo v obci Jednotné zemědělské družstvo. Vzhledem k tomu, že zde byl velký počet sedláků, kteří odmítali do něj vstoupit, tak se nedařilo zakládat družstvo rychle. V roce 1952 byla postupně většina rodin sedláků mající nad 20 hektarů půdy násilně vystěhována. Běžné bylo, že podobně jako v jiných obcích někteří dokonce skončili v pracovním táboře, jejich dětem bylo zakázáno studovat a dostali též na doživotí zákaz vstupu nejen do obce, ale i celého okresu.\n\nV roce 1954 došlo ke sloučení státního statku a JZD a o několik let později v roce 1961 bylo družstvo připojenu k tomu v Charvatcích. To se postupně rozvíjelo a vzniklo několik zemědělských staveb. Mělo vliv na většinu vývoje obce a pracovala v něm převážná část obyvatel. Doba socialismu měla za následek zaniknutí většiny spolků, z nichž byly výjimkou sbory dobrovolných hasičů.\n\nPo roce 2000 se rozvoj soustředil jen do výstavby několika rodinných domů. Obec provozuje jako v ostatních místních částech obce Martiněves i zde veřejnou knihovnu, kde je občanům k dispozici také veřejný internet. Otevřená je jednou v týdnu. Knihovna sídlí ve stejné budově jako hasičská zbrojnice. V roce 2014 bylo na návsi postaveno dětské hřiště. Do budoucna se počítá s investicemi především do komunikační sítě.\n\nOd roku 1911 byla v Radešíně budova školy čp. 111, která byla v tomto roce postavena. Tato budova se pro zajímavost nachází jako 1. dům na samém okraji obce ve směru na Charvatce. Po kolaudaci, která proběhla dne 27. října 1911, byla budova dne 26. prosince 1911 vysvěcena charvateckým farářem Matějem Duškem. Vyučování začalo dne 1. listopadu 1911. Zpočátku bylo ve škole 122 žáků. Činnost školy byla z důvodu malého počtu žáků ukončena už v roce 1965. Nahradila jí škola ve Mšeném, která je spádovou školou dodnes.\n\nV Radešíně není mnoho církevních staveb, neboť jsou v sousedních Charvatcích. Je zde jen kaplička, která se nachází u křižovatky silnic do Břízy a do Charvatec. Pochází z konce 18. století, v roce 2006 prošla rekonstrukcí. Na okraji návsi je ještě zvonička z r. 1847. Do ní byl při jejím zprovoznění přinesen zvonek ze staré zvoničky. Zvonek byl však roku 1918 rekvírován a rozlit. V roce 1920 byl za 600 Kčs zakoupen zvonek nový, ale byl odcizen. Zvonička dlouhá léta chátrala. Až v roce 2014 prošla rekonstrukcí a byl zde při slavnostním aktu vysvěcení dán nový zvon.\n\nPodobně jako v Martiněvsi, je i v Radešíně pomník padlých obyvatel v I. světové válce. Nachází se u křižovatky silnic směřujících na Charvatce a na Břízu (proti výše popisované kapličce). Na všech stěnách čtyřbokého pomníku jsou vtesána jména zdejších padlých hrdinů. K odhalení pomníku došlo dne 28. 10. 1920. Na okraji návsi zase u zvoničky stojí na vysokém podstavci busta Františka Palackého.\n\nPři silnici na Šlapanice se nachází areál bývalé cihelny čp. 100. Cihelna v současné době neslouží svému účelu, zachoval se ale, z daleka viditelný, vysoký komín. V obci se nacházelo přibližně deset statků. Většina z nich se dodnes dochovala (čp. 2,3, 12,17, 22, 34) a nacházejí se převážně na návsi. Z dalších staveb v obci stojí za zmínku bývalá kovárna čp. 1.\n\n\nV Radešíně se nachází areál bývalého panského dvora v č.p. 77. Na klenáku vstupní brány je znak rodu Kinských, kterým po dlouhá léta patřil. Kinští měli již statky v Martiněvsi i v Charvatcích, tento je z nich nejmladší, ale také největší. Za jejich držení byl v prvním desetiletí 20. stol. dvůr přestavěn zhruba do dnešní podoby. Statek je velice zachovalý a raritou jsou stodoly, které jsou svou velikostí 100x25 m (2500 m) jinde nevídané. Jeho součástí byl ještě špýchar a chlév. V padesátých letech 20. století zde vznikl státní statek a ten byl po pár letech připojen k JZD Charvatce. Okolo statku později při vzniku JZD vznikly další budovy (sila, sušárna, vepřín, atd.). V současné době je zde rodinná farma.\n\nVětšina obyvatel se v minulosti živila zemědělstvím, další drobnými živnostmi, které byly na vesnicích běžné. Až po roce 1990 s postupným zánikem družstva a tím i živočišné výroby se značně proměnila struktura zaměstnání a za prací začalo být nutné dojíždět.\n\nV roce 1820 byl v Radešíně obchod v čp. 55. Později obchod v domě pana Mojžíše čp. 47 a také v domě pana Suchého čp. 65, kde bylo i řeznictví. V sedmdesátých letech byla zřízena jednota, která byla po sametové revoluci zavřena. Obchod byl pak v devadesátých letech v budově hostince u Kotrbů, kde se (kromě několika let po roce 2000) nachází i dnes.\nNejstarší hostinec byl v čp. 3, jednalo se o zájezdní hostinec. Stejně tak byl zájezdní hostinec v osadě Radešínek. Až do komunismu byly v provozu další hostince byly v čp. 33, čp. 50, čp. 91. Po té již zůstal zachován jen hostinec v domě čp. 33. Až v roce 2006 byl znovuobnovený hostinec U Bradáčů na návsi v čp. 91.\n\nDříve se zde vyskytovaly tyto různé spolky:\nDo dnešní doby se z původních spolků dochoval jen Sbor dobrovolných hasičů. V porovnání se sbory v Martiněvsi a v Charvatcích, jsou jeho členové nejaktivnější a podílí se na údržbě nebo kulturním životě v obci (např. pořádají pálení čarodějnic). Daří se jim také vychovávat nové členy, od roku 2015 jsou součástí celostátní soutěže Plamen. Pravidelně se účastní hasičských soutěží v okolí. U rybníka na návsi se od roku 1975 každý rok poslední červnovou sobotu pořádají soutěže v požárním sportu, které se účastní většina sborů z okolí. Myslivce z těchto obcí udružuje spolek Martinské stráně. Stejně tak i včelaři mají společný spolek.\n\nDo roku 1975 byl Radešín vždy samostatnou obcí. Od 1.5.1975 se stal místní částí obce Martiněves. Po roce 1990 byla snaha obec zpátky osamostatnit, ovšem díky úbytku počtu obyvatel se z těchto plánů nakonec ustoupilo.\n\nDo reformy územního členění z roku 1949 patřil Radešín do středních Čech, od té doby je součást severních Čech. Z církevního členění patří stále pod Arcibiskupství pražské, farnost Budyně nad Ohří.\n\n\nPočet obyvatel narůstal nejvíce v období od 2. pol 19. století a maxima dosáhl na počátku 20. století, kdy Radešín měl chvíli až přes 700 obyvatel. Z toho důvodu byla postavena škola a od roku 1911 se v ní vyučovalo. V první světové válce muselo narukovat několik desítek mužů do armády. Jejich památku oslavuje pomník padlých. Po druhé světové válce ovšem došlo postupnému úbytku obyvatel. V obcích se tak za První republiky snadno uživilo několik prodejen všeho druhu včetně několika hostinců.\n\nPo únoru 1948 celou dobu komunismu ovšem došlo k postupného úbytku obyvatel. Za úbytek mohlo jednak vystěhování několika rodin sedláků, a také odchod lidí do měst za lepším bydlením a za prací. Někteří z nich se vrátili zpátky, ale již jen jako chalupáři.\n\nPo revoluci od roku 1990 se pokles obyvatel postupně zastavil a po roce 2000 začal mírně růst. Úbytek obyvatel byl za posledních 60 let více jak dvojnásobný (z 600 na 250). Ve skutečnosti je počet obyvatel vyšší, vliv na to má fakt, že v Radešíně žije až 20% obyvatel bez přihlášení k trvalému pobytu.\n\nPočet domů se také měnil, přes dvacet čísel popisných dnes již neexistuje. V Radešíně se můžeme setkat s velmi chaotickým číslování domů, je časté, že dvě sousední čísla jsou na opačných stranách vesnice.\n\nV obci je obchod s potravinami a hostinec. Druhý hostinec U Bradáčů je na návsi. V budově bývalé školy je dnes provozována truhlářská dílna, zabývající se renovací nábytku. V současné době je zde i kadeřnictví. Působí zde několik soukromých farem, které obhospodařují převážnou část polí v okolí. Je zde několik živnostníků, zbylí lidé dojíždějí za prací do firem na Roudnicku nebo Slánsku.\n\nRadešín má kompletní vybavení veřejnými sítěmi. Naproti tomu Radešínek má pouze elektřinu, která je přivedena ze sousedního středočeského Hospozínku. S ostatními sítěmi z důvodu malého počtu domů se nepočítá.\n\nElektrifikace obce proběhla ve 20. letech 20. století. Při výstavbě sušárny v zemědělském areálu na konci šedesátých let bylo nutné posílit elektřinu a byla postavena druhá trafostanice, která rozvádí proud do východní části vesnice. Ještě za socialismu byly rozvody proudu umístěny pod zem. Elektrifikováno je 100% obyvatel.\n\nNa počátku padesátých let byla vybudována hlavně v okolí návsi dešťová kanalizace. Obyvatele k tomu vedly již neúnosné problémy s podzemní vodou, díky níž byla náves velmi zamokřená a několikrát dokonce i zaplavena při přívalových deštích. Bylo také prohloubeno koryto strouhy a zvětšena odtoková roura ze Selského rybníka. Část Radešína okolo statku Kinských byla dešťovou kanalizací odvodněna již při výstavbě statku v 2. pol. 19. století a měla funkci, aby odvedla vodu do Panského rybníka.\n\nV roce 1964 byl položen obecní vodovod. Trubky byly původně z azbestocementu, v roce 2010 byla část při stavbě kanalizace vyměněna za plast a v roce 2016 došlo k výměně ve zbylé části obce rovněž s výstavbou kanalizace. Voda je dopravována z úpravny v Brníkově do vodojemu u Martiněvsi a dále do všech místních částí obce Martiněves. Do roku 2014 byla voda jímána v nedalekém Močidelském údolí, postupně ale přestala být nezávadná a byla propojena s vodovodem ve Mšených lázních, což umožnilo využít vodu právě z Brníkova. Vodovod zásobuje 100 % obyvatel.\n\nOd počátku 90. let 20. století byla snaha vybudovat plynofikaci, to se podařilo až v roce 1997.\n\nSplašková kanalizace byla budována ve dvou etapách. První etapa proběhla v roce 2010, kdy byla položena při silnici do Charvatec a postavena jímka. V roce 2016 byla dokončena v celé obci. Splašky jsou gravitačně dopraveny do jímky poblíž Panského rybníka a přečerpávány do Charvatec a dále do ČOV Mšené lázně.\n\nV Radešíně je také rozvedeno telefonní vedení. V části obce bylo v devadesátých letech položeno pod zem.\n\nV roce 2020 se počítá s položením optického kabelu po celé vesnici, každý dům tak bude mít k dispozici vysokorychlostní internetové připojení.\n\nV okolí Radešína prochází také několik vedení nadregionálního významu. Jižně od obce ve vzdálenosti zhruba 2 km prochází ropovody Družba a Ingolstadt z Kralup nad Vltavou do Litvínova, produktovod společnosti Čepro a.s., dálkovod etylénu, dálkový produktovod etylénbenzenu, dále tranzitní plynovody, VVTL DN 700, a VVTL plynovod Hospozín-Čížkovice DN 300, který prochází přímo katastrem obce. V roce 1996 došlo k havárii produktovodu. Únik byl způsoben zloději, kteří navrtali produktovod. Z něj uniklo asi 1 300 000 litrů benzínu Natural. Uniklý benzín vytvořil v místě havárie jezero o rozměrech zhruba 150x50 metrů o hloubce místy až 0,3 m. V důsledku tohoto úniku došlo k masivnímu znečištění zemin a podzemní vody. Velkým nebezpečím při tomto úniku bylo to, že nad jezerem uniklého benzínu došlo k úniku methanu a nedaleko místa havárie bylo elektrické vedení vysokého napětí takže hrozilo nebezpečí výbuchu což by způsobilo vzhledem dalším sítím katastrofu. Náklady na dekontaminaci území zde dosáhly částky 80 mil. Kč.\n\nObcí prochází několik silnic III. třídy. Komunikace jsou v dobrém stavu. V roce 2010 byla rekonstruována silnice na Radešínek, v roce 2014 do Charvatců. Kompletně opravené jsou i všechny krajské i místní komunikace v obci, k čemuž došlo po výstavbě kanalizace v roce 2017.\n\n\n\nDálnice D8 (exit 29) je ve vzdálenosti 9 km. Dálnice D7 (exit 18) je ve vzdálenosti 18 km. Cesta z Radešína na okraj Prahy oběma směry trvá přibližně 30 minut.\n\nDopravní obslužnost autobusy zajišťuje kraj. Je kvalitně zajištěna v pracovních dnech. Jezdí jednak v rámci integrovaného systému Doprava Ústeckého kraje (DÚK) a to linka 687 do Roudnice nad Labem nebo do Loun. Další linka 638 jezdí do Litoměřic. Dále je obec zapojená i do Pražské integrované dopravy (PID). V ní jezdí páteřní linka 650 do Slaného. Odtud je kvalitní návaznost na Prahu a nebo Kladno. Přímými spoji denně v hodinovém intervalu ve špičce a dvouhodinovém mimo ni se tam a zpět lze dopravit do Roudnice nad Labem, Slaného, Litoměřic, některé spoje jedou přímo do Libochovic, Lovosic, Loun a s jedním přestupem i do Prahy, Kladna. Cesta na metro Veleslavín trvá přibližně hodinu.\n\n"}
{"id": "541950", "url": "https://cs.wikipedia.org/wiki?curid=541950", "title": "Brníkov", "text": "Brníkov\n\nBrníkov je vesnice, část obce Mšené-lázně v okrese Litoměřice. Nachází se asi 3,5 km na severozápad od Mšeného. V roce 2009 zde bylo evidováno 133 adres. V roce 2011 zde trvale žilo 212 obyvatel.\n\nBrníkov je také název katastrálního území o rozloze 6,71 km².\n\nPrvní písemná zmínka o vesnici pochází z roku 1372.\n\n\n"}
{"id": "541951", "url": "https://cs.wikipedia.org/wiki?curid=541951", "title": "Ječovice", "text": "Ječovice\n\nJečovice je vesnice, část obce Mšené-lázně v okrese Litoměřice. Nachází se 5 km na západ od Mšeného. V roce 2009 zde bylo evidováno 52 adres. V roce 2011 zde trvale žilo 95 obyvatel.\nJečovice je také název katastrálního území o rozloze 2,47 km.\n\nNejstarší písemná zmínka pochází z roku 1318.\n\n\n"}
{"id": "541952", "url": "https://cs.wikipedia.org/wiki?curid=541952", "title": "Podbradec", "text": "Podbradec\n\nPodbradec je vesnice, část obce Mšené-lázně v okrese Litoměřice. Nachází se 5 km na západ od Mšeného. V roce 2009 zde bylo evidováno 96 adres. V roce 2011 zde trvale žilo 117 obyvatel.\n\nPodbradec je také název katastrálního území o rozloze 5,4 km.\n\nNejstarší písemná zmínka pochází z roku 1392.\n\nNarodil se tu Antonín Zázvorka (1866–1937), sedlák a agrární politik, na počátku 20. století poslanec Českého zemského sněmu a Říšské rady (po určitou dobu místopředseda Říšské rady).\n\n\n"}
{"id": "541953", "url": "https://cs.wikipedia.org/wiki?curid=541953", "title": "Ředhošť", "text": "Ředhošť\n\nŘedhošť je vesnice, část obce Mšené-lázně v okrese Litoměřice. Nachází se asi 3,5 km na západ od Mšeného. V roce 2009 zde bylo evidováno 155 adres. V roce 2011 zde trvale žilo 209 obyvatel. Katastrální území má rozlohu 9,66 km.\n\nNejstarší písemná zmínka pochází z roku 1203.\n\nTato obec je známá hlavně díky trhům, které mají 50letou tradici. Konají se vždy v sobotu a hlavně neděli dopoledne od konce března až do Vánoc. Dá se zde sehnat téměř vše (od zvířat po oblečení). Součástí je i kulturní program. Navštěvuje je až 30 000 lidí.\n\n\n"}
{"id": "541954", "url": "https://cs.wikipedia.org/wiki?curid=541954", "title": "Vrbice (Mšené-lázně)", "text": "Vrbice (Mšené-lázně)\n\nVrbice je část obce Mšené-lázně v okrese Litoměřice. Nachází se na jihozápadě Mšeného. V roce 2009 zde bylo evidováno 131 adres. V roce 2011 zde trvale žilo 219 obyvatel.\n\nVrbice leží v katastrálním území Vrbice u Mšeného-lázní o rozloze 5,29 km.\n\nNejstarší písemná zmínka pochází z roku 1267.\n\n\n"}
{"id": "541955", "url": "https://cs.wikipedia.org/wiki?curid=541955", "title": "Chvalín", "text": "Chvalín\n\nChvalín je vesnice, část obce Nové Dvory v okrese Litoměřice. Nachází se asi 1,5 km na jihovýchod od Nových Dvorů. V roce 2009 zde bylo evidováno 66 adres. V roce 2011 zde trvale žilo 144 obyvatel.\n\nChvalín je také název katastrálního území o rozloze 2,31 km.\n\nNejstarší písemná zmínka pochází z roku 1226.\n\n\n"}
{"id": "541956", "url": "https://cs.wikipedia.org/wiki?curid=541956", "title": "Maškovice", "text": "Maškovice\n\nMaškovice je malá vesnice, část obce Ploskovice v okrese Litoměřice. Nachází se asi 0,5 km na západ od Ploskovic. V roce 2009 zde bylo evidováno 20 adres. V roce 2011 zde trvale žilo 32 obyvatel.\n\nMaškovice je také název katastrálního území o rozloze 1,61 km.\n\nNejstarší písemná zmínka pochází z roku 1346.\n\n\n"}
{"id": "541957", "url": "https://cs.wikipedia.org/wiki?curid=541957", "title": "Starý Mlýnec", "text": "Starý Mlýnec\n\nStarý Mlýnec je místní část obce Ploskovice v okrese Litoměřice. Nachází se asi 4 km na severovýchod od Ploskovic. V roce 2011 zde trvale žilo 23 obyvatel a v roce 2017 bylo evidováno 28 adres.\n\nStarý Mlýnec leží v katastrálním území Vinné o výměře 2,52 km².\n\nPrvní zmínka se objevuje již v roce 993 v zakládací listině Břevnovského kláštera, ale oficiálně potvrzená existence je až roku 1115. Jde tedy o jednu z nejstarších osad býčkovického panství. V roce 1654 zde byli tři sedláci, dvě chalupy, krčma a mlýn. V roce 1833 zde stálo čtrnáct čísel popisných, ve který žilo 81 obyvatel. Převládala žitná a pšeničná pole, sadařství a chmelařství.\n"}
{"id": "541958", "url": "https://cs.wikipedia.org/wiki?curid=541958", "title": "Těchobuzice", "text": "Těchobuzice\n\nTěchobuzice je malá vesnice, část obce Ploskovice v okrese Litoměřice. Nachází se asi 1,5 km na sever od Ploskovic. V roce 2009 zde bylo evidováno 24 adres. V roce 2011 zde trvale žilo 60 obyvatel.\n\nTěchobuzice je také název katastrálního území o rozloze 1,91 km.\n\nNejstarší písemná zmínka pochází z roku 1397.\n\n\n"}
{"id": "541959", "url": "https://cs.wikipedia.org/wiki?curid=541959", "title": "Vinné (Ploskovice)", "text": "Vinné (Ploskovice)\n\nVinné je malá vesnice, část obce Ploskovice v okrese Litoměřice. Nachází se asi 3 km na sever od Ploskovic. V roce 2009 zde bylo evidováno 44 adres. V roce 2011 zde trvale žilo 40 obyvatel. Půdorys vesnice má návesní dispozici, ale volný prostor mezi původními pěti až sedmi usedlostmi byl vyplněn chalupnickou a rekreační zástavbou.\n\nVinné je také název katastrálního území o rozloze 2,52 km². V katastrálním území Vinné leží i Starý Mlýnec.\n\nPrvní písemná zmínka o vesnici z roku 1115 se nachází ve falzu zakládací listiny kladrubského kláštera z počátku třináctého století. Další zmínka je až z roku 1404, kdy je uváděn Bušek z Vinné jako svědek na listině bratrů Václava a Záviše Jarpiců. Je pravděpodobné, že mu patřila jen část vesnice a zbývající část stále spravovala církevní vrchnost. Roku 1344 na zdejším panském sídle sídlil Křišťan ze Žernosek. Jeho stejnojmenný syn sídlil v Dobkovičkách, ale roku 1404 koupil Vinné a o pět let později část platu z Vinného prodal litoměřickému klášteru svatého Jakuba. Z roku 1410 pochází první zmínka o zdejším dvoře. Ve vsi však stála také tvrz zmíněná poprvé roku 1413, když Křišťan prodával další část platu Zdeňkovi z Vchynic.\n\nKřišťan ze Žernosek stál během husitských válek na straně Jana Žižky, kterému údajně dělal průvodce po Litoměřicku. Po roce 1423 se již v písemných pramenech neobjevil. Vlastníkem vesnice se stal Křišťanův syn Křišťánek ze Žernosek, který zemřel roku 1456 nebo 1457. Majetek po jeho smrti připadl vdově Žofii. Tvrz ve vsi někdy v té době zanikla a nepodařilo se určit, kde stávala. Další zprávy o vesnici se nedochovaly až do roku 1575, kdy se stala součástí ploskovického panství.\n\nPamátkově chráněný dům čp. 1 pochází z počátku devatenáctého století. Skládá se z roubené a hrázděné části. Má sedlovou střechu s chmelovými vikýři. Světnice je obkročena podstávkou. Patro střední a zadní část domu je přístupné po nádvorní pavlači.\n\n"}
{"id": "541960", "url": "https://cs.wikipedia.org/wiki?curid=541960", "title": "Děkovka", "text": "Děkovka\n\nDěkovka je malá vesnice, část obce Podsedice v okrese Litoměřice. Nachází se asi 3,5 km na severozápad od Podsedic. V roce 2009 zde bylo evidováno 16 adres. V roce 2011 zde trvale žilo 20 obyvatel. Děkovka je také název katastrálního území o rozloze 2,13 km².\n\nPrvní písemná zmínka o vesnici pochází z roku 1450, kdy ji spolu s Oltáříkem a Chrášťany zastavil husitský hejtman Jakoubek z Vřesovic se svým synem Janem za 300 kop grošů Janovi z Polenska. Svým půdorysem patrným z mapy stabilního katastru z roku 1843 vesnice patřila mezi lánové vsi a spadá do poslední vlny kolonizace Českého středohoří na konci čtrnáctého století.\n\n\n"}
{"id": "541961", "url": "https://cs.wikipedia.org/wiki?curid=541961", "title": "Chrášťany (Podsedice)", "text": "Chrášťany (Podsedice)\n\nChrášťany jsou vesnice, část obce Podsedice v okrese Litoměřice. Nachází se na jjv. svazích Českého středohoří asi dva kilometry na severozápad od Podsedic. Ve vesničce je malá kaple z roku 1825. Vede tudy silnice I/15. V roce 2009 zde bylo evidováno 117 adres. V roce 2011 zde trvale žilo 168 obyvatel.\n\nChrášťany leží v katastrálním území Chrášťany u Dřemčic o rozloze 5,37 km².\n\nPrvní písemná zmínka o vesnici pochází z roku 1450, kdy ji spolu s Oltáříkem a Děkovkou zastavil husitský hejtman Jakoubek z Vřesovic se svým synem Janem za 300 kop grošů Janovi z Polenska. Svým půdorysem patrným z mapy stabilního katastru z roku 1843 vesnice patří mezi vsi s návesní dispozicí.\n\n\n\n"}
{"id": "541962", "url": "https://cs.wikipedia.org/wiki?curid=541962", "title": "Obřice", "text": "Obřice\n\nObřice je malá vesnice, část obce Podsedice v okrese Litoměřice. Nachází na okraji Českého středohoří, při jihozápadním úpatí zčásti odtěženého kopce Vršetín, asi 1,5 km na sever od Podsedic. V roce 2009 zde bylo evidováno 19 adres. V roce 2011 zde trvale žilo 24 obyvatel.\n\nObřice je také název katastrálního území o rozloze 1,03 km².\n\nNejstarší písemná zmínka pochází z roku 1404.\n\n\n"}
{"id": "541963", "url": "https://cs.wikipedia.org/wiki?curid=541963", "title": "Pnětluky (Podsedice)", "text": "Pnětluky (Podsedice)\n\nPnětluky jsou malá vesnice, část obce Podsedice v okrese Litoměřice. Nachází se na jjv. svazích Českého středohoří, pod vrchem Plešivec (477 m), asi 2,5 km na sever od Podsedic. V roce 2009 zde bylo evidováno 38 adres. V roce 2011 zde trvale žilo 59 obyvatel. Pnětluky leží v katastrálním území \"Pnětluky u Podsedic\" o rozloze 1,04 km².\n\nPrvní písemná zmínka o Pnětlukách pochází z roku 1376, kdy vesnice patřila Buškovi z Frýdlantu.\n\n\n"}
{"id": "541965", "url": "https://cs.wikipedia.org/wiki?curid=541965", "title": "Encovany", "text": "Encovany\n\nEncovany jsou vesnice, část obce Polepy v okrese Litoměřice. Nachází se asi 2 km na severozápad od Polep. V roce 2009 zde bylo evidováno 77 adres. V roce 2011 zde trvale žilo 171 obyvatel.\n\nEncovany je také název katastrálního území o rozloze 5,34 km².\n\nNejstarší písemná zmínka pochází z roku 1269.\n\n\n\n"}
{"id": "541966", "url": "https://cs.wikipedia.org/wiki?curid=541966", "title": "Libínky", "text": "Libínky\n\nLibínky je malá vesnice, část obce Polepy v okrese Litoměřice. Nachází se asi 2,5 km na severovýchod od Polep. Prochází zde silnice II/240. V roce 2009 zde bylo evidováno 49 adres. V roce 2011 zde trvale žilo 127 obyvatel. Jejich součástí je také místní část Trnová.\n\nLibínky je také název katastrálního území o rozloze 0,85 km². Část obce sestává ze dvou základních sídelních jednotek: vlastních Libínek a v jejich jihozápadním sousedství situované vesničky Trnová (ta leží v katastrálním území \"Trnová u Polep\" o rozloze 1,88 km²).\n\nNejstarší písemná zmínka pochází z roku 1419.\n\n\n"}
{"id": "541967", "url": "https://cs.wikipedia.org/wiki?curid=541967", "title": "Okna (Polepy)", "text": "Okna (Polepy)\n\nOkna jsou malá vesnice, část obce Polepy v okrese Litoměřice. Nachází se asi 2 km na západ od Polep. Prochází zde silnice II/261. V roce 2009 zde bylo evidováno 42 adres. V roce 2011 zde trvale žilo 80 obyvatel.\n\nOkna leží v katastrálním území Okna u Polep o rozloze 1,32 km².\n\nNejstarší písemná zmínka pochází z roku 1390.\n\nV hospodářském areálu severně od návsi se dochoval silně přestavěný okenský zámek. Postaven byl na počátku osmnáctého století, ale po roce 1773 byl upraven k hospodářským účelům.\n\n"}
{"id": "541968", "url": "https://cs.wikipedia.org/wiki?curid=541968", "title": "Třebutičky", "text": "Třebutičky\n\nTřebutičky je malá vesnice, část obce Polepy v okrese Litoměřice. Nachází se asi 3,5 km na sever od Polep. V roce 2009 zde bylo evidováno 25 adres. V roce 2011 zde trvale žilo šest obyvatel.\n\nTřebutičky je také název katastrálního území o rozloze 1,61 km².\n\nNejstarší písemná zmínka pochází z roku 1384.\n\n\n"}
{"id": "541969", "url": "https://cs.wikipedia.org/wiki?curid=541969", "title": "Podlusky", "text": "Podlusky\n\nPodlusky je velká vesnice, část města Roudnice nad Labem v okrese Litoměřice. Nachází se asi 2 km na západ od Roudnice nad Labem. V roce 2009 zde bylo evidováno 365 adres. V roce 2011 zde trvale žilo 926 obyvatel.\n\nPodlusky je také název katastrálního území o rozloze 2,81 km.\n\nNejstarší písemná zmínka pochází z roku 1338.\n\n"}
{"id": "541971", "url": "https://cs.wikipedia.org/wiki?curid=541971", "title": "Křešov", "text": "Křešov\n\nKřešov je malá vesnice, část obce Snědovice v okrese Litoměřice. Nachází se asi 1 km na jihovýchod od Snědovic. V roce 2009 zde bylo evidováno 35 adres. V roce 2011 zde trvale žilo 53 obyvatel.\n\nKřešov je také název katastrálního území o rozloze 2,4 km².\n\nPrvní písemná zmínka o vesnici pochází z roku 1318, kdy patřila vladykům Petru a Stanislavovi z Křešova. Roku 1401 byl majitelem Kuneš z Křešova, kterému od roku 1405 patřila také část Račiněvsi. Za porušování zemských zákonů a míru mu byl v roce 1412 Křešov s tvrzí a dvorem zkonfiskován, a postoupen Václavu z Račiněvsi. Od patnáctého století vesnice patřila k snědovickému panství. Tvrz zmiňovaná ještě v roce 1546 beze zbytku zanikla během třicetileté války.\n\nŽil zde a působil politik Karl Ungermann (1852–1915), starosta Křešova, okresní starosta a na počátku 20. století i poslanec Českého zemského sněmu.\n"}
{"id": "541972", "url": "https://cs.wikipedia.org/wiki?curid=541972", "title": "Mošnice", "text": "Mošnice\n\nMošnice je malá vesnice, část obce Snědovice v okrese Litoměřice. Nachází se asi 5,5 km na severovýchod od Snědovic. V roce 2009 zde bylo evidováno 20 adres. V roce 2011 zde trvale žili čtyři obyvatelé.\n\nMošnice je také název katastrálního území o rozloze 2,3 km².\n\nNejstarší písemná zmínka pochází z roku 1390.\n\n\n"}
{"id": "541973", "url": "https://cs.wikipedia.org/wiki?curid=541973", "title": "Strachaly", "text": "Strachaly\n\nStrachaly jsou vesnice, část obce Snědovice v okrese Litoměřice. Nachází se asi 3 km na severovýchod od Snědovic. V roce 2009 zde bylo evidováno 81 adres. V roce 2011 zde trvale žilo 84 obyvatel.\n\nStrachaly je také název katastrálního území o rozloze 2,93 km.\n\nNejstarší písemná zmínka pochází z roku 1390.\n\n\n"}
{"id": "541974", "url": "https://cs.wikipedia.org/wiki?curid=541974", "title": "Střížovice (Snědovice)", "text": "Střížovice (Snědovice)\n\nStřížovice (německy \"Strizowitz\") je vesnice, část obce Snědovice v okrese Litoměřice. Nachází se asi 1,5 km na sever od Snědovic. V roce 2009 zde bylo evidováno 51 adres. V roce 2011 zde trvale žilo 99 obyvatel.\n\nStřížovice leží v katastrálním území Střížovice u Snědovic o rozloze 3,83 km.\n\nNejstarší písemná zmínka pochází z roku 1276.\n\n\n\n"}
{"id": "541975", "url": "https://cs.wikipedia.org/wiki?curid=541975", "title": "Sukorady (Snědovice)", "text": "Sukorady (Snědovice)\n\nSukorady je vesnice, část obce Snědovice v okrese Litoměřice. Nachází se asi 4,5 km na severovýchod od Snědovic. Prochází zde silnice II/269. V roce 2009 zde bylo evidováno 55 adres. V roce 2011 zde trvale žilo 141 obyvatel.\n\nSukorady je také název katastrálního území o rozloze 4,34 km.\n\nNejstarší písemná zmínka pochází z roku 1394.\n\n\n\n"}
{"id": "541976", "url": "https://cs.wikipedia.org/wiki?curid=541976", "title": "Velký Hubenov", "text": "Velký Hubenov\n\nVelký Hubenov je vesnice, část obce Snědovice v okrese Litoměřice. Nachází se asi 3 km na sever od Snědovic. Prochází zde silnice II/269. V roce 2009 zde bylo evidováno 58 adres. V roce 2011 zde trvale žilo 72 obyvatel.\n\nVelký Hubenov je také název katastrálního území o rozloze 5,92 km.\n\nNejstarší písemná zmínka pochází z roku 1390.\n\n\n"}
{"id": "541977", "url": "https://cs.wikipedia.org/wiki?curid=541977", "title": "Straškov", "text": "Straškov\n\nStraškov je severní část obce Straškov-Vodochody v okrese Litoměřice. Prochází tudy železniční trať Roudnice nad Labem – Zlonice, železniční trať Vraňany–Libochovice a silnice II/608. V roce 2009 zde bylo evidováno 213 adres. V roce 2011 zde trvale žilo 598 obyvatel.\n\nStraškov je také název katastrálního území o rozloze 4,29 km.\n\nObec Straškov nemá tak jasně doloženou tisíciletou historii, ale lze předpokládat, že je jako Vodochody jednou z nejstarších obcí. Díky farnosti a od roku 1865 i zřízení školy byl Straškov přirozeným centrem pro sousední obce.\nPůvod názvu obce není zcela doložený,ale pověst vypraví,že vznikla za vlády knížete Václava.Ve chvíli,kdy kníže projížděl místy,kde se nyní Straškov nachází,jeho kůn začal napadat na jednu nohu.Poručil tedy svému kováři \"sraž kov\".Jenže to bylo stále horší a proto mu posléze poručil \"vraž kov\". Podle toho snad vznikly názvy dvou sousedních obcí Straškov a Vražkov. Nejstarší doložená písemná zmínka pochází z roku 1271.\n\nV souvislosti se Straškovem se připomíná v knize Antonína Profouse Místní jména v Čechách vladycký rod Strašků ze Straškova, a to jakýsi Wenczeslai Strasskonis curia sua in Strasskoua, a to v roce 1271. Později,roku 1338,se tento rod připomíná v souvislosti se pří kláštera Zbraslavského a sv. Jiří na Pražském Hradě, kde je uváděn jako svědek Hynko Niemecz de Strasskow sive de Wodochod. Rod měl propachtovanou i část vesnice Vodochody, a sice tři stavení a pět poddaných. O vesnici se dělil s rodem vladyků z Žižic. Za dob husitských válek rod opustil svoji tvrz a pro svoje katolické vyznáni se uchýlil do Rakous. Později se osobou Maximiliána Albrechta von Strasskow vrátil rod do Čech, kde jeho příslušníci žijí doposud.\n\nKostel svatého Václava je gotická stavba z druhé poloviny 14. století, upravená barokně ve století 18. Jednolodní orientovaná stavba s odsazeným polygonálně uzavřeným presbytářem, předsíní v ose západního průčelí a štíhlou věžicí v severozápadním koutě lodi. Vnější vzhled je převážně dílem barokní přestavby (okna lodi a presbytáře, západní štít, lisenami členěná omítka), na gotický původ upomíná především věžice se dvěma patry hrotitých oken (horní s kružbami) a nárožími, armovanými tesanými kvádry, dále mohutné opěráky presbytáře. Ten je sklenut křížovou klenbou s šestipaprsčitým závěrem s figurálními konzolami. V severní stěně je umístěn gotický sanktuářík a erbový náhrobek ze 16. století. Loď je plochostropá s hudební kruchtou u západní stěny. Vnitřní zařízení je převážně pseudoslohové z počátku 20. století.\n\nKostel obklopuje bývalý hřbitov. Z centra obce k němu vede kamenné schodiště, dvě shodné vstupní brány se otevírají k jihu (na zmíněné schodiště) a k východu (na cestu k vrcholu návrší se zvonicí). Obě brány jsou barokní, s trojúhelníkovým vyvrcholením a nikami po stranách vchodu, v pokročilém stádiu rozpadu. Samotný hřbitov je silně zarostlý, s torsy několika honosných náhrobků z 19. a 20. století.\n\nZvonice ve Straškově je představitelkou téměř bezvěžového provedení obdobných staveb. Poměr výška – šířka stěn je prakticky 1 : 1. Přízemí je zvenčí nepřístupné, do zvonového patra se vchází po vnějším schodišti od jihu. V ose každé ze čtyř stěn se zvonové patro otevírá oknem se stlačeným obloukovým záklenkem, fasády jsou zcela hladké. Zvonici kryje nízká stanová střecha s pálenou krytinou.\n\n"}
{"id": "541979", "url": "https://cs.wikipedia.org/wiki?curid=541979", "title": "Vodochody (Straškov-Vodochody)", "text": "Vodochody (Straškov-Vodochody)\n\nVodochody je jižní část obce Straškov-Vodochody v okrese Litoměřice. V roce 2009 zde bylo evidováno 147 adres. V roce 2011 zde trvale žilo 447 obyvatel.\n\nVodochody je také název katastrálního území o rozloze 4,15 km.\n\nNení jisté, zdali je název Vodochody původní, ale vyskytuje se již v 10. století, z té doby totiž pochází první písemná zmínka o obci Vodochody, kdy v roce 999 český kníže Boleslav II. daroval právě založenému Ostrovskému klášteru rozsáhlou krajinu s vesnicemi, lesy i lidem. Mezi několika jmenovanými obcemi byly jmenovány i Vodochody. Tento dar potvrdil i jeho syn Boleslav III. Ve 12. a 14. století patřily Vodochody panství biskupa pražského. V roce 1294 je koupil biskup Tobiáš a přiřadil je k Roudnici. Stejně jako obce v okolí byly i Vodochody rozděleny na více částí, patřících různým vrchnostem. Ve 13. století připomínají se vladykové z Vodochod. Začátkem 14. století byl majitelem Jakub ze Žižic s vladyky na Straškově. Ten měl tři syny a jednu dceru, jimž majetek odkázal. Synové se jmenovali: Jan z Ledčic, Nácek ze Straškova a Ješek z Vražkova. Dcera měla za manžela Hostíka z Vodochod, komorníka pražského biskupa Jana IV. Kolem roku 1570 byl majitelem Jaroslav Berkovský z Benze a na Vodochodech. V roce 1577 patřily Vodochody Vilému z Rozenberka, jako součást panství roudnického.\n\nV roce 1619 si občané z Vodochod stěžovali, že je hejtman sužuje kvůli náboženství, což prý je zcela zřejmě proti Majestátu Rudolfa (vydanému 1609). Občané z Vodochod byli náboženství českobratrského. V téže době patřila část Vodochod Alžbětě Zapské ze Šlivic. Roku 1619 je koupil Bohuchval Valkoun z Adlaru, protože Alžbeta Zapská byla zapletena ve vzpouře proti Ferdinandu II., Valkoun z Adlaru prodal Vodochody klášteru Máří Magdaleny na Újezdě a ten je postoupil Václavu Eugenovi z Lobkovic.\n\nV roce 1834 byl rychtářem ve Vodochodech Jan Krejza. Z toho roku zachovala se jména sousedů: Ant. Procházka, Matej Jiránek, František Vykuka, Václav Pšenicka, Václav Materna. Z Vodochod chodily děti do Straškova do školy, která byla vystavena roku 1865; předtím docházely do Račiněvsi, kde byla pošta pro Vodochody.\n\nVe Vodochodech pramení potok Čepel, jehož hlavní pramen je v severovýchodním cípu obce, kde tvoří velkou vyzděnou studánku. Pověst vypráví, že v studánce na prameni je mohutný balvan. Kdyby se kámen nějakým způsobem uvolnil, vyvalilo by se tolik vody, že by zaplavila celou krajinu. Obyvatelé tvrdí, že za starších dob hrnuly se obcí v době dešťů nebo tání spousty vod. A od tohoto prý má obec své jméno – voda chodí – Vodochody. Těžko se dá tento výklad uhájiti, jisto však je, že jméno jest od slova „voda“ utvořeno.\n\nVe Vodochodech se 28. listopadu 1911 narodil Václav Renč, český básník, dramatik a překladatel, který byl představitelem katolického ruralismu.\n\n"}
{"id": "541980", "url": "https://cs.wikipedia.org/wiki?curid=541980", "title": "České Kopisty", "text": "České Kopisty\n\nČeské Kopisty () je vesnice, část města Terezín v okrese Litoměřice. Nachází se asi 2 km na severovýchod od Terezína. V roce 2009 zde bylo evidováno 217 adres. V roce 2011 zde trvale žilo 520 obyvatel.\n\nČeské Kopisty je také název katastrálního území o rozloze 2,97 km.\n\nNejstarší písemná zmínka pochází z roku 1229.\n\n\n"}
{"id": "541981", "url": "https://cs.wikipedia.org/wiki?curid=541981", "title": "Nové Kopisty", "text": "Nové Kopisty\n\nNové Kopisty (dříve Německé Kopisty, ) je zemědělská vesnice, úředně součást města Terezín v okrese Litoměřice. Nachází se asi 2,5 km na západ od Terezína. Prochází tudy železniční trať Kralupy nad Vltavou - Děčín se stejnojmennou železniční zastávkou. V roce 2009 zde bylo evidováno 197 adres. V roce 2011 zde trvale žilo 390 obyvatel.\n\nObec leží na východ od okresní silnice, vedoucí z Keblic a ústící do státní silnice z Lovosic do Terezína; z okresní silnice odbočuje jiná, přímo do Terezína vedoucí. Z vesnice vedlo 7 obecních cest. Poli obklopená obec se nachází mezi dálnicí D8 (cca 3 km) a bývalou státní silnicí E55 (cca 1 km). Průměrná výška nad mořem je 149 m.\n\nNové Kopisty je také název katastrálního území o rozloze 3,17 km.\n\nNálezy archeologické svědčí o prastarém osídlení. Poprvé se jméno obce připomíná v darovací listině královny Gertrudy v roce 1141, její jméno se objevuje i v náhradní donační listině krále Přemysla I. z roku 1226.\n\nObec Kopisty měla původně dvě části ležící podél klikatícího se a po povodních často se měnícího koryta řeky Ohře. Naposledy samovolně změnila Ohře své koryto poLpovodních v roce 1762.  K oddělení místopisných názvů na České a Německé Kopisty došlo až v XV. století (Německé Kopisty) stávaly na levém břehu asi v místech nynějšího východu z Terezína k Litoměřicům (bývalá Litoměřická brána). České Kopisty stávaly na pravém břehu Ohře blíže k řece Labi. Názvu Německé Kopisty se obci dostalo zřejmě proto, že Doksanský klášter pronajímal svůj dvůr v obci převážně německým nájemcům, nikoliv, že by v obci převažovalo německé obyvatelstvo, to v XV. století nepřevažovalo ani v blízkých Litoměřicích. V roce 1756 byly bývalé Německé Kopisty (stejně jako původní Travčice) stojící více východním směrem bourány. Císař Josef II. na místě zbourané obce v roce 1780 založil nynější Terezín, a novou pevnost pojmenoval po své matce Marii Terezi. V roce 1781 tak byli pozemky původních obyvatel císařem vykoupeny a obyvatelé Německých Kopist přestěhováni  na místo nové, kde stojí dodnes obec Nové Kopisty. Základní kámen byl položen 12. dubna 1781 a na novém místě vznikla obec s původním názvem Německé Kopisty s 26 popisnými čísly. V roce 1884 je v obci již 63 domů a 405 obyvatel. Při sčítání lidu v roce 1901 obec eviduje další nárůst na 541 obyvatel. V roce 1883 byl v obci zřízen Sbor dobrovolných hasičů. V roce 1910 Dělnická tělovýchovná jednota DTJ a v roce 1921 Tělovýchovná jednota Sokol.\n\nPři Prusko-Rakouské válce v roce 1866 byla obec obsazena pruským vojskem. Z terezínské pevnosti byla obec 8. června 1866 ostřelována, raněn ani usmrcen nebyl nikdo. Ve zdi domu číslo 4 byla pak zazděna dělová koule, vystřelená z Terezína proti Prusům. V průběhu první světové války bylo z obce odvedeno 73 mladých mužů, 20 jich útrapám války podlehlo a tři byli prohlášeni za nezvěstné. Pomník obětem Velké války byl na místním hřbitově slavnostně odhalen až v červenci roku 1926. U příležitosti 150. výročí přesídlení vesnice byla v roce 1931 v obci slavnostně otevřena pětitřídní obecná škola.\n\nZa druhé světové války byla ryze česká obec přímo na hranici protektorátu. Po válce se revoluční národní výbor na své schůzi dne 10. května 1945 rozhodl změnit název obce z „Německé Kopisty“ na „Nové Kopisty“. Od tohoto data je nového názvu trvale používáno, i když k úřednímu potvrzení došlo mnohem později – v roce 1947.\n\nDne 1. října 1952 bylo v obci založeno jednotné zemědělské družstvo, dnes působící pod názvem Agrokomplex Bohušovice. K 1. červnu 1980 došlo v rámci integrace národních výborů ke sloučení obce Nové Kopisty s městem Terezín, obec tím přišla o svou samostatnost.\n\nV novodobé historii se jméno Nových Kopist objevuje zejména ve spojení s tragickou noční železniční nehodou dne 10. listopadu 1989 nebo s ničivými povodněmi z 16. srpna 2002 a povodněmi z 5. června 2013, kdy v obou případech nevydržely provizorní hliněné hráze mezi Terezínem, Bohušovicemi nad Ohří a Novými Kopisty a zvýšeným Labem od Litoměřic protiproudně plněná Ohře prostřednictvím svého bývalého historického koryta zatopila obec. Voda se zde rozlila i za násep hlavní železniční tratě Praha - Vraňany - Děčín.\n\n\n"}
{"id": "541982", "url": "https://cs.wikipedia.org/wiki?curid=541982", "title": "Nučničky", "text": "Nučničky\n\nNučničky je vesnice, část obce Travčice v okrese Litoměřice. Nachází se asi 2 km na východ od Travčic. V roce 2009 zde bylo evidováno 57 adres. V roce 2011 zde trvale žilo 78 obyvatel.\n\nNučničky je také název katastrálního území o rozloze 4,26 km.\n\nNejstarší písemná zmínka pochází z roku 1057.\n\n"}
{"id": "541983", "url": "https://cs.wikipedia.org/wiki?curid=541983", "title": "Podviní", "text": "Podviní\n\nPodviní je vesnice, část obce Trnovany v okrese Litoměřice. Nachází se asi 1 km na sever od Trnovan. V roce 2009 zde bylo evidováno 76 adres. V roce 2011 zde trvale žilo 234 obyvatel.\n\nPodviní leží v katastrálním území Trnovany u Litoměřic o výměře 3,04 km.\n\nNejstarší písemná zmínka pochází z roku 1057.\n\n\n"}
{"id": "541984", "url": "https://cs.wikipedia.org/wiki?curid=541984", "title": "Kocourov (Třebenice)", "text": "Kocourov (Třebenice)\n\nKocourov je malá vesnice, část města Třebenice v okrese Litoměřice. Nachází se asi 6,5 km na severozápad od Třebenic, při jihovýchodním úpatí vrchu Lhota. Severovýchodně od Kocourova se zvedá Ostrý se zříceninou hradu, východojihovýchodním směrem od vsi leží pahorek Vinička. V roce 2009 zde bylo evidováno 15 adres. V roce 2011 zde trvale žilo 45 obyvatel.\n\nKocourov leží v katastrálním území Kocourov u Medvědic o rozloze 2,4 km.\n\nNejstarší písemná zmínka pochází z roku 1548.\n\n\n"}
{"id": "541985", "url": "https://cs.wikipedia.org/wiki?curid=541985", "title": "Kololeč", "text": "Kololeč\n\nKololeč je malá vesnice, část města Třebenice v okrese Litoměřice. Nachází se asi 1 km na západ od Třebenic. V roce 2009 zde bylo evidováno 38 adres. V roce 2011 zde trvale žilo 81 obyvatel.\n\nKololeč je také název katastrálního území o rozloze 1,04 km.\n\nNejstarší písemná zmínka pochází z roku 1436.\n\nNarodil se tu Erhard Lipka (1863–1916), rakouský a český pedagog a politik německé národnosti, na počátku 20. století poslanec Českého zemského sněmu a Říšské rady.\n\n"}
{"id": "541986", "url": "https://cs.wikipedia.org/wiki?curid=541986", "title": "Lhota (Třebenice)", "text": "Lhota (Třebenice)\n\nLhota je malá vesnice, část města Třebenice v okrese Litoměřice. Nachází se asi 7 km na severozápad od Třebenic, v údolí horního toku potoka Modly, obklopeném kopci Líšeň, Pákova hora, Setenka a Lipská hora. V roce 2009 zde bylo evidováno 22 adres. V roce 2011 zde trvale žilo 39 obyvatel.\n\nLhota leží v katastrálním území Lhota u Medvědic o rozloze 1,17 km².\n\nPrvní písemná zmínka o vesnici pochází z roku 1407, kdy patřila Rydkéřovi ze Skalky. Svým půdorysem patrným z mapy stabilního katastru z roku 1843 vesnice patří mezi vsi s návesní dispozicí a její domy obklopují obdélnou náves. Charakter vesnice tak odpovídá poslední kolonizační vlně Českého středohoří na konci čtrnáctého století.\n\n"}
{"id": "541987", "url": "https://cs.wikipedia.org/wiki?curid=541987", "title": "Lipá", "text": "Lipá\n\nLipá () je malá vesnice, část města Třebenice v okrese Litoměřice. Nachází se asi 6 km na severozápad od Třebenic, v široké kotlině uvnitř Českého středohoří, při východním úpatí Lipská hory. V roce 2009 zde bylo evidováno 22 adres. V roce 2011 zde trvale žilo 17 obyvatel.\n\nLipá leží v katastrálním území Mrsklesy o výměře 3,24 km².\n\nPrvní písemná zmínka o vesnici pochází z roku 1352 a nachází se v registru papežských desátků. Tehdy byla rozdělena mezi rod Vchynských a vlastníky blízkého hradu Skalka. Majitelé společně vykonávali patronátní právo ke zdejšímu kostelu. Podle mapy stabilního katastru z roku 1843 měla návesní dispozici typickou pro přelom třináctého a čtrnáctého století.\n\n\n"}
{"id": "541988", "url": "https://cs.wikipedia.org/wiki?curid=541988", "title": "Medvědice (Třebenice)", "text": "Medvědice (Třebenice)\n\nMedvědice jsou vesnice, část města Třebenice v okrese Litoměřice. Nachází se asi 6,5 km na severozápad od Třebenic, při severovýchodním úpatí Lipské hory. V roce 2009 zde bylo evidováno 62 adres. V roce 2011 zde trvale žilo 104 obyvatel.\n\nMedvědice je také název katastrálního území o rozloze 4,08 km².\n\nJméno vesnice je odvozeno přivlastňovací příponou z osobního jména Medvědík ve významu Medvědíkův dvůr. V historických pramenech se název objevuje ve tvarech: de Medwediz (1209), de Medeweditsch (1251), de Medewitz (1276), de Medwedycze (1327), Medwyedicz (1352), Nedwyedicz (1369), in Medwyedicz (1397), de Nedwiedicze (1420), in Medwyedicz (1427), v Nedvědíči (1522), Nedwedicž (1603), Nedwieticz (1787) a Nedweditsch nebo Nedwedič (1833).\n\nPrvní písemná zmínka o vesnici pochází z roku 1209 a objevuje se v přídomku Martina z Medvědic, který je uveden jako svědek na falzu listiny vydané biskupem Danielem II. oseckému klášteru. Přestože se jedná o falzum, je pravděpodobné, že Medvědice existovaly již na konci dvanáctého století. I další zmínky se objevují jen v přídomcích. Listiny z let 1250 a 1251 uvádí přídomky Drslava a podruhé Drslava a Lva z Medvědic. V roce 1307 jsou takto připomínáni ještě bratři Protivec a Chotěbor z Vchynic a Medvědic.\n\nZ roku 1352 pochází první zmínka o medvědickém kostelu. Z rozdělení patronátního práva k němu vyplývá, že roku 1364 byla vesnice rozdělena mezi tři majitele. První díl patřil bratrům Václavovi a Buškovi z Čížkovic, druhý měl Prokop z Čížkovic a třetí bratři Ješek a Blahuta. Ješek s Blahutou žili ješte roku 1398. O několik let dříve jsou zmiňováni ještě Lacek Vchynický (1393) a Bohuslav Vchynický (1397). Bohuslav zemřel roku 1401 a jeho majetek získal panovník, který ho převedl na Bohuslavova bratra Smila z Vchynic.\n\nNejspíše v poslední čtvrtině čtrnáctého století byla postavena medvědická tvrz. První zmínka o ní pochází z roku 1404, kdy Janek z Vchynic obdaroval místní kostel svaté Kateřiny ročním platem jedné kopy a čtyř grošů a právy na dům s pozemky ve vsi Staré. V té době byla vesnice rozdělena na dva díly. Část s tvrzí patřila bratrům Janovi a Zikmundovi z Vchynic, zatímco druhou po Smilovi z Vchynic držel Smil Opárenský z Vchynic, který zemřel roku 1417. Janek z Vchynic zemřel dříve než Zikmund, protože v roce 1427 se v Medvědicích kromě Zikmunda uvádí ještě jeho druhý bratr Hynek, který byl poručníkem Jankových dětí. V roce 1439 žil jen Hynkův stejnojmenný syn a Zikmundovy dcery Anežka a Afra. Anežka se provdala za Václava z Račiněvsi, který před rokem 1465 získal spolu se svými syny Zikmundem a Janem druhý díl vesnice. Buď Zikmund, nebo Jan měl tři syny: Byčena, Kryštofa a Balcara, kteří si vesnici rozdělili na tři díly.\n\nBalcar svůj díl přenechal Šebestiánovi z Veitmile, od kterého ji roku 1526 koupil Smil Vliněvský z Vliněvsi. Jeho syn Jindřich svou třetinu prodal Václavu Kaplíři ze Sulevic, který odkoupil i zbývající díly od Jana, Václava, Mikuláše, Jindřicha a Kryštofa z Račiněvsi. Václavův syn Bohuslav Kaplíř roku 1584 nebo 1586 vyměnil medvědické panství s Jiřím starším z Lobkovic za Doubravskou horu. Od něj je roku 1589 koupil Jiří Kamatér Kaplíř ze Sulevic, který Medvědice připojil k milešovskému panství. U něj, až na krátké období v letech 1669–1672, kdy patřila Evě Lidmile Chřepické, rozené Kaplířové ze Sulevic, vesnice už zůstala.\n\n\n"}
{"id": "541989", "url": "https://cs.wikipedia.org/wiki?curid=541989", "title": "Mrsklesy (Třebenice)", "text": "Mrsklesy (Třebenice)\n\nMrsklesy jsou malá vesnice, část města Třebenice v okrese Litoměřice. Nachází se asi 5,5 km na severozápad od Třebenic, v široké kotlině potoka Modly, při jihovýchodním úpatí Lipské hory. V roce 2009 zde bylo evidováno 37 adres. V roce 2011 zde trvale žilo 32 obyvatel.\n\nMrsklesy je také název katastrálního území o rozloze 3,24 km². V katastrálním území Mrsklesy leží i Lipá.\n\nPrvní písemná zmínka o vesnici pochází z roku 1251. Objevuje se v přídomku Petra z Mrskles, který svědčil na listině, v níž Smil z Lichtenburka odkázal část Lovosic za 900 hřiven stříbra klášteru Altzella. Podle mapy stabilního katastru z roku 1873 má vesnice řadovou dispozici, na níž navazuje náves v západní části sídla. Je možné, že propojení dvou typů vesnice vzniklo přeměnou staršího sídla, nebo jako důsledek rozdělení vesnice mezi více vlastníků, k čemuž došlo v patnáctém století.\n\n\n"}
{"id": "541990", "url": "https://cs.wikipedia.org/wiki?curid=541990", "title": "Teplá (Třebenice)", "text": "Teplá (Třebenice)\n\nTeplá () je malá vesnice, část města Třebenice v okrese Litoměřice. Nachází se něco přes 2 km na severozápad od Třebenic, v údolí potoka Modly; její osu představuje silnice, spojující Třebenice s obcí Vlastislav. Na severní straně se k Teplé přimyká osada Dřínek (něm. \"Trschinka\"), s níž vesnice dohromady tvoří jednu místní část. Po levé, východní, straně údolí se nad vesnicí zvedá lesnatý masiv Jezerka (487 m) a Košťál (481 m) se zříceninou hradu Košťálov. Jihozápadně od Teplé se pak vypíná kopec Vršetín (469 m), zčásti odtěžený kamenolomem.\n\nV roce 2009 zde bylo evidováno 38 adres. V roce 2011 zde trvale žilo 72 obyvatel.\n\nTeplá leží v katastrálním území Teplá u Třebenic o rozloze 1,58 km².\n\nNejstarší zmínka o Teplé pochází z roku 1543. V roce 1710 zde došlo k objevení železitého pramene, kterému až do poloviny 19. století připisovány léčebné účinky. Nad pramenem byla zřízena kaplička (původně dřevěná) a do Teplé konávány poutě. V letech 1926–1927 ve vesnici misionářský řád oblátů vybudoval klášter zasvěcený Neposkvrněnému početí Panny Marie, který fungoval do druhé světové války.\n\n\n"}
{"id": "541992", "url": "https://cs.wikipedia.org/wiki?curid=541992", "title": "Blešno (Třebívlice)", "text": "Blešno (Třebívlice)\n\nBlešno je malá vesnice, část obce Třebívlice v okrese Litoměřice. Nachází se asi 2,5 km na sever od Třebívlic. V roce 2009 zde bylo evidováno 21 adres. V roce 2011 zde trvale žilo pět obyvatel.\n\nBlešno leží v katastrálním území Dřemčice o výměře 3,32 km.\n\nPoblíž se nachází Blešenský vrch.\n\nNejstarší písemná zmínka pochází z roku 1226.\n\n\n"}
{"id": "541993", "url": "https://cs.wikipedia.org/wiki?curid=541993", "title": "Dřemčice", "text": "Dřemčice\n\nDřemčice je vesnice, část obce Třebívlice v okrese Litoměřice. Nachází se asi 2 km na severovýchod od Třebívlic. V roce 2009 zde bylo evidováno 75 adres. V roce 2011 zde trvale žilo 120 obyvatel.\n\nDřemčice je také název katastrálního území o rozloze 3,32 km². V katastrálním území Dřemčice leží i Blešno.\n\nNejstarší písemná zmínka pochází z roku 1420.\n\nVe vesnici se u domů čp. 56 a 81 nachází studny, které jsou zdrojem hydrokarbonáto-síranové, vápenato-hořečnaté vody s celkovou mineralizací kolem 1 g.l. Majitel usedlosti čp. 56 ji chtěl roku 1918 stáčet do lahví, ale nedošlo k tomu, a voda se místo toho používala při rýžování granátů. Kvalitnější voda ze studny u domu čp. 81 podle rozboru z rou 1967 obsahovala 3,32 g.l rozpuštěných látek a z toho 1740 mg.l síranových iontů, 567,7 mg.l vápníku, 181,3 mg.l horčíku a 150,7 mg.l chloru.\n\n\n"}
{"id": "541994", "url": "https://cs.wikipedia.org/wiki?curid=541994", "title": "Dřevce", "text": "Dřevce\n\nDřevce je vesnice, část obce Třebívlice v okrese Litoměřice. Nachází se asi 4,5 km na sever od Třebívlic. V roce 2009 zde bylo evidováno 179 adres. V roce 2011 zde trvale žilo 25 obyvatel.\n\nDřevce je také název katastrálního území o rozloze 0,65 km.\n\nNejstarší písemná zmínka pochází z roku 1396.\n"}
{"id": "541995", "url": "https://cs.wikipedia.org/wiki?curid=541995", "title": "Leská", "text": "Leská\n\nLeská je malá vesnice, část obce Třebívlice v okrese Litoměřice. Nachází se asi 2,5 km na sever od Třebívlic. V roce 2009 zde bylo evidováno 25 adres. V roce 2011 zde trvale žilo 48 obyvatel.\n\nLeská je také název katastrálního území o rozloze 2,19 km.\n\nNejstarší písemná zmínka pochází z roku 1415.\n\n"}
{"id": "541996", "url": "https://cs.wikipedia.org/wiki?curid=541996", "title": "Skalice (Třebívlice)", "text": "Skalice (Třebívlice)\n\nSkalice je vesnice, část obce Třebívlice v okrese Litoměřice. Nachází se asi 4,5 km na sever od Třebívlic. V roce 2009 zde bylo evidováno 78 adres. V roce 2011 zde trvale žilo 29 obyvatel.\n\nSkalice leží v katastrálním území Skalice u Lovosic o rozloze 0,8 km.\n\nNejstarší písemná zmínka pochází z roku 1414.\n\n"}
{"id": "541997", "url": "https://cs.wikipedia.org/wiki?curid=541997", "title": "Staré", "text": "Staré\n\nStaré je malá vesnice, část obce Třebívlice v okrese Litoměřice. Nachází se asi 2,5 km na sever od Třebívlic. V roce 2009 zde bylo evidováno 32 adres. V roce 2011 zde trvale žilo 63 obyvatel.\n\nStaré (okres Litoměřice) je zároveň název katastrálního území č. 754102 o rozloze 1,43 km. Toto území sousedí s katastrálními územími Skalice, Blešno, Dřemčice, Šepetely a Leská a v jeho obvodu se nachází vrch Linhorka.\n\nNejstarší písemná zmínka pochází z roku 1408.\n\n\n"}
{"id": "541999", "url": "https://cs.wikipedia.org/wiki?curid=541999", "title": "Šepetely", "text": "Šepetely\n\nŠepetely je malá vesnice, část obce Třebívlice v okrese Litoměřice. Nachází se asi 1,5 km na severozápad od Třebívlic. V roce 2009 zde bylo evidováno 31 adres. V roce 2011 zde trvale žilo 39 obyvatel.\n\nŠepetely je také název katastrálního území o rozloze 1,55 km.\n\nPrvní písemná zmínka o obci pochází z roku 1318.\n\nPoblíž této vesnice byl nalezen největší český granát v Česku. Sedlák, který ho našel, předal kámen císaři za to, že jeho synové nebudou muset na vojnu. Ve vesnici a jejím okolí se dají najít granáty i nyní, ale výrazně menší. Uprostřed vesnice se nachází kaplička s rybníkem a nově zrekonstruované dětské hřiště. Dříve zde byl i hostinec, ten je však dnes nefunkční.\n\n"}
{"id": "542000", "url": "https://cs.wikipedia.org/wiki?curid=542000", "title": "Dolní Týnec", "text": "Dolní Týnec\n\nDolní Týnec je malá vesnice, část obce Třebušín v okrese Litoměřice. Nachází se asi 2,5 km na východ od Třebušína. V roce 2009 zde bylo evidováno 39 adres. V roce 2011 zde trvale žilo 64 obyvatel.\n\nDolní Týnec je také název katastrálního území o rozloze 1,7 km.\n\nNejstarší písemná zmínka pochází z roku 1222.\n\n"}
{"id": "542001", "url": "https://cs.wikipedia.org/wiki?curid=542001", "title": "Horní Týnec", "text": "Horní Týnec\n\nHorní Týnec je malá vesnice, část obce Třebušín v okrese Litoměřice. Nachází se asi 2,5 km na východ od Třebušína. V roce 2009 zde bylo evidováno 36 adres. V roce 2011 zde trvale žilo 36 obyvatel.\n\nHorní Týnec je také název katastrálního území o rozloze 2,63 km.\n\nNejstarší písemná zmínka pochází z roku 1222.\n\n\n"}
{"id": "542002", "url": "https://cs.wikipedia.org/wiki?curid=542002", "title": "Kotelice", "text": "Kotelice\n\nKotelice je malá vesnice, část obce Třebušín v okrese Litoměřice. Nachází se asi 2 km na jihovýchod od Třebušína. V roce 2009 zde bylo evidováno 39 adres. V roce 2011 zde trvale žilo 27 obyvatel.\n\nKotelice je také název katastrálního území o rozloze 1,23 km.\n\nNejstarší písemná zmínka pochází z roku 1337.\n\n"}
{"id": "542003", "url": "https://cs.wikipedia.org/wiki?curid=542003", "title": "Řepčice (Třebušín)", "text": "Řepčice (Třebušín)\n\nŘepčice je vesnice, část obce Třebušín v okrese Litoměřice v Ústeckém kraji. Nachází se asi 1,5 km na severozápad od Třebušína. V roce 2009 zde bylo evidováno 66 adres. V roce 2011 zde trvale žilo 56 obyvatel.\n\nŘepčice je také název katastrálního území o rozloze 4,76 km².\n\nNejstarší písemná zmínka pochází z roku 1407.\n\nŘepčice bývaly evropsky proslulou mineralogickou lokalitou, o níž se mimo jiné zajímal i Johann Wolfgang Goethe. V dnes již zaniklých malých tefritových lomech na jihozápadním okraji obce se nacházely až 30 centimetrů velké dutiny, vyplněné především klencovými krystaly minerálu chabazitu (CaAl SiO . 12HO). Vyskytovaly se zde i jiné minerály, například vzácný fakolit, dále aragonit, opál nebo kalcit.\n\n\n"}
{"id": "542004", "url": "https://cs.wikipedia.org/wiki?curid=542004", "title": "Bílý Kostelec", "text": "Bílý Kostelec\n\nBílý Kostelec ( ) je vesnice, část města Úštěk v okrese Litoměřice. Nachází se asi 5 km na sever od Úštěku. V roce 2009 zde bylo evidováno 57 adres. V roce 2011 zde trvale žilo 11 obyvatel.\n\nBílý Kostelec je také název katastrálního území o rozloze 3,06 km.\n\nNejstarší písemná zmínka pochází z roku 1057.\n\n\n"}
{"id": "542005", "url": "https://cs.wikipedia.org/wiki?curid=542005", "title": "Brusov", "text": "Brusov\n\nBrusov je malá vesnice, část města Úštěk v okrese Litoměřice. Nachází se asi 4,5 km na severozápad od Úštěku. V roce 2009 zde bylo evidováno 32 adres. V roce 2011 zde trvale žilo 11 obyvatel.\n\nBrusov je také název katastrálního území o rozloze 3,85 km. V katastrálním území Brusov leží i Třebín a Zelený.\n\nNejstarší písemná zmínka pochází z roku 1426.\n\n\n"}
{"id": "542006", "url": "https://cs.wikipedia.org/wiki?curid=542006", "title": "Dolní Vysoké", "text": "Dolní Vysoké\n\nDolní Vysoké je malá vesnice, část města Úštěk v okrese Litoměřice. Nachází se asi 4 km na západ od Úštěku. Prochází zde silnice II/260. V roce 2009 zde bylo evidováno 27 adres. V roce 2011 zde trvale žilo 21 obyvatel.\n\nDolní Vysoké leží v katastrálním území Dolní Vysoké I o rozloze 1,19 km.\n\nNejstarší písemná zmínka pochází z roku 1374.\n\n\n"}
{"id": "542007", "url": "https://cs.wikipedia.org/wiki?curid=542007", "title": "Držovice (Úštěk)", "text": "Držovice (Úštěk)\n\nDržovice ( Tirschewitz) je malá vesnice, část města Úštěk v okrese Litoměřice. Nachází se asi 2,5 km na severozápad od Úštěku. V roce 2009 zde bylo evidováno 29 adres. V roce 2011 zde trvale žilo 20 obyvatel.\n\nDržovice je také název katastrálního území o rozloze 3,32 km.\n\nNejstarší písemná zmínka pochází z roku 1552.\n\n"}
{"id": "542008", "url": "https://cs.wikipedia.org/wiki?curid=542008", "title": "Dubičná", "text": "Dubičná\n\nDubičná je malá vesnice, část města Úštěk v okrese Litoměřice. Nachází se asi 2,5 km na sever od Úštěku. Prochází tudy železniční trať Lovosice – Česká Lípa. V roce 2009 zde bylo evidováno 45 adres. V roce 2011 zde trvale žilo 45 obyvatel.\n\nDubičná je také název katastrálního území o rozloze 2,83 km.\n\nNejstarší písemná zmínka pochází z roku 1452.\n\n\n"}
{"id": "542009", "url": "https://cs.wikipedia.org/wiki?curid=542009", "title": "Habřina (Úštěk)", "text": "Habřina (Úštěk)\n\nHabřina je vesnice, část města Úštěk v okrese Litoměřice. Nachází se asi 3 km na západ od Úštěku. Prochází tudy zrušená železniční trať Velké Březno – Verneřice – Úštěk a silnice II/260. V roce 2009 zde bylo evidováno 96 adres. V roce 2011 zde trvale žilo 100 obyvatel.\n\nHabřina leží v katastrálním území Habřina u Úštěku o rozloze 3,93 km².\n\nNejstarší písemná zmínka pochází z roku 1426.\n\nHabřina patří mezi nejstarší vesnice úštěcké kotliny. Podle zachovalých písemností byla odedávna součástí úštěckého panství. V třicetileté válce byla vypálena a potom pravděpodobně nově osídlena Němci. Roku 1780 měla obec 48 stavení, o 40 let později již 51 domů s 271 obyvateli. Škola byla v obci založena v roce 1787 za císaře Josefa II. Po vydání tolerančního patentu roku 1781, byla v Habřině roku 1784 založena evangelická obec. Habřinská evangelická obec patřila mezi nejstarší v Čechách. V roce 1851 si evangelíci postavili ve vsi faru, v níž byla od roku 1862 jednotřídní evangelická škola. S finanční pomocí pomocí německého spolku „Gustav Adolf“ si v letech 1850–1853 zbudovali svůj kostel a v roce 1861 založili na okraji vsi hřbitov. Evangelická škola v Habřině existovala vedle školy veřejné, jež dostala roku 1908 novou budovu, až do roku 1924. V roce 1945 měla obec 55 popisných čísel, ale osídleno bylo pouze 29 usedlostí.\n\n\n"}
{"id": "542010", "url": "https://cs.wikipedia.org/wiki?curid=542010", "title": "Julčín", "text": "Julčín\n\nJulčín ( \"Julienau\") je malá vesnice, část města Úštěk v okrese Litoměřice. Nachází se asi 7 km na jih od Úštěku. V roce 2009 zde bylo evidováno 24 adres. V roce 2011 zde trvale žilo 66 obyvatel.\n\nJulčín leží v katastrálním území Vědlice o výměře 5,81 km.\n\nNejstarší písemná zmínka pochází z roku 1787. Do roku 1946 nesla obec název Julienau.\n\n"}
{"id": "542011", "url": "https://cs.wikipedia.org/wiki?curid=542011", "title": "Kalovice", "text": "Kalovice\n\nKalovice ( Kalwitz) je vesnice, část města Úštěk v okrese Litoměřice. Nachází se asi 5,5 km na jihovýchod od Úštěku. V roce 2009 zde bylo evidováno 51 adres. V roce 2011 zde trvale žilo 47 obyvatel.\n\nKalovice je také název katastrálního území o rozloze 3,85 km.\n\nNejstarší písemná zmínka pochází z roku 1390.\n\n\n"}
{"id": "542012", "url": "https://cs.wikipedia.org/wiki?curid=542012", "title": "Konojedy (Úštěk)", "text": "Konojedy (Úštěk)\n\nKonojedy je vesnice, část města Úštěk v okrese Litoměřice. Nachází se asi čtyři kilometry na sever od Úštěku. V roce 2009 zde bylo evidováno 74 adres. V roce 2011 zde trvale žilo 100 obyvatel.\n\nKonojedy leží v katastrálním území Konojedy u Úštěku o rozloze 5,69 km².\n\nPrvní písemná zmínka pochází z roku 1057.\n\n\n"}
{"id": "542013", "url": "https://cs.wikipedia.org/wiki?curid=542013", "title": "Lhota (Úštěk)", "text": "Lhota (Úštěk)\n\nLhota je malá vesnice, část města Úštěk v okrese Litoměřice. Nachází se asi 2 km na jihozápad od Úštěku. V roce 2009 zde bylo evidováno 21 adres. V roce 2011 zde trvale žilo 10 obyvatel.\n\nLhota leží v katastrálním území Lhota u Úštěku o rozloze 2 km.\n\nNejstarší písemná zmínka pochází z roku 1407.\n\n\n"}
{"id": "542014", "url": "https://cs.wikipedia.org/wiki?curid=542014", "title": "Ličenice", "text": "Ličenice\n\nLičenice ( Litschnitz) je malá vesnice, část města Úštěk v okrese Litoměřice. Nachází se asi 3 km na sever od Úštěku. V roce 2009 zde bylo evidováno 26 adres. V roce 2011 zde trvale žilo 24 obyvatel.\n\nLičenice je také název katastrálního území o rozloze 1,59 km.\n\nNejstarší písemná zmínka pochází z roku 1268.\n\n\n"}
{"id": "542015", "url": "https://cs.wikipedia.org/wiki?curid=542015", "title": "Lukov (Úštěk)", "text": "Lukov (Úštěk)\n\nLukov je vesnice, část města Úštěk v okrese Litoměřice. Nachází se asi 2 km na severovýchod od Úštěku. V roce 2009 zde bylo evidováno 102 adres. V roce 2011 zde trvale žilo 107 obyvatel.\n\nLukov leží v katastrálním území Lukov u Úštěku o rozloze 5,01 km.\n\nNejstarší písemná zmínka pochází z roku 1057.\n\n\n"}
{"id": "542016", "url": "https://cs.wikipedia.org/wiki?curid=542016", "title": "Rašovice (Úštěk)", "text": "Rašovice (Úštěk)\n\nRašovice je vesnice, část města Úštěk v okrese Litoměřice. Nachází se asi 4,5 km na jihovýchod od Úštěku. V roce 2009 zde bylo evidováno 90 adres. V roce 2011 zde trvale žilo 46 obyvatel.\n\nRašovice leží v katastrálním území Rašovice u Kalovic o rozloze 5,36 km.\n\nNejstarší písemná zmínka pochází z roku 1552.\n\n\n"}
{"id": "542017", "url": "https://cs.wikipedia.org/wiki?curid=542017", "title": "Robeč", "text": "Robeč\n\nRobeč (něm. \"Robitsch\") je vesnice, část města Úštěk v okrese Litoměřice. Nachází se asi 7,5 km na jihovýchod od Úštěku. Ve 2. polovině 18. stol. na zdejší faře pobýval a studoval český cestovatel a botanik Tadeáš Haenke. V roce 2009 zde bylo evidováno 54 adres. V roce 2011 zde trvale žilo 72 obyvatel.\n\nRobeč je také název katastrálního území o rozloze 3 km.\n\nNejstarší písemná zmínka pochází z roku 1352.\n\n"}
{"id": "542018", "url": "https://cs.wikipedia.org/wiki?curid=542018", "title": "Rochov (Úštěk)", "text": "Rochov (Úštěk)\n\nRochov je vesnice, část města Úštěk v okrese Litoměřice. Nachází se asi 5 km na jih od Úštěku. V roce 2009 zde bylo evidováno 57 adres. V roce 2011 zde trvale žilo 43 obyvatel.\n\nRochov leží v katastrálním území Rochov u Tetčiněvsi o rozloze 5,34 km.\n\nNejstarší písemná zmínka pochází z roku 1335. Rochov Listinné záznamy ze 14. století potvrzují, že o něco na jih od dnešního Rochova stávala vladycká tvrz rytířů z Rochova. Přibližně roku 1335 sídlil na Rochově Čeněk a po něm jeho synové. Roku 1391 patřilo rochovské zboží Chvalovi z Tetčiněvse. V letech 1451–1471 patřil Rochov rytíři Protivci z Rochova. V první polovině 16. století se již mluví o rochovské tvrzi jako o pusté. Takovou ji roku 1528 získali úštěčtí Sezimové a se vsí Rochovem natrvalo spojili s Úštěkem. Roku 1820 měl Rochov 58 domů s 293 obyvateli. V roce 1945 byl sice Rochov zcela osídlen, ale okresní osídlovací komise vytvořila z 65 popisných čísel jen 34 provozuschopných usedlostí a čtyři domky bez polností.\n\n\n"}
{"id": "542019", "url": "https://cs.wikipedia.org/wiki?curid=542019", "title": "Starý Týn", "text": "Starý Týn\n\nStarý Týn ( Altthein) je vesnice, část města Úštěk v okrese Litoměřice. Nachází se asi 2 km na severozápad od Úštěku. V roce 2009 zde bylo evidováno 56 adres. V roce 2011 zde trvale žilo 123 obyvatel.\n\nStarý Týn je také název katastrálního území o rozloze 2,07 km. Zástavba vsi je od roku 1995 chráněna jako vesnická památková rezervace.\n\nNejstarší písemná zmínka pochází z roku 1057.\n\n\n"}
{"id": "542020", "url": "https://cs.wikipedia.org/wiki?curid=542020", "title": "Třebín (Úštěk)", "text": "Třebín (Úštěk)\n\nTřebín je malá vesnice, část města Úštěk v okrese Litoměřice. Nachází se asi 5,5 km na severozápad od Úštěku. V roce 2009 zde bylo evidováno 48 adres. V roce 2011 zde trvale žilo 20 obyvatel.\n\nTřebín leží v katastrálním území Brusov o výměře 3,85 km.\n\nNejstarší písemná zmínka pochází z roku 1578.\n\n\n"}
{"id": "542021", "url": "https://cs.wikipedia.org/wiki?curid=542021", "title": "Úštěk-České Předměstí", "text": "Úštěk-České Předměstí\n\nÚštěk-České Předměstí je část města Úštěk v okrese Litoměřice. Nachází se na západě Úštěku. Prochází zde silnice I/15, silnice II/260. V roce 2009 zde bylo evidováno 116 adres. V roce 2001 zde trvale žilo 304 obyvatel.\n\nÚštěk-České Předměstí leží v katastrálním území Úštěk o výměře 6,49 km.\n"}
{"id": "542022", "url": "https://cs.wikipedia.org/wiki?curid=542022", "title": "Úštěk-Českolipské Předměstí", "text": "Úštěk-Českolipské Předměstí\n\nÚštěk-Českolipské Předměstí je část města Úštěk v okrese Litoměřice. Nachází se na východě Úštěku. Prochází zde silnice I/15 a silnice II/260. V roce 2009 zde bylo evidováno 239 adres. V roce 2001 zde trvale žilo 862 obyvatel.\n\nÚštěk-Českolipské Předměstí leží v katastrálním území Úštěk o výměře 6,49 km.\n"}
{"id": "542023", "url": "https://cs.wikipedia.org/wiki?curid=542023", "title": "Úštěk-Vnitřní Město", "text": "Úštěk-Vnitřní Město\n\nÚštěk-Vnitřní Město je část města Úštěk v okrese Litoměřice. V roce 2009 zde bylo evidováno 222 adres. V roce 2011 zde trvale žilo 340 obyvatel.\n\nÚštěk-Vnitřní Město leží v katastrálním území Úštěk o výměře 6,49 km.\n\nNejstarší písemná zmínka pochází z roku 1218.\n\n"}
{"id": "542024", "url": "https://cs.wikipedia.org/wiki?curid=542024", "title": "Vědlice", "text": "Vědlice\n\nVědlice je vesnice, část města Úštěk v okrese Litoměřice. Nachází se asi 7,5 km na jih od Úštěku. Prochází zde silnice II/269. V roce 2009 zde bylo evidováno 64 adres. V roce 2011 zde trvale žilo 74 obyvatel.\n\nVědlice je také název katastrálního území o rozloze 5,81 km. V katastrálním území Vědlice leží i Julčín.\n\nNejstarší písemná zmínka pochází z roku 1376.\n\n\n"}
{"id": "542025", "url": "https://cs.wikipedia.org/wiki?curid=542025", "title": "Zelený", "text": "Zelený\n\nZelený je malá vesnice, část města Úštěk v okrese Litoměřice. Nachází se asi 6 km na severozápad od Úštěku. V roce 2009 zde bylo evidováno 25 adres. V roce 2011 zde trvale žil jeden obyvatel.\n\nZelený leží v katastrálním území Brusov o výměře 3,85 km.\n\nNejstarší písemná zmínka pochází z roku 1654. Do roku 1946 nesla obec název \"Grünwald\".\n"}
{"id": "542027", "url": "https://cs.wikipedia.org/wiki?curid=542027", "title": "Bílinka", "text": "Bílinka\n\nBílinka je malá vesnice, část obce Velemín v okrese Litoměřice. Nachází se asi 4 km na jihovýchod od Velemína. Prochází zde silnice I/8. V roce 2009 zde bylo evidováno 29 adres. V roce 2011 zde trvale žilo 59 obyvatel.\n\nBílinka leží v katastrálním území Boreč u Lovosic o výměře 3,86 km².\n\nNejstarší písemná zmínka pochází z roku 1407.\n\n"}
{"id": "542028", "url": "https://cs.wikipedia.org/wiki?curid=542028", "title": "Bílý Újezd (Velemín)", "text": "Bílý Újezd (Velemín)\n\nBílý Újezd () je vesnice, část obce Velemín v okrese Litoměřice. Nachází se asi 1 km na východ od Velemína, při jižním úpatí \"Liščího vrchu\" (423 m). V roce 2009 zde bylo evidováno 66 adres. V roce 2011 zde trvale žilo 139 obyvatel.\n\nBílý Újezd je také název katastrálního území o rozloze 2,63 km<². V katastrálním území Bílý Újezd leží i Hrušovka.\n\nNejstarší písemná zmínka pochází z roku 1397.\n\n\n"}
{"id": "542029", "url": "https://cs.wikipedia.org/wiki?curid=542029", "title": "Boreč (Velemín)", "text": "Boreč (Velemín)\n\nBoreč je malá vesnice, část obce Velemín v okrese Litoměřice. Nachází se v Českém středohoří asi 4,5 km na jih od Velemína, v Borečské kotlině obklopené vrchy Boreč, Ovčín, Jezerka a Sutomský vrch. V roce 2009 zde bylo evidováno 32 adres. V roce 2011 zde trvale žilo 24 obyvatel.\n\nBoreč leží v katastrálním území Boreč u Lovosic o rozloze 3,86 km. V katastrálním území Boreč u Lovosic leží i Bílinka a Režný Újezd.\n\nNejstarší písemná zmínka pochází z roku 1227.\n\n\n"}
{"id": "542030", "url": "https://cs.wikipedia.org/wiki?curid=542030", "title": "Dobkovičky", "text": "Dobkovičky\n\nDobkovičky je vesnice, část obce Velemín v okrese Litoměřice. Nachází se asi 3 km na východ od Velemína. Prochází tudy železniční trať Lovosice - Teplice v Čechách. V roce 2009 zde bylo evidováno 51 adres. V roce 2011 zde trvale žilo 95 obyvatel.\n\nDobkovičky je také název katastrálního území o rozloze 2,55 km.\n\nNejstarší písemná zmínka pochází z roku 1276.\n\nV Dobkovičkách je těžba kamene datována poprvé kolem roku 1910, kdy zde těžbu prováděla společnost Cementárny a Vápenice Čížkovice. První úpravna kameniva s nakládkou na vagóny zde byla vybudována kolem roku 1930. Po znárodnění v roce 1948 provozovaly kamenolom Dobkovičky různé organizace a národní podniky (Severokámen n.p.). V roce 1993 v rámci privatizace vznikla společnost Čedič Dobkovičky a.s., s níž došlo zániku těžby. Od roku 2001 těžbu v lomu obnovila společnost Kámen Zbraslav s.r.o. (stav k roku 2012). Lom z větší části spadá pod Prackovice nad Labem. Přes zaniklou část kamenolomu se staví dálnice a vede nad ním železniční trať. Těží se zde čedič, limity těžby ve funkční části nejsou známy.\n\n\n"}
{"id": "542031", "url": "https://cs.wikipedia.org/wiki?curid=542031", "title": "Hrušovka", "text": "Hrušovka\n\nHrušovka je malá vesnice, část obce Velemín v okrese Litoměřice. Nachází se asi 1,5 km na severovýchod od Velemína. V roce 2009 zde bylo evidováno 18 adres. V roce 2011 zde trvale žilo 29 obyvatel.\n\nHrušovka leží v katastrálním území Bílý Újezd o výměře 2,63 km.\n\nNejstarší písemná zmínka pochází z roku 1396.\n\n\n"}
{"id": "542032", "url": "https://cs.wikipedia.org/wiki?curid=542032", "title": "Kletečná (Velemín)", "text": "Kletečná (Velemín)\n\nKletečná je malá vesnice, část obce Velemín v okrese Litoměřice. Nachází se asi 3 km na severovýchod od Velemína, pod kopcem Kletečná. V roce 2009 zde bylo evidováno 23 adres. V roce 2011 zde trvale žilo 21 obyvatel.\n\nKletečná je také název katastrálního území o rozloze 3,93 km. Do katastrálního území Kletečná spadají i kopce Kletečná (706 m n. m.), Hrušovák (497 m n. m.) a Valínovka (501 m n. m.).\n\nNejstarší písemná zmínka pochází z roku 1404.\n\nMezi pamětihodnosti patří kaplička zasvěcená svatému Floriánovi a pomník Hanse Kudlicha.\n\n"}
{"id": "542033", "url": "https://cs.wikipedia.org/wiki?curid=542033", "title": "Milešov (Velemín)", "text": "Milešov (Velemín)\n\nMilešov (německy \"Milleschau\") je vesnice, část obce Velemín v okrese Litoměřice. Nachází se na jižním úpatí nejvyšší hory Českého středohoří Milešovky, asi 2 km na západ od Velemína. Vesnicí protéká Milešovský potok, do něhož na jejím dolním konci ústí potok Pálečský. V roce 2009 zde bylo evidováno 153 adres. V roce 2011 zde trvale obyvatel.\n\nMilešov leží v katastrálním území Milešov u Lovosic o rozloze 8,8 km² a Páleč u Milešova o rozloze 3,13 km².\n\nNejstarší písemná zmínka pochází z roku 1390.\n\n\n"}
{"id": "542034", "url": "https://cs.wikipedia.org/wiki?curid=542034", "title": "Radostice (Vchynice)", "text": "Radostice (Vchynice)\n\nRadostice je malá vesnice, část obce Vchynice v okrese Litoměřice. Nachází se asi 0,5 km na jihozápad od Vchynic. V roce 2009 zde bylo evidováno 20 adres. V roce 2011 zde trvale žilo 21 obyvatel.\n\nRadostice leží v katastrálním území Radostice u Vchynice o rozloze 1,77 km.\n\nNejstarší písemná zmínka pochází z roku 1251.\n\n"}
{"id": "542035", "url": "https://cs.wikipedia.org/wiki?curid=542035", "title": "Mastířovice", "text": "Mastířovice\n\nMastířovice je malá vesnice, část obce Vrbice v okrese Litoměřice. Nachází se asi 1,5 km na východ od Vrbice. V roce 2009 zde bylo evidováno 13 adres. V roce 2011 zde trvale žilo 28 obyvatel.\n\nMastířovice je také název katastrálního území o rozloze 2,12 km.\n\nNejstarší písemná zmínka pochází z roku 1420.\n\n\n"}
{"id": "542036", "url": "https://cs.wikipedia.org/wiki?curid=542036", "title": "Vetlá", "text": "Vetlá\n\nVetlá je vesnice, část obce Vrbice v okrese Litoměřice. Nachází se asi 1,5 km na jih od Vrbice. V roce 2009 zde bylo evidováno 119 adres. V roce 2011 zde trvale žilo 216 obyvatel. \"Vetlá\" je také název katastrálního území o rozloze 3,75 km².\n\nPrvní písemná zmínka o vesnici pochází z roku 1333, kdy se po ní psal Půta z Vetlé. V roce 1340 jeho synové Vaněk, Jaroslav, Půta a Ješek Kožka prodali vesnici se dvorem a tvrzí biskupu Janovi z Dražic a augustiniánskému klášteru v Roudnici nad Labem, který příjmy z vesnice používal k financování roudnického špitálu. Roku 1420 byla vesnice zastavena Kerunkovi ze Sulevic a v roce 1436 Janovi ze Smiřic. Později bývala Vetlá součástí roudnického a od roku 1617 brozanského panství. Zdejší tvrz zanikla nejspíše během třicetileté války. Stávala pravděpodobně v sousedství kostela svatého Jakuba.\n\n\n"}
{"id": "542037", "url": "https://cs.wikipedia.org/wiki?curid=542037", "title": "Svařenice", "text": "Svařenice\n\nSvařenice je malá vesnice, část obce Vrutice v okrese Litoměřice. Nachází se asi 1 km na jihovýchod od Vrutice. Prochází zde silnice II/261. V roce 2009 zde bylo evidováno 44 adres. V roce 2011 zde trvale žilo 84 obyvatel.\n\nSvařenice je také název katastrálního území o rozloze 3,02 km.\n\nNejstarší písemná zmínka pochází z roku 1253.\n\n\n"}
{"id": "542038", "url": "https://cs.wikipedia.org/wiki?curid=542038", "title": "Kozlovice (Záluží)", "text": "Kozlovice (Záluží)\n\nKozlovice je malá vesnice, část obce Záluží v okrese Litoměřice. Nachází se asi 1 km na západ od Záluží. V roce 2009 zde bylo evidováno 28 adres. V roce 2011 zde trvale žilo 51 obyvatel.\n\nKozlovice leží v katastrálním území Záluží u Roudnice nad Labem o výměře 4,2 km.\n\nNejstarší písemná zmínka pochází z roku 1223.\n\n"}
{"id": "542039", "url": "https://cs.wikipedia.org/wiki?curid=542039", "title": "Seznam katastrálních území v okrese Litoměřice", "text": "Seznam katastrálních území v okrese Litoměřice\n\nV této tabulce je uveden kompletní výčet katastrálních území Okresu Litoměřice, včetně rozlohy a sídel, které na nich leží.\n\nCelková výměra 1032,08 km\n\nhttp://www.uir.cz/ Územně identifikační registr ČR\n"}
{"id": "542043", "url": "https://cs.wikipedia.org/wiki?curid=542043", "title": "Sosnowo", "text": "Sosnowo\n\nSosnowo (kašubsky Sòsnòwò) je polské sídlo, ležící na pobřeží Puckého zálivu Baltského moře. Administrativně se jedná o součást města Władysławowa, nachází se na jeho jižním okraji. Místo je centrem průmyslu a služeb.\n\nDopravní spojení zajišťuje silnice číslo 216, která sídlem prochází. Jeho východním okrajem prochází též cyklostezka vedoucí z Gdyně do Helu.\n"}
{"id": "542045", "url": "https://cs.wikipedia.org/wiki?curid=542045", "title": "Nehasice", "text": "Nehasice\n\nNehasice jsou malá vesnice, část obce Bitozeves v okrese Louny. Nachází se asi 3,5 km na severozápad od Bitozevsi. V roce 2009 zde bylo evidováno 44 adres. V roce 2011 zde trvale žilo 35 obyvatel.\n\nNehasice je také název katastrálního území o rozloze 4,78 km.\n\nVesnicí protéká řeka Chomutovka, která se u Postoloprt vlévá do řeky Ohře.\n\nPrvní písemná zmínka o obci pochází z roku 1314.\n\n"}
{"id": "542046", "url": "https://cs.wikipedia.org/wiki?curid=542046", "title": "Tatinná", "text": "Tatinná\n\nTatinná je malá vesnice, část obce Bitozeves v okrese Louny. Nachází se asi 2,5 km na severozápad od Bitozevsi. V roce 2009 zde bylo evidováno 34 adres. V roce 2011 zde trvale žilo 27 obyvatel.\n\nTatinná je také název katastrálního území o rozloze 4,15 km.\n\nPrvní písemná zmínka o obci pochází z roku 1378. V té době obec vlastnil vladyka Přech z Tatinné. O tvrzi pochází první písemná zmínka z roku 1396. V letech 1533–1620 byla ves součástí majetku rodu Hrušků, jimž byla zabavena během pobělohorských konfiskací. Ve třicetileté válce došlo k vypálení a zničení Tatinné i tvrzi. V druhé polovině 17. století byla vesnice osídlena rodem Sinzendorfů, kteří dali přestavět ruiny na sýpku.\n\n"}
{"id": "542047", "url": "https://cs.wikipedia.org/wiki?curid=542047", "title": "Vidovle", "text": "Vidovle\n\nVidovle je malá vesnice, část obce Bitozeves v okrese Louny. Nachází se asi 2,5 km na sever od Bitozevsi. Prochází zde silnice II/251. V roce 2009 zde bylo evidováno 24 adres. V roce 2011 zde trvale žilo 21 obyvatel.\n\nVidovle je také název katastrálního území o rozloze 3,44 km².\n\nNázev vesnice je odvozen ženskou přivlastňovací příponou z osobního jména \"Vidov\" ve významu Vidovova hora. V historických pramenech se jméno vesnice objevuje ve tvarech: in Widowil (1382), in villa Vydowly (1388), in Wydowle (1391), in Wydobl (1413), w Widowli (1544), Widaule (1631), Widobel nebo Witowl (1839) a Widobl nebo Witowl (1846).\n\nPrvní písemná zmínka o Vidovli pochází z roku 1382. V roce 1388 ves vlastnil Ješek z Tatinné, který o dva roky později část vesnice prodal měšťanu Otlínovi ze Žatce a zbytek odkázal špitálu, který stával v Žatci na Pražském předměstí, ale vdova po Ješkovi ve vsi žila ještě v roce 1396. Dalším známým majitelem byl v roce 1537 Jan Hruška z Března, kterému patřilo bitozeveské panství, jehož byla Vidovle součástí. V polovině šestnáctého století panství zdědili Janovi synové Jakub a Mikuláš Hruškové z Března a roku 1559 byl jediným majitelem Jakub. Někdy v té době snad ve Vidovli vznikla tvrz připomínaná poprvé roku 1563, kdy patřila Šebestiánu Hruškovi z Března.\n\nBernard Hruška z Března si v závěti vymínil, že Vidovle zůstane nedělitelnou součástí bitozeveského panství. Podle Augusta Sedláčka v roce 1618 ves patřila k Lišanům. Během konfiskací po bitvě na Bílé hoře byl Jiří Hruška z Března neoprávněně odsouzen ke ztrátě třetiny majetku. Zabavený majetek, ke kterému Vidovle patřila, koupil roku 1623 Seifríd Kryštof Beruner ze Stärzu, a po soudních sporech jej získala zpět až Jiřího manželka Eva. Během třicetileté války však tvrz nejpozději roku 1625 vyhořela a nebyla obnovena. Naopak její zdivo bylo použito jako zdroj stavebního kamene pro stavbu nových budov dvora, ve kterém stávala.\n\n"}
{"id": "542048", "url": "https://cs.wikipedia.org/wiki?curid=542048", "title": "Malměřice", "text": "Malměřice\n\nMalměřice (německy Alberitz) je malá vesnice, část obce Blatno v okrese Louny. Nachází se asi 2,5 km na sever od Blatna. Prochází tudy železniční trať Rakovník - Bečov nad Teplou. V roce 2009 zde bylo evidováno 48 adres. V roce 2011 zde trvale žilo 81 obyvatel.\n\nMalměřice je také název katastrálního území o rozloze 15,79 km².\n\nPrvní písemná zmínka o obci pochází z roku 1240.\n\n"}
{"id": "542049", "url": "https://cs.wikipedia.org/wiki?curid=542049", "title": "Liběšovice", "text": "Liběšovice\n\nLiběšovice je vesnice, část města Blšany v okrese Louny. Nachází se asi 3 km na severovýchod od Blšan. V roce 2009 zde bylo evidováno 88 adres. V roce 2011 zde trvale žilo 150 obyvatel.\n\nLiběšovice je také název katastrálního území o rozloze 6,22 km.\n\nPrvní písemná zmínka o obci pochází z roku 1281.\n\n"}
{"id": "542050", "url": "https://cs.wikipedia.org/wiki?curid=542050", "title": "Siřem", "text": "Siřem\n\nSiřem () je vesnice, část města Blšany v okrese Louny. Nachází se asi 2,5 km na severovýchod od Blšan. Součástí Siřemi je osada Cárka. V roce 2009 zde bylo evidováno 60 adres. V roce 2011 zde trvale žilo 82 obyvatel.\n\nSiřem je také název katastrálního území o rozloze 4,61 km².\n\nNázev vesnice byl odvozen z osobního jména \"Sirěmь\" (ze slovesa \"siřěti\" – osiřet) ve významu Siřemův dvůr. V historických pramenech se objevuje ve tvarech: Zirem (1237), Sirem (1238), de Cyrem (1295), de Syrziemye (1318–1322), Czirsim (1325), in Syrsin (1326), Ziren (1356), Syrzim (1387), Syrenum (1369), na vsi Syrzemj (1556), Syrzem (1575), Zirow (1658), Zieraw (1682), Zyhrau (1787) a Siřem nebo Zürau (1854).\n\nPrvně je v písemných pramenech uváděna v roce 1237, kdy se podle ní psal vladyka Bohuslav se synem Nevlasem. Roku 1325 vesnici král Jan Lucemburský prodal Vyšehradské kapitule. Ta zde nechala v polovině 14. století postavit farní kostel. Po husitských válkách se Siřem dostala do šlechtických rukou. Postupně patřila k panstvím Petrohrad, Blšany, Libořice a Krásný Dvůr. V 17. století fara zanikla. V roce 1654 zde žilo 13 hospodářů s vesměs německými jmény. Už v té době se tu pěstoval chmel. Cholera, která zde vypukla v roce 1680, si vyžádala 13 obětí. V 17. století se pro Siřem, která se zcela poněmčila, začalo používat německého názvu . V roce 1875 zde byla otevřena škola, prvním učitelem byl Josef Urban. V roce 1892 byl postaven nový most přes Blšanku. Češi, kteří zde v roce 1930 tvořili čtyřprocentní menšinu, zde roku 1925 otevřeli jednotřídní školu. V 19. a 20. století byla Siřem významná svým chmelařstvím, ze žateckého poloraného červeňáku zde byla vyšlechtěna odrůda Siřem. Počátkem 20. století působilo v obci několik hrnčířských dílen.\n\nDne 17. září 1997 navštívil Siřem prezident České republiky Václav Havel. Vesnici znal již z dřívějších návštěv. V šedesátých letech sem přijel společně s režisérem Milošem Formanem s myšlenkou natočení filmu Zámek.\n\nPůvodní gotický kostel byl v roce 1747 stržen a na jeho místě roku 1750 nákladem 12 000 zlatých postaven nový Kostel Neposkvrněného početí Panny Marie. Je to barokní jednolodní stavba s pětiboce zakončeným presbytářem a hranolovou věží v západním průčelí. V současné době je zdevastovaný. Na pilíři vstupní brány před kostelem dva barokní andělé. Na návsi na soklu z roku 1866 plastika svatého Rocha. V jižní části návsi se nachází zemědělská usedlost čp. 7 z 2. poloviny 19. století se sušárnou, chlévem a stodolou. Jižně za vsí stojí mohutná barokní kontribuční sýpka.\n\nVe vesnici se odehrává část románu Jáchyma Topola – \"Kloktat dehet.\"\n\n\nNa počátku září 1917 byla u Franze Kafky diagnostikována tuberkulóza. Kafka odmítl návrhy přátel na léčbu v některém plicním sanatoriu a rozhodl se odjet za sestrou Ottlou Kafkovou do Siřemi, kde hospodařila na statku švagra Karla Hermanna.\n\nV Siřemi Kafka pobýval s několika kratšími přestávkami od 12. září 1917 do 30. dubna 1918. Již v září 1917 za ním do Siřemi přijela z Berlína jeho snoubenka Felice Bauerová. Setkání však jen prohloubilo vzájemné odcizení. K definitivnímu rozchodu obou partnerů došlo během Vánoc 1918 v Praze. V lednu Kafku v Siřemi navštívil i přítel Oskar Baum, pražský židovský spisovatel. \n\nMezi zájemci o Kafku se občas diskutuje otázka, kde Kafka v Siřemi bydlel. Podle pozemkových knih patřily do roku 1914 Leopoldu Hermannovi, otci Kafkova švagra Karla, hned čtyři usedlosti: čp. 2, 6, 11 a 35. V roce 1914, v souvislosti s odstěhováním do Prahy, Hermann dvě z nich prodal: čp. 2 Ferdinandu Riedlovi a čp. 35 Karlu Makuschovi. Zbývají tedy čp. 6 a čp. 11. Z různých zmínek v Kafkových dopisech přátelům, které psal ze Siřemi, víme, že v domě bydlel s Ottlou, měl pokoj v patře, z oken viděl jednak na náves, jednak přes střechy domů úbočí kopce a na něm pole. Oskaru Baumovi v polovině září 1917 napsal, že ho z protějšího velkého hospodářství velice ruší zvuk klavíru (ironicky poznamenal, že je snad jediný v severozápadních Čechách) a křik domácích zvířat. Tomuto popisu neodpovídá ani dům čp. 6, který je sice na návsi, ale není patrový, ani čp. 11, které je od návsi daleko. Občas se vyskytuje názor, že Kafka s Ottlou bydleli v čp. 15, což má dokládat jejich společná fotografie před jeho dveřmi. Problémem je, že z majetkového hlediska nemělo čp. 15 s rodinou Hermannů nikdy nic společného, že domek byl v době Kafkova pobytu přízemní jako dnes a že z něj tudíž nebylo vidět přes střechy na kopce.\nOtázku pobytu sourozenců Kafkových vyřešila na pohlednici, odeslané Maxi Brodovi ze Siřemi 20. září 1917, samotná Ottla. Vyznačila na ní dům, kde s Kafkou bydlí. Jednoznačně to je čp. 35, které bylo po 2. světové válce zbořeno. Ottla opravila šipku, kterou topografie Siřemi zatím neznalý bratr označil jako své bydliště dům, kde bydlela rodina Feiglů. Velký dvůr, odkud Kafku rušilo zvířectvo a klavír, bylo čp. 2 položené hned naproti přes silnici. Aniž studoval siřemské pozemkové knihy, označil čp. 35 za místo i renomovaný kafkovský badatel Klaus Wagenbach. \nJediným sporným bodem je, že v roce 1917 čp. 35 už tři roky Hermannům nepatřilo. Karl Makusch byl ale nejbohatší sedlák ve vsi, nemovitostí měl víc a mohl Kafkovým k dočasnému bydlení dům pronajmout. \nKdyž Kafkovi vypršela zdravotní dovolená, odjel na konci dubna opět do Prahy. Během svého siřemského pobytu se Kafka věnoval hlavně procházkám a četbě. Průběžně zde pokračoval v psaní letmých poznámek, které byly později souhrnně vydány pod názvem \"Aforismy\".\n\nOd šedesátých let dvacátého století se vedou diskuze o místě, které mohlo Kafkovi sloužit za inspiraci k románu \"Zámek.\" Za jednu z možností se považovala a v publicistice stále považuje právě Siřem, zejména s ohledem na její dominantu, kontribuční sýpku nad vsí. Naproti tomu německý literární historik a specialista na kafkovskou problematiku Klaus Wagenbach byl přesvědčen, že předlohou byl zámek v Oseku na Strakonicku. V roce 1852 se zde narodil spisovatelův otec Hermann a Kafka Osek několikrát navštívil. Román \"Zámek\" do souvislosti s Osekem dával rovněž Ladislav Stehlík, naproti tomu historik Hugo Rokyta viděl předobraz románu v zámku Střela u Strakonic. Každodenní styk s venkovskou komunitou však v Kafkově mysli jistě zanechal stopy. Jak poukázal už Max Brod, těsný kontakt s německými siřemskými sedláky románovou atmosféru \"Zámku\" ovlivnil. V případě umělce s tak intenzívní imaginací, jakou měl Franz Kafka, mají při vzniku díla vliv nejrůznější vrstvy vědomí a podvědomí. Topografii románu \"Zámek\" formovaly mnohé z nich a v konečném výsledku není určitelné a ani podstatné, jakou roli v ní hraje Siřem, Osek nebo nějaké jiné místo.\n\n\n\n"}
{"id": "542051", "url": "https://cs.wikipedia.org/wiki?curid=542051", "title": "Soběchleby (Blšany)", "text": "Soběchleby (Blšany)\n\nSoběchleby je vesnice, část města Blšany v okrese Louny. Nachází se asi 3 km na východ od Blšan. Prochází zde silnice II/221. V roce 2009 zde bylo evidováno 108 adres. V roce 2011 zde trvale žilo 129 obyvatel.\n\nSoběchleby leží v katastrálním území Soběchleby u Podbořan o rozloze 8,71 km.\n\nPrvní písemná zmínka o obci pochází z roku 1322.\n\n\n"}
{"id": "542052", "url": "https://cs.wikipedia.org/wiki?curid=542052", "title": "Stachov", "text": "Stachov\n\nStachov je malá vesnice, část města Blšany v okrese Louny. Nachází se asi 1 km na východ od Blšan. Prochází jí silnice II/221. V roce 2009 zde bylo evidováno 21 adres. V roce 2011 zde trvale žilo 30 obyvatel.\n\nStachov leží v katastrálním území Stachov u Blšan o rozloze 1,71 km.\n\nPrvní písemná zmínka o obci pochází z roku 1572.\n\nNa Stachovském vrchu severozápadně od vsi byla nalezena zkamenělá dřeva prvohorního stáří.\n\n"}
{"id": "542054", "url": "https://cs.wikipedia.org/wiki?curid=542054", "title": "Kličín", "text": "Kličín\n\nKličín je malá vesnice, část obce Čeradice v okrese Louny. Nachází se asi 3,5 km na jihozápad od Čeradic. V roce 2009 zde bylo evidováno 12 adres. V roce 2011 zde trvale žilo 8 obyvatel.\n\nKličín je také název katastrálního území o rozloze 1,94 km².\n\nPrvní písemná zmínka pochází z roku 1436.\n\n\n\n"}
{"id": "542055", "url": "https://cs.wikipedia.org/wiki?curid=542055", "title": "Větrušice (Čeradice)", "text": "Větrušice (Čeradice)\n\nVětrušice je malá vesnice, část obce Čeradice v okrese Louny. Nachází se asi 2,5 km na západ od Čeradic. V roce 2009 zde bylo evidováno 10 adres. V roce 2011 zde trvale žilo 16 obyvatel.\n\nVětrušice je také název katastrálního území o rozloze 2,68 km.\n\nPrvní písemná zmínka pochází z roku 1305.\n"}
{"id": "542057", "url": "https://cs.wikipedia.org/wiki?curid=542057", "title": "Sádek (Deštnice)", "text": "Sádek (Deštnice)\n\nSádek () je malá vesnice, část obce Deštnice v okrese Louny. Nachází se asi 2,5 km na severozápad od Deštnice. V roce 2009 zde bylo evidováno 42 adres. Roku 2011 měla vesnice 33 obyvatel. Vesnicí protéká Sádecký potok. Je obsluhována železniční zastávkou (dříve stanicí) nesoucí název Sádek u Žatce.\n\nSádek leží v katastrálním území Sádek u Deštnice o rozloze 1,66 km.\n\nV pravěku, konkrétně v mladší době kamenné, prošli dnešním katastrem Sádku mamuti. Dokládá to nález mamutího klu nehluboko pod vozovkou poblíž vjezdu do statku čp. 6, učiněný v roce 1961.\n\nPrvní písemná zmínka o vsi pochází z roku 1380. Vyskytuje se v přídomku Valentina ze Sádku zvaného Kanček, písaře konzistoře pražské arcidiecéze. Valentin, později i veřejný notář, se v pramenech vyskytuje až do roku 1408.\n\nRytíři \"ze Sádku\" vlastnili na Žatecku a Rakovnicku nemovité majetky až do 80. let 15. století, pak jejich stopy mizí. Sádek samotný byl až do poloviny 15. století v rukou drobné šlechty. Někdy v té době byl přivtělen do sousedního panství Deštnice. Před rokem 1620 patřil Sádek s Deštnicí postupně Strojetickým ze Strojetic, Mašťovským z Kolovrat, Šlikům a Sekerkům ze Sedčic. Bedřichu Sekerkovi byl kvůli účasti na stavovském povstání majetek konfiskován. V roce 1627 koupil od královské komory Sádek s Deštnicí Kryštof svob. pán z Paaru a připojil je ke svému měcholupskému panství. Zde Sádek zůstal až do zrušení vrchnostenské správy v roce 1850.\n\nV 19. století byl Sádek součástí dreherovského velkostatku Měcholupy, kde byl jednou z dominantních hospodářských plodin chmel, pěstovaný i na katastru Sádku. Roku 1871 byla v úseku Stochov – Chomutov otevřena Buštěhradská dráha. Na její trase bylo postaveno nádraží Sádek. Nachází se 3 km od vsi na katastru Holedeče a bylo koncipováno jako odstavné. Žatecký pivovar při ní provozoval původně dřevěnou výletní restauraci, dnešní budova byla postavena roku 1929. Nejstarším místním spolkem byl sbor dobrovolných hasičů, založený roku 1903, rok nato se v Sádku otevřela škola. Jejím prvním řídícím byl Karl Tutte, editor Vlastivědy žateckého okresu, která vycházela v letech 1904–1907. Roku 1935 byl v Sádku založený nový hřbitov. Od března do listopadu 1946 bylo ze Sádku odsunuto 174 Němců.\n\nV rámci akce dosídlování pohraničí bylo v Sádku vytvořeno 27 přídělů. Z nich 17 obdrželi volyňští Češi, Češi z vnitrozemí 8 a Slováci 2.\n\nRoku 1950 zde bylo založeno JZD, hospodařící na 108 hektarech. Během územně správní reformy roku 1960 v Sádku zanikl místní národní výbor a vesnice se stala součástí Deštnice; tento stav trvá dosud. K 30. červnu 1961 byla v Sádku zrušena i škola.\n"}
{"id": "542058", "url": "https://cs.wikipedia.org/wiki?curid=542058", "title": "Solopysky (Domoušice)", "text": "Solopysky (Domoušice)\n\nSolopysky () jsou vesnice, část obce Domoušice v okrese Louny. Nachází se v údolí potoka Hasiny asi 3,5 km na severovýchod od Domoušic. V roce 2009 zde bylo evidováno 105 adres. V roce 2011 zde trvale žilo 172 obyvatel.\n\nSolopysky leží v katastrálním území Solopysky u Loun o rozloze 6,67 km².\n\nProchází tudy železniční trať Most–Rakovník, na které je zastávka Solopysky, a silnice III. třídy. Poblíž vesnice se nachází přejezd VÚD.\n\nPrvní písemná zmínka o obci pochází z roku 1349. Do dvacátých let 20. století se podle jízdního řádu vesnice jmenovala Solopisky.\n\n"}
{"id": "542060", "url": "https://cs.wikipedia.org/wiki?curid=542060", "title": "Holedeček", "text": "Holedeček\n\nHoledeček je část obce Holedeč v okrese Louny. Nachází se na severu Holedeče. Prochází tudy železniční trať Lužná u Rakovníka – Chomutov a silnice II/227. V roce 2009 zde bylo evidováno 39 adres. V roce 2011 zde trvale žilo 83 obyvatel.\n\nHoledeček leží v katastrálním území Holedeč o výměře 11,71 km².\n\nUrčit genezi vzniku obou sousedních vesnic, Holedeče a Holedečku, je bez archeologického výzkumu nemožné. Pro větší stáří Holedečku hovoří fakt, že farní kostel svatého Bartoloměje, poprvé doložený v polovině 14. století, vznikl právě tam, a snad i pravidelný lokační půdorys. Naopak ve prospěch Holedeče mluví existence panského sídla a větší, i když nepravidelná, rozloha. Nelze také vyloučit, že obě sídla vznikla zároveň.\n\nPrvní písemná zmínka o Holedečku pochází z roku 1332. Tehdy si Albrecht z Kryr zakoupil od vyšehradské kapituly pozemky ve Velké a Malé Holedeči. Obě vesnice jsou v kupní smlouvě rozlišeny adjektivy Velký a Malý (v latinském originálu a ). Jako Malý Holedeč se Holedeček nazýval po většinu své existence. V roce 1350 se v písemných pramenech prvně uvádí zmíněný kostel svatého Bartoloměje, ale nelze vyloučit, že vznikl dříve.\n\nVrchnostenský majetek v Holedeči a Holedečku byl zhruba do poloviny 15. století rozdrobený a patřil více rodinám. Nejpozději od roku 1530, kdy Holedeč s Holedečkem koupil Jindřich st. z Údrče, tvořily obě vesnice jednu správní a hospodářskou jednotku, jejíž rychtář vždy sídlil v Holedeči.\n\nVzhledem k tomu, že farní kostel stál v Holedečku, vznikla zde také škola. Poprvé je uvedena v josefínském katastru k roku 1787, kdy je jako školní budova označena budova čp. 14. V roce 1790 školu teoreticky mělo navštěvovat 79 dětí z Holedeče, Holedečku, Veletic a Stránek, které byly přiškolené. Škola byla jednotřídní. Až roku 1858, kdy byla školní budova přestavěna, se škola o jednu třídu rozšířila. Během školního roku 1900/1901 byla postavena naproti původní školní budově škola nová, dnešní čp. 28. V roce 1935 vznikla ve vsi česká menšinová škola. Byla umístěna v jedné ze tříd německé školy. V roce 1991 byl provoz školy ukončen.\n\nDominantu Holedečku tvoří kostel sv. Bartoloměje. V roce 1826 k němu byly z návsi postaveny existující schody, roku 1832 vznikla kolem něj nová ohradní zeď vymezující areál hřbitova.\n\nHoledečkem prochází Buštěhradská dráha. Teprve v roce 1933 se holedečskému obecnímu zastupitelstvu podařilo prosadit, aby se v Holedečku zřídila zastávka. Zrušena byla roku 2007.\n\n"}
{"id": "542061", "url": "https://cs.wikipedia.org/wiki?curid=542061", "title": "Stránky", "text": "Stránky\n\nStránky jsou malá vesnice, část obce Holedeč v okrese Louny. Nachází se asi dva kilometry severovýchodně od Holedeče. V roce 2009 zde bylo evidováno 43 adres. V roce 2011 zde trvale žilo 38 obyvatel.\n\nStránky je také název katastrálního území o rozloze 2,17 km².\n\nPrvní písemná zmínka o vsi pochází z roku 1341. V tomto roce se Stránky objevují v přídomku vladyky Jaroslava. Tentýž Jaroslav se v písemných pramenech vyskytuje ještě v roce 1350, kdy pražská arcidiecéze nařídila farářům v Holedeči, Žatci, Liběšicích a Dobříčanech, aby vyhlásili jeho exkomunikaci. Přídomek se objevuje v podobě \"Drunycz;\" původní český název vesnice zněl Drunice. Antonín Profous ho vysvětluje jako vesnici lidí Drnových, podobně jako v případě Drnovic. Jméno vesnice se v průběhu staletí měnilo. V polovině 17. století vystupuje pod jménem Drahnice nebo Drahenice, po poněmčení vsi v 18. století nesla název Tronitz a teprve v polovině 19. století ji František Palacký pojmenoval Stránky. Jaroslav je jediný šlechtic, který se kdy podle Stránek psal. Je tudíž nepravděpodobné, že ve vsi existovalo panské sídlo.\n\nDo poloviny 17. století se majitelé Stránek střídali, většinou jich bylo několik. V polovině 17. století patřila vesnice spolu s Veleticemi, Sádkem a Deštnicí do panství Měcholupy. V Soupisu poddaných podle víry z roku 1651 se ve Stránkách uvádí mlýn o jednom kole, patřící vrchnosti. V přestavěné podobě stojí na Blšance jako čp. 50 dosud, ale slouží jako obytný objekt. Roku 1750 se Stránky s Veleticemi staly součástí panství Dobříčany, v němž zůstaly až do zrušení vrchnostenské správy v roce 1849.\n\nV roce 1850 vznikl ve Stránkách obecní úřad. Samostatnou obcí byly Stránky až do roku 1961, kdy se staly součástí Holedeče. Tento stav trvá doposud. Nejstarším spolkem ve vsi byli dobrovolní hasiči, založení roku 1924. O pět let později zde vznikla pobočka Německého turnerského svazu, což byla nacionalistická tělocvičná organizace českých Němců.\n\nOd června do listopadu 1946 bylo ze Žatce odsunuto 175 německých obyvatel Stránek, převážně do sovětské okupační zóny. Nahradili je přídělci: šestnáct přídělů získali osídlenci z řad volyňských Čechů, jedenáct z Čech.\n\n\n"}
{"id": "542062", "url": "https://cs.wikipedia.org/wiki?curid=542062", "title": "Veletice", "text": "Veletice\n\nVeletice jsou vesnice, část obce Holedeč v okrese Louny. Nachází se asi 2 km severovýchodně od Holedeče. Prochází tudy železniční trať Lužná u Rakovníka – Chomutov. V roce 2009 zde bylo evidováno 61 adres. V roce 2011 zde trvale žilo 86 obyvatel.\n\nVeletice je také název katastrálního území o rozloze 4,67 km².\n\nPrvní písemná zmínka o vsi v podobě přídomku pochází z roku 1340. Tehdy na kupní smlouvě mezi augustiniány z Roudnice a vladyky z Blahotic vystupuje šlechtic Bohunek z Veletic. Vladykové s přídomkem \"z Veletic\" se naposledy v písemných pramenech připomínají v roce 1466, pak se z historie ztrácejí. Veletice byly založeny při Blšance jako ulicová vesnice. Při západní části komunikace procházející vsí ležel vrchnostenský dvůr s tvrzí. Od začátku 16. století na ní sídlili příslušníci rodu Sekerků ze Sedčic. To trvalo až do roku 1623. Tehdy byly Veletice konfiskovány Bedřichu Sekerkovi, který se aktivně zúčastnil stavovského povstání. Od královské komory je koupil Jan Kryštof svobodný pán z Paaru, který byl dědičný poštmistr ve Štýrsku a postupně tento titul získal i pro Čechy, Slezsko a Uhry. Veletice se tak načas staly součástí panství Měcholupy, které bylo rovněž v rukou Paarů. V roce 1750 koupil Veletice se Stránkami hrabě Leopold Clary-Aldringen a připojil je k panství Dobříčany, kde zůstaly až do zrušení vrchnostenské správy v roce 1849.\n\nVe vsi se už od období raného novověku pěstoval chmel, Veletice patřily do žatecké chmelařské oblasti. Roku 1878 zde byla v čp. 2 zřízena jednotřídní škola, hasičský sbor vznikl roku 1899. Zhruba od poloviny 17. století se Veletice postupně poněmčovaly. Při sčítání lidu roku 1921 se z 372 obyvatel k české národnosti přihlásilo jen 14 osob. V průběhu roku 1946 bylo z Veletic odsunuto 269 Němců. Nahradili je přídělci z řad volyňských Čechů a osídlenců z vnitrozemí, kteří co do počtu přídělů lehce převažovali (28:20).\n\n\n"}
{"id": "542063", "url": "https://cs.wikipedia.org/wiki?curid=542063", "title": "Hvížďalka", "text": "Hvížďalka\n\nHvížďalka je malá vesnice, část obce Hříškov v okrese Louny. Nachází se asi 1 km na jihozápad od Hříškova. V roce 2009 zde bylo evidováno 8 adres. V roce 2011 zde trvale žilo 17 obyvatel.\n\nHvížďalka leží v katastrálním území Hříškov o výměře 8,14 km.\n\nPrvní písemná zmínka pochází z roku 1787.\nV roce 1776 je obec již zahrnuta v soupisu poddaných.\n\n"}
{"id": "542064", "url": "https://cs.wikipedia.org/wiki?curid=542064", "title": "Markvarec (Hřivice)", "text": "Markvarec (Hřivice)\n\nMarkvarec je vesnice, část obce Hřivice v okrese Louny. Nachází se asi 2,5 km na západ od Hřivic a 13 km od Loun. V roce 2009 zde bylo evidováno 122 adres. V roce 2011 zde trvale žilo 82 obyvatel.\n\nMarkvarec leží v katastrálním území Markvarec u Hřivic o rozloze 3,67 km. Leží v nadmořské výšce 408 metrů nad mořem, jedná se tak po Horním Záhoří o druhou nejvýše položenou obec v okrese Louny.\n\nExistují dvě verze, jak název vesnice vznikl. Podle jedné je odvozen od lokátora jménem Markvart. Podle druhé je složen z německých slov \"mark\" (pohraniční území) a \"wart\" (strážce), tedy strážní místo na hranicích.\n\nPrvní písemná zmínka pochází z roku 1420, obec je však zřejmě starší a byla založena ve druhé kolonizační vlně ve 14. století. V roce 1420 totiž císař Zikmund Lucemburský zastavil vesnice Solopysky a Markvarec, které dříve patřily benediktinskému klášteru Porta Apostolorum v Postoloprtech, v květnu téhož roku vypálenému husity, Herbertovi z Kolovrat. Ten sídlil na nedalekém Ročově.\n\nMarkvarec byl připojen ke kolovratskému panství Pravda. Drobné majetky v Markvarci měly i jiné vrchnosti, mj. i měšťané. Listinou z 11. října 1524 prodal Jan z Kolovrat Markvarec Děpoltovi z Lobkovic. Jeho syn Kryštof Ladislav spojil Solopysky, Markvarec a Konětopy do jednoho dominia. Tento stav přetrval třicetiletou válku. Ta však přinesla pro Markvarec pohromu. Podle berní ruly z roku 1654 bylo ve vsi celkem osm hospodářství: jedno větší, selské, zbývající chalupnické. Sedlák se jmenoval Daniel Špik, chalupníci Mikuláš Klatovský, Kryštof Pek a Václav Vítek. Zbývající čtyři statky byly pusté. Středověký rozsah Markvarce se nezměnil ani v polovině 18. století, v době provádění tereziánského katastru. Stále zde stálo jen devět statků poplatných berní. Již v té době zde žila rodina Křivánků. Anna Křivánková se provdala do Cítolib, kde se jí v roce 1752 narodil syn Jakub Lokaj, člen Cítolibské skladatelské školy.\n\nPrvní přesný údaj o počtu domů a obyvatel Markvarce přináší topografie Žateckého kraje J. E. Ponfikla z roku 1828. V 18 domech tehdy žilo 128 obyvatel. Po uzákonění obecního zřízení v roce 1850 byl vytvořený společný obecní úřad pro Markvarec, Solopysky a Konětopy se sídlem v posledně jmenované vesnici. V roce 1913 ale Okresní úřad v Lounech povolil pro Markvarec vznik samostatného obecního úřadu. Vlastní samosprávu měl Markvarec až do správní reformy roku 1960. Od té doby je Markvarec místní částí Hřivic. Obecní kronika ani písemnosti obecního úřadu se ale nedochovaly.\n\nV roce 1901 byla ve vsi postavena expozitura školy ve Hřivicích, k jejímu otevření došlo o rok později. Škola fungovala až do roku 1946. Nejstarší spolek ve vsi, Sbor dobrovolných hasičů, vznikl roku 1908. Hasiči pořádali na Markvarci první ochotnická představení. Za první republiky působila na Markvarci odbočka Českého chmelařského spolku – podobně jako v sousedních vesnicích byl i na Markvarci chmel významnou plodinou. Z národnostního hlediska byla vesnice vždy česká. Nejvíce obyvatel zde žilo v roce 1930, celkem 209.\n\n\n\n"}
{"id": "542065", "url": "https://cs.wikipedia.org/wiki?curid=542065", "title": "Touchovice", "text": "Touchovice\n\nTouchovice je vesnice, část obce Hřivice v okrese Louny. Nachází se v údolí potoka Hasiny asi 2,5 km na sever od Hřivic. Prochází tudy železniční trať Most - Rakovník. V roce 2009 zde bylo evidováno 110 adres. V roce 2011 zde trvale žilo 176 obyvatel.\n\nTouchovice je také název katastrálního území o rozloze 3,29 km.\n\nPrvní písemná zmínka pochází z roku 1356.\n\n"}
{"id": "542066", "url": "https://cs.wikipedia.org/wiki?curid=542066", "title": "Mnichovský Týnec", "text": "Mnichovský Týnec\n\nMnichovský Týnec je vesnice, část obce Chožov v okrese Louny. Nachází se asi 2,5 km na severozápad od Chožova. V roce 2009 zde bylo evidováno 64 adres. V roce 2011 zde trvale žilo 96 obyvatel.\n\nMnichovský Týnec je také název katastrálního území o rozloze 5,27 km².\n\nPrvní písemná zmínka o obci pochází z roku 1341.\n"}
{"id": "542067", "url": "https://cs.wikipedia.org/wiki?curid=542067", "title": "Třtěno", "text": "Třtěno\n\nTřtěno je vesnice, část obce Chožov v okrese Louny. Nachází se asi 2,5 km na sever od Chožova. V roce 2009 zde bylo evidováno 90 adres. V roce 2011 zde trvale žilo 140 obyvatel.\n\nTřtěno je také název katastrálního území o rozloze 7,95 km².\n\nPrvní písemná zmínka o vesnici pochází z roku 1392.\n\nVe vesnici se nachází zdroj hořké vody vápenato-hořečnatého typu podobné Zaječické hořké. Je jím studna u domu čp. 38, ve kterém se voda používala k napájení dobytka. Podle rozboru z roku 1969 voda ze studny obsahovala celkem 4,2 g.l rozpuštěných minerálních látek (96 mg.l sodíku, 272 mg.l draslíku, 510 mg.l vápníku, 293,8 mg.l hořčíku a kromě dalších 224,8 mg.l chloru. U vesnice byl také proveden vrt, který v cenomanských pískovcích zachytil zdroj vody se zvýšeným obsahem fluoru (6,5 mg.l).\n\n\n"}
{"id": "542068", "url": "https://cs.wikipedia.org/wiki?curid=542068", "title": "Zeměchy (Jimlín)", "text": "Zeměchy (Jimlín)\n\nZeměchy je část obce Jimlín v okrese Louny. Nachází se na severu Jimlína. Prochází zde silnice II/225. V roce 2009 zde bylo evidováno 176 adres. V roce 2011 zde trvale žilo 396 obyvatel.\n\nZeměchy leží v katastrálním území Zeměchy u Loun o rozloze 4,56 km.\n\nPrvní písemná zmínka o obci pochází z roku 1381.\n\n\n"}
{"id": "542069", "url": "https://cs.wikipedia.org/wiki?curid=542069", "title": "Vojničky", "text": "Vojničky\n\nVojničky je malá vesnice, část obce Koštice v okrese Louny. Nachází se asi 3 km na sever od Koštic. V roce 2009 zde bylo evidováno 32 adres. V roce 2011 zde trvale žilo 47 obyvatel.\n\nVojničky je také název katastrálního území o rozloze 4,02 km².\n\nPrvní písemná zmínka o vesnici pochází z roku 1237.\n\nStudna u domu čp. 42 je zdrojem hořké, vápenato-hořečnaté vody, ve které bylo podle rozboru z roku 1969 rozpuštěno 2,76 g.l minerálních látek. Voda v jednom litru kromě dalších látek obsahovala 388,6 mg vápníku, 191,6 mg hořčíku a 125 mg sodíku.\n\n\n"}
{"id": "542070", "url": "https://cs.wikipedia.org/wiki?curid=542070", "title": "Želevice", "text": "Želevice\n\nŽelevice je malá vesnice, část obce Koštice v okrese Louny. Nachází se asi 1 km na jihovýchod od Koštic. V roce 2009 zde bylo evidováno 24 adres. V roce 2011 zde trvale žilo 44 obyvatel.\n\nŽelevice je také název katastrálního území o rozloze 3 km. V katastrálním území Želevice leží i Koštice.\n\nPrvní písemná zmínka o obci pochází z roku 1226.\n\n"}
{"id": "542071", "url": "https://cs.wikipedia.org/wiki?curid=542071", "title": "Brody (Krásný Dvůr)", "text": "Brody (Krásný Dvůr)\n\nBrody je vesnice, část obce Krásný Dvůr v okrese Louny. Nachází se asi 2 km na západ od Krásného Dvora. V roce 2009 zde bylo evidováno 53 adres. V roce 2011 zde trvale žilo 78 obyvatel.\n\nBrody leží v katastrálním území Krásný Dvůr o výměře 25,21 km. Vesnicí protéká potok Leska.\n\nPrvní písemná zmínka o obci pochází z roku 1405.\n\n\n"}
{"id": "542072", "url": "https://cs.wikipedia.org/wiki?curid=542072", "title": "Chotěbudice (Krásný Dvůr)", "text": "Chotěbudice (Krásný Dvůr)\n\nChotěbudice jsou malá vesnice, část obce Krásný Dvůr v okrese Louny. Nachází se asi 3 km na severozápad od Krásného Dvora. Prochází tudy železniční trať Kadaň–Kaštice. V roce 2009 zde bylo evidováno 21 adres. V roce 2011 zde trvale žilo 12 obyvatel.\n\nChotěbudice leží v katastrálním území Krásný Dvůr o výměře 25,21 km².\n\nV opuštěné pískovně, která se nachází severně od silnice do Veliké Vsi, byly nalezeny stopy pohřebiště a sídliště z neolitu a starší doby bronzové. Z 22 prozkoumaných objektů jich patřilo 21 do období kultur s volutovou a vypíchanou keramikou. Pouze jeden objekt v podobě nepravidelné jámy se zlomky kostí a keramiky patřil k únětické kultuře.\n\nPrvní písemná zmínka o vesnici pochází z roku 1196.\n\n\n"}
{"id": "542073", "url": "https://cs.wikipedia.org/wiki?curid=542073", "title": "Chrašťany", "text": "Chrašťany\n\nChrašťany je malá vesnice, část obce Krásný Dvůr v okrese Louny. Nachází se asi 1,5 km na severozápad od Krásného Dvora. V roce 2009 zde bylo evidováno 29 adres. V roce 2011 zde trvale žilo 53 obyvatel.\n\nChrašťany leží v katastrálním území Krásný Dvůr o výměře 25,21 km.\n\nPrvní písemná zmínka o obci pochází z roku 1318.\n\nVesnice se nachází na okraji malé velikoveské hnědouhelné pánve. V 19. století se zdejší nekvalitní uhlí těžilo v dole \"Evžen\" hraběte Černína. Spolu s jeho dalšími doly u Brodů se v nich těžilo 800 až 1500 tun uhlí ročně.\n\n\n"}
{"id": "542074", "url": "https://cs.wikipedia.org/wiki?curid=542074", "title": "Němčany (Krásný Dvůr)", "text": "Němčany (Krásný Dvůr)\n\nNěmčany jsou malá vesnice, část obce Krásný Dvůr v okrese Louny. Nachází se asi 4 km na západ od Krásného Dvora. V roce 2009 zde bylo evidováno 30 adres. V roce 2011 zde trvale žilo 30 obyvatel.\n\nNěmčany leží v katastrálním území Krásný Dvůr o výměře 25,21 km².\n\nNázev vesnice je odvozen z příjmení Němec ve významu ves lidí Němcových. V historických pramenech se jméno objevuje ve tvarech: Nimschan (1196), Niemczany (1455), Niemczany (1546), Niemcžany (1542), Niemcziany (1615), Niemtschau (1787), Nemtschau nebo Niemtschau a Němčow (1846).\n\nPrvní písemná zmínka o obci pochází z roku 1196.\n\nVesnice se nachází na okraji malé velikoveské hnědouhelné pánve. V 19. století se zdejší nekvalitní uhlí těžilo v dole Jan Nepomucký.\n\nNa jihovýchodním okraji vesnice se v poli nachází drobný opuštěný lom, ve kterém je odkryta sekvence třetihorních vulkanických hornin Doupovských hor. Ve spodní části se nachází tři metry mocné sedimenty laharů s bazaltoidními fragmenty o velikosti do pěti centimetrů. Tato vrstva je překryta půl metru mocnou vrstvou vulganogenních fluviálních pískovců. Na nich leží tenký lávový příkrov.\n\nV západní části vesnice stojí památkově chráněná usedlost čp. 22. Byla postavena v pozdně barokním slohu před rokem 1843. Usedlost tvoří obytný dům, proti němuž stojí chlév, a stodola v zadní části parcely. Severní stranu mezi obytným domem a stodolou uzavírá zeď.\n\n"}
{"id": "542075", "url": "https://cs.wikipedia.org/wiki?curid=542075", "title": "Szotland", "text": "Szotland\n\nSzotland (německy Schottland) je polské sídlo, součást města Władysławowa, ležící na pobřeží Puckého zálivu Baltského moře.\n\nJedná se o nejstarší sídelní jednotku Władysławowa. Název pochází pravděpodobně z německého názvu pro Skotsko.\n\nMísto bylo v dřívějších dobách obývané pouze rybáři, v současnosti je stále více využíváno turisticky. \n\nPoblíž se nachází přírodní rezervace \"Słone Łąki\", součást Pobřežního přírodního parku (\"Nadmorski Park Krajobrazowy\"), vyhlášená v roce 1999. Žijí zde vzácné a přísně chráněné druhy živočichů a halofytů. Zdrojem zasolení jsou brakické vody Puckého zálivu. Rozloha rezervace je 27,72 ha, leží mezi počátkem Helské kosy a vesnicí Swarzewo. \n\nNadmorski Park Krajobrazowy - oficiální stránky (polsky)\n"}
{"id": "542076", "url": "https://cs.wikipedia.org/wiki?curid=542076", "title": "Vysoké Třebušice", "text": "Vysoké Třebušice\n\nVysoké Třebušice jsou malá vesnice, část obce Krásný Dvůr v okrese Louny. Nachází se asi 2 km na severovýchod od Krásného Dvora. Prochází tudy železniční trať Kadaň – Vilémov u Kadaně – Kaštice/Kadaňský Rohozec a silnice II/224. V roce 2009 zde bylo evidováno 20 adres. V roce 2011 zde trvale žilo 35 obyvatel.\n\nVysoké Třebušice leží v katastrálním území Krásný Dvůr o výměře 25,21 km. Vesnicí protéká potok Leska.\n\nNázev vesnice je odvozen ze jména \"Třebucha\" ve významu ves lidí Třebuchových. V historických pramenech se jméno vesnice objevuje ve tvarech in villa Trzebssicz (1388), in Trzebussiczi (1408), in Třzebssiczich (1455), Trebusice (1474), v Třebosicích Vysokých (1477), w Trzebssiczych (1544), Vysoké Třebečice (1566), Vysoké Třebošice (1604) nebo Hohen Trebetitsch (1787).\n\nPrvní písemná zmínka o obci pochází z roku 1388.\n\nVesnice se nachází na okraji malé velikoveské hnědouhelné pánve. Dolové pole \"Svatého Antonína\" severozápadně od vesnice bylo vytěženo již v polovině 19. století. Dalšími malými doly zde byly \"Louisa\" a \"Terezie.\" U vesnice bylo ve 20. století těženo ložisko bentonitu pro zemědělské účely.\n\n\n"}
{"id": "542077", "url": "https://cs.wikipedia.org/wiki?curid=542077", "title": "Zlovědice", "text": "Zlovědice\n\nZlovědice jsou malá vesnice, část obce Krásný Dvůr v okrese Louny. Nachází se asi 2,5 km na severovýchod od Krásného Dvora. V roce 2009 zde bylo evidováno 14 adres. V roce 2011 zde trvale žilo 26 obyvatel.\n\nZlovědice leží v katastrálním území Krásný Dvůr o výměře 25,21 km².\n\nNázev vesnice je odvozen ze jména Zlověd ve významu ves lidí Zlovědových. Vznik v minulosti používaných tvarů \"Lobeditz\" či \"Loweditz\" byl ovlivněn názvem blízkých Libědic. V historických pramenech se jméno objevuje ve tvarech: Zlowiedicz (1369), in Zlobiedicz (1387), in Zlowidiczych (1394), in Zlowiedicz (1414), in v. Zlowiediczich (1437), in Zlowiediczich (1455), v Zlovědicích (1467), we wsi Zlowěticích (1497), auf Lowotitz (1518), na Zlověticích (1543), Zlowiedicze (1545), Zlowiediczy (1546) Loboticze (1564), Lobiedicz (1564), Lobiedicz (1590), Loboticze (1604), Lobetice (1654), Lobotitz nebo Lobetitz (1787), Lobetitz, Lobotitz nebo Lobeditz (1846), Zlovětice, Zlovědice nebo Lobotiz (1848), Zlovětice, Lobotitz nebo Lobeditz (1854) a Zlovětice nebo Lobeditz (1916).\n\nPrvní písemná zmínka o Zlovědicích pochází z roku 1356, kdy vesnice patřila Buškovi ze Zlovědic, který tehdy podával faráře k místnímu kostelu. Roku 1370 podací právo, a snad také vesnice, patřily Habartovi ze Žerotína. V roce 1387 měl kostel dva patrony, kterými byli Petr z Buškovic a Johanka, vdova po Janu Kladivovi z Chrášťan. Není jasné, komu z nich vesnice patřila, ale pravděpodobnější majitelkou byla Johanka, protože nejspíše její syn Vaniš z Chrášťan spolu s vladyky z Buškovic a z Brus vybrali v letech 1395 a 1396 nového zlovědického faráře.\n\nRoku 1414 ve vsi sídlil Zikmund z Hluban a po něm Jiří Henigar z Eberka, po jehož smrti připadla jako odúmrť panovníkovi. Roku 1499 ji král Vladislav Jagellonský rozdělil mezi Václava Čéče z Nemičevsi a Ruprechta z Haugvic. Část vesnice s tvrzí patřila mezi několik dalších majitelů a ještě další díl byl majetkem kostela. Na počátku šestnáctého století tvrz vlastnil rod Zábruských ze Všechlap, z nichž Slavibor Zábruský prodal roku 1546 tvrz s poplužním dvorem a patronátním právem Mikuláši Globnarovi z Globu, který získal i část Ruprechta z Haugvic, a spojil je do jednoho panství. Od Zikmunda Globnara v roce 1564 vesnici za 1500 kop grošů koupil Jiří Fictum z Fictumu. Jeho nástupcem se stal Volf Bernard Fictum z Egerberka a roku 1604 Zlovědice spolu s Vysokými Třebušicemi prodal Jindřichu Štampachovi ze Štampachu, který je spojil s nepomyšlským panstvím.\n\nZlovědická tvrz byla poprvé zmíněna v kupní smlouvě z roku 1546 a stála ještě roku 1623, ale později beze zbytku zanikla. Podle Augusta Sedláčka stávala u zaniklého poplužního dvora v blízkosti Lesky, jejíž voda sloužila k plnění příkopu.\n\nVesnice se nachází na okraji malé velikoveské hnědouhelné pánve. V 19. století se zdejší nekvalitní uhlí těžilo v dolech \"Hugo\" a \"Leopoldina\" knížete Salma a v obecním dole \"Michal.\"\n\n\n"}
{"id": "542080", "url": "https://cs.wikipedia.org/wiki?curid=542080", "title": "Stebno (Kryry)", "text": "Stebno (Kryry)\n\nStebno () je vesnice, část města Kryry v okrese Louny. Nachází se asi 6,5 km na jih od Kryr. V roce 2009 zde bylo evidováno 118 adres. V roce 2011 zde trvale žilo 124 obyvatel.\n\nStebno leží v katastrálním území Stebno u Petrohradu o rozloze 8,35 km².\n\nStebno místním jménem pocházejícím od podstatného jména jizba a od něj se pak přes jstebna dostalo do tvaru jstebno. Následně pak písmeno j odpadlo a vzniklo dnešní jméno Stebno. V písemných pramenech se objevují ještě další tvary de Zetheban (1239 a 1240) či de Stebna (1295).\n\nPrvní písemná zmínka o obci pochází z roku 1239 a vlastnil jej drobný šlechtic Vojislav. Založena byla pravděpodobně dříve, v kolonizační vlně ve 12. nebo dokonce 11. století. Od roku 1395 bylo součástí petrohradského panství a spolu s ním pak sdílelo osud až do poloviny 19. století (1849). V průběhu husitských válek bojovali někteří sedláci ze Stebna na straně lounsko-žateckého svazu, což dokazují zprávy o bitvě u Želenic roku 1438. Za sedm zajatých stebenských bojovníků, např. Kubu ze Stebna a Jana Rachlíka, vězněných v saském Freiberku, požadovala saská strana výkupné ve výši sedm kop grošů.\n\nPo třicetileté válce bylo původně obyvatelstvo protestantské víry postupně nahrazováno německými katolickými osadníky, pocházejícími především z Bavorska. Berní rula z roku 1654 ještě uvádí většinu obyvatel s českými jmény. Selská povstání, která roku 1680 zasáhla Čechy od západu na východ, se nevyhnula ani Stebnu. Sedm stebenských poddaných: Georg Wolf, Václav Hájek, Jiří Michálek, Šimon Hursík, Jiří Mareš, Ondřej Šebesta a Tomáš Čihař, se k rebelům přidalo. Dne 25. dubno 1680 přitáhlo ze Žatce do Stebna 180 rejtarů, doprovázejících krajského hejtmana hraběte Kolovrata. Zmínění sedláci se nechtěli dát zatknout, ozbrojili se různým zemědělským nářadím a uprchli do věže kostela. Shodili schody a křičeli na hejtmana různé posměšky, měli na něho „zlé huby“, jak hovoří dobové dokumenty. Velitel vojáků nechtěl nikoho usmrtit na církevní půdě, a proto na ně zatím nezaútočil. Přítomnost vojska nakonec stebenským rebelům pomohla, protože jim zabránila zúčastnit se srážky nedaleko Blatna. Odbojníci pak po bitvě z věže vyšli a zachovali si život.\n\nV následujících stoletích se národnostní složení obyvatelstva změnilo, takže Ottův slovník naučný, publikovaný v letech 1888 až 1909, uvádí na konci 19. století ve Stebně pouze tři Čechy. V meziválečném období do Stebna přišla řada Čechů především železničářů nebo zaměstnanců blízkého žulového lomu. Bydleli hlavně v nejchudší ulici zvané dodnes jejími obyvateli Na Protektorátu. Dne 8. května 1945 přišli do Stebna první sovětští vojáci a Rudá armáda tábořila na poli za statkem rodiny Kosů. Celkem padlo na různých bojištích II. světové války třicet devět německých občanů. V roce 1946 bylo německé obyvatelstvo odsunuto na základě benešových dekretů a z vnitrozemí přišli Češi, Slováci a především lidé z území sovětské Ukrajiny volyňští Češi.\n\nV únoru 2015 byl objeven jižně od mlýna U Proškové, zvaném také Nouze, unikátní archeologický nález etruské mísy zvané teglia spolu s dalšími artefakty z doby 200 až 400 let před Kristem. Depot se nacházel na nevýrazném návrší nad pravým břehem Podviničného potoka mezi třemi nápadnými žulovými balvany. Okolnosti uložení nádoby se zbytky rostlin i dalších předmětů napovídá, že se jednalo pravděpodobně o oběť bohům. Charakter místa nálezu vzdáleného od tehdejšího běžného osídlení vedl archeology k názoru, že okolí Stebna mělo pro tehdejší obyvatele charakter sakrální krajiny sloužící k uctívání bohů. Mísa je uložena v Národním muzeu.\n\n\nNejvýznamnější postavou spojenou se Stebnem je hrabě Heřman Černín z Chudenic, katolický šlechtic, diplomat a cestovatel 17. století. Ve zdejším kostele nechal pohřbít dvě manželky: Marii Annu Čáslavu, rozenou ze Svárova, a Annu Saloménu. Po smrti zde měl být uložen sám. Tomu však zabránil požár, jemuž padla za oběť vesnice s kostelem, a proto je byl uložen v chrámu svatého Víta na Pražském hradě. Ve vsi se také narodil Eduard Pontifikl, který vydal roku 1828 topografické dílo \n\n"}
{"id": "542081", "url": "https://cs.wikipedia.org/wiki?curid=542081", "title": "Strojetice (Kryry)", "text": "Strojetice (Kryry)\n\nStrojetice je vesnice, část města Kryry v okrese Louny. Nachází se asi 3,5 km na východ od Kryr. Prochází zde silnice I/27. V roce 2009 zde bylo evidováno 112 adres. V roce 2011 zde trvale žilo 205 obyvatel.\n\nStrojetice leží v katastrálním území Strojetice u Podbořan o rozloze 7,84 km.\n\nPrvní písemná zmínka o obci pochází z roku 1352.\n\n"}
{"id": "542083", "url": "https://cs.wikipedia.org/wiki?curid=542083", "title": "Hnojnice", "text": "Hnojnice\n\nHnojnice je malá vesnice, část obce Libčeves v okrese Louny. Nachází se asi 2,5 km na východ od Libčevsi. V roce 2009 zde bylo evidováno 45 adres. V roce 2011 zde trvale žilo 87\nobyvatel.\n\nHnojnice je také název katastrálního území o rozloze 2,12 km².\n\nVesnicí prochází silnice II/249. Okolo sousední vesnice Židovice prochází železniční trať Čížkovice–Obrnice, je zde i železniční zastávka nazvaná Hnojnice, ale trať je bez pravidelné osobní dopravy.\n\nPojmenování podle jazykovědce Vincence Praseka pochází ze staroslovanského názvu pro hrnčířskou hlínu „gnoj“, ve vsi tak mohlo být rozvinuté hrnčířství. V první písemné zmínce z roku 1131 se obec nazývá Gnoici, v dalších listinách nese označení Hnoynicz (1302), Hnogicz (1397), Hnojice (1480), Hnojnice (1633) či Hnojné (1771). Německy bývala nazývána Gnoitz (1599) nebo Hnojitz.\n\nPrvní písemná zmínka o obci pochází z roku 1131.\n\nVeřejná studna u domu čp. 9 je zdrojem hořké vody vápenato-hořečnatého typu. Podle rozboru z roku 1969 voda obsahovala 1,42 g.l rozpuštěných minerálních látek (238,9 mg.l vápníku, 62,4 mg.l hořčíku, 544,4 mg.l síranových iontů ad.).\n\n\n"}
{"id": "542084", "url": "https://cs.wikipedia.org/wiki?curid=542084", "title": "Charvatce (Libčeves)", "text": "Charvatce (Libčeves)\n\nCharvatce je malá vesnice, část obce Libčeves v okrese Louny. Nachází se asi 3 km na jihozápad od Libčevsi. V roce 2009 zde bylo evidováno 43 adres. V roce 2011 zde trvale žilo 57 obyvatel.\n\nCharvatce leží v katastrálním území Charvatce u Loun o rozloze 3,51 km.\n\nPrvní písemná zmínka o obci pochází z roku 1203.\n"}
{"id": "542085", "url": "https://cs.wikipedia.org/wiki?curid=542085", "title": "Jablonec (Libčeves)", "text": "Jablonec (Libčeves)\n\nJablonec ( ) je malá vesnice, část obce Libčeves v okrese Louny. Nachází se asi 2,5 km na západ od Libčevsi. V roce 2009 zde bylo evidováno 20 adres. V roce 2011 zde trvale žilo 32 obyvatel.\n\nJablonec leží v katastrálním území Jablonec u Libčevsi o rozloze 2,72 km.\n\nPrvní písemná zmínka o obci pochází z roku 1318.\n"}
{"id": "542086", "url": "https://cs.wikipedia.org/wiki?curid=542086", "title": "Lahovice (Libčeves)", "text": "Lahovice (Libčeves)\n\nLahovice je malá vesnice, část obce Libčeves v okrese Louny. Nachází se asi 2 km na sever od Libčevsi. V roce 2009 zde bylo evidováno 11 adres. V roce 2011 zde trvale žilo 9 obyvatel.\n\nLahovice leží v katastrálním území Lahovice u Libčevsi o rozloze 2,73 km.\n\nPrvní písemná zmínka o obci pochází z roku 1053.\n\n"}
{"id": "542087", "url": "https://cs.wikipedia.org/wiki?curid=542087", "title": "Mnichov (Libčeves)", "text": "Mnichov (Libčeves)\n\nMnichov ( ) je malá vesnice, část obce Libčeves v okrese Louny. Nachází se asi 4 km na jihozápad od Libčevsi. V roce 2009 zde bylo evidováno 17 adres. V roce 2011 zde trvale žilo 15 obyvatel.\n\nMnichov leží v katastrálním území Mnichov u Loun o rozloze 2,11 km.\n\nV katastru obce se nachází čedičový solitérní masiv Oblík, který byl vyhlášen národní přírodní rezervací.\n\nPrvní písemná zmínka o obci pochází z roku 1207.\n"}
{"id": "542088", "url": "https://cs.wikipedia.org/wiki?curid=542088", "title": "Řisuty (Libčeves)", "text": "Řisuty (Libčeves)\n\nŘisuty je malá vesnice, část obce Libčeves v okrese Louny. Nachází se asi 3 km na severovýchod od Libčevsi. V roce 2009 zde bylo evidováno 41 adres. V roce 2011 zde trvale žilo 45 obyvatel.\n\nŘisuty leží v katastrálním území Řisuty u Libčevsi o rozloze 6,17 km.\n\nPrvní písemná zmínka o obci pochází z roku 1352.\n\n"}
{"id": "542089", "url": "https://cs.wikipedia.org/wiki?curid=542089", "title": "Sinutec", "text": "Sinutec\n\nSinutec je malá vesnice, část obce Libčeves v okrese Louny. Nachází se asi 3,5 km na západ od Libčevsi. V roce 2009 zde bylo evidováno 8 adres. V roce 2011 zde trvale žilo sedm obyvatel.\n\nSinutec je také název katastrálního území o rozloze 1,17 km².\n\nOkolo vesnice prochází železniční trať Čížkovice–Obrnice, je zde i stejnojmenná železniční zastávka, ale trať je bez pravidelné osobní dopravy.\n\nPravděpodobný původní název vesnice Synuc byl odvozen přivlastňovací příponou z osobního jména Synut či Synuta ve významu Synutův dvůr. V historických pramenech se název objevuje ve tvarech: Cynus (1341), Smuc (1421), Synutce (1450), Senice (1454), Synucz (1469), Synutec (1504), Senutcze (1543), Synutecz (1559), Symnutecz (1600), Synutz (1664), Sinutz (1787) a Synutz (1833).\n\nPrvní písemná zmínka o vesnici pochází z roku 1341.\n\nNa severním okraji vesnice stojí barokní kaple svatého Víta z přelomu sedmnáctého a osmnáctého století chráněná jako kulturní památka. Před kaplí roste lípa chráněná jako památný strom.\n\n"}
{"id": "542090", "url": "https://cs.wikipedia.org/wiki?curid=542090", "title": "Všechlapy (Libčeves)", "text": "Všechlapy (Libčeves)\n\nVšechlapy je malá vesnice, část obce Libčeves v okrese Louny. Nachází se asi 1,5 km na sever od Libčevsi. V roce 2009 zde bylo evidováno 16 adres. V roce 2011 zde trvale žilo 17 obyvatel.\n\nVšechlapy leží v katastrálním území Všechlapy u Libčevsi o rozloze 2,01 km.\n\nPrvní písemná zmínka o obci pochází z roku 1369.\n"}
{"id": "542091", "url": "https://cs.wikipedia.org/wiki?curid=542091", "title": "Židovice (Libčeves)", "text": "Židovice (Libčeves)\n\nŽidovice jsou malá vesnice, část obce Libčeves v okrese Louny. Nachází se asi 1,5 km na východ od Libčevsi. Prochází zde silnice II/249. V roce 2009 zde bylo evidováno 33 adres. V roce 2011 zde trvale žilo 55 obyvatel.\n\nŽidovice leží v katastrálním území Židovice u Hnojnic o rozloze 3,21 km².\n\nPrvní písemná zmínka o obci pochází z roku 1381.\n\nStudna ve dvoře bývalého státního statku je zdrojem hořké, vápenato-hořečnaté vody. Podle rozboru z roku 1969 byla celková mineralizace vody 2,7 g.l. Kromě jiných látek obsahovala v jednom litru 174,3 mg vápníku, 196,5 mg hořčíku, 278 mg sodíku a 182 mg draslíku.\n\n\n"}
{"id": "542092", "url": "https://cs.wikipedia.org/wiki?curid=542092", "title": "Dobříčany", "text": "Dobříčany\n\nDobříčany je vesnice, část obce Liběšice v okrese Louny. Nachází se asi 2 km na severozápad od Liběšic. Prochází tudy železniční trať Lužná u Rakovníka – Chomutov. V roce 2009 zde bylo evidováno 65 adres. V roce 2011 zde trvale žilo 98 obyvatel.\n\nDobříčany je také název katastrálního území o rozloze 3,06 km².\n\nPrvní písemná zmínka o obci pochází z roku 1318. Od roku 1823 byl statek a zámek Dobříčany ve vlastnictví baronské rodiny Zessnerů, jež jej po roce 1945 musel opustit a zámek sloužil jako kasárna.\n\nJihozápadně od vesnice bývaly u břehu Blšany lázně využívané od osmnáctého století k léčebným koupelím. Na počátku dvacátého století je provozovali Zessnerové a po roce 1945 je převzal místní národní výbor. Ještě v roce 1971 bylo v lázních poskytnuto šest tisíc koupelí. Při ceně 6 Kčs za koupel byl provoz lázní ziskový. Přestože byly koupele označeny jako očistné, předepisovali je obvodní lékaři z okolí Žatce při revmatických a kožních nemocích.\n\nMezi Blšankou a bývalým náhonem jihozápadně od vesnice se v několik studních jímala z hloubky 1,5–1,8 metru hydrogenuhličitano-síranová vápenato-hořečnatá voda s mineralizací 0,83 g.l. V podloží kvartérních sedimentů úzké údolní nivy se zde nachází jíly a písky žatecké bezslojové facie souvrství hnědouhelných slojí.\n\n\nObjevena dílna na výrobu kamenných štípaných nástrojů s několika sty nástroji a odštěpky datované do období starší doby kamenné (magdalénienu).\n\n"}
{"id": "542093", "url": "https://cs.wikipedia.org/wiki?curid=542093", "title": "Dubčany (Liběšice)", "text": "Dubčany (Liběšice)\n\nDubčany je malá vesnice, část obce Liběšice v okrese Louny. Nachází se asi 1 km na severovýchod od Liběšic. V roce 2009 zde bylo evidováno 26 adres. V roce 2011 zde trvale žilo 30 obyvatel.\n\nDubčany leží v katastrálním území Dubčany u Liběšic o rozloze 2,11 km.\n\nPrvní písemná zmínka o obci pochází z roku 1367.\n\n"}
{"id": "542094", "url": "https://cs.wikipedia.org/wiki?curid=542094", "title": "Kluček", "text": "Kluček\n\nKluček je vesnice, část obce Liběšice v okrese Louny. Nachází se asi 2 km na jihozápad od Liběšic. V roce 2009 zde bylo evidováno 73 adres. V roce 2011 zde trvale žilo 113 obyvatel.\n\nKluček je také název katastrálního území o rozloze 2,8 km².\n\nPrvní písemná zmínka o obci pochází z roku 1368.\n\nZ vesnické zástavby je významný statek s barokní obytnou budovou a branou a taktéž barokní kaple zasvěcená Panně Marii. Vnitřní půdorys kaple je kruhový a vnější polygonální. Uvnitř se nachází kopie obrazu, jehož originál byl umístěn do liběšického kostela. Připomíná událost z roku 1743, kdy se povoz se dvěma sedláky propadl mostem do rozvodněného Klučeckého potoka a teprve modlitba k Panně Marii oba zachránila. V roce 2005 byla kaple opravena a během oslav mariánské pouti znovu vysvěcena.\n\n"}
{"id": "542095", "url": "https://cs.wikipedia.org/wiki?curid=542095", "title": "Lhota (Liběšice)", "text": "Lhota (Liběšice)\n\nLhota je malá vesnice, část obce Liběšice v okrese Louny. Nachází se asi 4 km na jih od Liběšic. V roce 2009 zde bylo evidováno 31 adres. V roce 2011 zde trvale žilo 42 obyvatel. Vesnicí protéká Klučecký potok, do kterého se zde zleva vlévá menší Sádecký potok.\n\nLhota leží v katastrálním území Lhota u Nečemic o rozloze 5,94 km².\n\nPrvní písemná zmínka o obci pochází z roku 1382.\n\n"}
{"id": "542097", "url": "https://cs.wikipedia.org/wiki?curid=542097", "title": "Železná (Libořice)", "text": "Železná (Libořice)\n\nŽelezná je část obce Libořice v okrese Louny. Nachází se na severu Libořic. V roce 2009 zde bylo evidováno 54 adres. V roce 2011 zde trvale žilo 62 obyvatel.\n\nŽelezná leží v katastrálním území Železná u Libořic o rozloze 4,34 km.\n\nPrvní písemná zmínka o obci pochází z roku 1380.\n\n\n"}
{"id": "542098", "url": "https://cs.wikipedia.org/wiki?curid=542098", "title": "Drahomyšl (Lipno)", "text": "Drahomyšl (Lipno)\n\nDrahomyšl je malá vesnice, část obce Lipno v okrese Louny. Nachází se asi 3 km na severozápad od Lipna. Prochází zde silnice II/225. V roce 2009 zde bylo evidováno 47 adres. V roce 2011 zde trvale žilo 57 obyvatel.\n\nDrahomyšl je také název katastrálního území o rozloze 3,68 km.\n\nPrvní písemná zmínka o obci pochází z roku 1115.\n\n\n"}
{"id": "542099", "url": "https://cs.wikipedia.org/wiki?curid=542099", "title": "Lipenec", "text": "Lipenec\n\nLipenec je vesnice, část obce Lipno v okrese Louny. Nachází se v údolí potoka Hasiny asi 2,5 km na severovýchod od Lipna. Prochází zde silnice II/225. V roce 2009 zde bylo evidováno 103 adres. V roce 2011 zde trvale žilo 157 obyvatel.\n\nLipenec je také název katastrálního území o rozloze 7,55 km.\n\nPrvní písemná zmínka o obci pochází z roku 1358.\n\n\n"}
{"id": "542100", "url": "https://cs.wikipedia.org/wiki?curid=542100", "title": "Brloh (Louny)", "text": "Brloh (Louny)\n\nBrloh je vesnice, část okresního města Louny, tvořící jeho exklávu. Nachází se asi 5 km na jihovýchod od Loun. V roce 2009 zde bylo evidováno 77 adres. V roce 2011 zde trvale žilo 130 obyvatel.\n\nBrloh je také název katastrálního území o rozloze 2,94 km.\n\nPrvní písemná zmínka o obci pochází z roku 1295.\n\nV jižní části vesnice stojí na hřbitově pozdně barokní kostel svatého Havla z roku 1763. K památkově chráněným objektům patří také zemědělský dvůr čp. 1 a Vernerův vodní mlýn (čp. 26).\n\n"}
{"id": "542101", "url": "https://cs.wikipedia.org/wiki?curid=542101", "title": "Nečichy", "text": "Nečichy\n\nNečichy jsou vesnice, část okresního města Louny. Nachází se asi 3,5 km na sever od Loun. V roce 2009 zde bylo evidováno 53 adres.\n\nNečichy je také název katastrálního území o rozloze 3,57 km².\n\nPrvní písemná zmínka o obci pochází z roku 1335.\n\nV severozápadní části katastrálního území s pomístním jménem Na Hrubém kuse vyskytují v polní drenáži vývěry hořké vody s obsahem hořčíku (684 mg.l), vápníku (488 mg.l) a sodíku (456 mg.l). Roku 1969 byl celkový obsah rozpuštěných pevných látek 6,91 g.l.\n\nNa návsi stojí památkově chráněná barokní kaple svaté Anny z osmnáctého století.\n\n"}
{"id": "542102", "url": "https://cs.wikipedia.org/wiki?curid=542102", "title": "Milošice", "text": "Milošice\n\nMilošice jsou malá vesnice, část obce Měcholupy v okrese Louny. Nachází se asi 2 km na severozápad od Měcholup. V roce 2009 zde bylo evidováno 18 adres. V roce 2011 zde trvale žilo 21 obyvatel.\n\nMilošice je také název katastrálního území o rozloze 2,33 km².\n\nPrvní písemná zmínka o obci pochází z roku 1360.\n\n\n"}
{"id": "542103", "url": "https://cs.wikipedia.org/wiki?curid=542103", "title": "Velká Černoc", "text": "Velká Černoc\n\nVelká Černoc je vesnice, část obce Měcholupy v okrese Louny. Nachází se asi 8 km na jihovýchod od Měcholup. Prochází zde silnice II/221. V roce 2009 zde bylo evidováno 124 adres. V roce 2011 zde trvale žilo 230 obyvatel.\n\nVelká Černoc je také název katastrálního území o rozloze 11,89 km.\n\nPrvní písemná zmínka o obci pochází z roku 1316.\n\n\n"}
{"id": "542104", "url": "https://cs.wikipedia.org/wiki?curid=542104", "title": "Dětaň", "text": "Dětaň\n\nDětaň je malá vesnice, část městyse Nepomyšl v okrese Louny. Nachází se asi 3 km na jih od Nepomyšle. V roce 2009 zde bylo evidováno 13 adres. V roce 2011 zde trvale žilo 6 obyvatel.\n\nDětaň je také název katastrálního území o rozloze 4,62 km.\n\nPrvní písemná zmínka o obci pochází z roku 1401.\n\nAsi 900 m jihozápadně od osady se nachází komplex dvou lomů. Původně čedičový lom je využíván jako skládka odpadů, ale severněji položený a vytěžený kaolinový lom je částečně zatopen jezírkem a v jeho stěně lze pozorovat ukázku styku kaolinických souvrství s nadložními sedimenty a pyroklastiky Doupovských hor. Část odkrytého profilu obsahuje úlomky petrifikovaných kostí a dřev.\n\n\n"}
{"id": "542105", "url": "https://cs.wikipedia.org/wiki?curid=542105", "title": "Dvérce", "text": "Dvérce\n\nDvérce jsou malá vesnice, část městyse Nepomyšl v okrese Louny. Nachází se asi dva kilometry na jihovýchod od Nepomyšle. V roce 2009 zde bylo evidováno 32 adres. V roce 2011 zde trvale žilo 46 obyvatel.\n\nDvérce je také název katastrálního území o rozloze 3,59 km².\n\nPrvní písemná zmínka o vesnici s tvrzí pochází z roku 1412, kdy patřila Hynku Kaufunkovi. Dalším známým majitelem se na konci patnáctého století stal Oldřich Fremut z Krásného Dvora, po kterém následovali jeho potomci. V první čtvrtině sedmnáctého století panství patřilo Kryštofu Abrahamovi Štampachovi ze Štampachu, který se zúčastnil stavovského povstání, za což mu byl po bitvě na Bílé hoře zabaven majetek. Dvérecké panství během třicetileté války koupil od královské komory Heřman z Questenberka, kterému patřily také Nepomyšl, Kolešov, Strojetice a Soběchleby. Tvrz však byla za války poškozena, a proto ji nechali Ditrichštejnové, kteří Dvérce získali v roce 1686, přestavět na sýpku. Stávala v areálu hospodářského dvora obklopeného parkem na jihovýchodním okraji vesnice. Park zanikl v polovině devatenáctého století.\n\n"}
{"id": "542106", "url": "https://cs.wikipedia.org/wiki?curid=542106", "title": "Chmelištná", "text": "Chmelištná\n\nChmelištná je malá vesnice, část městyse Nepomyšl v okrese Louny. Nachází se asi 3,5 km na severozápad od Nepomyšle. V roce 2009 zde bylo evidováno 6 adres. V roce 2011 zde trvale žilo 13 obyvatelé\n\nChmelištná je také název katastrálního území o rozloze 3,11 km. Okolo severozápadního okraje vesnice protéká potok Leska.\n\nPrvní písemná zmínka o obci pochází z roku 1455.\n\n\n"}
{"id": "542107", "url": "https://cs.wikipedia.org/wiki?curid=542107", "title": "Nová Ves (Nepomyšl)", "text": "Nová Ves (Nepomyšl)\n\nNová Ves je malá vesnice, část městyse Nepomyšl v okrese Louny. Nachází se asi 4 km na jihozápad od Nepomyšle. Prochází zde silnice II/194. V roce 2009 zde bylo evidováno 21 adres. V roce 2011 zde trvale žilo 11 obyvatel.\n\nNová Ves leží v katastrálním území Nová Ves u Podbořan o rozloze 1,59 km².\n\nPrvní písemná zmínka o vesnici pochází z roku 1571.\n\nJihovýchodně od vesnice se nachází přírodní památka Vrbina u Nové Vsi.\n\n"}
{"id": "542108", "url": "https://cs.wikipedia.org/wiki?curid=542108", "title": "Břežany (Nové Sedlo)", "text": "Břežany (Nové Sedlo)\n\nBřežany () je malá vesnice, část obce Nové Sedlo v okrese Louny. Nachází se asi 1,5 km na severozápad od Nového Sedla. V roce 2009 zde bylo evidováno 22 adres. V roce 2011 zde trvale žilo 40 obyvatel.\n\nBřežany leží v katastrálním území Břežany u Žatce o rozloze 2,52 km².\n\nPrvní písemná zmínka o obci pochází z roku 1332.\n\n\n\n"}
{"id": "542109", "url": "https://cs.wikipedia.org/wiki?curid=542109", "title": "Číňov", "text": "Číňov\n\nČíňov je malá vesnice, část obce Nové Sedlo v okrese Louny. Nachází se asi 3 km na severozápad od Nového Sedla. V roce 2009 zde bylo evidováno 15 adres. V roce 2011 zde trvale žilo 14 obyvatel.\n\nČíňov je také název katastrálního území o rozloze 3,76 km.\n\nPrvní písemná zmínka o obci pochází z roku 1276.\n\n"}
{"id": "542110", "url": "https://cs.wikipedia.org/wiki?curid=542110", "title": "Chudeřín (Nové Sedlo)", "text": "Chudeřín (Nové Sedlo)\n\nChudeřín je malá vesnice, část obce Nové Sedlo v okrese Louny. Nachází se asi 2,5 km na západ od Nového Sedla. V roce 2009 zde bylo evidováno 11 adres. V roce 2011 zde trvale žilo 10 obyvatel.\n\nChudeřín je také název katastrálního území o rozloze 1,64 km².\n\nKrajina v okolí Chudeřína byla osídlena již v pravěku. Archeologický výzkum v prostoru pískovny provedený v letech 1997–1998 prozkoumal okrouhlou mohylu lokalizovanou metodou letecké archeologie. Mohyla měla průměr 9,4 a vymezoval ji úzký žlab. Uvnitř se nacházel mužský hrob z období kultury se šňůrovou keramikou. Ve výbavě hrobu byla amfora, pohár, amulet s ametystem, kamenný sekeromlat a čepel. Dále byla prozkoumána tzv. dlouhá mohyla ze staršího eneolitu s kostrovým hrobem muže, u kterého byl nalezen džbánek a hroty šípů. Další nálezy dokládají osídlení okolí lidem kultury s lineární keramikou, únětické kultury a poprvé na území Česka také půdorysy dvou domů kultury s kanelovanou keramikou.\n\nPrvní písemná zmínka o obci pochází z roku 1313.\n\n\n"}
{"id": "542111", "url": "https://cs.wikipedia.org/wiki?curid=542111", "title": "Sedčice", "text": "Sedčice\n\nSedčice je malá vesnice, část obce Nové Sedlo v okrese Louny. Nachází se asi 4,5 km na jihozápad od Nového Sedla. V roce 2009 zde bylo evidováno 36 adres. V roce 2011 zde trvale žilo 120 obyvatel.\n\nSedčice je také název katastrálního území o rozloze 3,8 km. Jihozápadně od vesnice se nachází soutok Lesky s Libocí.\n\nPrvní písemná zmínka o obci pochází z roku 1295.\n\n\n\n"}
{"id": "542112", "url": "https://cs.wikipedia.org/wiki?curid=542112", "title": "Žabokliky", "text": "Žabokliky\n\nŽabokliky je malá vesnice, část obce Nové Sedlo v okrese Louny. Nachází se asi 3 km na jihozápad od Nového Sedla. Začínala zde bývalá železniční trať Žabokliky – Březno u Chomutova. Také tudy prochází železniční trať Plzeň - Žatec. V roce 2009 zde bylo evidováno 26 adres. V roce 2011 zde trvale žilo 32 obyvatel.\n\nŽabokliky je také název katastrálního území o rozloze 4,4 km.\n\nPrvní písemná zmínka o obci pochází z roku 1318.\n\n\n"}
{"id": "542113", "url": "https://cs.wikipedia.org/wiki?curid=542113", "title": "Očihovec", "text": "Očihovec\n\nOčihovec je malá vesnice, část obce Očihov v okrese Louny. Nachází se asi 2,5 km na jihovýchod od Očihova. Prochází zde silnice I/27. V roce 2009 zde bylo evidováno 35 adres. V roce 2011 zde trvale žilo 59 obyvatel.\n\nOčihovec je také název katastrálního území o rozloze 3,1 km.\n\nPrvní písemná zmínka o obci pochází z roku 1391.\n\n"}
{"id": "542115", "url": "https://cs.wikipedia.org/wiki?curid=542115", "title": "Černochov", "text": "Černochov\n\nČernochov je vesnice, část městečka Peruc v okrese Louny. Nachází se asi 4,5 km na východ od Peruce. V roce 2009 zde bylo evidováno 147 adres. V roce 2011 zde trvale žilo 157 obyvatel.\n\nČernochov je také název katastrálního území o rozloze 8,73 km.\n\nNarodil se zde hudební skladatel Josef Adolf Bergmann (1822–1901).\n\nPrvní písemná zmínka o obci pochází z roku 1207 (\"Tsyrnochov\").\n\n\n"}
{"id": "542116", "url": "https://cs.wikipedia.org/wiki?curid=542116", "title": "Hřivčice", "text": "Hřivčice\n\nHřivčice jsou vesnice, část městyse Peruc v okrese Louny. Nachází se asi 3,5 km na západ od Peruce. V roce 2009 zde bylo evidováno 143 adres. V roce 2011 zde trvale žilo 219 obyvatel.\n\nHřivčice jsou také název katastrálního území o rozloze 7,73 km².\n\nNázev vesnice je odvozen z osobního jména Hřivec ve významu ves lidí Hřivcových nebo od slova \"hrivko\" se stejným významem. Slovo hrivko znamenalo vzdorovitý, tvrdohlavý nebo osobu s dlouhými vlasy. V historických pramenech se název objevuje ve tvarech: Griwcicih (1143), Ribchicz (1273), Hrzywczicz (1341), Hrzywczicz (1410), hrzibczicze (1543), Hrziwczicze (1614), Rziwcžicze (1671), Dřiwči nebo Ržiwčice (1785) a Pflanzendorf nebo Řiwčitz a Řiwčice (1845). Ve dvacátém století se používal také název Dřivčice.\n\nPrvní písemná zmínka o vesnici pochází z roku 1143.\n\nOd počátku 18. do počátku 20. století ve vesnici existovalo nepočetné židovské osídlení.\n\nV Hřivčicích stojí dvě kulturní památky. Jednou z nich je barokní kaple pravděpodobně z první poloviny 18. století, která byla v 19. století upravena v novorománském slohu. Kaple má čtvercový půdorys, jehlancovou střechu a uvnitř křížovou klenbu. Druhou kulturní památkou je pískovcový milník či rozcestník údajně z roku 1680, který souvisí s historickou cestou z Prahy do Lipska. Někdy bývá chybně považován za menhir z období laténské kultury. Původně staval asi o třicet metrů dále na severozápad u křižovatky cest do Slavětína, Velteží, Vlčí a Vrbna nad Lesy. Sloup míval čtyřboký půdorys a jsou na něm patrné stopy po různě převrstvených vrypech a po starších opravách cementem.\n\nK dalším pamětihodnostem patří židovský hřbitov u Hřivčic jižně od vesnice u cesty do Vrbna nad Lesy a Debeřské údolí se stepním mikroklimatem a tomu odpovífající florou.\n\n"}
{"id": "542117", "url": "https://cs.wikipedia.org/wiki?curid=542117", "title": "Černčice (Petrohrad)", "text": "Černčice (Petrohrad)\n\nČernčice je vesnice, část obce Petrohrad v okrese Louny. Nachází se asi 1,5 km na sever od Petrohradu. Prochází zde silnice I/6. V roce 2009 zde bylo evidováno 67 adres. V roce 2011 zde trvale žilo 137 obyvatel.\n\nČernčice leží v katastrálním území Černčice u Petrohradu o rozloze 3,57 km.\n\nPrvní písemná zmínka o obci pochází z roku 1392.\n"}
{"id": "542118", "url": "https://cs.wikipedia.org/wiki?curid=542118", "title": "Orasice", "text": "Orasice\n\nOrasice je vesnice, část obce Počedělice v okrese Louny. Nachází se asi 2 km na severovýchod od Počedělic. Prochází zde silnice II/246. V roce 2009 zde bylo evidováno 104 adres. V roce 2011 zde trvale žilo 74 obyvatel.\n\nOrasice je také název katastrálního území o rozloze 3,66 km.\n\nÚzemí obce je protáhlé od severu k jihu. Jihozápadní hranici katastru tvoří řeka Ohře, s nadmořskou výškou zhruba 168 m. Obydlená část obce je v těsné blízkosti řeky, především při severní straně silnice. Rozkládá se přibližně asi 4 metry nad hladinou řeky. Obcí protéká od severozápadu Chožovský potok, který se na okraji obce vlévá do Ohře.\n\nPrvní písemná zmínka o obci pochází z roku 1143.\n\n\n"}
{"id": "542119", "url": "https://cs.wikipedia.org/wiki?curid=542119", "title": "Volenice (Počedělice)", "text": "Volenice (Počedělice)\n\nVolenice jsou vesnice, část obce Počedělice v okrese Louny. Nachází se asi 4 km na severovýchod od Počedělic. V roce 2009 zde bylo evidováno 141 adres. V roce 2011 zde trvale žilo 77 obyvatel.\n\nVolenice leží v katastrálním území Volenice u Počedělic o rozloze 4,01 km².\n\nRaně středověké osídlení okolní krajiny je doloženo existencí pohřebiště, které se nachází na nevýrazném návrší západně od vesnice. Na konci devatenáctého století na něm bylo prouzkoumáno několik hrobů, jejichž chudou pohřební výbavu tvořily keramické nádoby, záušnice a železný nůž.\n\nPrvní písemná zmínka o vesnici pochází z roku 1273, kdy byly Volenice uvedeny jako součást majetku premonstrátského kláštera v Praze na Strahově spolu s několika vesnicemi v okolí: Pátkem, Stradonicemi a Radonicemi.\n\nListina z roku 1350, součást strahovského urbáře z roku 1410, uvádí jména jednotlivých majitelů sídelních jednotek, včetně jejich poddanských povinností vůči majiteli panství – strahovskému klášteru. Z uvedené listiny je zřejmé, že obec tvořilo devatenáct usedlostí, k nimž je nutno připočítat hospodářský dvůr patřící strahovskému klášteru. Počet usedlostí se od konce čtrnáctého století se postupně snižoval. Pokud jich bylo na konci 14. století devatenáct, tak v polovině století sedmnáctého (1654) jich bylo jen čtrnáct, z toho osm neobydlených. V průběhu osmnáctého století úpadek pokračoval. V roce 1713 osídlení Volenic čítalo jedenáct usedlostí (z toho tři pusté) a v roce 1785 dokonce ještě o dvě méně. V následujícím století se počty ustálily. V roce 1841 byl jejich počet shodný s rokem 1785.\n\nDevatenácté a především první polovina dvacátého století přinesla nárůst počtu obyvatel i domů. V roce 1869 v obci trvale sídlilo 175 obyvatel v 33 domech. V roce 1921 pak 220 obyvatel – nejvíce za celou existenci Volenic. Při sčítání v roce 2001 se k trvalému pobytu přihlásilo 84 obyvatel v 49 domech. Avšak oproti vrcholu v počtu obyvatel v roce 1921 bylo nejvíce domů ve Volenicích až v roce 1950.\n\n\n"}
{"id": "542120", "url": "https://cs.wikipedia.org/wiki?curid=542120", "title": "Buškovice", "text": "Buškovice\n\nBuškovice () jsou vesnice (bývalé město), část města Podbořany v okrese Louny. Nacházejí se asi 2,5 kilometru západně od Podbořan. Prochází zde silnice II/221. V roce 2009 zde bylo evidováno 189 adres. V roce 2011 zde trvale žilo 389 obyvatel.\n\nBuškovice je také název katastrálního území o rozloze 8,8 km². Vesnicí protéká Dolánecký potok.\n\nPrvní písemná zmínka o Buškovicích pochází z roku 1197. V té době patřily Buškovice cisterciáckému klášteru ve Waldsassenu. Od konce 13. století do počátku 15. století zde sídlil rod, který se psal s přídomkem \"z Buškovic.\" Ve středověku byly Buškovice hlavním střediskem regionu Podbořanska. Význam Buškovic a Podbořan se vyrovnal teprve v 16. století. V letech 1628 a 1668 získaly Buškovice privilegia od císařů Ferdinanda II. a Leopolda I. Před třicetiletou válkou se Buškovice staly součástí panství Krásný Dvůr. V 17. a 18. století se patřily Buškovice střídavě do panství Nepomyšl, Vroutek a později znovu Krásný Dvůr. Ve dvacátých letech 19. století byla nedaleko Buškovic zahájena těžba kaolinu. V roce 1875 byla v Buškovicích otevřena továrna na porcelán. V období první republiky tvořili většinu obyvatel Buškovic Němci. Češi tvořili jen necelá 2 % obyvatel obce. V roce 1981 přestaly být Buškovice samostatnou obcí a staly se součástí Podbořan.\n\nSeverně od vesnice se nachází ložisko kaolinu. Těžbu provádí společnost Kaolin Hlubany, které zde ročně vytěží 180–220 tisíc tun suroviny. Kaolin se nákladními auty odváží do buškovické plavírny a dále se zpracovává v závodu na okraji Hluban, kam se dopravuje potrubím. Po předpokládaném vytěžení ložiska v letech 2023–2025 se těžba posune směrem na východ blíže k Podbořanům.\n\n\n\n\n"}
{"id": "542121", "url": "https://cs.wikipedia.org/wiki?curid=542121", "title": "Dolánky (Podbořany)", "text": "Dolánky (Podbořany)\n\nDolánky () jsou malá vesnice, část města Podbořany v okrese Louny. Nachází se pod vrchem Rubín (352 m) asi čtyři kilometry na severovýchod od Podbořan. V roce 2009 zde bylo evidováno 13 adres. V roce 2011 zde trvale žili čtyři obyvatelé.\n\nDolánky leží v katastrálním území Dolánky u Kaštic o rozloze 1,4 km². Vesnicí protéká Dolánecký potok.\n\nNázev vesnice je zdrobnělinou jména Dolany ve významu malé Dolany. Slovo Dolany vzniklo ze staročeského slova dól (důl), příbuzného s německým slovem (údolí). V historických pramenech se název objevuje ve tvarech: de Dolanek (1391), v Dolánkách (1454), v Dolenkách (1467), Dolanka (1787), Dollanka a Dolanka (1846) a Dolánky nebo Dollanka (1854).\n\nPrvní písemná zmínka o vesnici pochází z roku 1391, kdy ji vlastnil Václav z Dolánek. Dalšími známými majiteli byli v patnáctém století Ladislav a Vilém Fremutové z Krásného Dvora. Ke krásnodvorskému panství vesnice patřila až do roku 1560, kdy se stala částí zlovědického panství. V roce 1578 Dolánky koupil Jindřich z Polbryc, který v nich nechal postavit tvrz připomínanou poprvé roku 1582. Tehdy Jindřich tvrz s dvorem a celou vesnicí prodal Danielovi z Michalovic. Jeho syn Bohuslav z Michalovic se jako jeden z direktorů zúčastnil stavovského povstání, za což byl odsouzen k trestu smrti a roku 1621 popraven. Tvrz během třicetileté války pravděpodobně zanikla. Dolánky poté až do roku 1671 spravovala královská komora, od které vesnici koupil Julius Jindřich Sasko-Lauenburský a připojil ji k Podbořanům. Součástí městského panství vesnice zůstala až do roku 1800, kdy Jan Rudolf Černín rozdělil dolánecký dvůr na tři statky a prodal je sedlákům.\n\nKulturními památkami v Dolánkách jsou brána zaniklé venkovské usedlosti čp. 4 a hradiště Rubín. Barokní bránu ze druhé poloviny 18. století tvoří půlkruhově ukončený průjezd, nad kterým se vypíná trojice štítů s volutovými křídly. Po stranách průjezdu jsou výklenky, ve kterých stávaly pískovcové sochy svatého Šebestiána a svatého Rocha. K dalším drobným památkám patří empírová kaple z počátku 19. století a pozůstatky statku z 18. století.\n\n"}
{"id": "542122", "url": "https://cs.wikipedia.org/wiki?curid=542122", "title": "Hlubany", "text": "Hlubany\n\nHlubany () jsou část města Podbořany v okrese Louny. Nachází se na západě Podbořan. V roce 2009 zde bylo evidováno 118 adres. V roce 2011 zde trvale žilo 384 obyvatel.\n\nHlubany je také název katastrálního území o rozloze 3,39 km. V katastrálním území Hlubany leží i Podbořany.\n\nPrvní písemná zmínka o obci pochází z roku 1321. Nejvýznamnější památkou je gotická tvrz z 14. století. V roce 2010 byla tvrz kompletně opravena. V roce 1433 hlubanskou tvrz oblehla městská hotovost ze Žatce. Do poloviny 17. století sloužila jako sídlo majitelů panství. Od roku 1649, kdy byly Hlubany připojeny k panství Krásný Dvůr zde bydleli vrchnostenští úředníci, později sloužila jako sýpka. V roce 1875 otevřeli v Hlubanech bratři Kristián a Gustav Martinové porcelánku. Počátkem 20. století v ní bylo zaměstnáno přes 200 dělníků.\n\n\n"}
{"id": "542123", "url": "https://cs.wikipedia.org/wiki?curid=542123", "title": "Kaštice", "text": "Kaštice\n\nKaštice () jsou malá vesnice, část města Podbořany v okrese Louny. Nachází se asi 4,5 km na sever od Podbořan. Prochází tudy železniční trať Kadaň – Vilémov u Kadaně – Kaštice/Kadaňský Rohozec – Doupov. V roce 2009 zde bylo evidováno 42 adres. V roce 2011 zde trvale žilo 52 obyvatel.\n\nKaštice je také název katastrálního území o rozloze 3,81 km².\n\nNázev obce je odvozen od staročeského jména Kaška.\n\nPrvní písemná zmínka o Kašticích pochází z roku 1384. V té době je v Kašticích doložena i existence tvrze. V 15. století byla obce rozdělena na dvě části. Větší část se stala královským majetkem. V polovině 16. století byla dána lénem rodu Údrčských z Údrče. Ti ji roku 1606 prodali řádu křížovníků s červenou hvězdou, kteří byli jejími držiteli až do roku 1850. V roce byl 1870 byla v obci založena německá škola. Česká škola byla v Kašticích otevřena v roce 1924.\n\n"}
{"id": "542124", "url": "https://cs.wikipedia.org/wiki?curid=542124", "title": "Kněžice (Podbořany)", "text": "Kněžice (Podbořany)\n\nKněžice jsou malá vesnice, část města Podbořany v okrese Louny. Nachází se asi 7 km na sever od Podbořan. V roce 2009 zde bylo evidováno 50 adres. V roce 2011 zde trvale žilo 83 obyvatel.\n\nKněžice leží v katastrálním území Kněžice u Podbořan o rozloze 12,03 km². V katastrálním území Kněžice u Podbořan leží i Mory a Oploty. Na východním okraji vesnice se nachází soutok Doláneckého potoka s Leskou.\n\nPrvní písemná zmínka o vesnici pochází z roku 1295.\n\n\n"}
{"id": "542125", "url": "https://cs.wikipedia.org/wiki?curid=542125", "title": "Mory", "text": "Mory\n\nMory jsou malá vesnice, část města Podbořany v okrese Louny. Nachází se asi 6 km na sever od Podbořan. V roce 2009 zde bylo evidováno 39 adres. V roce 2015 zde trvale žilo 43 obyvatel.\n\nMory leží v katastrálním území Kněžice u Podbořan o výměře 12,03 km². Vesnicí protéká potok Leska.\n\nVesnice se nachází na okraji malé velikoveské hnědouhelné pánve. V 19. století se zdejší nekvalitní uhlí těžilo v dolech Karel a Louisa v majetku pana L. Körbla.\n\nPrvní písemná zmínka o Morech pochází z roku 1358, kdy byla zmiňována zdejší farnost s kostelem Narození Panny Marie. Jeho dnešní podoba je ovlivněna barokní přestavbou, pouze presbytář] pochází z původní stavby.\n\nOd 14. století se ve vládě nad obcí postupně vystřídali Vladykové z Buškovic, měšťanská rodina Sokolů, Fictumové, Kolovratové, Steinsdorfové. V roce 1623 byl majitelem panství Jaroslav Bořita z Martinic, který do dějin vstoupil pádem z okna Pražského hradu do hradního příkopu při defenestraci roku 1618, kterou začala třicetiletá válka.\n\nNejstarší podrobný soupis obyvatel pochází z roku 1651. V Morech tehdy žilo 146 obyvatel, všichni se hlásili ke katolickému náboženství, věkový průměr byl pouhých 21,3 roku. Zdejší škola byla zřízena roku 1754. V roce 1783 koupili morské panství Schwarzenbergové. Koncem 18. století byly Mory vyhledávány kvůli zdejším léčivým pramenům.\n\nV 16. století byl v Morech postaven zámek s několika rybníky, hospodářským dvorem, mlýnem a rozsáhlou zahradou. 11. prosince 1648 obec vydrancovali Švédové. Zámek byl zbořen v roce 1968. Doby, kdy byl zámek využíván, pamatuje mohutná barokní sýpka v jižní části obce, která byla postaven v 17. nebo 18. století.\n\nMory mají i své dva významné rodáky. Pedagog Ferdinand Bachmann (1817–1891), byl ředitelem vzdělávacího ústavu v Praze. Emil Merker (1888–1972) vystudoval v Praze přírodní vědy a filozofii, v letech 1915–1935 byl profesorem na lesnické škole v německém Reichstadtu, byl autorem několika románů a básnických sbírek, za které obdržel německou Státní cenu za literaturu. V Morech v roce 1899 zemřel František Josef Dobicer, který byl od roku 1865 místním farářem. Psal vlastenecky laděné články do Časopisu českého muzea a dalších periodik.\n\n\n"}
{"id": "542126", "url": "https://cs.wikipedia.org/wiki?curid=542126", "title": "Neprobylice (Podbořany)", "text": "Neprobylice (Podbořany)\n\nNeprobylice jsou malá vesnice, část města Podbořany v okrese Louny. Nachází se asi šest kilometrů na severovýchod od Podbořan. V roce 2009 zde bylo evidováno 8 adres. V roce 2011 zde trvale žilo 15 obyvatel.\n\nNeprobylice leží v katastrálním území Neprobylice u Kaštic o rozloze 3,46 km². Vesnicí protéká Dolánecký potok.\n\nNázev vesnice je odvozen z příjmení Neprobyl ve významu ves lidí Neprobylových. Příjmení vzniklo ze zastaralého slovesa \"probyti\" (prospět). V historických pramenech se název objevuje ve tvarech: Nyeprowitz (1260), in Neprobilicz (1392, 1393), w Neprobyliczych (1543, 1545), na Neproběhlicích (1603), ve vsi Neprobiliczych (1609), Neprobelicze (1613), Neprobiettcz (1631), Neprawitz (1787) a Neprawitz nebo Neprowitz (1846).\nPrvní písemná zmínka o vesnici pochází z roku 1260, kdy patřila plaskému klášteru. Ve čtrnáctém století byla vesnice rozdělena na několik dílů, z nichž jeden okolo roku 1419 patřil rodu Chmelických z Vlčí hory. Větší část vsi později patřila Jaroslavu Kelblovi z Geisinku a roku 1549 ji od něj koupil Jan Kouč z Kouče, který si v Neprobylicích postavil tvrz. Po Janovi na tvrzi sídlil jeho syn Vilém Jindřich z Kouče, ale roku 1606 ji prodal Jáchymovi z Johnu. Po Jáchymově smrti tvrz připadla vdově Otilii, od které ji roku 1612 koupil Jan Albín Šlik. Neprobylice se na čas staly součástí doupovského panství, ale brzy poté je koupil Adam Gothard ze Štampachu a připojil je natrvalo k Oplotům. Jan Gothart přišel za účast na stavovském povstání v letech 1618–1620 o veškerý majetek. Neprobylická tvrz zanikla během třicetileté války a nebyla obnovena. Její fragmenty se dochovaly ve zdech hospodářského dvora, který ve dvacátém století využíval státní semenářský statek.\n\n"}
{"id": "542127", "url": "https://cs.wikipedia.org/wiki?curid=542127", "title": "Oploty", "text": "Oploty\n\nOploty () jsou malá vesnice, část města Podbořany v okrese Louny. Nachází se asi 6,5 km na sever od Podbořan. V roce 2009 zde bylo evidováno 15 adres. V roce 2011 zde trvale žilo 19 obyvatel.\n\nOploty leží v katastrálním území Kněžice u Podbořan o výměře 12,03 km². Vesnicí protéká Dolánecký potok.\n\nNázev vesnice je odvozen ze staroslověnského slova pro plot či ohradu. V historických pramenech se jméno objevuje ve tvarech: de Oplot (1287, 1390), in Woplotech (1393), de Oploth (1393), na Oploty (1428), et Oplotech (1475), na Voplotech (1615), Woblathy (1626) a Oblat nebo Oploty (1787 a 1846). Existuje také lidový tvar Oblot.\n\nPrvní písemná zmínka o vesnici pochází z roku 1287 a nachází se v přídomku Vlka z Oplot. Roku 1392 (podle Rudolfa Anděla roku 1292) patřila část vesnice Matěji z Kněžic, který zemřel okolo roku 1396. Dalším majitelem byl Hrzek z Kněžic, po jehož smrti v roce 1437 připadl jeho majetek jako odúmrť královské komoře. Tuto část později koupil Brikcí ze Štampachu, který roku 1535 získal větší část vsi od Doroty Bohuchvalové ze Skuhrova a roku 1550 také dvůr od Mandalény z Fictumu. Brikcí zemřel v roce 1564 a Oploty po něm zdědil nejstarší syn Adam, který si ve vsi nechal postavit tvrz, na níž sídlil ještě okolo roku 1603. Když zemřel, připadly Oploty jeho bratrovi Brikcímu, který sídlil v Kněžicích. Brykcího syn Adam Gothart ze Štampachu se zúčastnil stavovského povstání, za což mu byl roku 1623 zabaven majetek. Oplotská tvrz při tom byla označena jako pustá. O rok později Oploty od královské komory koupil Augustin Schmiedt ze Schmiedtbachu. Během třicetileté války došlo roku 1631 k vojenskému vpádu Sasů do Čech. S nimi se do Oplot na krátký čas vrátil Adam Gothart ze Štampachu, ale po saském ústupu opustil zemi definitivně. Poté už nebyla tvrz nikdy obnovena a zcela zanikla.\n\nUprostřed vesnice stojí barokní kaple svatého Jana a Pavla z první poloviny osmnáctého století. Naproti ní je u silnice socha svatého Jana Nepomuckého z roku 1722 na podstavci s reliéfy svatých. Kaple i socha jsou chráněny jako kulturní památky.\n\n"}
{"id": "542128", "url": "https://cs.wikipedia.org/wiki?curid=542128", "title": "Pšov (Podbořany)", "text": "Pšov (Podbořany)\n\nPšov je malá vesnice, část města Podbořany v okrese Louny. Nachází se asi 4,5 km na severovýchod od Podbořan. Prochází zde silnice I/27 a silnice II/226. V roce 2009 zde bylo evidováno 39 adres. V roce 2011 zde trvale žilo 57 obyvatel.\n\nPšov leží v katastrálním území Pšov u Podbořan o rozloze 4,3 km².\n\nPrvní písemná zmínka o obci pochází z roku 1513.\n\n\n"}
{"id": "542129", "url": "https://cs.wikipedia.org/wiki?curid=542129", "title": "Sýrovice", "text": "Sýrovice\n\nSýrovice () je malá vesnice, část města Podbořany v okrese Louny. Nachází se asi 5,5 km na severovýchod od Podbořan. Prochází zde silnice I/27. V roce 2009 zde bylo evidováno 43 adres. V roce 2011 zde trvale žilo 139 obyvatel.\n\nSýrovice je také název katastrálního území o rozloze 3,83 km.\n\nPrvní písemná zmínka o obci pochází z roku 1437.\n\nZemědělské tábory byly stavěny podle sovětských koncentračních táborů a nic si s nimi nezadaly. Sýrovický tábor existoval v letech 1958–1965. Sýrovice zpočátku organizačně patřily pod komplex jáchymovských uranových dolů. Všechny koncentrační tábory byly obehnány dvojitým, případně i trojitým, oplocením z ostnatého drátu o výšce 2,5 až 3,5 metrů a na vnějších rozích byly postaveny strážní věže s osvětlením vysoké kolem 6 metrů.\n\n"}
{"id": "542130", "url": "https://cs.wikipedia.org/wiki?curid=542130", "title": "Valov", "text": "Valov\n\nValov je malá vesnice, část města Podbořany v okrese Louny. Nachází se asi 3 km na jih od Podbořan. V roce 2009 zde bylo evidováno 16 adres. V roce 2011 zde trvale žilo 29 obyvatel.\n\nValov je také název katastrálního území o rozloze 2,54 km.\n\nPrvní písemná zmínka o obci pochází z roku 1574.\n\n"}
{"id": "542132", "url": "https://cs.wikipedia.org/wiki?curid=542132", "title": "Březno (Postoloprty)", "text": "Březno (Postoloprty)\n\nBřezno je vesnice, část města Postoloprty v okrese Louny. Nachází se asi 2,5 km na východ od Postoloprt a 4,4 km od Loun. V roce 2009 zde bylo evidováno 109 adres. V roce 2011 zde trvale žilo 289 obyvatel.\n\nBřezno leží v katastrálním území Březno u Postoloprt o rozloze 6,29 km².\n\nPrvní písemná zmínka o obci pochází z roku 1238. V letech 1869–1930 spadala samostatná obec pod okres Žatec, v letech 1950–1980 patřila do okresu Louny. V roce 1981 se stala místní částí města Postoloprty.\n\nKatastrální území neslo do konce roku 2019 název Březno u Loun.\n\n\nNa západním okraji vesnice v poloze Na Šachtách stávalo pravěké hradiště. Místo bylo osídleno již v době kamenné, ale opevněno bylo až v době únětické kultury a podruhé v době halštatské. Druhou významnou lokalitou je archeologický skanzen Březno, který vznikl jako pracoviště experimentální archeologie na lokalitě s doloženým osídlením od neolitu (kultura s lineární keramikou po raný středověk. Ve skanzenu byla mimo jiné zrekonstruována řada výzkumem doložených staveb.\n\n"}
{"id": "542133", "url": "https://cs.wikipedia.org/wiki?curid=542133", "title": "Dolejší Hůrky", "text": "Dolejší Hůrky\n\nDolejší Hůrky je malá vesnice, část města Postoloprty v okrese Louny. Nachází se asi 5,5 km na západ od Postoloprt. V roce 2009 zde bylo evidováno 33 adres. V roce 2011 zde trvale žilo 23 obyvatel.\n\nDolejší Hůrky je také název katastrálního území o rozloze 1 km².\n\nNázev vesnice je odvozen ze slova hórka ve významu malá hora. Přídavné jméno dolejší vesnici odlišovalo od zaniklé vsi Hořejší Hůrky u Libočan. V historických pramenech se název objevuje ve tvarech: Horka (1346, 1350), Horky (1454), Horka (1623, 1631, 1787 a 1846) a Hůrky dolejší nebo Horka (1854).\n\nPrvní písemná zmínka o obci pochází z roku 1346.\n"}
{"id": "542134", "url": "https://cs.wikipedia.org/wiki?curid=542134", "title": "Hradiště (Postoloprty)", "text": "Hradiště (Postoloprty)\n\nHradiště ( je malá vesnice, část města Postoloprty v okrese Louny. Nachází se asi 5 km na jihozápad od Postoloprt. V roce 2009 zde bylo evidováno 15 adres. V roce 2011 zde trvale žilo 40 obyvatel.\n\nHradiště leží v katastrálním území Hradiště nad Ohří o rozloze 1,37 km.\n\nNázev vesnice znamená místo, kde stával hrad. V historických pramenech se jméno objevuje ve tvarech: de Hradische (1238), Hradiscz (1369), in Hradyst (1386), pod Hradissczem (1434), ves hradisstie (1573), Hradisstie (1631) a Hraidisch (1672).\n\n První písemná zmínka o Hradišti pochází z roku 1238, kdy byl jeho majitelem vladyka Zdata. Patronátní právo ke zdejšímu kostelu měl roku 1392 Albert starší z Kolovrat. Ve vesnici stála v sousedství kostela tvrz, kterou od Viléma z Luk získal roku 1413 Mikuláš z Okoře. V následujícím roce ke kostelu společně podávali nového faráře. Vilém z Luk zemřel někdy po roce 1414 a vesnici poté koupil žatecký měšťan Martin Pitrkauf spolu se svým zetěm Janem Skřícem zvaným Černobýl. Roku 1453 zemřela Magdaléna Černobýlová a vesnici získal Zbyněk Zajíc z Hazmburka, ale podle Augusta Sedláčka ve stejném roce většina vesnice patřila Benešovi z Kolovrat. Poslední zmínka o tvrzi je z roku 1488. Před rokem 1500 zanikla a místo, kde stávala, časem odplavila řeka Ohře. Vesnice se stala součástí novohradského panství, u kterého zůstala do roku 1580. Potom patřila k Líčkovu, od roku 1594 k Tatinné a k Toužetínu a od roku 1630 k Postoloprtům.\n\nNa okraji vesnice stojí památkově chráněný kostel svatého Šimona a Judy ze druhé poloviny čtrnáctého století. Dochovaná podoba pochází z barokních úprav v osmnáctém století.\n\n"}
{"id": "542136", "url": "https://cs.wikipedia.org/wiki?curid=542136", "title": "Levonice", "text": "Levonice\n\nLevonice jsou malá vesnice, část města Postoloprty v okrese Louny. Nachází se asi 3 km na jihozápad od Postoloprt. V roce 2009 zde bylo evidováno 45 adres. V roce 2011 zde trvale žilo 64 obyvatel.\n\nLevonice je také název katastrálního území o rozloze 2,74 km².\n\nPůvodní tvar názvu \"Levynice\" byl odvozen z osobního jména Levyňa ve významu ves lidí Levyňových. V historických pramenech se název objevuje ve tvarech: Lebeunice (1183), in villa Leuuinici (před rokem 1212), Lewinice (1238), Lewonicz (1358), Levunice (1450), Lewonicze (1559) a Lewanitz nebo Lewonicze (1787).\n\nPrvní písemná zmínka o vesnici pochází z roku 1183, kdy se objevila v listině, kterou kníže Bedřich potvrdil majetek kladrubskému klášteru. V roce 1200 zde sídlil vladyka Soběhrd. Během třináctého století se v jejím držení vystřídaly břevnovský a postoloprtský klášter. Roku 1420 vesnici ovládlo město Louny, ale protože později nebylo schopné prokázat způsob nabytí, muselo ji v roce 1454 přenechat králi Jiřímu z Poděbrad, který ji o pět let později zastavil manželům Albrechtovi z Hořešovic a Libušína a Ofce z Tuchořic. Za jejich života se poprvé připomíná levonická tvrz, a proto bývá Albrecht považován za jejího stavitele. Po roce 1500 vesnici získali páni z Veitmile, kterým patřilo postoloprtské panství. Sídlili na postoloprtském zámku a zdejší tvrz postupně zanikla.\n\n"}
{"id": "542137", "url": "https://cs.wikipedia.org/wiki?curid=542137", "title": "Malnice", "text": "Malnice\n\nMalnice je malá vesnice, část města Postoloprty v okrese Louny. Nachází se asi 3,5 km na jihovýchod od Postoloprt. V roce 2009 zde bylo evidováno 39 adres. V roce 2011 zde trvale žilo 108 obyvatel.\n\nMalnice je také název katastrálního území o rozloze 5,81 km.\n\nPrvní písemná zmínka o obci pochází z roku 1238.\n\n\n"}
{"id": "542138", "url": "https://cs.wikipedia.org/wiki?curid=542138", "title": "Princip ekvivalence", "text": "Princip ekvivalence\n\nPrincip ekvivalence je fyzikální koncept z oblasti obecné teorie relativity. V nejjednodušší podobě říká, že nelze rozlišit gravitační zrychlení od zrychlení pohybem. Jedním z východisek pro toto tvrzení byl tzv. Eötvösův experiment.\n\n"}
{"id": "542139", "url": "https://cs.wikipedia.org/wiki?curid=542139", "title": "Mradice", "text": "Mradice\n\nMradice jsou vesnice, část města Postoloprty v okrese Louny. Nachází se asi 3,5 km na jih od Postoloprt. V roce 2009 zde bylo evidováno 108 adres. V roce 2011 zde trvale žilo 85 obyvatel.\n\nMradice je také název katastrálního území o rozloze 3,27 km².\n\nPrvní písemná zmínka o obci pochází z roku 1238.\n\n\n"}
{"id": "542140", "url": "https://cs.wikipedia.org/wiki?curid=542140", "title": "Rvenice", "text": "Rvenice\n\nRvenice je vesnice, část města Postoloprty v okrese Louny. Nachází se asi 1,5 km na severozápad od Postoloprt. V roce 2009 zde bylo evidováno 62 adres. V roce 2011 zde trvale žilo 94 obyvatel.\n\nRvenice je také název katastrálního území o rozloze 4,41 km.\n\nPrvní písemná zmínka o obci pochází z roku 1460.\n\n\n"}
{"id": "542141", "url": "https://cs.wikipedia.org/wiki?curid=542141", "title": "Seletice (Postoloprty)", "text": "Seletice (Postoloprty)\n\nSeletice je malá vesnice, část města Postoloprty v okrese Louny. Nachází se asi 2 km na západ od Postoloprt. V roce 2009 zde bylo evidováno 39 adres. V roce 2011 zde trvale žilo 40 obyvatel.\n\nSeletice leží v katastrálním území Seménkovice o výměře 1,06 km.\n\nPrvní písemná zmínka o obci pochází z roku 1238.\n\n"}
{"id": "542143", "url": "https://cs.wikipedia.org/wiki?curid=542143", "title": "Seménkovice", "text": "Seménkovice\n\nSeménkovice je malá vesnice, část města Postoloprty v okrese Louny. Nachází se asi 2,5 km na severozápad od Postoloprt. V roce 2009 zde bylo evidováno 27 adres. V roce 2011 zde trvale žilo 36 obyvatel.\n\nSeménkovice je také název katastrálního území o rozloze 1,06 km. V katastrálním území Seménkovice leží i Seletice.\n\nPrvní písemná zmínka o obci pochází z roku 1384.\n\n\n"}
{"id": "542144", "url": "https://cs.wikipedia.org/wiki?curid=542144", "title": "Skupice (Postoloprty)", "text": "Skupice (Postoloprty)\n\nSkupice je zemědělská vesnice při řece Ohři, část města Postoloprty v okrese Louny. Původně ležela na břehu řeky, pro četné povodně však byla v 18. stol. přemístěna jižněji. Nachází se asi 2,5 km na jih od Postoloprt. V roce 2009 zde bylo evidováno 73 adres. V roce 2011 zde trvale žilo 186 obyvatel.\n\nSkupice leží v katastrálním území Skupice u Postoloprt o rozloze 4,33 km.\nPrvní písemná zmínka o obci pochází z roku 1369.\n\n\n"}
{"id": "542145", "url": "https://cs.wikipedia.org/wiki?curid=542145", "title": "Strkovice", "text": "Strkovice\n\nStrkovice jsou vesnice, část města Postoloprty v okrese Louny. Nachází se asi 5 km na jihozápad od Postoloprt. V roce 2009 zde bylo evidováno 69 adres. V roce 2011 zde trvale žilo 103 obyvatel.\n\nStrkovice je také název katastrálního území o rozloze 3,53 km².\n\nPrvní písemná zmínka o obci pochází z roku 1381.\n\n\n"}
{"id": "542146", "url": "https://cs.wikipedia.org/wiki?curid=542146", "title": "Thrasher Presents Skate And Destroy", "text": "Thrasher Presents Skate And Destroy\n\nThrasher Presents Skate And Destroy (či jen Thrasher: Skate And Destroy) od Z-Axis je skateboardová počítačová hra, která byla vydána roku 1999 pro první PlayStation. Vyvinuta byla i verze pro Game Boy Color, ale její vydání bylo později zrušeno. Problém byl hlavně v narůstající oblibě čerstvě vydané hry Tony Hawk's Pro Skater, prvního dílu série, která později zastínila i další sportovní hry.\n\nVe hře jsou skoro všechny základní triky.\n\nAč se \"Thrasher\" nedá srovnávat s velkými hrami, jako je například série Tony Hawk, přesto je to jedna z ohromujících her.\n\n"}
{"id": "542148", "url": "https://cs.wikipedia.org/wiki?curid=542148", "title": "Hrádek (Raná)", "text": "Hrádek (Raná)\n\nHrádek je malá vesnice, část obce Raná v okrese Louny. Nachází se asi 1,5 km na západ od Rané. Prochází zde silnice II/250. V roce 2009 zde bylo evidováno 21 adres. V roce 2011 zde trvale žilo 23 obyvatel.\n\nHrádek leží v katastrálním území Hrádek u Loun o rozloze 2,75 km².\n\nPrvní písemná zmínka o vesnici pochází z roku 1333. Mezi roky 1651, kdy je Hrádek doložen v hospodářských účtech panství Červený Hrádek, a 1689, kdy byl prodán k lobkovickému panství Libčeves, patřil Hrádek k dominiu Červený Hrádek Hrzánů z Harasova.\n\n"}
{"id": "542149", "url": "https://cs.wikipedia.org/wiki?curid=542149", "title": "Břínkov", "text": "Břínkov\n\nBřínkov je malá vesnice, část městyse Ročov v okrese Louny. Nachází se asi 3,5 km na sever od Ročova. V roce 2009 zde bylo evidováno 42 adres. V roce 2011 zde trvale žilo 48 obyvatel.\n\nBřínkov je také název katastrálního území o rozloze 4,15 km.\n\nPrvní písemná zmínka o obci pochází z roku 1380.\n"}
{"id": "542151", "url": "https://cs.wikipedia.org/wiki?curid=542151", "title": "Úlovice", "text": "Úlovice\n\nÚlovice (starším názvem \"Oulovice\") je malá vesnice, část městyse Ročov v okrese Louny. Nachází se asi 2,5 km na severovýchod od Ročova. V roce 2009 zde bylo evidováno 50 adres. V roce 2011 zde trvale žilo 45 obyvatel.\n\nÚlovice je také název katastrálního území o rozloze 2,57 km².\n\nPrvní písemná zmínka o obci pochází z roku 1357.\n\nÚlovice byly v 19. a počátkem 20. století domovskou obcí lidových loutkářů Kaiserových. Z tohoto rodu pocházel i Rudolf Kaiser, který byl v roce 1947 in memoriam vyznamenán za zásluhy o československé loutkařství. Nenarodil se v Úlovicích, což nebylo u kočujících umělců žádnou výjimkou. Úlovice byly jeho domovem, stejně jako jeho otce Františka Kaisera, děda Matyáše Kaisera a praděda Vilema Kaisera. \n\nZ Úlovic pochází také mistryně světa ve sportovním aerobiku Adéla Citová. V roce 2018 dosáhla teprve ve svých devatenácti letech jako třetí Češka v dějinách na zlatou medaili z tohoto sportovního odvětví. Před ní to dokázaly jen Olga Šípková a Denisa Barešová. \n\n"}
{"id": "542152", "url": "https://cs.wikipedia.org/wiki?curid=542152", "title": "Kystra", "text": "Kystra\n\nKystra je malá vesnice, část městyse Slavětín v okrese Louny. Nachází se asi 2,5 km na sever od Slavětína. V roce 2009 zde bylo evidováno 43 adres. V roce 2011 zde trvale žilo 24 obyvatel.\n\nKystra je také název katastrálního území o rozloze 2,06 km².\n\nHypotéza, že název vesnice je odvozen ze slova kostra ve významu hranice, je nejspíše neplatná, protože toto slovo je mladšího původu. Název však mohl být odvozen z příjmení prvního usedlíka, a potom by jméno mohlo odkazovat na kostru člověka (kostlivce). V historických pramenech se název objevuje ve tvarech: Kystra (1360), in Kystrzie (1389), de Kistr (1393), z Kystry (1462), w Kystrze (1550), na Kystře (1603) a Kistrau nebo Kistra (1787).\n\nPrvní písemná zmínka o vesnici pochází z roku 1359, kdy patřila rytířům Věnkovi, Bořitovi a Hogerovi z Kystry, kteří tehdy měli podací právo ke zdejšímu kostelu. V leteh 1363–1366 toto právo patřilo Věnkovi, Bořitovi a Ojířovi, kterého posléze vystřídal Klímš. V letech 1391–1412 byli patrony kostela bratři Petr, Martin a Diviš. Diviš se stal knězem, postupně vystřídal několik farností a okolo roku 1409 založil spolu s bratrem v Kystře oltář. Během husitských válek Kystru získal Matěj z Hořešovic, který byl roku 1441 svědkem ve sporu Jakoubka z Vřesovic s městem Žatec. Za něj se poprvé připomíná zdejší tvrz.\nDalší majetkový vývoj je nejasný. Podle Augusta Sedláčka panství přešlo na Jana z Hořešovic, který je přenechal svému strýci Prokopovi. Ten byl jako pán na Kystře uveden roku 1450. Vesnici držel nejspíše spolu s Janem. Prokop o vesnici roku 1487 vedl spor proti Buškovi z Hořešovic, který si nárokoval dědictví po Janovi. Prokop žil ještě roku 1495 a poručníci jeho dědiců Kystru prodali nejspíše v roce 1546 Felixu Novohradskému z Kolovrat. Podle Rudolfa Anděla Prokop vesnici získal hned po Matějovi z Hořešovic a vlastnil ji spolu se dvěma sestrami. Jeho potomci později zažalovali Purkarta Kaplíře ze Sulevic a Václava Sokola z Mor za to, že panství jako poručníci prodali Felixi Novohradskému z Kolovrat za 8000 míšeňských a nevyplatili dědicům jejich podíly. Spor skončil roku 1592 bez rozsudku, protože žalobci zemřeli.\n\nRoku 1547 Felix Novohradský z Kolovrat Kystru pronajal na tři roky za 200 kop míšeňských grošů Purkartu Kaplířovi ze Sulevic. Jeho synové Albrecht, Petr, Václav a Jan vesnici prodali roku 1552 Šebestiánovi z Vřesovic. Podle Rudolfa Anděla však byli syny Felixe Novohradského. Vesnici podle něj drželi jen Albrecht a Václav, ale Václav v Praze zabil krčmáře, a Petrovi s Janem připadl její díl až po jeho popravě. Bratři potom Kystru prodali až roku 1553.\n\nVolf z Vřesovic roku 1603 panství prodal Janu Ilburkovi Kaplířovi ze Sulevic, od kterého ji koupil v roce 1652 (podle Augusta Sedláčka již v roce 1652) měšťanovi Bohuslavu Zákostelskému z Bílejova. Dalším majitelem se roku 1615 stal Prokop Dvořecký z Olbramovic později popravený na Staroměstském náměstí za účast na stavovském povstání. Tvrz ve vsi byla na počátku třicetileté války vypálena a roku 1622 se uvádí jako pustá. Na počátku devatenáctého století byly její zbytky zbořeny a Schwarzenbergové nechali na jejím místě postavit ovčín, který se nachází v areálu hospodářského dvora.\n\n\n"}
{"id": "542155", "url": "https://cs.wikipedia.org/wiki?curid=542155", "title": "Nečemice", "text": "Nečemice\n\nNečemice je vesnice, část obce Tuchořice v okrese Louny. Nachází se asi 5 km na jih od Tuchořic. V roce 2009 zde bylo evidováno 59 adres. V roce 2011 zde trvale žilo 90 obyvatel. Nejvyšší bod leží 406 metrů nad mořem.\n\nNázev Nečemice nese také katastrální území o rozloze 8,3 km.\n\nObčas udávaná první písemná zmínka o obci z roku 1115 je omylem. Ve skutečnosti se vztahuje k Nechanicím u Blovic. V písemných pramenech se Nečemice objevují teprve roku 1355, kdy byl do zdejšího kostela sv. Bartoloměje ustanoven farář Oldřich. Oldřicha podávali do kostela rytíři Lev, Blažej a Ditvín, všichni tři z přídomkem \"z Nečemic\". Je tudíž pravděpodobné, že zde v té době existovalo šlechtické sídlo, zřejmě v místech dnešního čp. 1. Za husitských válek zdejší fara zanikla. Do třicetileté války se v držení nečemického panství vystřídalo několik šlechtických rodů, z nichž nejvýznamnější byli Lobkovicové (od 1535), Hruškové z Března (od 1601) a Hrobčičtí z Hrobčic (od 1614). Po bělohorské bitvě, v roce 1623, zakoupil nečemické panství jako konfiskát Vratislav z Mitrovic. V kupní smlouvě se zdejší tvrz uvádí jako novostavba. V té době už byly Nečemice součástí panství Líčkov.\n\nTřicetiletá válka kupodivu příliš velké škody ve vsi nenapáchala. Podle berní ruly z roku 1654 nebyla v Nečemicích ze 14 usedlostí ani jedna pustá, všichni hospodáři pěstovali chmel. Soupis poddaných podle víry z roku 1651 uvádí v Nečemicích 75 obyvatel. Protože všechna jména mají německou podobu, je zřejmé, že se tehdy v Nečemicích už mluvilo německy. Zámek se již neuvádí, pouze hospodářský dvůr. Všichni obyvatelé byli katolíci. Tereziánský katastr z roku 1757 uvádí o Nečemicích další podrobné údaje. Počet berní povinných hospodářství se nezměnil: Stále jich bylo 14, z toho 4 velké a 10 menších. Počet obyvatel vzrostl na 121.\n\nRoku 1786 byl zdejší kostel sv. Bartoloměje opraven a opět uveden do provozu. Stal se lokálií kostela v Želči. Status farního kostela získal opět až roku 1857. Zřejmě krátce po zřízení lokálie byla v Nečemicích založena škola. Farní kronika zmiňuje k roku 1789 úmrtí prvního zdejšího učitele Michala Hofmanna.\n\nPrvním voleným nečemickým starostou po zrušení vrchnostenské správy byl v roce 1849 Josef Schneider. Nejstarším spolkem v obci byli váleční veteráni (1880), následovaní hasiči (1874) a živnostníky (1891). V roce 1910 žilo v Nečemicích 93 % Němců, zbytek tvořili Češi. V provozu byl mlýn a cihelna. Řemesla a služby zastupovali dva kováři, bednář, tři ševci, truhlář, dvě dámské krejčové, řezník, holič, dva koloniály a tři hostince. Vesnici obklopovaly chmelnice. Chmelařství bylo charakteristické pro obec až do konce 20. století. Za první světové války padlo nebo bylo prohlášeno za nezvěstné celkem 24 mužů z Nečemic.\n\nPo založení samostatného českého státu se stala aktivní zdejší česká menšina. Založila zde pobočku Národní jednoty severočeské a roku 1935 českou menšinovou školu. Po druhé světové válce bylo z Nečemic odsunuto 290 osob, všechny z internačního střediska v Žatci. Předsedou místní správní komise, ustavené v květnu 1945, se stal František Pohudka. V červenci 1946 se konala ustavující schůze Místního národního výboru, předsedou byl zvolen komunista Jindřich Šiška. Němci opuštěná hospodářství a domy osídlili kolonisté z řad Čechů z vnitrozemí a volyňských Čechů zejména z vesnice Okolek u Žitomiru.\n\nDo roku 1981 byly Nečemice samostatnou obcí, v rámci správní reformy byly přičleněny k Tuchořicím, jejichž součástí jsou doposud. Nečemice představují v rámci Žatecka významnou rekreační enklávu. V 60. letech vznikla severně od vsi rozsáhlá chatová osada.\n\n\n"}
{"id": "542156", "url": "https://cs.wikipedia.org/wiki?curid=542156", "title": "Třeskonice", "text": "Třeskonice\n\nTřeskonice je vesnice, část obce Tuchořice v okrese Louny. Nachází se asi 1,5 km na jihozápad od Tuchořic. V roce 2009 zde bylo evidováno 55 adres. V roce 2011 zde trvale žilo 91 obyvatel.\n\nTřeskonice je také název katastrálního území o rozloze 4,51 km.\n\nNázev vesnice je odvozen z příjmení \"Třeskoň\" ve významu ves lidí Třeskoňových. V historických pramenech se vyskytuje ve tvarech in Trzeskoniczich (1437), Trzeskowicze (1548), Trzeskonicze (1588), s dvorem trziskoniczkym (1623), Trzeskonieczkymi (1629) nebo Držeskowitz a Tržeskonicz (1787).\n\nPrvní písemná zmínka o obci pochází až z roku 1437. Tehdy Jan Vlček z Minic zapsal do desek dvorských své tvrze Líčkov a Minice spolu s několika dalšími vesnicemi včetně Třeskonic svém bratrovi Vaňkovi a neteři Markétě. Třeskonice nikdy netvořily samostatné dominium, až do roku 1848 byly součástí panství Líčkov. Ze středověkého a raně novověkého období je o Třeskonicích minimum zpráv. Soupis poddaných podle víry z roku 1651 uvádí v Třeskonicích 27 obyvatel, tři z nich se dosud nepřihlásili ke katolictví. O tři roky mladší berní rula zde zachytila 6 statků, žádný z nich nebyl opuštěný. Byla zde krčma, všichni hospodáři pěstovali chmel. Jména všech obyvatel mají německou podobu. Znamená to, že v té době už bylo původní české obyvatelstvo nahrazeno německými kolonisty. Teprve ve 2. polovině 18. století se Třeskonice začaly rozrůstat nad svou středověkou dimenzi. Zatímco tereziánský katastr z roku 1757 stále ve vsi uvádí jen 7 statků, roku 1787 zde stálo už 33 budov.\n\nPo uzákonění povinné školní docházky Marií Terezií navštěvovaly třeskonické děti školu v sousedních Liběšicích. Už roku 1791 ale v obecním domku vyučoval kantor Josef Lindner. V roce 1842 pak byla nákladem místních sedláků postavena samostatná školní budova, kterou pak roku 1892 nahradila škola nová.\n\nPo zrušení patrimoniální správy v roce 1849 se prvním voleným starostou stal Josef Brandschetl, který tuto funkci vykonával do roku 1862. Nejstarším spolkem ve vsi byli hasiči, založení roku 1891. V roce 1906 byl v Třeskonicích vybudován rozvod pitné a užitkové vody. Většina obyvatel se tehdy živila chmelařstvím. Ve vesnici byly dva koloniály, obchod s láhvovým pivem, jiný se střižním zbožím, působili zde kovář, švec, truhlář a kolář a byl zde hostinec. Za 1. světové války padlo na frontě celkem 15 místních občanů. Za 1. republiky žilo v Třeskonicích přibližně 10 % Čechů. Pro jejich děti zde byla roku 1934 založena expozitura školy v Tuchořicích. V té době byla na třeskonickém katastru v provozu pila a dvě cihelny.\n\nV roce 1946 bylo ze žateckého sběrného střediska odsunuto 168 německých obyvatel Třeskonic. Nahradili je dosídlenci z řad Volyňských Čechů a z vnitrozemí. Volyňští Češi přišli převážně z Kvasilova u Lvova, ostatní hlavně z blízkých Pnětluk. Samostatný místní národní výbor existoval ve vsi do správní reformy v roce 1961, jeho písemnosti – ani obecní kronika – se však nedochovaly. Od té doby jsou Třeskonice součástí Tuchořic.\n\n\n\n"}
{"id": "542157", "url": "https://cs.wikipedia.org/wiki?curid=542157", "title": "Minice (Velemyšleves)", "text": "Minice (Velemyšleves)\n\nMinice je malá vesnice, část obce Velemyšleves v okrese Louny. Nachází se asi 1 km na jihovýchod od Velemyšlevsi. V roce 2009 zde bylo evidováno 26 adres. V roce 2011 zde trvale žilo 11 obyvatel.\n\nMinice je také název katastrálního území o rozloze 3,39 km. V katastrálním území Minice leží i Průmyslová zóna Triangle.\n\nNázev obce pochází z vlastního jména Mína. Nejstarší písemná zmínka o vsi pochází z roku 1281, kdy se jako jeden z jejich majitelů uvádí Vlk z Minic.. Rytíři z Minic, kteří měli ve znaku zlaté kolo na červeném štítu, vlastnili Minice po ještě po celé 15. století. V té době zde již stál farní kostel svatého Martina. Miničtí sídlili na tvrzi, která je v písemných pramenech doložena poprvé v roce 1437, ačkoliv nepochybně existovala již dříve. Stávala v prostoru bývalého hospodářského dvora. Až do třicetileté války se v držbě Minic vystřídalo několik šlechtických rodů. V roce 1617 koupil vesnici Arnošt Schön ze Schönau. Schönové bydleli v minické tvrzi až do roku 1660, kdy vesnici prodali Michalu Osvaldu Thunovi, který ji spojil se svým panstvím Pětipsy. Jako součást thunovského panství Klášterec zůstaly Minice až do roku 1849.\n\nStav Minic krátce po třicetileté válce je zachycen ve dvou pramenech: soupisu poddaných podle víry z roku 1651 a berní ruly z roku 1654. Uvádí se zde 14 usedlostí, z toho 3 selské a 11 chalupnických. Opuštěné byly pouze čtyři chalupnické. Kromě dětí do 10 let, které nebyly zapsány, bydlelo v Minicích 64 osob včetně rodiny majitele a jeho 12 služebných. Všechna jména obyvatel jsou německá.\n\nV roce 1710 obnovili Thunové minickou farnost v podobě, jak existovala do třicetileté války. Farní obvod kromě Minic tvořily ještě Truzenice a Velemyšleves. Zároveň byla při faře zřízena škola, písemně doložená roku 1713. Děti z těchto vsí chodili do minické školy až do roku 1898, kdy byla postavena škola ve Velemyšlevsi. Stav Minic v roce 1721 zachycuje dochovaný urbář. K vrchnostenskému hospodářskému dvoru patřilo 145 ha orné půdy, velká chmelnice a ovocná zahrada. Stále existoval zámeček, u něhož byl rybník. Vrchnost provozovala ve vsi mlýn, kovárnu a hospodu. Místní pivovar byl ale zrušen již v roce 1696. Počet statků se oproti polovině 17. století rozrostl o tři. Velké škody obci přinesla povodeň Chomutovky roku 1766. Zcela zničen byl hospodářský dvůr včetně zámku a mnoho usedlostí. V roce 1828 žilo v obci v 51 domech 203 obyvatel. Dominikál se rozkládal na 170 ha, rustikál na 143 ha. Na začátku 20. století byl ve vsi mlýn, kovárna a cihelna, z řemeslníků zde působili pekař, krejčí, truhlář, 6 zedníků, 7 tesařů, 2 ševci, 2 obchodníci s ovocem a zeleninou, obyvatele zásoboval koloniál. Žilo zde 240 obyvatel, většina z toho Němců.\n\nMinice leží v žatecké chmelařské oblasti, chmel se zde prokazatelně pěstoval již v 17. století. Ve 2. polovině 19. století prožívalo chmelařství v oblasti konjunkturu. V roce 1889 pěstovalo v Minicích registrovaný, tzv. okresní žatecký chmel 19 sedláků. Nejstarším spolkem ve vsi bylo zemědělské kasino, vzdělávací spolek založený roku 1887. Spolek dobrovolných hasičů vznikl roku 1907.\n\nČeši přišli do Minic opět až za první republiky v souvislosti s pozemkovou reformou, kdy byl rozparcelován thunovský statek. V roce 1930 se k německé národnosti hlásilo 179 obyvatel, k české 36. Po II. světové válce bylo veškeré německé obyvatelstvo odsunuto a nahrazeno volyňskými Čechy a osídlenci z vnitrozemí. V letech 1849–1960 tvořily Minice samostatnou správní jednotku s vlastním obecním úřadem, později místním národním výborem. Od roku 1960 až do současnosti spadají Minice pod Velemyšleves.\n\nPro vznik a urbanismus Minic bylo rozhodující, že ležely na cestě, spojující královská města Žatec a Most. Původní středověká vesnice se rozkládala na pravém břehu Chomutovky, která se ve středověku nazývala Úzká. Osu jejího jádra tvořila zmíněná cesta, procházející vesnicí od jihozápadu k severovýchodu. Po obou stranách cesty ležely zemědělské usedlosti, jednalo se o takzvanou ulicovku. Na jihozápadě tvořil hranici vesnice kostel sv. Martina, na severovýchodě pak hospodářský dvůr s panským sídlem, které se rozprostíraly na opačném břehu říčky. Severovýchodní hranici dvora tvořil již zaniklý mlýnský náhon, který tvořil, spolu s Chomutovkou, opevnění tvrze. Někdy po polovině 17. století začala vznikat zástavba i na severovýchodním břehu říčky. Na rozdíl od původního jádra vsi působí neuspořádaně. Domy zřejmě vznikaly postupně od severozápadu směrem k jihovýchodu. V polovině 19. století byl urbanistický vývoj vsi dokončen. Po II. světové válce vesnice takřka zanikla. Mnoho usedlostí postihly demolice, architektonická hodnota porušené a zpustošené zástavby je minimální.\n\nArchitektonickou památkou nadregionálního významu je kostel sv. Martina. Je to jednolodní stavba s obdélným, pětiboce ukončeným presbytářem s opěráky. Po severní straně je sakristie s dřevěnou zvonicí. Presbytář je sklenutý žebrovou klenbou s konzolami, loď je plochostropá. V interiéru jsou dva renesanční náhrobníky, zařízení bylo po roce 1989 částečně rozkradeno, částečně poničeno. Loď a presbytář kostela pocházejí zřejmě ze 14. století – v roce 1361 se kostel uvádí jako farní. Sakristie se zvonicí pocházejí pravděpodobně ze 16. století, tvar oken je z doby barokních úprav. Na jižní fasádě kostela je umístěn kříž datovaný rokem 1802.\n\nKvalitní barokní kamenickou prací je kříž s korpusem poblíž kostela, pocházející z roku 1742. Plastika Panny Marie na jeho soklu byla zničena.\n\nJihovýchodně od obce směrem na Nehasice se na levém břehu Chomutovky nachází významný krajinný prvek Svahy Minice, registrovaný od roku 1997 a od roku 2012 vyhlášený jako součást přírodní památky Stráně nad Chomutovkou. Je důležitý proto, že zde rostou chráněné a ohrožené slanomilné rostliny: jitrocel přímořský brvitý, hlaváč fialový (\"Scabiosa columbaria\"), kozinec dánský, komonice zubatá, pcháč bezlodyžný, oman britský a další.\n"}
{"id": "542158", "url": "https://cs.wikipedia.org/wiki?curid=542158", "title": "Lužec (Vroutek)", "text": "Lužec (Vroutek)\n\nLužec je malá vesnice, část města Vroutek v okrese Louny. Nachází se asi 3 km na jihozápad od Vroutku. Prochází zde silnice II/226. V roce 2014 zde bylo evidováno 17 adres. V roce 2011 zde trvale žilo 26 obyvatel.\n\nLužec je také název katastrálního území o rozloze 1,7 km.\n\nDějiny vesnice jsou spjaty zejména s místním poplužním dvorem a pozdějším zámkem. První písemná zmínka o panství a tvrzi pochází z roku 1447, kdy se dělila pozůstalost po Ojíři z Očedělic. Jeho syn Pechanec, který mimo jiné zdědil vintířovský statek, připojil Lužec k lubeneckému panství. Lužecký statek potom zůstal součástí větších majetků. Další zmínka je až z roku 1577, kdy bylo panství s tvrzí Mikulášem z Lobkovic zastaveno Jindřichu Brozanskému z Vřesovic. Od něj ho získal Adam Ferdinand Údrčský z Údrče, který zde po roce 1597 nechal zřídit poplužní dvůr. Ten mu byl za účast na stavovském povstání roku 1623 zkonfiskován.\n\nPanství potom v roce 1627 od královské komory koupil za 9 292 míšeňských Jan Ludvík Neslinger ze Selchengrabu, jehož potomek Franz Rudolf Neslinger zde někdy po roce 1664 nechal postavit raně barokní zámek. Ten od něj již roku 1670 koupil Kryštof Štampach ze Štampachu, jehož rod zámek vlastnil až do roku 1830, kdy jej zdědila Marie Pachtová, rozená ze Štampachu. Ta nechala zámek rozšířit a založit anglický park. Po její smrti panství společně koupili Johann Anton ze Starku a Johann Riedl von Riedenstein. Roku 1855 Johann Riedel odkoupil Starkův podíl, ale o tři roky později zemřel a jeho dědici prodali roku 1868 panství Josefině Bärenreitherové.\n\n\n"}
{"id": "542159", "url": "https://cs.wikipedia.org/wiki?curid=542159", "title": "Mlýnce", "text": "Mlýnce\n\nMlýnce je malá vesnice, část města Vroutek v okrese Louny. Nachází se asi 5 km na jihozápad od Vroutku. V roce 2009 zde bylo evidováno 28 adres. V roce 2011 zde trvale žilo 80 obyvatel.\n\nMlýnce leží v katastrálním území Vesce u Drahonic o výměře 3,83 km.\n\nVes v 19. století patřila do okresu Podbořany. Mlýnec je německy Linz. Vsí protéká Mlýnecký potok. Farností patřila ves pod Vidhostice a poštou pod Lubenec. V roce 1890 bylo v Mlýncích 26 domů a 146 obyvatel (1890). Byl zde mlýn, kdysi samostatný statek se zámečkem, mešní kaplí a dvorem náleží rodině Baerenreiterově. Jméno obce je odvozeno od mlýnů které bývaly jádrem obce. První zmínka o Mlýncích pochází z roku 1375, kdy ves patřila vladykovi Radimovi. Po něm následovali Ješek (1387) a Mikuláš (1419). Po husitských válkách zde sídlili Harantové z Kořen, za nichž je první zmínka o tvrzi v Mlýncích. Po smrti Jana Kořena (1603) získal Mlýnce s tvrzí Václav Harant.\n\nOd roku 1614 byly v majetku Václava staršího ze Štampachu. Po konfiskacích získala Mlýnce roku 1623 jeho manželka Barbora. Rodina Štampachů vlastnila majetek do 19. století. V roce 1733 dal Václav Kager ze Štampachu rozbořit tvrz a místo ní postavit barokní zámek. V letech 1883-1889 provedli tehdejší majitelé Mlýnců Josef, Alfons a Jiří Baernreutherové přestavbu čtyřkřídlého zámku v pseudogotickém slohu a založili park v němž dali vysázet aleje pnoucích růží na železných pergolách. V zámku shromáždili velkou sbírku zbraní, archeologických vykopávek z okolí Mlýnců. Pořídili zde velkou knihovnu a dali v západní části přistavět zámeckou kapli. Přestavba starých zámků byla oblíbenou zábavou tohoto rodu. Přestavěli také zámek v Lužci v romantickém slohu. Od roku 1950 užíval mlýnecký zámeček státní statek Lubenec jako kanceláře, jídelnu a byty. V roce 1967 zámek vyhořel. Zachráněna byla jen část, která byla opravena.\n\nNa počátku 20. století měly Mlýnce 28 domů a 142 obyvatel. Do sedmdesátých let minulého století patřily Mlýnce pod MNV Skytaly, poté byly přičleněny k Vroutku. Dnes je zámeček před rekonstrukcí jednou pražskou společností.\n\n\n"}
{"id": "542160", "url": "https://cs.wikipedia.org/wiki?curid=542160", "title": "Mukoděly", "text": "Mukoděly\n\nMukoděly je malá vesnice, část města Vroutek v okrese Louny. Nachází se asi 3,5 km na jih od Vroutku. V roce 2009 zde bylo evidováno 28 adres. V roce 2011 zde trvale žilo 12 obyvatel.\n\nMukoděly je také název katastrálního území o rozloze 4,45 km.\n\nVes v Čech., hejtm. a okr. Podbořany, fara Vidhostice, pošta Vroutek; 42 d., 246 ob. n. (1890), poplužní dvůr s ovčínem. Od roku 1976 patří Mukoděly spolu s Vidhosticemi pod správu Vroutku. O vzniku obce se nic nedochovalo. Původ je však jednoznačně český. Na počátku zde byl zřejmě mlýn\nv němž se „mouka dělala“ odtud jméno obce Mukoděly. Tomu napovídá i svědectví , že prastarý mlýn nesl číslo popisné 1. V roce 1770 byl údajně zcela zničen při velké povodni a později byly na jeho místě postaveny objekty panského statku. Ze starých pramenů se také dovídáme, že domem s číslem popisným 2 byl hostinec a číslo popisné 3 měla kovárna. Z toho by se dalo usuzovat, že Mukoděly\nbyly původně řemeslnickou osadou při obchodní cestě ze Žatce do Plzně, jenž prý dříve vedla tímto údolím. O feudálním panstvu máme jen neúplné zprávy. Až do roku 1756 náležely k panství Wallisů. Za posledního z nich byl v Mukodělích zřízen panský velkostatek. Roku 1832 došlo ke sporu mezi feudály\na sedláky, který názorně ukazuje jak si feudálové rozšiřovali své statky. Několika mukodělským sedlákům, kteří nezaplatili včas, byl majetek soudně zabaven a stal se základem zdejšího panského statku. V roce 1756 se dostaly Mukoděly pod panství mlýnecké vrchnosti hrabat Štampachů. Půda v okolí Mukoděl je vhodná pro pěstování chmele. V minulosti se v okolí intenzivně pěstovalo i ovoce zejména švestky. V obci byly v letech 1770, 1834, 1852, 1872, 1897 a 1901 povodně v posledním jmenovaném roce prý dokonce třikrát během čtrnácti dnů . Na počátku 20. století měly Mukoděly 49 domů a 281 obyvatel.\n\n"}
{"id": "542161", "url": "https://cs.wikipedia.org/wiki?curid=542161", "title": "Skytaly", "text": "Skytaly\n\nSkytaly jsou malá vesnice, část města Vroutek v okrese Louny. Nachází se asi 5,5 km na západ od Vroutku. V roce 2009 zde bylo evidováno 40 adres. V roce 2011 zde trvale žilo 26 obyvatel.\n\nSkytaly je také název katastrálního území o rozloze 10,3 km².\n\nPrvní písemná zmínka o vesnici pochází z roku 1328. V tom samém roce 16. prosince patřily Skytaly rytíři Fremut von Schönhof a von Erwenic, ale po smrti Jindřicha Kozy připadly králi. Fremut von Schönhof a jeho syn Drslav zdědili v roce 1329 ještě některé další části obce Skytal, které byly na soudní rozhodnutí v městském zápisu veřejně vypsány. Dále jsou zprávy, že v roce 1363 farář z Podletic, kněz Jan ze Skytal, jemuž byla propůjčená farnost Mladějov (bývalá ves u Kettowitz). K roku 1358 ves patřila Hynkovi z Krakova. Dalším známým majitelem byl v roce 1379 Heřman z Jeřně a v patnáctém století byla vesnice rozdělená mezi čtyři majitele. 1494 náležely Skytaly pánům Jarošovi a Janovi z Vřesovic.\n\nOd roku 1538 patřila k valečskému panství, ale když v roce 1585 zemřel Kryštof ze Štampachu, rozdělilo se o dědictví jeho šest synů. Jeden z nich, Jan ze Štampachu, vytvořil ze Skytal centrum malého panství a postavil si zde tvrz. První zmínka o ní pochází z roku 1603, kdy ji Jan ze Štampachu prodal svému bratrovi Václavu ze Štampachu, který sídlil na Valči. Jemu byl roku 1622 zabaven majetek za účast na stavovském povstání. O rok později panství koupila Václavova manželka Barbora, rozená z Malešic a Poutnova. Po její smrti v roce 1638 se valečské panství znovu dělilo a Skytaly získal nejmladší syn Jaroslav ze Štampachu. Roku 1670 zdědil i Valeč, u které už vesnice natrvalo zůstala. Panské sídlo ztratilo svou funkci a zaniklo, podobně v 17. století zanikla i místní fara. Původní dřevěný kostel pocházel z roku 1384, současný jednolodní barokní kostel zasvěcený sv. Markétě byl jako pobočná kaple farnosti Valeč postaven až v letech 1782–1784.\n\nDvoutřídní škola byla založena roku 1829 místo školy v Libyni. K roku 1900 zde žilo ve 42 domech celkem 284 obyvatel, pouze německé obcovací řeči. Ves postihlo několik požárů, v letech 1910, 1920, 1922 a 1930. Jeden den byl zvláště sváteční pro původní obyvatelstvo, v květnu 1923 zde došlo k odhalení válečného pomníku, bronzové desky se jmény německých občanů padlých v první světové válce. 9. října 1938 vzhledem k obsazení pohraničí Německem opustili zde bydlící čeští občané ves. Od začátku ledna 1945 procházející utečenci dokládali, že se blíží konec války a 23. června 1945 začali opouštět ves němečtí občané.\n\nZa první republiky ke vsi náležel velký les, z toho 508,61 hektarů leželo v soudním okrese Podbořany. Z převážné části byl v majetku panství Valeč, které v té době patřilo hraběti Thurn von Valsassina. Malá část lesa patřila obci nebo jednotlivým majitelům.\n\nSkytaly stojí v údolí Mlýneckého potoka otevřeném na východ. Nachází se jeden kilometry od západní hranice okresu Louny a čtrnáct kilometrů jihozápadně od Podbořan. Patřila k nim ovčárna Géla (dnes Dvorek) vzdálená 1,5 kilometru severně a čtyři kilometry severovýchodním směrem vzdálený Kružín. Asi jeden kilometr jižně od Kružína býval kaolinový důl a nedaleko od něj leží lokalita zvaná Na Zámku. Ještě v roce 1870 na ní stávaly zbytky zdiva starého panského sídla.\n\nV katastrálním území se nachází Skytalský a Kružínský vrch (532 m n. m., dříve ). Oba vrchy patří k Doupovským horám, konkrétně k jejich okrsku Rohozecká vrchovina. Území jihozápadně a západně od Skytalského vrchu, kde stojí Skytaly, patří převážně do Rakovnické pahorkatiny.\n\n\n"}
{"id": "542162", "url": "https://cs.wikipedia.org/wiki?curid=542162", "title": "Vesce (Vroutek)", "text": "Vesce (Vroutek)\n\nVesce je malá vesnice, část města Vroutek v okrese Louny. Nachází se asi 4,5 km na jihozápad od Vroutku. V roce 2009 zde bylo evidováno 9 adres. V roce 2011 zde trvale žilo 6 obyvatel.\n\nVesce leží v katastrálním území Vesce u Drahonic o rozloze 3,83 km². V katastrálním území Vesce u Drahonic leží i Mlýnce.\n\nVesce u Drahonic - hejtm. a okr. Podbořany (Wess), fara Vidhostice, pošta Lubenec; 17 d., 84 obyv. n. (1900). Ves leží v blízkosti silnice spojující Lužec s Valčí. Vesce jsou typická kruhová vesnička v mírné užlabině podél Mlýneckého potoka zvaného dříve Pilíř podle kopce stejného jména vypínajícího do výše 760 m n. m. u Valče. V dřívějších dobách patřily Vesce k panství Lužec, již od počátku 18. století byly společně s Mlýncemi a Vidhosticemi majetkem hrabat Kagerů ze Štampachu. Na počátku 20. století měla ves 17 domů a 70 obyvatel. K roku 2009 má ves 7 stálých obyvatel.\n\n\n"}
{"id": "542163", "url": "https://cs.wikipedia.org/wiki?curid=542163", "title": "Vidhostice", "text": "Vidhostice\n\nVidhostice jsou malá vesnice, část města Vroutek v okrese Louny. Nachází se asi 2,5 km na jih od Vroutku. V roce 2009 zde bylo evidováno 48 adres. V roce 2011 zde trvale žilo 100 obyvatel.\n\nVidhostice je také název katastrálního území o rozloze 5,05 km².\n\nNázev vesnice je odvozen ze jména \"Vidhost\" ve významu ves lidí Vidhostových, kteří svůj původ odvozují od stařešiny Vidhosta. Takové rodové vsi vznikaly brzy po slovanském osídlení. V historických pramenech se vyskytuje ve tvarech: de Widehoztutiz (1252), de Wydhosticz (1358), Wedhosticz (1369), Widhosticz (1384), Widhostczicz (1405), de Widhossczicz (1383), in villa Vidhostyczich (1388), in villa Wydhossticzich (1483), w Widhosticzych (1543), na Bydhostczych (1587), na Vidhosticích (1615), Widhostitz (1655) a Widhostitz nebo Widhossticze (1787).\n\nPrvní písemná zmínka o Vidhosticích je z roku 1252, kdy byl vlastníkem vesnice vladyka Radim. Zdejší statek byl později v držení různých šlechtických rodů. Z roku 1384 pochází první zmínka o vidhostickém kostelu svatého Martina, který patřil pod děkanství ve Žluticích (roku 1791 byla obnovena vidhostická farnost). Roku 1440 patřily Vidhostice rytíři Aleši z Vidhostic. Až v roce 1543, kdy Vidhostice vlastnil Jiří Úlický z Plešnice, je prvně doložena zdejší tvrz. Později tvrz a dvůr vlastnili až do roku 1584 Údrčtí z Údrče. Údrčtí postavili novou tvrz, kterou jejich nástupci Nesslingerové ze Selchengrabenu po roce 1655 přestavěli v menší barokní zámek. V roce 1588 byly Vidhostice v majetku Radoslava Vchinského z Vchinic. Po konfiskacích vlastnil Vidhostice již výše zmíněný rod Nesslingerů a od roku 1704 hrabata Štampachové ze Štampachu. V 19. století vlastnila Vidhostice šlechtická rodina Riedla z Riedlsteinu a později Baernreiterů.\n\nNa počátku 20. století měly Vidhostice 52 obydlených domů a 351 obyvatel, z toho 328 Němců a 23 Čechů. Fungovala zde dvoutřídní škola, poplužní dvůr a chmelnice. Až do správních reforem v druhé polovině 20. století patřily do okresu Podbořany. Barokní zámeček byl za komunistického režimu zbourán a na jeho místě byly vystavěny ocelové kolny. Část věže kostela svatého Martina se zřítila, ale byla opravena.\n\n\nSeverovýchodně od vsi se nalézá Vidhostická průtočná vodní nádrž, využívaná též jako chovný rybník. Rozkládá se na ploše 24,25 ha.\n\n"}
{"id": "542164", "url": "https://cs.wikipedia.org/wiki?curid=542164", "title": "Vrbička", "text": "Vrbička\n\nVrbička () je malá vesnice, část města Vroutek v okrese Louny. Nachází se asi 6 km na západ od Vroutku na Vrbičském potoku. V roce 2013 zde bylo evidováno 24 adres. V roce 2011 zde trvale žilo 17 obyvatel.\n\nVrbička je také název katastrálního území o rozloze 4,02 km².\n\nHistorie vsi Vrbička do druhé světové války je spojována s blízkou obcí Valeč, přestože jsou dnes rozděleny hranicí Ústeckého a Karlovarského kraje. Po druhé světové válce jsou už osudy Vrbičky spjaty s obcí Skytaly a od poloviny 70. let 20. století spadá Vrbička společně se Skytaly pod obec, dnes město, Vroutek.\n\nAsi 1,5 km severozápadně od vsi Vrbička se na kraji jejího katastru na polovině cesty z Vrbičky k hájovně Ořkov nachází památkově chráněná zřícenina Lina, někdy uváděná jako pozůstatek hradu, jindy tvrze. Zřícenina stojí na ostrožně (520 m n. m.) nad jižním břehem rybníku a dnes jsou tvrz i její okolí s rybníkem silně zarostlé divokým porostem. Nedochovaly se žádné zprávy o tvrzi a neznáme ani její původní jméno. Současné jméno vzniklo pravděpodobně z jména nedalekého ovčína \"Hlína\" nad vsí přes německé Lihna. Archeologické nálezy určují existenci tvrze do 14. – 15. století.\n\n\n"}
{"id": "542166", "url": "https://cs.wikipedia.org/wiki?curid=542166", "title": "Rybňany", "text": "Rybňany\n\nRybňany je malá vesnice, část obce Zálužice v okrese Louny. Nachází se asi 1 km na severozápad od Zálužic. V roce 2009 zde bylo evidováno 17 adres. V roce 2011 zde trvale žilo 17 obyvatel.\n\nRybňany je také název katastrálního území o rozloze 1,54 km.\n\nPrvní písemná zmínka o obci pochází z roku 1405. Bývalá tvrz postoupena králem Ferdinandem roku 1533 Janovi Žateckému. Roku 1561 zde vládl Filip z Velebudic, poté Přibík ze Stropčic a roku 1570 Bohuslav Felix Hasišteinský z Lobkovic\n\n\n"}
{"id": "542167", "url": "https://cs.wikipedia.org/wiki?curid=542167", "title": "Stekník", "text": "Stekník\n\nStekník je vesnice na Žatecku a část obce Zálužice. Stekník se nachází se asi 3 km od Žatce na ostrohu v Žatecké pánvi, která je proslulá pěstební tradicí kvalitního žateckého chmele. V roce 2009 zde bylo evidováno 35 adres. Dominantou vesnice je zámek, který patří mezi nejvýznamnější rokokové stavby v Česku.\n\nStekník je také název katastrálního území o rozloze 2,65 km².\n\nPrvní písemná zmínka o obci pochází z roku 1389.\n\nJihovýchodně od vesnice vyvěrá u malé kaple pramen minerální vody. K minieralizaci dochází rozpouštěním síranů, které vznikají oxidací sulfidů v podloží tvořeném jílovci s častým výskytem krystalů sádrovce. Voda má pH 3,4 a celkový obsah rozpuštěných pevných látek ve vodě je asi 3 g.l.\n\nStekník je vesnickou památkovou zónou. Na okraji vesnice stojí původně barokní zámek založený v roce 1681 žateckým měšťanem Jiřím Kulhánkem z Klaudensteinu. Dochovaná podoba je výsledkem rokokových úprav ze druhé poloviny 18. století. Na návsi stojí venkovská usedlost čp. 9 s branou, která pochází ze druhé poloviny 18. století. Bránu zdobí rokokový znak, vázy a socha svatého Vavřince. Ze stejného období pochází pozdně barokní sýpka se zdobenými štíty, vikýři a znakem. Kromě nich jsou památkově chráněné také usedlosti čp. 26 a 27. Dále se ve vesnici nachází socha Panny Marie Immaculaty a socha svatého Floriána (obě z roku 1766), socha svatého Františka (1767) a socha svatého Jana Nepomuckého z roku 1778.\n\n"}
{"id": "542169", "url": "https://cs.wikipedia.org/wiki?curid=542169", "title": "Hořany (Zbrašín)", "text": "Hořany (Zbrašín)\n\nHořany je vesnice, část obce Zbrašín v okrese Louny. Nachází se asi 1 km na západ od Zbrašína. V roce 2009 zde bylo evidováno 51 adres. V roce 2011 zde trvale žilo 93 obyvatel.\n\nHořany leží v katastrálním území Hořany u Zbrašína o rozloze 3,66 km.\n\nPrvní písemná zmínka o obci pochází z roku 1316, kdy vladyka Petr z Hřivic byl pohnán k soudu Daliborem z Kozojed za to, že se svým bratrem Přibíkem vyplenili jeho tvrz v Hořanech\n\n\n\n"}
{"id": "542170", "url": "https://cs.wikipedia.org/wiki?curid=542170", "title": "Senkov", "text": "Senkov\n\nSenkov je vesnice, část obce Zbrašín v okrese Louny. Nachází se asi 1,5 km na východ od Zbrašína. Prochází zde silnice II/229. V roce 2009 zde bylo evidováno 67 adres. V roce 2011 zde trvale žilo 83 obyvatel.\n\nSenkov je také název katastrálního území o rozloze 2,8 km.\n\nPrvní písemná zmínka o obci pochází z roku 1424.\n\n\n"}
{"id": "542171", "url": "https://cs.wikipedia.org/wiki?curid=542171", "title": "Milčeves", "text": "Milčeves\n\nMilčeves () je malá vesnice, část města Žatec v okrese Louny. Nachází se asi 7 km na jih od Žatce. V roce 2009 zde bylo evidováno 41 adres. V roce 2011 zde trvale žilo 91 obyvatel.\nMilčeves je také název katastrálního území o rozloze 3,77 km².\n\nPrvní písemná zmínka o vesnici pochází z roku 1318.\n\nVe vesnici se nachází dvě kulturní památky. Jsou jimi socha svatého Jana Nepomuckého z roku 1753 na podstavci s rokajovou kartuší a pozdně barokní milčeveský zámek postavený na konci osmnáctého století Černíny z Chudenic.\n\n"}
{"id": "542172", "url": "https://cs.wikipedia.org/wiki?curid=542172", "title": "Radíčeves", "text": "Radíčeves\n\nRadíčeves () je vesnice, od roku 1981 část města Žatec v okrese Louny. Nachází se asi 4,5 km na jihozápad od Žatce. Prochází zde silnice I/27. V roce 2009 zde bylo evidováno 58 adres. V roce 2011 zde trvale žilo 151 obyvatel.\n\nRadíčeves je také název katastrálního území o rozloze 4,78 km².\n\nNázev obce naznačuje, že je původu českého. Vznik názvu Radíčeves je z českého Radkova nebo Radislavova ves. Pozdější německý sudetský název \"Reitschowes\" vznikl zkomolením českého názvu.\n\nRadíčeves se v písemných pramenech objevuje poprvé v roce 1357. Tehdy byl farářem ve zdejším kostele \"Hendelín ze Stříbra.\" Ve 14. století byla obec rozdělena na dvě části: jedna patřila pražské svatovítské kapitule, druhá různým pražským měšťanům. Po husitských válkách patřila část obce městu Žatci a část vlastnil měšťan Petr z Michalovic.\n\nVelká pohroma postihla Radíčeves roku 1866, ustupující pruští vojáci sem zavlekli choleru, kterou se údajně nakazilo 78 byvatel.\n\nV čp. 6 se v polovině 19. století nalezl poklad: stříbrné bohoslužebné náčiní a zlaté mince.\n\nZastupitelstvo Města Žatce zřídilo v listopadu 2008 v souladu s §120 Zákona o obcích pětičlenný osadní výbor této místní části a určilo členy osadního výboru. Toto zřízení se v Žatci a jeho místních částech aplikovalo vůbec poprvé.\n\nPochází odsud JUDr. Karel Wolfram (1777 – 3. března 1839), jeden z děkanů Právnické fakulty Univerzity Karlovy a především také rektor stejnojmenné univerzity.\n\n\n"}
{"id": "542173", "url": "https://cs.wikipedia.org/wiki?curid=542173", "title": "Trnovany (Žatec)", "text": "Trnovany (Žatec)\n\nTrnovany () je malá vesnice, část města Žatec v okrese Louny. Nachází se asi 4,5 km na východ od Žatce. Prochází tudy železniční trať Lužná u Rakovníka – Chomutov a silnice II/225. V roce 2009 zde bylo evidováno 20 adres. V roce 2011 zde trvale žilo 31 obyvatel.\n\nTrnovany leží v katastrálním území Trnovany u Žatce o rozloze 0,92 km.\n\nNázev vesnice je odvozen ze spojení \"ves trnovanů,\" tj. lidí, kteří žijí na trnové hoře nebo stráni. V historických pramenech se vyskytuje ve tvarech Trinouaz (1088), Tirnowaz (1222), de Tirnonan (1238), de Trinouan (1268), in Trnowan (1377), in Trnowanech (1448), w Trnowanech (1543), Trnowany (1629), Tyrnowan, Trnowany nebo Türnowan (1846).\n\nPrvní písemná zmínka o obci pochází z roku 1088.\n\n\n"}
{"id": "542174", "url": "https://cs.wikipedia.org/wiki?curid=542174", "title": "Velichov (Žatec)", "text": "Velichov (Žatec)\n\nVelichov () je část města Žatec v okrese Louny. Nachází se na severu Žatce. Prochází tudy železniční trať Lužná u Rakovníka - Chomutov a silnice I/27. V roce 2009 zde bylo evidováno 42 adres. V roce 2011 zde trvale žilo 87 obyvatel.\n\nVelichov leží v katastrálním území Velichov u Žatce o rozloze 4,45 km. V katastrálním území Velichov u Žatce leží i Záhoří.\n\nPrvní písemná zmínka o obci pochází z roku 1535.\n"}
{"id": "542175", "url": "https://cs.wikipedia.org/wiki?curid=542175", "title": "Záhoří (Žatec)", "text": "Záhoří (Žatec)\n\nZáhoří () je malá vesnice, část města Žatec v okrese Louny. Nachází se asi 3 km na severozápad od Žatce. V roce 2009 zde bylo evidováno 16 adres. V roce 2011 zde trvale žilo 28 obyvatel.\n\nZáhoří leží v katastrálním území Velichov u Žatce o výměře 4,45 km².\n\nNěmecký název vznikl z výrazu V historických pramenech se jméno vesnice objevuje ve tvarech: de Zahore (okolo roku 1300), in Zahorzie (1391), in Zahorzi (1414), k Zahorzie (1434), Dreyhöfen (1787) a Záhoří nebo Dreihöfen (1848).\n\nPrvní písemná zmínka o vesnici pochází z roku 1300.\n\n"}
{"id": "542177", "url": "https://cs.wikipedia.org/wiki?curid=542177", "title": "Hořetice (Žiželice)", "text": "Hořetice (Žiželice)\n\nHořetice je vesnice, část obce Žiželice v okrese Louny. Nachází se asi 3 km na severozápad od Žiželic. Prochází tudy železniční trať Lužná u Rakovníka – Chomutov. V roce 2009 zde bylo evidováno 59 adres. V roce 2011 zde trvale žilo 72 obyvatel.\n\nHořetice leží v katastrálním území Hořetice u Žiželic o rozloze 4,19 km².\n\nPrvní písemná zmínka o obci pochází z roku 1327.\n\n\n"}
{"id": "542178", "url": "https://cs.wikipedia.org/wiki?curid=542178", "title": "Přívlaky (Žiželice)", "text": "Přívlaky (Žiželice)\n\nPřívlaky jsou malá vesnice, část obce Žiželice v okrese Louny. Nachází se asi 5 km na západ od Žiželic. V roce 2009 zde bylo evidováno 13 adres. V roce 2011 zde trvale žilo pět obyvatel.\n\nPřívlaky je také název katastrálního území o rozloze 2,32 km².\n\nNázev vesnice je odvozen ze slova převlaka, tj. místa, kde musely být lodě na řece přenášeny nebo přetahovány. V písemných pramenech se objevuje ve tvarech: Preolac (1169), Prelak (1341, 1407), in Prziewlaku (1453), Přívlaky (1536), na Přívlacích (1615), Pröhlig (1787 a 1847).\n\nPrvní písemná zmínka o Přívlakách pochází z roku 1159, kdy patřily valdsaskému klášteru, kterému je věnoval král Vladislav I. V těsné blízkosti se nacházela vesnice Doudleby, která během dvanáctého století s Přívlaky splynula. Pozdějšími majiteli se stali Krabicové z Veitmile, kterým vesnice patřila do roku 1560. Rod Libnauerů zde na počátku sedmnáctého století vybudoval tvrz zmiňovanou jako starý zámek ještě v Schallerově díle \"Topographie des Königreiches Böhmen.\" Zaniklá tvrz údajně stávala v areálu hospodářského dvora. Po Libnauerech se v držení vesnice vystřídali Žďárští ze Žďáru, Šmidgrabnerové a od roku 1694 Kulhánkové z Klaudenštejna. Do zrušení poddanství v polovině devatenáctého století vesnice bývala součástí novosedelského panství.\n\n\n"}
{"id": "542179", "url": "https://cs.wikipedia.org/wiki?curid=542179", "title": "Stroupeč", "text": "Stroupeč\n\nStroupeč je malá vesnice, část obce Žiželice v okrese Louny. Nachází se asi 3,5 km na jihozápad od Žiželic. V roce 2009 zde bylo evidováno 29 adres. V roce 2011 zde trvale žilo 119 obyvatel.\n\nStroupeč je také název katastrálního území o rozloze 2,4 km².\n\nNázev vesnice je odvozen z osobního jména Strúpek ve významu Stroupkův dvůr. V písemných pramenech se objevuje ve tvarech: Strupch (1291), Struphs (1295), de Strupcye (1318), Strupcz (1348), ode vsi Straupcze (1386), Strupczy (1389), in Strupczek (1405), z Strupče (1477), na Stroupeč (1540), w Straupczi (1544), ve vsi Straupczij (1545), Straupecž (1579), na Velikém Strupči (1615) a Straupitz (1787 a 1846).\n\nPrvní písemná zmínka o vesnici pochází z roku 1291, kdy král Václav II. potvrdil waldsasskému klášteru cisterciáků vlastnictví dvou lokalit „Strupch“: . Na počátku čtrnáctého století se Stroupeč dostala do šlechtických rukou, protože roku 1318 je tu uváděn vladyka Staš, který byl zakladatelem rodu Stroupečských ze Stroupče. Ve čtrnáctém století byla vesnice rozdělena na několik dílů. Součástí jednoho z nich byl hospodářský dvůr, u kterého vznikla tvrz poprvé připomínaná v roce 1474, kdy ji Pavel Hýhara z Loun prodal bratrům Pavlovi a Vaňkovi Čelechovcům z Kralovic. V roce 1538 Jan Čelechovec spojil tři díly do jediného celku, který se však brzy znovu rozpadl, protože roku 1545 část vesnice patřila městu Žatec a další k vintířovskému panství.\n\nRoku 1553 vesnici koupili Štampachové ze Štampachu. Někdy v té době zdejší tvrz zanikla, protože v mladších pramenech se již neuvádí. Místo, kde stávala je neznáme, ale podle Augusta Sedláčka je možné, že stála v blízkém Stroupečku. V roce 1620 panství patřilo Janu Mikuláši Langovi z Langenhartu. Dalšími majiteli se roku 1627 stali Tengnagelové, Švábové z Chvatliny (1633), Horové z Ocelovic (1642), Údrčtí z Údrče a po nich Steinbachové.\n\n\n"}
{"id": "542180", "url": "https://cs.wikipedia.org/wiki?curid=542180", "title": "Dolní Záhoří (Lubenec)", "text": "Dolní Záhoří (Lubenec)\n\nDolní Záhoří je malá vesnice, část obce Lubenec v okrese Louny. Nachází se asi 2,5 km na severozápad od Lubence. V roce 2009 zde bylo evidováno 7 adres. V roce 2001 zde trvale nežil žádný obyvatel.\n\nDolní Záhoří je také název katastrálního území o rozloze 0,68 km².\n\nVesnice se původně jmenovala \"Očedělice\" a její název byl odvozen ze jména Očeděl ve významu ves lidí Očedělových. V historických pramenech se název objevuje ve tvarech: de Ocziedielicz (1359), de Ocziedielicz (1384), in villa Oczyedyeliczich (1388), de Ocziedelicz (1398), de Oczedyelicz (1398), de Oczyedyelicz (1400), de Oczedielicz (1406), in Oczedieliczich (1455ú, w Ocziediliczych (1542), ves Wocžedielicze (1574), Wocziedielicze (1577) a Oczadlicze (1628). Od sedmnáctého století se objevuje německý název : zu Dreyen Hoffen (1669), Dreihöfen (1785), Dreihöfen a Tři dvory (1846). V devatenáctém století se začala rozlišovat horní a dolní část vesnice: Unter-Dreihöfen a Dolenj Dvůr (1846), Záhoří Dolní a Dreihöfen (1895). Tvar Záhoří (Zahorzi) se vyskytuje od roku 1579, ale je možné, že se vztahuje k Záhořicím u Žlutic.\n\nPrvní písemná zmínka o obci pochází z roku 1359.\n\n"}
{"id": "542181", "url": "https://cs.wikipedia.org/wiki?curid=542181", "title": "Drahonice (Lubenec)", "text": "Drahonice (Lubenec)\n\nDrahonice je malá vesnice, část obce Lubenec v okrese Louny. Nachází se asi 2,5 km na severovýchod od Lubence. Prochází zde silnice II/226. V roce 2009 zde bylo evidováno 25 adres. V roce 2011 zde trvale žilo 182 obyvatel.\n\nDrahonice leží v katastrálním území Drahonice u Lubence o rozloze 5,44 km². V katastrálním území Drahonice u Lubence leží i Řepany.\n\nNázev vesnice je odvozen z osobního jména Drahoň ve významu ves lidí Drahoňových. V historických pramenech se objevuje ve tvarech: de Druhowicz (1360), de Drhonicz (1399), z Druhonic (1416), de Drhonicz (1446), na Drahenice (1492), w Drahoniczych (1561), Drahonicze (1575) a Drahenz (1785).\n\nPrvní písemná zmínka o vesnici je z roku 1360, kdy patřila Purkartu Vnoučkovi z Drahonic. Roku 1399 byla rozdělena mezi tři zemanské rody, k jejichž potomkům patřili Jan Křížek a Jíra z Drahonic. Oba se během poděbradských válek dostali do saského zajetí ve Cvikově, ze kterého byli vykoupeni roku 1454. V letech 1509–1549 zde sídlil Václav Valecký z Doupova. První zmínka o tvrzi pochází až z roku 1571, kdy ji Václavův potomek Jindřich z Doupova starší prodal Vilému Šlikovi. Jeho manželkou byla Dorota Novohradská z Kolovrat, která se po Vilémově smrti znovu provdala, a panství tak získali Údrčtí z Údrče. V roce 1608 Drahonice koupil Kryštof Hasištejnský z Lobkovic a od něj o rok později bratři Jan Jindřich, Simeon Karel, Adam Ferdinand a Bohuslav Felix Údrčtí z Údrče. Statek později získal Jan Jindřich, ale za účast na stavovském povstání mu bylo zabaven, a roku 1627 panství koupil Jan Ludvík Neslinger ze Schelchengrabenu. Podle popisu k převážně dřevěné tvrzi patřila celá vesnice s pivovarem, dvorem a dalším příslušenstvím. Neslingerorým potomkům Drahonice patřili po celé sedmnácté století, ale samotná tvrz beze zbytku zanikla.\n\nOd první poloviny 17. století ve vesnici existovala nepočetná židovská komunita.\n\nV říjnu 2015 zde bylo kvůli výrazně zvýšeným počtům imigrantů, projíždějících přes Česko v souvislosti s Evropskou imigrační krizí, otevřeno detenční zařízení pro zajištění cizinců nelegálně pobývajících na území ČR s počáteční kapacitou 240 osob.\n\n\n"}
{"id": "542182", "url": "https://cs.wikipedia.org/wiki?curid=542182", "title": "Horní Záhoří (Lubenec)", "text": "Horní Záhoří (Lubenec)\n\nHorní Záhoří je malá vesnice, část obce Lubenec v okrese Louny. Nachází se asi 2,5 km na severozápad od Lubence. V roce 2009 zde bylo evidováno 15 adres. V roce 2001 zde trvale nežil žádný obyvatel.\n\nHorní Záhoří je také název katastrálního území o rozloze 2,02 km².\n\nVesnice se původně jmenovala \"Očedělice\" a její název byl odvozen ze jména Očeděl ve významu ves lidí Očedělových. V historických pramenech se název objevuje ve tvarech: de Ocziedielicz (1359), de Ocziedielicz (1384), in villa Oczyedyeliczich (1388), de Ocziedelicz (1398), de Oczedyelicz (1398), de Oczyedyelicz (1400), de Oczedielicz (1406), in Oczedieliczich (1455ú, w Ocziediliczych (1542), ves Wocžedielicze (1574), Wocziedielicze (1577) a Oczadlicze (1628). Od sedmnáctého století se objevuje německý název : zu Dreyen Hoffen (1669), Dreihöfen (1785), Dreihöfen a Tři dvory (1846). V devatenáctém století se začala rozlišovat horní a dolní část vesnice: Ober-Dreihöfen a Hořenj Dvůr (1846), Záhoří Horní a Dreihöfen (1895). Tvar Záhoří (Zahorzi) se vyskytuje od roku 1579, ale je možné, že se vztahuje k Záhořicím u Žlutic.\n\nPrvní písemná zmínka o vesnici pochází z roku 1378, kdy byla v majetku rytířského rodu Rudoltů. V patnáctém století ve vsi sídlili Špánové z Barštejna, kteří mohou být zakladateli zdejší tvrze. Ta je však doložena až v roce 1603, kdy vesnice patřila Jindřichu Huvarovi z Lobenštejna. Roku 1616 panství přešlo na jeho syny Jiřího Kryštofa a Bernarta, ale v roce 1623 jim bylo za účast na stavovském povstání zabaveno. Z tohoto roku také pochází poslední zmínka o tvrzi. Podobně jako blízké Záhoří statek získala zpět jejich sestra Barbora, od které ho roku 1652 koupila Eva Marie Mirošovská. Ta Horní Záhoří prodala knížeti Juliu Jindřichovi Sasko-Lauenburskému, který je připojil ke svému údrčskému panství. Zdejší tvrz byla popsána jako pustá již v roce 1623 a později beze zbytku zanikla.\n\n"}
{"id": "542183", "url": "https://cs.wikipedia.org/wiki?curid=542183", "title": "Ležky", "text": "Ležky\n\nLežky jsou vesnice, část obce Lubenec v okrese Louny. Nachází se asi 3,5 kilometru východně od Lubence. Vede tudy železniční trať Rakovník – Bečov nad Teplou a silnice I/6. V roce 2009 zde bylo evidováno 59 adres. \"Ležky\" jsou také název katastrálního území o rozloze 3,04 km².\n\nNázev vesnice je odvozen buď z osobního jména ve významu ves Ležkovy rodiny, nebo ze spojení ves ležků (lhářů). V historických pramenech se objevuje ve tvarech: Lescah (1057), de Lzek (1318), de Lezek (1395), Lessky (1396), z Ležek (1428), v Ležkách (1444), do Ležek (1474), při dvoře Lesskovwskym (1656), Leskau nebe Leschek (1787), Leschkau (1846) a Lešky nebo Leschkau (1854).\n\nPrvní písemná zmínka o vesnici pochází z roku 1057 a nachází se v zakládací listině litoměřické kapituly. V období let 1316–1318 byla vesnice rozdělena na pět zemanských statků, ale v roce 1395 patřila pouze Mikešovi z Hedčan. Po Mikešově smrti před rokem 1454 zdědili Hedčany Tistové z Libštejna, ale nový majitel Ležek není znám. Mikeš nebo některý z jeho dědiců zde zřejmě postavili tvrz, která se připomíná v roce 1474 za Jana Chotka z Chotkova a v roce 1543, kdy ji Václav Chotek z Chotkova nechal zapsat do obnovených desk zemských. Václav měl syny Jana, Jiřího a Zikmunda, kteří roku 1568 panství prodali Kateřině Herštejnské z Kolovrat. Kateřina Ležky převedla na manžela Jiříka Herštejnského z Velhartic, který je roku 1584 prodal Griseldě Švamberkové z Lobkovic. Od té doby byly až do roku 1651 součástí chyšského panství.\n\nGriseldin syn Bohuchval Berka z Dubé a Lipé se zúčastnil stavovského povstání, za což mu byl v letech 1620–1621 zkonfiskován veškerý majetek. V jeho soupisu se v Ležkách uvádí tvrz, poplužní dvůr a ovčín. Chyši koupil Jiří Vilém Michna z Vacínova a od roku 1651 byly Ležky z jejího panství vyčleněny pro Zikmunda Norberta z Vacínova. Zikmund se však zadlužil a v odhadní listině se zdejší tvrz uvádí jako \"„přestavěna z bývalé věže“.\" Panství potom do roku 1667 patřilo Petru Cetlovi z Lilienberka, po něm Wallisům a od roku 1756 Štampachům. Někdy v té doby přestaly být Ležky samostatným panstvím, a tvrz zanikla. Stávala zřejmě v areálu hospodářského dvora.\n\n\n"}
{"id": "542184", "url": "https://cs.wikipedia.org/wiki?curid=542184", "title": "Libkovice (Lubenec)", "text": "Libkovice (Lubenec)\n\nLibkovice jsou malá vesnice, část obce Lubenec v okrese Louny. Nachází se asi 3 km na západ od Lubence. Prochází zde silnice I/6. V roce 2009 zde bylo evidováno 24 adres. V roce 2001 zde trvale žilo 40 obyvatel.\n\nLibkovice je také název katastrálního území o rozloze 5,19 km².\n\nNázev vesnice je odvozen z osobního jména ve významu ves lidí Libkových. V historických pramenech se jméno objevuje ve tvarech: de Lubkowicz (1292), in Libcouicz (1359), in villa Libcowicz (1381), in villa Libcouiczich (1384), z Libkowicz (1434), Liebcowitz (1651), Lybkowicze (1654), Libkowitz a Libkowecz (1785), nebo Liebkowitz a Libkowice (1847).\n\nPrvní písemná zmínka o obci pochází z roku 1292.\n\n\n"}
{"id": "542185", "url": "https://cs.wikipedia.org/wiki?curid=542185", "title": "Libyně", "text": "Libyně\n\nLibyně je malá vesnice, část obce Lubenec v okrese Louny. Nachází se asi 1,5 km na sever od Lubence. V roce 2009 zde bylo evidováno 20 adres. V roce 2001 zde trvale žilo 39 obyvatel.\n\nLibyně je také název katastrálního území o rozloze 4,16 km².\n\nNázev vesnice je odvozen z osobního jména Lib. V historických pramenech se objevuje ve tvarech: in Libina (1356), in Libin (1360), Lybyna (1384), in Libinye (1415), Libijno (1545), Libino (1628), Libin (1651), Libin a Libyna (1785), Libin, Liebin a Libyna (1848) a Libín nebo německy Libin (1854). V době okolo roku 1900 se začal používat název Libyně.\n\nPrvní písemná zmínka o vesnici pochází z roku 1356.\n\n\n"}
{"id": "542187", "url": "https://cs.wikipedia.org/wiki?curid=542187", "title": "Přibenice", "text": "Přibenice\n\nPřibenice je malá vesnice, část obce Lubenec v okrese Louny. Nachází se asi 5 km na východ od Lubence. V roce 2009 zde bylo evidováno 23 adres. V roce 2011 zde trvale žilo 17 obyvatel.\n\nPřibenice je také název katastrálního území o rozloze 4,45 km².\n\nNázev vesnice je odvozen z osobního jména Přibin ve významu ves lidí Přibinových. V historických pramenech se objevuje ve tvarech: Przibenicz (1369), Przibunicz (1399), Przibinicz (okolo 1405), in Przibenicz (1381), in Przibieniczich (1413), Przibenicze (1577), u vsi Pržibenicz (1656) nebo Pržibenz a Pržibenicze (1787).\n\nPravěké osídlení okolní krajiny dokládá nález malého souboru keramických střepů získaných z návrší nad východním okrajem vesnice. První písemná zmínka o vesnici pochází z roku 1369.\n\nNa jižním okraji vesnice stojí novorománský kostel Nanebevzetí Panny Marie ze druhé poloviny devatenáctého století. Není památkově chráněný.\n\n"}
{"id": "542188", "url": "https://cs.wikipedia.org/wiki?curid=542188", "title": "Řepany", "text": "Řepany\n\nŘepany jsou malá vesnice, část obce Lubenec v okrese Louny. Nachází se asi 2 km na východ od Lubence. V roce 2009 zde bylo evidováno 19 adres. V roce 2011 zde trvale žilo 18 obyvatel.\n\nŘepany leží v katastrálním území Drahonice u Lubence o výměře 5,44 km².\n\nNázev vesnic je odvozen z příjmení Řepa ve významu ves lidí Řepových. V historických pramenech se objevuje ve tvarech: de Rzepan (1360), de Rziepan (1382), de Zrziepan (1386), z Rzepan w Rzepanech (1434), in villis Rzepanech (1464) a z Řepan (1538).\n\nPrvní písemná zmínka o vesnici pochází z roku 1360, kdy patřila Odolenovi z Řepan připomínanému ještě v roce 1400. Jeho mladší syn Zikmund Řepanský se během husitských válek stal příznivcem husitského hnutí, a na čas dokonce podporovatelem radikálního hnutí Adamitů. Zemřel roku 1428 a jeho manželka Markéta z Hrádku o šest let později v Žatci. Řepanské panství potom získali dva bratři, z nichž jeden byl Oldřich z Ležek. Jeho polovina později přešla na Jana Caltu z Kamenné Hory a od roku 1450 na Buška z Haugvic. V letech 1474–1488 se často připomínali Purkart a Hylbrant Muštové z Řepan. Okolo roku 1516 vesnici získal Jechonyáš Strojetický ze Strojetic, který si ji o třicet let později nechal vložit do desk zemských. V zápise se uvádí také zdejší tvrz.\n\nPanství potom patřilo jeho potomkům Janovi (zmíněn roku 1600) a Václavovi, který tu žil ještě v roce 1628. Posledním majitelem z rodu Strojetických byl Purkart, který statek velmi zadlužil. Mezi léty 1670–1683 probíhala jednání o zadluženém panství, které nakonec koupil Antonín Libštejnský z Kolovrat, ale o čtyři roky později je prodal Jiřímu Václavu Michnovi z Vacínova. V té době pravděpodobně zanikla nepotřebná tvrz. Stávala snad na kruhovém návrší obklopeném původně vodním příkopem, na které se vstupovalo po mostě z návsi naproti hospodářskému dvoru. Později bylo panství připojeno k Drahonicím a poté k Chyši.\n\n"}
{"id": "542189", "url": "https://cs.wikipedia.org/wiki?curid=542189", "title": "Vítkovice (Lubenec)", "text": "Vítkovice (Lubenec)\n\nVítkovice je malá vesnice, část obce Lubenec v okrese Louny. Nachází se asi 2,5 km na jih od Lubence. V roce 2009 zde bylo evidováno 49 adres. V roce 2011 zde trvale žilo 17 obyvatel.\n\nVítkovice leží v katastrálním území Vítkovice u Lubence o rozloze 4,37 km².\n\nNázev vesnice je odvozen ze jména Vítek ve významu ves lidí Vítkových. V historických pramenech se objevuje ve tvarech: in villa Witouicz (1402), Wjczkowjcze (1576), Wickowicze (1579), WIkowitz a Wikowicze (1785) a Witkowitz (1847).\n\nPrvní písemná zmínka o obci pochází z roku 1402.\n\nSeverně od vesnice stojí u silnice do Lubence hospodářský dvůr a zámek Struhaře ze druhé poloviny sedmnáctého století.\n\n"}
{"id": "542190", "url": "https://cs.wikipedia.org/wiki?curid=542190", "title": "Chrastín", "text": "Chrastín\n\nChrastín je malá vesnice, část městyse Peruc v okrese Louny. Nachází se asi 3,5 km na sever od Peruce. V roce 2009 zde bylo evidováno 24 adres. V roce 2011 zde trvale žilo 16 obyvatel.\n\nChrastín leží v katastrálním území Peruc o výměře 13,11 km.\n\nPrvní písemná zmínka o obci pochází z roku 1341.\n"}
{"id": "542191", "url": "https://cs.wikipedia.org/wiki?curid=542191", "title": "Pátek (Peruc)", "text": "Pátek (Peruc)\n\nPátek je vesnice, část městyse Peruc v okrese Louny. Nachází se asi 5 km na severozápad od Peruce. Prochází tudy železniční trať Lovosice - Postoloprty. V roce 2009 zde bylo evidováno 148 adres. V roce 2011 zde trvale žilo 190 obyvatel.\n\nPátek leží v katastrálním území Pátek u Loun o rozloze 5,46 km.\n\nPrvní písemná zmínka o obci pochází z roku 1196 z listiny českého knížete a pražského biskupa Jindřicha Břetislava, v níž kníže potvrzuje dar klášteru v Mašťově od šlechtice Milhosta. Založení mašťovského kláštera se však nezdařilo a tak Pátek připadl jinému, již existujícímu klášteru premonstrátů v Praze na Strahově. Strahovská kanonie premonstrátů měla Pátek v držení až do husitských válek a po tu dobu se stal Pátek centrem panství do něhož postupně patřily okolní vesnice Kystra, Radonice nad Ohří, Stradonice, Volenice.\n\nMnoho o tom, jaké byly před husitskými válkami poměry v Pátku vypovídá urbář z roku 1410. Ten, sestává z listin psaných v poslední čtvrtině 14. století a vymezuje povinnosti a práva podaných. Podle jedné z listin žilo tehdy ve vesnici 26 hospodářů s rodinami. Povinností každého z hospodářů bylo každoročně vrchnosti odvést 72 grošů, šest kuřat, 60 vajec, fůru sena a postavit šest ženců. Čtyři na žatvu ozimů a dva na jarní žatvu. Kromě toho musel každý z hospodářů platit 20 grošů královské berně, 33 grošů generální berně a z každého lánu půl groše. Urbář povoloval poddaným volnou dispozici s movitým a nemovitým majetkem, pozemky však nesměli prodat žádnému šlechtici. Kromě povinností hospodářů stanovil urbář podmínky páteckému krčmáři, který nesměl trpět hazardní hry a nalívat pod míru a musel mít vždy dostatek masa.\n\nS příchodem husitských válek přišla kanonie premonstrátů na Strahově o pátecké panství. Jeho vlastníkem se stal významný husitský hejtman Jakoubek z Vřesovic. Jeho jméno se poprvé v souvislosti s Pátkem objevuje po roce 1421. Král Zikmund Lucemburský však krátce poté pátecké panství věnoval Janovi z Vartemberka za jeho pomoc při boji proti husitům. Jakoubek z Vřesovic se však Pátku nevzdal a Vertemberkovi jej nevydal. Naopak v roce 1436 si při Zikmundově návštěvě Žatce od krále vyžádal příslib ponechání páteckého panství v jeho majetku. Jelikož se však jednalo jen o ústní slib, nepodložený písemně, byl Jakoubek z Vřesovic nucen vzdát se Pátku při revizi majetkových poměrů v roce 1454 a předat jej Vilémovi z Konic.\n\nOd roku 1474, po necelých sto let, byla historie Pátku spojena s třemi generacemi příslušníků severočeské šlechtické rodiny Klinštejnů. Jednalo se o Jindřicha staršího z Klinštejna a na Toužetíně, jeho syna Jana a vnuky Jindřicha a Jana. Posledně jmenovaný nechal roku 1523, se svolením krále Ludvíka Jagellonského, páteckou tvrz opravit.\n\nMagdaléna, dcera Jana Klinštejna přinesla věnem pátecké panství svému muži Janu z Lobkovic. Ten v letech 1544 až 1557 přestavěl dosavadní tvrz do podoby renesančního zámku. V roce 1567 nechal přestavět mlýn stojící pod zámkem. I ten dostal renesanční podobu se zdobnými atikovými štíty, zdobenými figurálními, rostlinnými a ornamentálními sgrafity. Nepatrná část této výzdoby je doposud dochována na jihozápadním průčelí.\n\nVýznamným se pro pátecký zámek stal duben roku 1586. Ve dnech 14. a 15. zde Jan z Lobkovic hostil Viléma z Rožmberka, nejmocnějšího velmože Čech, a Jaroslava ze Smiřic, presidenta české komory.\n\nPo smrti Jana, v roce 1570, získal Pátek a okolní vsi Kryštof mladší z Lobkovic. Na jeho popud byl 15. června 1587 sepsán popis panství:\nKryštof mladší z Lobkovic zemřel v roce 1609 a pátecké panství zdědil jeho syn Jan Kryštof. Nevlastnil jej však dlouho. Zemřel bezdětný v roce 1614 a jeho majetek v Pátku zdědili a následně prodali Alžběta z Lobkovic, Jan Libštejnský z Kolovrat a Vilém mladší z Lobkovic. Kupujícím byl Štěpán Jiří ze Šternberka na Postoloprtech.\n\nŠtěpán Jiří ze Šternberka na Postoloprtech vlastnil pátecké panství až do své smrti v roce 1625, kdy je zdědil syn Adam. Po jeho smrti, na základě závěti, připadlo pátecké dědictví v roce 1633 nezletilému synovi Janu Štěpánovi ze Šternberka. Po jeho smrti v roce 1657 jej zdědila manželka Anna Františka a svým dalším sňatkem jej přenesla na druhého manžela Hložka ze Žampachu. Pro dluhy páteckého panství hrozilo Hložkovi ze Žampachu, že o Pátek přijde. Ten jej však u dlužníků vyplatil a ve své závěti odkázal manželce Anně Františce. Anna Pátek, krátce po manželově smrti, v roce 1679, prodala hraběnce Lidmile Benigně Šternberkové. Po její smrti byl Pátek prodán jejím synem hrabětem Václavem Vojtěchem ze Šternberka Gundakarovi z Ditrichsteina.\n\nGundakar z Ditrichsteina koupil pátecké panství v roce 1676 spolu s nedalekým, rozsáhlejším panstvím libochovickým, ke kterému pátecké po koupi připojil. Gundakarovým záměrem bylo přebudovat libochovický zámek na reprezentační venkovské sídlo a přestavby se měl dočkat i zámek na Pátku. Gundakarovi záměry však zastavila smrt v roce 1690. Ve stavební činnosti, mimo jiné stavbě páteckého zámku, pokračoval Gundakarův dědic kníže Ferdinand z Ditrichsteina. Po přestavbě libochovického zámku se na Ferdinandovu objednávku ujal přestavby zámku na Pátku stavitel, původem z Itálie, Antonio della Porta. Stavbu zahájil v roce 1693 a předchozímu lobkovickému zámku vtiskl svou přestavbou raněbarokní podobu.\n\nPodle listiny z roku 1374, obsažené v urbáři Strahovského kláštera z roku 1410, bylo ten rok v Pátku dvacet šest usedlých hospodářů. K tomu panský dvůr, mlýn a krčma.\nV roce 1654 je v obci uváděno dvacet tři sídelních jednotek (7 sedláků, 16 chalupníků) z nich však bylo jedenáct pustých. I v dalších historii vesnice se zprvu počet usedlostí pohyboval kolem dvaceti (21 v roce 1713, 18 v roce 1785, 20 v roce 1841) až s příchodem devatenáctého století se počet zvyšovat. V roce 1862 v Pátku žilo 524 obyvatel v 74 domech. V roce 1910 to bylo 525 obyvatel v 102 domech a vrcholu dosáhl počet obyvatel Pátku nad Ohří v roce 1930, kdy ve 130 domech žilo 531 obyvatel.\n\n\n\n\n"}
{"id": "542192", "url": "https://cs.wikipedia.org/wiki?curid=542192", "title": "Radonice nad Ohří", "text": "Radonice nad Ohří\n\nRadonice nad Ohří je vesnice, část městyse Peruc v okrese Louny. Nachází se asi 5,5 km na severozápad od Peruce. Prochází tudy železniční trať Lovosice - Postoloprty. V roce 2009 zde bylo evidováno 117 adres. V roce 2011 zde trvale žilo 190 obyvatel.\n\nRadonice nad Ohří je také název katastrálního území o rozloze 4,06 km.\n\nPrvní písemná zmínka o obci pochází z roku 1143.\n\n\n\n\nNaučná stezka byla budována od roku 2015. Seznam stanovišť:\n\n"}
{"id": "542193", "url": "https://cs.wikipedia.org/wiki?curid=542193", "title": "Stradonice (Peruc)", "text": "Stradonice (Peruc)\n\nStradonice jsou vesnice, část městyse Peruc v okrese Louny. Nachází se asi 4 km na sever od Peruce. V roce 2009 zde bylo evidováno 139 adres. V roce 2011 zde trvale žilo 203 obyvatel. Na jižním okraji obce se nachází přírodní památka Štola Stradonice a přírodní památka V hlubokém.\n\nStradonice leží v katastrálním území Stradonice u Pátku o rozloze 5,87 km².\n\nNázev vesnice je odvozen ze jména \"Stradoma\" ve významu ves lidí Stradomových. Později došlo k záměně písmene „m“ za „n“. V historických pramenech se název vyskytuje ve tvarech: Stradomicz (1374), Stradonicz (1410), Stradomicz (1410), Stradomnicze (1454), Stradonicze (1543) nebo Stradonicze (1614).\n\nPrvní písemná zmínka o vesnici pochází z roku 1374.\n\nPodle listiny z roku 1374, obsažené v urbáři Strahovského kláštera z roku 1410 byl počet sídelních jednotek 38. Žilo v nich žilo dvacet devět sedláků, osm domkářů a jeden pastýř. V průběhu času se počet osedlých i sídelních jednotek snížil. V roce 1654 vesnice měla 33 sídelních jednotek a z nich bylo dvacet jedna pustých. V roce 1713 byly osazeny jen dva domky. Více jak půl století pak trvalo, než vesnice znovu ožila. V roce 1785 bylo osazeno již osmnáct usedlostí a v roce 1841 ještě o sedmnáct víc.\n\nVýchodně od obce, na vyvýšenině zvané Na Valech, v nadmořské výšce 291 metrů nad mořem, byla zásluhou stradonického klubu žen postavena v roce 2009 rozhledna Stradonka. Stojí na místě někdejšího keltského stradonického hradiště, čemuž odpovídá i její podoba. Její výška je 6 metrů. Vyhlídková plošina, přístupná po žebříku, je ve výšce 2,35 metrů. Slavnostně byla otevřena 18. července 2009 a náklady na její stavbu dosáhly 400 tisíc korun. \n\n\n"}
{"id": "542194", "url": "https://cs.wikipedia.org/wiki?curid=542194", "title": "Telce", "text": "Telce\n\nTelce je vesnice, část městyse Peruc v okrese Louny. Nachází se asi 3,5 km na jih od Peruce. Prochází tudy železniční trať Kralupy nad Vltavou – Louny a silnice II/237. V roce 2009 zde bylo evidováno 219 adres. V roce 2011 zde trvale žilo 334 obyvatel.\n\nTelce je také název katastrálního území o rozloze 8,43 km.\n\nPrvní písemná zmínka o obci pochází z roku 1207.\n\n"}
{"id": "542197", "url": "https://cs.wikipedia.org/wiki?curid=542197", "title": "Průmyslová zóna Triangle", "text": "Průmyslová zóna Triangle\n\nPrůmyslová zóna Triangle je průmyslová zóna, která se nachází v okrese Louny, mezi městy Postoloprty a Žatec. Přímo kolem zóny prochází dálnice D7, silnice II/250 a silnice II/607, v blízkosti též silnice I/27. Průmyslová zóna situována na území tří obcí – Staňkovic, Velemyšlevsi a Bitozevsi. V souvislosti s výstavbou areálu byly v těchto obcích zřízeny evidenční části obce, které zahrnují jednotlivé části zóny. Jižní část patří Staňkovicím (část obce Staňkovice Průmyslová zóna Triangle), severozápadní část Velemyšlevsi (část obce Velemyšleves-Průmyslová zóna Triangle) a východní Bitozevsi (část obce Bitozeves-Průmyslová zóna Triangle).\n\nPrůmyslová zóna Triangle je situována na pomezí tří okresů, Chomutov, Most a Louny, na dobře dopravně dostupném místě v prostoru bývalého armádního letiště Žatec, které bylo v období 2003–2006 kompletně zlikvidováno. Lokalita přiléhá k dálnici D7 Praha - Chomutov a v blízkosti (cca 1 km) vede také silnice I/27 Most - Žatec - Plzeň. Průmyslová zóna je určena především investorům, jejichž podnikatelské a investiční záměry jsou z oborů zpracovatelského průmyslu (vyjma oborů zaměřených na prvotní zpracování surovin), dále oborů strategických služeb, technologických center nebo z oblasti výzkumu a vývoje, tj. CZ-NACE 10 - 33. \n\nSe souhlasem vlastníka zóny Ústeckého kraje a Ministerstva průmyslu a obchodu České republiky lze v průmyslové zóně Triangle umístit i záměry z oblasti logistiky, facility managementu, odpadového hospodářství, čerpací stanice pohonných hmot, případně další služby plnící funkci obslužnosti pro záměry umístěné v zóně Triangle ve smyslu předchozího odstavce (tzv. „služby pro výrobu”).\n\n\n"}
{"id": "542198", "url": "https://cs.wikipedia.org/wiki?curid=542198", "title": "Truzenice", "text": "Truzenice\n\nTruzenice je malá vesnice, část obce Velemyšleves v okrese Louny. Nachází se na levém břehu říčky Chomutovky, asi 0,5 km na jihovýchod od Velemyšlevsi a 8 km ssv. od Žatce. V roce 2009 zde bylo evidováno 20 adres. V roce 2011 zde trvale žilo 43 obyvatel.\n\nTruzenice leží v katastrálním území Velemyšleves o výměře 9,39 km.\n\nExistují dva výklady vzniku vlastního jména Truzenice. Podle prvního je základem staročeské osobní jméno Družen, podle druhého je odvozeno od slovesa trúditi, což v dnešní češtině znamená \"trápiti\". První písemná zmínka o vsi pochází z roku 1382, kdy se v deskách dvorských uvádí Ješek z Truzenic. Ve 14. a 15. století měly Truzenice vrchnosti dvě: kromě Truzenických také Šmohaře z Rochova. Již v té době existovala ve vsi tvrz, doložená ovšem písemně až v roce 1524. Šmohařové vlastnili Truzenice až do roku 1550. Roku 1572 koupil panství Truzenice Jiřík Hochhauzar z Hochhauzu. Když o deset let později získal i sousední Velemyšleves, obě panství spojil. Od té doby až do současnosti patřily Truzenice k Velemyšlevsi, ať už jako součást panství, nebo jako místní část obce.\n\nV roce 1623 koupil panství Velemyšleves jako konfiskát známý velmož Humprecht Černín z Chudenic, který je ale ještě téhož roku postoupil jezuitské koleji v Chomutově Snad díky tomu, že panství patřilo jezuitům, vyšly Truzenice z třicetileté války dobře. Berní rula z roku 1654 uvádí ve vsi 9 usedlostí, z toho 3 selské a 6 chalupnických. Žádná nebyla opuštěná. K těmto 9 usedlostem patřilo 55 hektarů půdy. Jména všech hospodářů jsou německá. Vrchnost provozovala v Truzenicích ovčín. Podle berního soupisu z roku 1713 se počet statků nezměnil. Jsou zde uvedeny i německé pomístní názvy: Na Písku, Třešňovka, Na Krátkém, U Hospody, Mlýnský vrch a Rybniční louka. V roce 1846 zde žilo v 31 domech 132 obyvatel. Ovčí rybník na obecním katastru byl již vyschlý. Přibližně z této doby pochází místní kaplička a čp. 4, bývalá sladovna, v jejím sousedství. V roce 1904 žilo ve vsi 159 obyvatel, vesměs Němců. V provozu byl mlýn a cihelna. V údolí Chomutovky se rozkládaly louky, zeleninové zahrady a chmelnice. Chmel pěstovalo 13 sedláků. Byly zde 2 hospody. V roce 1946 bylo německé obyvatelstvo z Truzenic odsunuto. Jeho místo zaujali noví usedlíci, především z řad volyňských Čechů.\n\n\n"}
{"id": "542199", "url": "https://cs.wikipedia.org/wiki?curid=542199", "title": "Zálezly (Velemyšleves)", "text": "Zálezly (Velemyšleves)\n\nZálezly () jsou malá vesnice, část obce Velemyšleves v okrese Louny. Nachází se asi 1,5 km na severozápad od Velemyšlevsi. Protéká jí říčka Chomutovka. V roce 2009 zde bylo evidováno 21 adres. V roce 2011 zde trvale žilo 37 obyvatel.\n\nZálezly je také název katastrálního území o rozloze 3,63 km.\n\nDíky poloze na Chomutovce bylo území Zálezel osídleno již v pravěku. Keramické nádoby z doby knovízské a halštatské kultury se v obci nalezly počátkem 20. století. Jižně od vsi se koncem 19. století nalezly bronzové jehlice a náramky, pocházející z keltského pohřebiště. Dnes jsou uloženy v Přírodovědném muzeu ve Vídni. První písemná zmínka o vsi pochází z roku 1341. Ve tvaru „Salezil“ se objevují na listině, v níž Jan Lucemburský potvrzuje klášteru v Oseku jeho nemovitou držbu. Dva roky nato vysadil emfyteutickým právem vesnici cisterciácký opat Konrád. To v případě Zálezel znamenalo, že jádro vesnice bylo přeloženo na levý břeh Chomutovky a dostalo pravidelný urbanistický charakter s centrálním prostorem návsi. Pravobřežní jižní osídlení však zůstalo zachováno. Je pravděpodobné, že největší statky se rozkládaly právě zde. Při lokaci v roce 1343 bylo pro poddanskou půdu vyčleněno 13 lánů a 23 měřic, tj. 233 hektarů.\n\nPo zničení oseckého kláštera za husitských válek se Zálezly načas dostaly do rukou šlechty, po obnově kláštera ve 2. polovině 15. století se celé panství Škrle, kam patřily i Zálezly, vrátilo cisterciákům. Třicetiletá válka napáchala v Zálezlech značné škody, nicméně cisterciákům se rychle podařilo celé panství konzolidovat. Soupis poddaných podle víry z roku 1651 uvádí v Zálezlech 59 obyvatel starších 12 let, mladší děti písař nezapsal. Jména obyvatel byla většinou německá, až na jednu výjimku se všichni hlásili ke katolickému vyznání. Podle berní ruly z roku 1654 bylo ve vsi 17 hospodářství, z toho 6 velkých selských. Žádné z nich nebylo opuštěné, stejně jako na celém panství Škrle. V 18. století postihly obec dva velké požáry: 1747 a 1763. Do poloviny 19. století zůstávaly Zálezly přibližně stejně velké jako v předbělohorské době. V roce 1787 zde bylo 33 obytných domů, v roce 1826 o tři více. Na konci 19. století byly Zálezly zemědělskou obcí, největší plochy byly oseté ječmenem. Dobrou pověst měly v té době okurky pěstované na obecním katastru.\n\nNa přelomu 80. a 90. let 19. století u vesnice vznikl malý hnědouhelný důl (zaměstnával dva až pět horníků) Schubertova a Wolfowa těžařstva. Pro malý kapitál a silný konkurenční boj však byl již v roce 1894 uzavřen.\n\nPo roce 1945 bylo německé obyvatelstvo odsunuto a nahrazeno usedlíky z řad volyňských Čechů. Kompletně elektrifikovány byly Zálezly teprve roku 1948. Až do roku 1960 patřila vesnice do chomutovského okresu, pak se stala součástí okresu Louny.\n\nPři sčítání lidu v roce 1921 zde žilo 204 obyvatel (z toho 98 mužů) německé národnosti a římskokatolického vyznání. Podle sčítání lidu z roku 1930 měla vesnice 185 obyvatel: dva Čechoslováky, 179 Němců a čtyři cizince. Kromě devíti evangelíků a jednoho člověka bez vyznání se hlásili k římskokatolické církvi.\n\nPři volbách do obecních zastupitelstev konaných 22. května 1938 v Zálezlech žilo 142 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n\n"}
{"id": "542200", "url": "https://cs.wikipedia.org/wiki?curid=542200", "title": "Seznam katastrálních území v okrese Louny", "text": "Seznam katastrálních území v okrese Louny\n\nV této tabulce je uveden kompletní výčet katastrálních území okresu Louny, včetně rozlohy a sídel, které na nich leží.\n\nCelková výměra 1117,73 km\n\n"}
{"id": "542201", "url": "https://cs.wikipedia.org/wiki?curid=542201", "title": "Acmon", "text": "Acmon\n\nAcmon dříve též Segev ( עַצְמוֹן, dříve též שגב, v oficiálním přepisu do  angličtiny Atsmon Segev, přepisováno též Atzmon-Segev, nebo Azmon-Segev, popřípadě jen Segev) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Misgav.\n\nLeží v nadmořské výšce 336 metrů, v zalesněné a hornaté oblasti v západní části Dolní Galileji, cca 15 kilometrů východně od břehů Středozemního moře a cca 28 kilometrů na západ od Galilejského jezera. Nedaleko od vesnice začínají západním směrem výběžky pobřežní nížiny (respektive její součásti Zebulunského údolí). Tam směřuje vádí Nachal Segev, které vytváří jihovýchodně od obce výrazné zalesněné údolí. Na východní straně terén klesá do údolí vádí Nachal Avid.\n\nObec se nachází cca 100 kilometrů severovýchodně od centra Tel Avivu a cca 25 kilometrů severovýchodně od centra Haify. Acmon obývají Židé, přičemž osídlení v tomto regionu je etnicky smíšené. 4 kilometry na východ leží město Sachnin, které obývají izraelští Arabové. Na západní straně jsou to arabská města Tamra a Kabul. Jediným větším židovským sídlem je město Karmiel 5 kilometrů severovýchodně od osady. Krajina mezi těmito městskými centry je ovšem postoupena řadou menších židovských vesnic, které zde, západně a severozápadně od Sachninu vytvářejí souvislý blok.\n\nObec Acmon je na dopravní síť napojena pomocí lokální silnice číslo 805.\n\nVesnice Segev byla na tomto místě založena už v roce 1953 Šlo o polovojenské sídlo typu Nachal a zároveň o jedinou židovskou osadu v celém zdejším regionu (teprve roku 1960 vznikl mošav Jodfat). V roce 1957 byla tato vesnice přeměněna na ryze civilní sídlo, ve kterém se ubytovali židovští přistěhovalci, kteří během 50. let 20. století dorazili do Izraele. Mělo jít o zemědělský mošav, ale jeho fungování bránily četné obtíže. Většina obyvatel kvůli tomu vesnici Segev opustila a mošav se postupně proměnil na pouhou pracovní vesnici, která ale populačně skomírala. Funkcionář Židovského národního fondu Josef Weitz popisuje svou návštěvu v Segevu roku 1958. Zjistil, že v osadě prakticky nefungovala místní samospráva. Obyvatelé se navíc bránili existenci družstevně organizovaného mošavu. I Weitz uznal, že zdejší podmínky neumožňují existenci zemědělského trvalého osídlení.\n\nNynější vesnice Acmon vyrostla rozšířením a přestavbou stávající osady Segev v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl.\n\nPojmenována byla podle hory Har Acmon. Jejími zakladateli bylo 29 rodin, většinou zaměstnanců zbrojařské firmy Rafael Advanced Defense Systems z Haify. Ti se roku 1978 provizorně usadili v lokalitě Javor (יבור), která leží cca 8 kilometrů severozápadně odtud, na okraji pobřežní nížiny, nedaleko vesnice Jas'ur. V roce 1983 se přestěhovali na nynější místo, do trvalé zástavby.\n\nVe vesnici je k dispozici obchod, synagoga a sportovní areály. Fungují tu zařízení předškolní péče o děti. Základní škola je v obci Gilon. Většina obyvatel dojíždí za prací mimo obec, část pracuje v místě bydliště v sektrou služeb, turistickém ruchu a v podnikání.\n\nObyvatelstvo Acmon je sekulární. Podle údajů z roku 2014 tvořili populaci v Acmon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1049 lidí. Během roku 2014 populace stoupla o 1,0 %.\n\n\n"}
{"id": "542202", "url": "https://cs.wikipedia.org/wiki?curid=542202", "title": "Barile", "text": "Barile\n\nBarile je stará jednotka objemu používaná ve Středomoří. Její velikost se lišila v jednotlivých oblastech.\n\n\n"}
{"id": "542207", "url": "https://cs.wikipedia.org/wiki?curid=542207", "title": "Arzenál svobody", "text": "Arzenál svobody\n\n„Arzenál svobody“, v originále „The Arsenal of Freedom“, je v pořadí dvacátá první epizoda první sezóny seriálu \"\".\n\nUSS Enterprise D se nachází u planety Minos. Posádka dostala za úkol pátrat po zmizelé lodi USS Drake, která byla naposledy v těchto místech. William Riker se zná s jejím kapitánem Paulem Ricem. Studovali spolu na Akademii. Svého kolegu Riker ohodnotil jako dobrodruha, který se v nebezpečných situacích chová agresivně. Dříve bylo Rikerovi nabídnuto velení na lodi Drake, zvolil si však post prvního důstojníka na Enterprise. Z neznámých důvodů zmizel z povrchu Minosu veškerý inteligentní život. Dat informuje ostatní, že Minosané byli známí jako obchodníci s vysoce vyvinutými zbraněmi. Na orbitě loď kontaktuje obchodník se zbraněmi, jedná se ale jen o nahrávku. Senzory na povrchu nenašly žádnou známku života, kromě rostlin a zvířectva. Po lodi Drake nejsou žádné stopy.\n\nRiker sestaví výsadkový tým, jenž se transportuje na povrch. Spolu s Tashou a Datem procházejí džunglí. Dat si všimne, že došlo k přerušení komunikace s lodí. V jejich blízkosti dojde k prudkému nárůstu energie. Riker potká Riceho, jenž se chová podezřele. Trikordéry nehlásí žádné známky života, takže je jasné, že jde jen o projekci. Postava Riceho se náhle změní ve zbraň, která Rikera uvězní v energickém poli. Dat ho vysvobodí a vydedukuje, že hologram Riceho se objevil, aby od Rikera zjistil co nejvíce informací. Kapitán Jean-Luc Picard se spolu s doktorkou Crusherovou transportuje na povrch za výsadkem. Geordi La Forge přebírá velení na lodi. Opět dojde k nárůstu energie. Kapitána s doktorkou začne pronásledovat neznámý létající objekt. Oba se při útěku zřítí do hluboké jámy. Picard není zraněn, ale doktorka si zlomila ruku. Dat s Tashou zníčí další létající objekty a poté hledají kapitána s doktorkou. Dat si všímá, že nové létající zbraně jsou stále dokonalejší.\nTaké Geordi má potíže. Plánoval vzít celý výsadek na palubu, ale náhle se na orbitě objeví neznámá loď. Bez varování začne na Enterprise střílet. S aktivními štíty ale není transport možný. Worfovi se nedaří cizí loď identifikovat. Geordi má menší hádku s šéfinženýrem Loganem. Po zvážení se rozhoduje opustit výsadek a dá povel k ústupu. Po chvíli nařídí rozdělit loď a s bojovou sekcí se vrátit k Minosu. Loganovi předá velení nad talířovou částí. Deanna Troi Geordiho ujišťuje, že si jako velitel vede dobře. Loď je rozdělena a bojová sekce letí k planetě. Kapitán objeví v jámě ovládací panel a aktivuje jej. Objeví se znovu obchodník. Nabízí Picardovi ke koupi zbraně, jenž zaútočily na výsadek. Obchodník nevyhoví kapitánově žádosti o vypnutí systému, ujišťuje ho, že deaktivace není možná. Objeví se další létající zbraň. Kapitán před ní varuje výsadek, jenž mezitím jámu objevil. Dat seskočí do jámy, aby pomohl doktorce Crusherové. Zbraň útočí na Tashu a Rikera, phasery už nestačí na její zničení. Dat s kapitánem pak naleznou řešení jak systém deaktivovat: Musí nabízené zbraně koupit. Obchodník je s koupí spokojen a zmizí, spolu s ním i zbraň.\n\nKomunikace s lodí se obnoví. Na bojovou sekcí ale stále útočí cizí loď. Geordi dá povel k letu do atmosféry. Štíty Enterprise klesají a teplota pláště kriticky stoupá. Cizí loď se také ponoří do atmosféry a Worfovi se podaří ji zaměřit. Pak ji Enterprise střelbou zničí. Transportují výsadek z planety zpět na palubu, doktorka Crusherová je ošetřena. Geordi opět předá kapitánovi velení a loď nastaví kurz směrem k talířové sekci.\n"}
{"id": "542211", "url": "https://cs.wikipedia.org/wiki?curid=542211", "title": "Battlefield 1942", "text": "Battlefield 1942\n\nBattlefield 1942 (v překladu „bitevní pole“) je první ze série počítačových her žánru first-person shooter. Začátek série je datován na rok 2002, kdy vyšel právě tento díl. Vývojářem je společnost Digital Illusions, vydavatelem pak EA Games.\n\nVe hře se bojuje v Tichomoří, Severní Africe, Východní Evropě a Západní Evropě.\nBojují zde proti sobě Spojenci a Mocnosti Osy.\n\nPacifik\nV této oblasti vyvolali Japonci válku proti spojeneckým vojskům, která budou bojovat nejen na souši, ale i ve vzduchu a na moři. Po překvapivém a bleskovém útoku Japonců na Pearl Harbor se zmatení Američané musí vzchopit a čelit útokům Japonců, kteří se po svých prvotních úspěších budou snažit dobýt Pacifik. Naproti tomu se budou muset reorganizovat a přeskupit síly spojenců a čelit velmi nelítostnému a odhodlanému soupeři. Bude to dlouhý a krvavý konflikt. Od hustých ostrovních džunglí po otevřená moře si obě strany uvědomují, že každá bitva může být rozhodující a zvrátit průběh boje o Pacifik v jejich prospěch a vést tak k rozhodujícímu vítězství.\n\nSeverní Afrika\nK získání kontroly na Severní Afrikou bude muset vítěz nejen porazit dobře vycvičeného a připraveného nepřítele, ale taky překonat brutální podmínky pouště. Obě strany budou vystaveny silnému žáru a velmi nehostinnému terénu. Vojáci na obou stranách budou potřebovat co nejlepší plány, aby v afrických pouštích zvítězili. Velikou roli sehraje hlavně zásobování pro obě bojující frakce. Lépe zásobený nepřítel vyhraje.\n\nVýchodní Evropa\nNa východoevropské frontě očekává německé vrchní velení naprostou porážku Rudé armády během několika měsíců. V přípravě na tuto operaci udělala Třetí říše jednu z největších operací v dějinách moderního válečnictví. Jenže nezdolný duch a výdrž ruských vojenských sil spolu s kombinací smrtící ruské zimy se podepsala na do té doby rychle pronikající německé armádě. Němci neměli dostatečné zásobování a jakýkoli další postup se stal nemožným. Protože obě strany bojují s nehostinným prostředím, bude získání vítězství ve východní Evropě tou největší zkouškou vytrvalosti.\n\nZápadní Evropa\nS cílem dosáhnout absolutního vítězství zahájily spojenecké síly operaci Overlord – konečný postup na Berlín. Po masivních operacích na březích Normandie se spojenci nezastaví, dokud nezajistí definitivní vítězství nad celým mateřským územím. Německé velení se snaží všemi prostředky, které mají k dispozici zvrátit průběh bojů v jejich prospěch. Rozhodnout se může i v malých potyčkách a každé malé vítězství hraje do karet jedné nebo druhé straně. Do boje budou muset jít obě armády naplno a s takovým nasazením, jaké historie moderního válečnictví dosud nezaznamenala.\n\nVe hře Battlefield 1942 si hráč volí, za jaký typ vojáka bude hrát neboli jaké bude jeho povolání.\nRozpis jednotlivých povolání:\n\nScout (průzkumník) – Dvě hlavní schopnosti – ostřelování nepřátelských jednotek a zaměřování dělostřelectva\nvybavení: ostřelovací puška, granáty a dalekohled\n\nAssault (útočník) – vedoucí činitel při uskutečňování bojového plánu; vybavení – těžký kulomet, pistole a granáty.\n\nAnti-tank (protitanková obrana) – Hrozba všech tanků a obrněných vozidel,pěšák,který nese na rameni raketomet; vybavení – bazuka,pistole a granáty\n\nMedic (zdravotník) – hlavním úkolem zdravotníka je uzdravovat členy týmu. Má také samopal s velkou rychlostí střelby, ale menší přesností a průrazností. Je také skvělou pěchotní složkou. Vybavení: lékárnička, samopal Thompson, pistole a granáty.\n\nEngineer (technik) – Má několik úkolů: 1) pokládání a deaktivaci min, 2) opravovat rozbitá vozidla nebo zbraně; 3)má útočný i obranný účel; vybavení – puška, která nemá přílišnou rychlost střelby, zato však dobrý dostřel, přesnost a palebnou sílu, demoliční výbava, miny a vybavení k opravám.\n\nLight tank (lehký tank) – pilot, střelec a velitel; primární střelba – kanón, sekundární střelba – spřažený kulomet\n\nHeavy tank (těžký tank) – pilot a střelec; primární střelba – kanón, sekundární střelba – spřažený kulomet\n\nArtillery (dělostřelectvo) – pilot a střelec; primární střelba – z děl, sekundární střelba – pokud požádá průzkumník o dělostřeleckou podporu\n\nArmoured personnel carrier (ozbrojené osobní vozidlo) – řidič, střelec a až 4 spolujezdci – primární palba – kulomet\n\nCar (automobil) – řidič a spolujezdec; primární střelba žádná.\n\nMachine gun emlacement (stanoviště kulometného hnízda) – střelec, primární střelba – těžký kulomet\n\nAA gun (protiletadlový kulomet) – střelec; primární střelba – protiletadlový kulomet\n\nFighter plane (bojový letoun) – pilot; primární střelba – kulomety, sekundární střelba – bomby\n\nDive Bomber (střemhlavý bombardovací letoun) – pilot a zadní střelec; primární střelba – kulomety, sekundární střelba – bomby\n\nHeavy bomber (těžký bombardér) – pilot, spodní střelec a horní střelec; primární střelba – kulomety a bomby, sekundární střelba – bomby\n\nLCVP (výsadkový člun) – pilot a střelec; primární střelba není, pouze se otevírá rampa, sekundární střelba – kulomet\nSubmarine (ponorka) – pilot, primární střelba – vystřelení torpéda\n\nDestroyer (torpédoborec) – pilot/přední střelec, zadní střelec; primární střelba – střelba předního střelce, dělostřelectvo, sekundární střelba – vyžádání střelby průzkumníkem\n\nBattleship (bitevní loď) – pilot/přední střelec, zadní střelec; primární střelba – dělostřelectvo nebo protiletadlové kulomety, sekundární střelba – pokud si průzkumník vyžádá dělostřelectvo\n\nAircraft Carrier (letadlová loď) – pilot, primární střelba – protiletadlové kulomety na obou stranách paluby\n\nSingleplayer (hra pro jednoho hráče) – Je zaměřen na hru pro jednoho hráče, kdy si hráč zvolí, jestli bude hrát za spojence, nebo za mocnosti Osy, a bojuje v největších bitvách, které se v tomto konfliktu odehrály.\n\nMultiplayer (hra pro více hráčů) – několik druhů hry pro více hráčů: 1) Conquest (dobývání), 2) Control points (kontrolní body a jejich obsazování), 3) Co-Op (spolupráce), 4) Team death match (bitva mezi družstvy), 5) Capture the flag (Dobývání vlajky).\n\nTobruk\n\nTobruk je mapa s opevněným přístavem, několika obranými liniemi, které musí Němci překonat. Město obklopuje několik kaňonů.\n\nOperace Battleaxe\n\nHlavní stan spojenců i mocností Osy na této mapě sídlí naproti sobě na náhorní planině, kterou\nrozděluje bitevní údolí.\n\nGazala\n\nGazala je mapa pouště s pískem, skalnatými kopci a hlubokými kaňony. Klíčovým prvkem na této mapě je mobilita, neboť zde není mnoho míst ke skrývání.\n\nWake Island\n\nAtol Wake – ostrov, korálový útes, domy a letecká základna Spojených států. Opevnění základny je obtížné kvůli malé velikosti ostrova.\n\nKursk\n\nKursk je mapa, kde kopce a lesy obklopují centrální jezero se dvěma základnami protivníků. Dále se na mapě nachází centrální \"území nikoho\".\n\nMidway\n\nAtol Midway je ostrov dostatečně velký pro letiště a kasárna. Na obou stranách ostrova\nstojí dvě flotily protivníků. Jedná se převážně o letecko-námořní bitvu.\n\nStalingrad\n\nBitva o Stalingrad nastává okolo železničního depa tohoto kdysi nádherného města.\n\nEl Alamein\n\nTato mapa je směsicí rozsáhlých pouští s horským pásmem mezi hlavními základnami Osy a spojenců.\n\nGuadalcanal\n\nGuadalcanal je velký ostrov se dvěma základnami na každém konci. Na ostrově se nachází strategicky situovaná vesnice, která hraje velmi důležitou roli, neboť může být použita jako předsunutá základna pro obě strany.\n\nKharkov\n\nMapa Charkov představuje typickou ruskou planinu s lesy, kopci a několika řekami překlenutými kamennými mosty, které tvoří strategická zúžená místa.\n\nOmaha Beach\n\nPláž Omaha je mapa se silnou obranou vybudovanou na vrcholu strmých vápencových stěn, což znesnadňuje její zasažení. LA (landing area = přistávací oblast) Pointe du Hoc je pod palbou tvrdě bráněného komplexu bunkrů, který pláži dominuje.\n\nBocage\n\nTypický venkov Normandie s živými ploty oddělujícími pole. Perfektní pro léčky a odstřelovače. Klíčovými body této mapy jsou francouzské vesnice a hlavní kamenný most.\n\nMarket Garden\n\nMapa Market Garden obsahuje lesy, město a řeku se dvěma mosty.\n\nBerlin\n\nV této mapě je těžce rozbombardované a zničené město Berlín, svým obráncům ale stále nabízí silnou obranu. Široké ulice s tanky jsou nebezpečné pro pěchotu.\n\nIwo Jima\n\nIwo Jima je malý tichomořský ostrov, bráněný japonskými silami. Kromě hory Suribači je Iwodžima zcela plochá.\n\nBattle of the Bulge\n\nBattle of the Bulge (bitva o výběžek) je evropská mapa představující zničené městečko v držení spojenců a četná místa kopcovitých lesů. Nachází se v Ardenách.\n\nRok po vydání hry vyšly postupně dva rozšiřující datadisky:\n\n\n"}
{"id": "542237", "url": "https://cs.wikipedia.org/wiki?curid=542237", "title": "Ostrowo", "text": "Ostrowo\n\nOstrowo (kašubsky Òstrowò, německy Ostrau) je polské sídlo, součást města Władysławowa. Spolu s ním náleží do Okresu Puck Pomořského vojvodství.\n\nV rámci Władysławowa má Ostrowo postavení administrativní jednotky zvané farnost (polsky \"\"). Podle údajů místních úřadů zde žije kolem 600 obyvatel.\n\nMísto leží mezi sídly Karwia a Jastrzębia Góra, asi 1 km od pobřeží Baltského moře, stranou od silnice číslo 215, se kterou je spojeno krátkou místní komunikací.\n\nV minulosti bylo Ostrowo kašubskou obcí. Dnes většinu tohoto sídla tvoří soukromé byty, penziony a rekreační střediska. Ta vznikla především ve druhé polovině 90. let 20. století a na počátku 21. století.\n\nOstrowo je dnes důležitým turistickým centrem. Důvodem je blízkost pobřeží Baltského moře s tři kilometry dlouhými plážemi. V Ostrowu také začíná naučná stezka vedoucí do přírodní rezervace \"Bielawa\".\nPřírodní rezervace \"Bielawa\" byla vyhlášena v roce 1999, rozloha činí 680,2 ha. Její součástí jsou rozsáhlá rašeliniště baltického typu. Během svého tahu do hnízdišť ve Skandinávii zde má zastávku jeřáb popelavý.\n\n"}
{"id": "542255", "url": "https://cs.wikipedia.org/wiki?curid=542255", "title": "Ulcerativní enteritida ptáků", "text": "Ulcerativní enteritida ptáků\n\nUlcerativní enteritida ptáků je akutní bakteriální onemocnění kuřat, krůťat, pernaté zvěře a holubů, způsobované bakterií \"Clostridium colinum\" a charakterizované náhlým vznikem a rychle se zvyšující mortalitou. U vodních ptáků se nevyskytuje.\n\nNemoc byla poprvé popsána v USA u virginských křepelů a po dlouhou dobu byla považována za specifické onemocnění pouze tohoto druhu ptáků. V následujících letech byla ale také diagnostikována u kura domácího, divoce žijících i domestikovaných krůt, holubů, bažantů, tetřevů a kalifornských křepelů. Proto byl změněn původní název na ulcerativní enteritidu. Další studie vedly k izolaci a identifikaci příčinné bakterie.\n\nNemoc je rozšířena celosvětově; ulcerativní enteritida (UE) představuje vážné nebezpečí zejména v oblastech s koncentrovanými chovy drůbeže a je také hrozbou pro pernatou zvěř chovanou v zajetí nebo žijící ve volné přírodě.\n\nPůvodcem onemocnění je bakterie \"Clostridium colinum\", rovná nebo mírně zakřivená tyčinka se zaoblenými rohy, velikosti 1 x 3-4 µm. Na umělých půdách sporuluje vzácně, ale jestliže jsou endospory přítomny, jsou oválné a subterminální.\n\n\"C. colinum\" je náročná na růstové požadavky, vyžaduje obohacené médium a anaerobní podmínky kultivace. Po 1-2denní kultivaci při 37-42 °C vznikají bílé, kulaté, konvexní a poloprůsvitné kolonie. V tekutém médiu roste za 12-16 hodin a aktivně rostoucí kolonie produkují plyn po 6-8 hodin.\n\nBakterie fermentuje glukózu,manózu, rafinózu, sacharózu a trehalózu. Fruktóza a maltóza jsou zkvašovány slabě. Mannitol je fermentován jen některými kmeny. Nezkvašuje arabinózu, glykogen, inositol, laktózu, sorbitol a xylózu. Želatinu nezkapalňuje. Neprodukuje katalázu, lipázu ani lecitinázu. Produkty fermentace \"C. colinum\" jsou kyseliny octová a mravenčí. Prototypový kmen bakterie nehydrolyzuje škrob; pouze dva kmeny byly zjištěny jako pozitivní. \n\n\"C. colinum\" je velmi úzce příbuzné s \"C. difficile\". Tyto dva druhy se diferencují podle kultivačních vlastností. \"C. difficile\" hydrolyzuje želatinu a není schopno fermentovat rafinózu, zatímco \"C. colinum\" nehydrolyzuje želatinu a snadno fermentuje rafinózu.\n\nVzhledem ke sporogenním schopnostem je \"C. colinum\" extrémně odolný na chemické látky a fyzikální vlivy. Spory \"C. colinum\" jsou rezistentní k chloroformu.\n\nUlcerativní enteritida se vyskytuje u širokého okruhu ptačích hostitelů. Přirozeně se vyskytují infekce byly zjištěny u křepelů virginských (\"Colinus virginianus\"), kalifornských (\"Lophortyx california\"), Gambelových (\"L. gambelii\"), horských (\"Oreortyx picta\"), šupinkatých (\"Callipepla squamata\"), tetřívka ostroocasého (\"Tympanuchus phasianellus\"), jeřábka červeného (\"Bonasa umbellus\"), kura domácího, divokých i domestikovaných krůt, koroptví, orebic horských (\"Alectoris graeca\"), holubů, bažantů a tetřívka skalního (\"Dendragapus obscurus\"). Výskyt ulcerativní enteritidy u drozda stěhovavého (\"Turdus migratorius\"), potvrzený izolací \"C. colinum\" z jater, dokazuje možnost výskytu i u pěvců. \n\nUlcerativní enteritida se nejčastěji pozoruje u mladých ptáků - u kura domácího mezi 4.-12. týdnem věku, u krůt mezi 3.-8. týdnem a u křepelů mezi 4.-12. týdnem věku. U kura je UE často komplikována kokcidiózou, infekční anémií nebo infekční burzitidou.\n\n\"C. colinum\" je vylučováno trusem a ptáci se infikují perorálně pozřením kontaminovaného krmiva, vody nebo podestýlky. Po odeznění nemoci mohou spory dlouhodobě kontaminovat chovné prostředí. Perzistující infekce v chovu může být také způsobena chronickými nosiči. K jejich detekci se používá reakce vazby komplementu.\n\nPo experimentální infekci křepelů je inkubační doba 1-3 dny. Trvání nemoci v hejnu obvykle trvá asi 3 týdny, mortalita vrcholí mezi 5.-14. dnem PI.\n\nPři akutním průběhu infekce hynou ptáci náhle, bez předchozích klinických příznaků. Obvykle jsou v dobré výživné kondici a vole je naplněné krmivem. Někdy je pozorován bílý vodnatý trus. S pokračující nemocí se postižení ptáci stávají apatickými, zaujímají nahrbený postoj, oči mají přivřené, peří matné a načepýřené, shlukují se a nemají zájem o krmivo. Při déle trvajícím onemocnění dochází k atrofii prsního svalstva. U mladých křepelů může být až 100 % mortalita; u kuřat ztráty kolísají mezi 2-12 %.\n\nCharakteristickým pitevním nálezem je v počátečním stadiu nemoci hemoragická enteritida, která je později vystřídána nekrózou a ulcerací ve střevech (včetně slepých střev) a nekrotickými změnami v játrech. Vředy mohou postupně splývat a penetrovat hlouběji do serózy a způsobovat perforaci střeva s následnou peritonitidou a adhezí střev. Změny na střevní sliznici mohou připomínat infekci E. brunetti u kura domácího.\n\nU ptáků přežívajících akutní infekci vzniká aktivní imunita, která je chrání před reinfekcí. Zvířata léčená antibiotiky ale zůstávají plně vnímavá k infekci.\n\nDiagnóza ulcerativní enteritidy je založena na patologickém nálezu, který je charakterizován ulcerací (zvředovatěním) střev, nekrózou jater a zvětšenou, hemoragickou slezinou. Diagnózu lze podpořit nálezem velkých, G+ tyčinek a spor v otisku nekrotické tkáně jater obarvené podle Grama. Pro potvrzení diagnózy se provádí izolace a identifikace původce. Pro diagnostiku ulcerativní enteritidy byl vyvinut fluorescenční test, který je vysoce specifický a dobře koreluje s pitevním nálezem.\n\nDiferenciální diagnostika. Ulcerativní enteritidu nutno odlišit od nekrotické enteritidy, kokcidiózy a histomonózy. Nekrotická enteritida, způsobována C. perfringens, může být odlišena patologicko-anatomicky a kultivačně. Kokcidióza může předcházet nebo doprovázet ulcerativní enteritidu, odlišení je možné nálezem kokcidií nebo histologickým vyšetřením střev. Histomonózu lze odlišit makroskopickým, příp. histologickým vyšetřením jater a slepých střev.\n\nProfylakticky i léčebně lze v krmivu nebo v pitné vodě aplikovat účinné antimikrobiální látky. Sulfonamidy se neosvědčily.\n\nVzhledem k tomu, že bakterie nacházející se v trusu a v podestýlce zůstávají v aktivním stavu neomezeně dlouho, je nutné nahrazovat použitou podestýlku po ukončení každého turnusu vždy novou a čistou podestýlkou. Dále je nutné drůbež chránit před stresujícími faktory, jako jsou např. přeskladňování chovných prostorů, kokcidióza nebo infekce způsobující imunosupresi. Jedinci přežívající infekci jsou zpravidla bacilonosiči.\n\n\n"}
{"id": "542258", "url": "https://cs.wikipedia.org/wiki?curid=542258", "title": "Pasteurella multocida", "text": "Pasteurella multocida\n\nPasteurella multocida je malá nepohyblivá bakterie, která je původcem onemocnění domácích i divoce žijících zvířat. Tyto nemoci se souhrnně označují jako pasteurelózy: Nejzávažnější z nich je cholera drůbeže, která patří mezi nebezpečné nákazy. Druhou v Česku významnou nákazou je pasteurelóza králíků. \"Pasteurella multocida\" se ale vyskytuje i jako komenzál na sliznicích dutiny ústní či horních cest dýchacích u klinicky zdravých zvířat a onemocnění způsobí při oslabení imunity v důsledku vnějších vlivů, případně je \"Pasteurella multocida\" sekundárním patogenem nebo součástí smíšených infekcí. \"Pasteurella multocida\" může způsobit i onemocnění člověka a to infekci měkkých tkání, případně i celkové septické onemocnění po kousnutí psem, kočkou či králíkem.\n\n\"Pasteurella multocida\" je drobný kokobacil až tyčinka, velikost mikrobiálních buněk je 0,3 - 0,5 x 1 - 1,5 μm. V zorném poli mikroskopu se nacházejí většinou jednotlivě. Může tvořit i různě dlouhá vlákna. Při barvení dle Grama se barví růžově, patří tedy mezi gramnegativní bakterie. Při barvení Giemsou nebo Leishmanovým barvivem často vynikne pro pasteurely typické bipolární zbarvení bakteriálních buněk, modře se obarví jen oba konce tyčinek, střed zůstane světlý. Takto se dá identifikovat zvláště v orgánových roztěrech barvených dle Giemsy, v hnisavých ložiscích a v hnisu ale může být pro přímou detekci bakteriálních buněk příliš málo. U opouzdřených kmenů je pouzdro prokazatelné metodou negativního barvení.\n\n\"Pasteurella multocida\" je nepohyblivá, netvoří spory a je fakultativně anaerobní, roste za přítomnosti i nepřítomnosti kyslíku.\n\nJejí biochemické vlastnosti jsou značně podobné ostatním druhům z rodu \"Pasteurella\" a dále i rodům \"Actinobacillus\", \"Bibersteinia\" a \"Avibacterium\".\n\nProdukuje enzymy oxidázu, katalázu i ornitin dekarboxylázu, zkvašuje glukózu bez tvorby plynu, dále zkvašuje také sukrózu i mannitol. Laktózu ani maltózu metabolizovat nedokáže. Při svém růstu tvoří indol a sirovodík. Nezkapalňuje želatinu a netvoří ureázu.Nezpůsobuje hemolýzu.\n\n\"Pasteurella multocida\" tvoří tři fenotypově odlišné poddruhy, které se liší schopností zkvašovat další cukry, sorbitol a dulcitol.\n\nPoddruh \"P. multocida multocida\" je významným patogenem domácích zvířat. \"P. multocida gallicida\" byla získána z ptáků a je možným původcem cholery drůbeže.\n\nS výjimkou R-fáze mají bakteriální buňky na svém povrchu termostabilní kapsulární K-antigen a O-antigen, které patří chemicky mezi lipopolysacharidy. Podle specifického typu K-antigenu se \"P. multicida\" dělí na pět séroskupin, A, B, D, E a F. a na 16 různých somatických sérotypů podle typu O-antigenu (ty jsou očíslované 1-16) Jednotlivé sérovary \"P. multocida\" se označují písmenem označující séroskupinu, následuje dvojtečka a číslo somatického sérotypu.\n\nNěkteré sérovary jsou přímo spojené s určitým onemocněním a liší se od sebe i patogenitou k určitému hostiteli.\n\nSérotypizace se provádí použitím přímého či nepřímého hemaglutinizačního testu, který určí séroskupinu vyšetřovaného kmene, somatický sérotyp je odlišen metodou imunoprecipitace v gelu. Antigeny jednoho kmene však mohou reagovat s větším počtem monotypových sér, takže se zjišťují i sérotypy jako například A:3,4 či B:3,4, některé kmeny nemohou být touto metodou popsány vůbec. Některé další kmeny dávají při použití těchto imunochemických metod falešně negativní výsledky, zvláště ty, co nemají pouzdro.\n\nKapsulárních antigenů je navíc více, než jen K a O-antigen. Jednotlivé biovary odlišných fenotypových vlastností se proto označují také čísly: biovar 3 odpovídá staršímu označení biovaru A, biovar 1 je dřívější biovar B, biovar 2 je nové jméno biovaru C a biovar 10 označuje dřívější biovar D. Podle tohoto nového systému se u prasat vyskytují kapsulární biovary 1, 2, 3, 8, 12, 13 a 14.\n\nJako faktory patogenity či virulence se označují jakékoliv vlastnosti choroboplodného zárodku, které mu umožňují vyvolat onemocnění či které vedou ke klinickým příznakům u hostitele.\n\nHlavním faktorem patogenity \"P. multocida\" jsou samotné somatické antigeny bakterie, lipopolysacharidy, které se po rozpadu bakteriální buňky uvolňují do tkání hostitele a působí zde jako tzv. endotoxin. Přítomnost endotoxinu v krvi stimuluje uvolnění mediátorů zánětu, jako je interleukin-1. To způsobuje u hostitele horečku a slabost. Je-li endotoxinu uvolněno velké množství, jako se stane v případě bakteremie, celotělová zánětlivá reakce způsobí rozvinutí septického šoku a úhyn hostitele. Sepse způsobená endotoxinem je podstatou patogeneze pasteurelóz jako je hemoragická septikémie skotu, akutní cholera drůbežeči úhyny králíků po infekci virulentními kmeny pasteurel, které mohou klinickými příznaky připomínat mor králíků.\n\n\"P. multocida\" roste na obyčejném, lépe na krevním agaru,při optimální teplotě kolem 37 °C a pH 7,2-7,8. Viditelné kolonie vytvoří za 24 - 48 hodin. V tekutých půdách obohacených peptonem, hydrolyzátem kaseinu nebo ptačím sérem naroste za 16-24 hodin s difuzním zákalem a následným viskózním sedimentem. Při kultivaci ze smíšených infekcí se používá selektivní medium obsahující antibiotikum klindamycin, které brání růstu jiných bakterií.\n\nPasteurely na pevných kultivačních půdách snadno disociují, takže se můžeme setkat s hladkou, mukózní i drsnou fází růstu \"P. multocida\". Silně virulentní a opouzdřené bakterie izolované z akutních epizootií zpravidla rostou v S-fázi v podobě hladkých, lesklých, konvexních, charakteristicky nasládle zapáchajících a světlolomných kolonií velikosti 2–3 mm, s tendencí splývat. Sérotyp A tvoří větší, mukoidní kolonie, a to díky přítomností velkého pouzdra tvořeného kyselinou hyaluronovou. Kolonie sérotypu D mohou díky své světlolomnosti nabývat měňavých barev.\n\nZe sporadických případů chronické cholery lze vykultivovat kolonie plošší, menší (1–2 mm), namodralé barvy, nesvětlolomné a ohraničené. Takové izoláty jsou obvykle méně virulentní a neopouzdřené. Někdy vyrůstají pasteurely v podobě mukózních, vlhkých, velkých, šedých a splývajících kolonií - tato M-fáze je typická pro pasteurely kultivované z případů chronických bronchopneumonií a či o neopouzdřené avirulentní kmeny. Virulentní izoláty mohou během kultivací disociovat a růst v podobě namodralých, šedých i drsných kolonií. Rozdílné růstové formy mohou být do určité míry ovlivněny složením média; mají význam pro výběr imunogenních kmenů. V R-fázi rostou především starší kmeny po opakované pasáži na živných půdách.\n\n\"P. multocida\" jen velmi neochotně roste na Endově agaru, roste na něm značně opožděně a kolonie mají průměr maximálně 0,3 mm. Výsledek kultivace může být také negativní. Na McConkeyově a Simmonsově citrátovém agaru neroste vůbec.\n\nVyskytuje se celosvětově, většinou jako komenzál na sliznicích bezpříznakových nosičů. Volně ve vodě může přežít i rok, dlouho přežívá také v organickém materiálu. Bakterie ničí sluneční světlo, při vysušení zanikají za 2-3 dny. Teploty nad 60 °C ničí pasteurely během několika minut. Za stejnou dobu je ničí běžné dezinfekční prostředky – formaldehyd, fenol, louh sodný i draselný, betapropiolakton nebo glutaraldehyd.\n\n\"P. multocida\" byla objevena v souvislosti s nejzávažnější nákazou, kterou způsobuje, s cholerou drůbeže. Ta způsobila několik epizootií v Evropě v druhé polovině 20. století. V roce 1877 a 1878 profesor Edoardo Perroncito a Eduard Semmer pozorovali jednotlivě vyskytující se kokobacily v roztěrech tkání nemocné drůbeže. O rok později byla bakterie izolována Henri Toussaintem a ten také dokázal, že je tato příčinou cholery.\n\nV roce 1880 izoloval bakterii také Louis Pasteur. Ten v sérii experimentů prokázal, že staré kultury pasážované na živných půdách nezpůsobují po inokulaci onemocnění drůbeže, ale navozují u zvířat imunitu proti infekci.\n\nV roce 1883 dostala bakterie svoje první jméno, \"Micrococcus gallicidus\", a pak mnoho dalších: \"Micrococcus cholerae gallinarum\", \"Octopsis cholerae gallinarum\", \"Bacillus cholerae gallinarum\".\n\nV roce 1885 ji izoloval Theodore Kitt z případů plicní pasteurelózy skotu (transportní horečka, shipping fever) a pojmenoval jí \"Bacterium bipolare multocidum\".\n\nV roce 1886 získaly známé izoláty z jednotlivých druhů zvířat samostatné jméno, jako například \"Bacterium avisepticum\" pro kmeny získané z případů cholery drůbeže a Bacillus bovisepticus pro kmeny z nemocného skotu. Rodové jméno Pasteurella, podle L. Pasteura, získaly bakterie až další rok. Nadále ale panovalo rozdělení podle hostitelů: \"P. boviseptica\", \"P. aviseptica\", \"P. muriseptica\", \"P. suiseptica\", \"P. lepiseptica\". Až v roce 1929 byly tyto druhy spojeny do jediného, \"P. septica\". Toto pojmenování ale ujalo jen ve Velké Británii. Bylo to až jméno \"Pasteurella multocida\" z roku 1939, které se začalo používat celosvětově a je dnes pojmenováním oficiálním pod kterým je organismus zapsaný v Bergey's Manual of Systematic Bacteriology.\n\nDruhové jméno \"multocida\" pochází z latinských slov \"multo\", mnoho, a caedo, zabít.\n"}
{"id": "542274", "url": "https://cs.wikipedia.org/wiki?curid=542274", "title": "Tuolumne County", "text": "Tuolumne County\n\nTuolumne County (, „To All o' Me“, s neznělým N) je okres v pohoří Sierra Nevada v americkém státě Kalifornie. Celková rozloha okresu činí 5890 km a k roce 2000 v něm žilo 54 501 obyvatel. V jeho východní části se nachází severní část Yosemitského národního parku a kromě něj se v okresu také nachází Stanislaus National Forest. Hlavním městem okresu je Sonora.\n\nJedná se o tradičně republikánský okres. Ve volbách amerického prezidenta zde jako demokrat naposledy vyhrál Bill Clinton v roce 1992.\n\n"}
{"id": "542278", "url": "https://cs.wikipedia.org/wiki?curid=542278", "title": "Jaromír Dušek", "text": "Jaromír Dušek\n\nJaromír Dušek (* 4. srpna 1952) je český politik a bývalý odborář. V letech 1995 až 2012 stál postupně v čele Odborového sdružení železničářů a Svazu odborářů služeb a dopravy. V letech 2012 až 2016 byl zastupitelem Pardubického kraje a náměstkem hejtmana zodpovědným za dopravu a dopravní obslužnost.\n\nV roce 1971 absolvoval střední průmyslovou školu železniční a nastoupil na místo železničního výpravčího v České Třebové, kde sloužil až do roku 1989. V tomtéž roce získal post mluvčího Občanského fóra a začal se angažovat v železničních odborech. V letech 1993 až 1999 vystudoval obor marketing a management na Fakultě dopravní Vysoké školy chemicko-technologické v Pardubicích (v současnosti Univerzita Pardubice) (získal titul Ing.).\n\nV roce 1995 se stal předsedou odborářského hnutí s názvem Odborové sdružení železničářů. V roce 2007 byl odvolán a nastoupil na Generální ředitelství ČD. V letech 2009 až 2012 působil jako předseda Svazů odborářů služeb a dopravy, poté začal pracovat ve vedení Pardubického kraje.\n\nVe volbách do Senátu PČR v roce 2008 neúspěšně kandidoval v obvodu č. 3 - Cheb jako nestraník za Stranu důstojného života. Získal 5,61 % hlasů a skončil s odstupem na 5. místě. O dva roky později ve volbách do Senátu PČR v roce 2010 kandidoval jako nestraník za SPOZ v obvodu č. 46 - Ústí nad Orlicí. Se ziskem 8,31 % hlasů znovu obsadil 5. místo.\n\nJeště v roce 2010 do SPOZ vstoupil a v krajských volbách v roce 2012 byl lídrem kandidátky v Pardubickém kraji. Strana uspěla, získala 5,31 % hlasů a Dušek se společně se svými dvěma kolegy stal krajským zastupitelem. Po vytvoření krajské koalice ČSSD, Koalice pro Pardubický kraj (tj. KDU-ČSL, hnutí Nestraníci a SNK-ED) a SPOZ byl na začátku listopadu 2012 zvolen náměstkem hejtmana zodpovědným za dopravu a dopravní obslužnost.\n\nVe volbách do Poslanecké sněmovny PČR v roce 2013 kandidoval v Pardubickém kraji na druhém místě kandidátky SPOZ, ale neuspěl.\n\nV krajských volbách v roce 2016 byl z pozice člena SPO lídrem kandidátky subjektu \"\"Osobnosti Pardubického kraje\"\" (tj. SPO, HOK a PPL) v Pardubickém kraji, ale neuspěl (uskupení pod jeho vedením získalo pouze 3,14 % hlasů a do zastupitelstva se nedostalo).\n\nV březnu 2010 označil ministra dopravy Gustava Slamečku, generálního ředitele ČD Petra Žaludu a šéfa úřadu vlády Jana Nováka při rozhovoru pro Lidové noviny za vůdce kliky homosexuálů ovládající České dráhy, zodpovědné za masivní korupci.\n\nJaromír Dušek je ženatý a má pět dětí. Žije v obci Dolní Dobrouč v okrese Ústí nad Orlicí.\n\n"}
{"id": "542279", "url": "https://cs.wikipedia.org/wiki?curid=542279", "title": "Chudeřice (Bílina)", "text": "Chudeřice (Bílina)\n\nChudeřice je část města Bílina v okrese Teplice. Nachází se na severu Bíliny. Prochází zde silnice I/13. V roce 2009 zde bylo evidováno 73 adres. V roce 2011 zde trvale žilo 42 obyvatel.\n\nChudeřice leží v katastrálním území Chudeřice u Bíliny o rozloze 2,44 km.\n\nBílina-Chudeřice je název zastávky na železniční trati Ústí nad Labem – Bílina (poblíž elektrárny Ledvice).\n\nNejstarší písemná zmínka pochází z roku 1404.\n"}
{"id": "542283", "url": "https://cs.wikipedia.org/wiki?curid=542283", "title": "Mostecké Předměstí", "text": "Mostecké Předměstí\n\nMostecké Předměstí je část města Bílina v okrese Teplice. Nachází se na západě Bíliny. V roce 2009 zde bylo evidováno 320 adres. V roce 2001 zde trvale žilo 960 obyvatel.\n\nMostecké Předměstí leží v katastrálním území Bílina o rozloze 4,68 km, Břešťany o rozloze 2,89 km, Břežánky o rozloze 4,68 km a Jenišův Újezd o rozloze 7,76 km.\n\n\n"}
{"id": "542284", "url": "https://cs.wikipedia.org/wiki?curid=542284", "title": "Pražské Předměstí (Bílina)", "text": "Pražské Předměstí (Bílina)\n\nPražské Předměstí je část města Bílina v okrese Teplice. Nachází se na jihovýchodě Bíliny. Prochází zde silnice II/257. V roce 2009 zde bylo evidováno 314 adres. V roce 2001 zde trvale žilo 2482 obyvatel.\n\nPražské Předměstí leží v katastrálním území Bílina o výměře 12,72 km.\n"}
{"id": "542285", "url": "https://cs.wikipedia.org/wiki?curid=542285", "title": "Teplické Předměstí", "text": "Teplické Předměstí\n\nTeplické Předměstí je část města Bílina v okrese Teplice. Nachází se na severu Bíliny. V roce 2009 zde bylo evidováno 742 adres. V roce 2001 zde trvale žilo 9952 obyvatel.\n\nTeplické Předměstí leží v katastrálním území Bílina o výměře 12,72 km.\n"}
{"id": "542286", "url": "https://cs.wikipedia.org/wiki?curid=542286", "title": "Újezdské Předměstí", "text": "Újezdské Předměstí\n\nÚjezdské Předměstí je část města Bílina v okrese Teplice. Nachází se na jihozápadě Bíliny. Prochází zde silnice I/13. V roce 2009 zde bylo evidováno 299 adres. V roce 2011 zde trvale žilo 2 070 obyvatel.\n\nÚjezdské Předměstí leží v katastrálním území Bílina o rozloze 1,9 km a Bílina-Újezd o rozloze 1,9 km.\n\nJmenuje se podle dnes již zaniklé obce Jenišův Újezd.\n\nNejstarší písemná zmínka pochází z roku 1289.\n\n"}
{"id": "542288", "url": "https://cs.wikipedia.org/wiki?curid=542288", "title": "Bílka", "text": "Bílka\n\nBílka () je malá vesnice, část obce Bořislav v okrese Teplice. Nachází se asi 1,5 km na jih od Bořislavi. V roce 2009 zde bylo evidováno 48 adres. V roce 2011 zde trvale žilo 40 obyvatel.\n\nBílka je také název katastrálního území o rozloze 1,61 km².\n\nPrvní písemná zmínka pochází z roku 1403.\n\n\n"}
{"id": "542289", "url": "https://cs.wikipedia.org/wiki?curid=542289", "title": "Nechvalice (Bystřany)", "text": "Nechvalice (Bystřany)\n\nNechvalice je malá vesnice, část obce Bystřany v okrese Teplice. Nachází se asi 2 km na jihovýchod od Bystřan. Prochází zde dálnice D8. V roce 2009 zde bylo evidováno 12 adres. V roce 2011 zde trvale žilo 16 obyvatel.\n\nNechvalice leží v katastrálním území Nechvalice u Bystřan o rozloze 2,11 km.\n\nNejstarší písemná zmínka pochází z roku 1447.\n"}
{"id": "542290", "url": "https://cs.wikipedia.org/wiki?curid=542290", "title": "Nové Dvory (Bystřany)", "text": "Nové Dvory (Bystřany)\n\nNové Dvory je část obce Bystřany v okrese Teplice. Nachází se na jihovýchodě Bystřan. Prochází zde dálnice D8. V roce 2009 zde bylo evidováno 43 adres. V roce 2011 zde trvale žilo 69 obyvatel.\n\nNové Dvory leží v katastrálním území Bystřany o výměře 3,03 km.\n\nNejstarší písemná zmínka pochází z roku 1833.\n"}
{"id": "542291", "url": "https://cs.wikipedia.org/wiki?curid=542291", "title": "Světice (Bystřany)", "text": "Světice (Bystřany)\n\nSvětice je část obce Bystřany v okrese Teplice. Nachází se na jihu Bystřan. V roce 2009 zde bylo evidováno 92 adres. V roce 2011 zde trvale žilo 478 obyvatel.\n\nSvětice leží v katastrálním území Bystřany-Světice o rozloze 3,39 km. V katastrálním území Bystřany-Světice leží i Úpořiny.\n\nNejstarší písemná zmínka pochází z roku 1386.\n"}
{"id": "542292", "url": "https://cs.wikipedia.org/wiki?curid=542292", "title": "Bukovice (Bžany)", "text": "Bukovice (Bžany)\n\nBukovice je malá vesnice, část obce Bžany v okrese Teplice. Nachází se asi 1,5 km na jih od Bžan. V roce 2009 zde bylo evidováno 35 adres. V roce 2011 zde trvale žilo 60\nobyvatel.\n\nBukovice leží v katastrálním území Lhenice u Bžan o výměře 3,78 km.\n\nNejstarší písemná zmínka pochází z roku 1398.\n\n\n"}
{"id": "542293", "url": "https://cs.wikipedia.org/wiki?curid=542293", "title": "Hradiště (Bžany)", "text": "Hradiště (Bžany)\n\nHradiště je vesnice, část obce Bžany v okrese Teplice. Nachází se asi 1 km na západ od Bžan. V roce 2009 zde bylo evidováno 73 adres. V roce 2011 zde trvale žilo 170 obyvatel.\n\nHradiště leží v katastrálním území Bžany o výměře 4,54 km².\n\nNejstarší písemná zmínka pochází z roku 1352.\n\nVesnicí vede lokální železnice Lovosice–Teplice se zastávkou \"Hradiště v Čechách.\" Osobní vlaky jezdí v dvouhodinovém intervalu.\n\n\n"}
{"id": "542294", "url": "https://cs.wikipedia.org/wiki?curid=542294", "title": "Lbín (Bžany)", "text": "Lbín (Bžany)\n\nLbín je vesnice, část obce Bžany v okrese Teplice. Nachází se asi 2,5 km na severozápad od Bžan. Prochází tudy železniční trať Ústí nad Labem – Bílina. V roce 2009 zde bylo evidováno 51 adres. V roce 2011 zde trvale žilo 123 obyvatel.\n\nLbín leží v katastrálním území Lysec o výměře 2,82 km.\n\nPrvní zmínka o této obci pochází z roku 1102, ale uvádí se také až rok 1333. Lbín byl od nepaměti v majetku mocných Vršovců. Ke statkům proboštství se dostal asi v roce 1174, kdy došlo k narovnání mezi kapitulou a potomky Vršovce z Nepomeje. Roku 1333 je zmiňován při prodeji Kostomlatského panství svědek Našek ze Lbína. Později patřila část Lbína Teplicům a část Hodkům, kdy roku 1540 Jakub Hodek ze Želevic koupil část se dvorem od rytířů z Března. Roku 1547 přešla část Lbína sňatkem na Zikmunda Velvetského z Nezpečova a a ten pak obě části obce spojil. Dědicové prodali roku 1610 tvrz Lbín s vesnicemi Lysec a Pytlíkov Rostislavu Vchynickému ze Vchynic. Od té doby byl Lbín součástí teplického panství, které přešlo konfiskací do majetku Clary-Aldringenů. Obec Lbín měla jeden statek. Obyvatelstvo se živilo hlavně zemědělstvím, ovocnářstvím a pěstováním vinné révy. Dnes velká většina místních dojíždí za prací do okolních měst a obcí. Místní statek není funkční.\n\nV 18. století byly ve Lbíně postaveny dva mlýny:\n\nPro rozvoj obce měla velký význam výstavba železniční dráhy Trmice–Bílina roku 1874. Mezi základními stanicemi byla původně stanice v Lysci, ta však byla roku 1933 nahrazena novou vhodnější stanicí ve Lbíně. Elektrická energie byla do obce zavedena v roce 1927. V 19. století nastal s rozmachem lázeňství také rozmach cestovního ruchu a tím i výletů do okolí Teplicka. S ohledem na pěknou polohu vesnice v údolí Bíliny, lemovanou vrcholky Českého středohoří, tudy vedla důležitá turistická cesta na Milešovku (dnes červeně označená). Cesta z Teplic – zvaná Pytlíkovská cesta – byla lemována několika restauracemi. Ve Lbíně v tu dobu prosperovaly čtyři hospody. Tato trasa byla vhodná jak pro vycházky rodin s dětmi, pro lázeňské hosty i pro turisty náročnější. Bylo totiž možné cestu zakončit v kterékoliv zastávce na této trase a vrátit se vlakem zpět do Teplic.\n\nLysecký poklad – naleziště z roku 1884 – při výstavbě rodinného domu čp. 21 pana Schöpkeho ve Lbíně byly nalezeny ozdobné přeměty z prvního až druhého tisíciletí př. n. l. Předměty jsou součástí sbírky Muzea v Teplicích. Dům čp. 21 byl situován mezi domy čp. 23 a čp. 20 v 50. letech zdemolován.\n\nObec měla nejvíce obyvatel v roce 1924. Z celkového počtu 326 bylo 224 Němců a 102 Čechů. Začátkem roku 2013 bylo ve Lbíně 119 obyvatel.\n\n\n"}
{"id": "542295", "url": "https://cs.wikipedia.org/wiki?curid=542295", "title": "Lhenice (Bžany)", "text": "Lhenice (Bžany)\n\nLhenice je malá vesnice, část obce Bžany v okrese Teplice. Nachází se asi 2 km na jihozápad od Bžan. V roce 2009 zde bylo evidováno 42 adres. V roce 2011 zde trvale žilo 88 obyvatel.\n\nLhenice leží v katastrálním území Lhenice u Bžan o rozloze 3,78 km. V katastrálním území Lhenice u Bžan leží i Bukovice a Mošnov.\n\nNejstarší písemná zmínka pochází z roku 1485.\n\n\n"}
{"id": "542296", "url": "https://cs.wikipedia.org/wiki?curid=542296", "title": "Lysec", "text": "Lysec\n\nLysec je malá vesnice, část obce Bžany v okrese Teplice. Nachází se asi 2 km na severozápad od Bžan. V roce 2009 zde bylo evidováno 31 adres. V roce 2011 zde trvale žilo 79 obyvatel.\n\nLysec je také název katastrálního území o rozloze 2,82 km. V katastrálním území Lysec leží i Lbín a Pytlíkov.\n\nNejstarší písemná zmínka pochází z roku 1447.\n\n\n"}
{"id": "542297", "url": "https://cs.wikipedia.org/wiki?curid=542297", "title": "Mošnov (Bžany)", "text": "Mošnov (Bžany)\n\nMošnov je malá vesnice, část obce Bžany v okrese Teplice. Nachází se asi 1,5 km na jih od Bžan. V roce 2009 zde bylo evidováno 28 adres. V roce 2011 zde trvale žilo 60 obyvatel.\n\nMošnov leží v katastrálním území Lhenice u Bžan o výměře 3,78 km.\n\nNejstarší písemná zmínka pochází z roku 1413.\n\n\n"}
{"id": "542298", "url": "https://cs.wikipedia.org/wiki?curid=542298", "title": "Bystřice (Dubí)", "text": "Bystřice (Dubí)\n\nBystřice je část města Dubí v okrese Teplice. Nachází se na jihovýchodě Dubí. V roce 2009 zde bylo evidováno 349 adres. V roce 2011 zde trvale žilo 1 184 obyvatel.\n\nBystřice leží v katastrálním území Dubí-Bystřice o rozloze 1,16 km.\n\nNejstarší písemná zmínka pochází z roku 1502.\n\n"}
{"id": "542299", "url": "https://cs.wikipedia.org/wiki?curid=542299", "title": "Drahůnky", "text": "Drahůnky\n\nDrahůnky je část města Dubí v okrese Teplice. Nachází se na východě Dubí. V roce 2009 zde bylo evidováno 117 adres. V roce 2011 zde trvale žilo 328 obyvatel.\n\nDrahůnky je také název katastrálního území o rozloze 2,42 km.\n\nNejstarší písemná zmínka pochází z roku 1537.\n"}
{"id": "542300", "url": "https://cs.wikipedia.org/wiki?curid=542300", "title": "Mstišov", "text": "Mstišov\n\nMstišov je část města Dubí v okrese Teplice. Nachází se na jihozápadě Dubí. V roce 2009 zde bylo evidováno 166 adres. V roce 2001 zde trvale žilo 473 obyvatel. Roku 2012 počet klesl na 471. V roce 2013 se do Mstišova přistěhovalo 18 obyvatel a odstěhovalo 19, celkově zde žilo 467 obyvatel.\n\nMstišov je také název katastrálního území o rozloze 6,01 km.\n\nPrvní písemná zmínka o Mstišově je z roku roku 1487, z listiny majitele horního města Krupky Těmy III., kde je Mstišov vyjmenován mezi přilehlými vesnicemi. Toto je velmi zajímavá skutečnost - město Krupka těžilo cín. Stejná činnost se prováděla pravděpodobně i v okolí Mstišova. Na mapě z 19. století je uváděno ve Mstišově stavení označené jako \"Herrnhubelhausl\". Tento výraz se dá přeložit jako panský dům s tavícími pecemi na cín. Jedna z kamenných tavících pecí je na náměstí používána jako nádrž na vodu. Cín se zde těžil rýžováním z náplavů, které snesla z Cínovce prapůvodní říčka \"Bystřice\". Německý název Mstišova - Tischau byl dříve vykládán, jako stůl na louce. Tento údajný stůl je opět umístěn na náměstí. Výraz \"Tischau\" se dá ale přeložit také jako hostina na poříčí nebo volněji pohostinné poříčí. Pokud se těžil cín rýžováním ze Mstišovského potoka, je německé homonymum Mstišova - Tischau - velmi výstižné.\n\nOd 16. století je již Mstišov (Tischau) zapsán jako majetek Teplického panství. Zprávy o vesnici máme i z dob třicetileté války, kdy ve vsi vyhořelo 5 domů příčinou nepozorného muzikanta. V 17. století se počet stavení pohyboval kolem dvou desítek včetně hospody. V Tereziánském katastru je Mstišov zapsán jako obec s 19 staveními s polnostmi o celkové velikosti 400 strychů. Bonitu polí ohodnotila inspekce číslem 7 a poznámkou Dk – tedy že se pole hodila především k chovu dobytka. Podle Popisu království Českého od Františka Palackého, měl Mstišov 38 domů a 278 obyvatel. Jaroslav Schaller byl ve své Topografii království Českého poněkud sdílnější: \"„Tischau, Tieschau, o 30 číslech (popisných) s krásnou kaplí sv. Eustacha. Deset minut odtud leží v lese lovecký zámeček, Duppelburg (Dvojhradí), příkopem oddělené, v jehož blízkosti se nachází voda (myšlen rybník). Horní sál má osm oken, ze kterých je krásný a daleký výhled.“\"\n\nZnámým se stal Mstišov založením obory Tuppelburgu (Dvojhradí). Nechal ho vystavit majitel panství František Karel Clary-Aldringen pro svou ženu. Ještě dříve zde ale vyrostla dominanta obce, a to barokní kaple sv. Huberta (Eustacha). Průčelí kaple doplňují sochy Sv. Václav (levá nika) a Sv. Jana Nepomuckého (pravá nika). Nad nimi v portálové nice se nachází socha Sv. Huberta (či Eustacha). Podle restaurátorů je ale název kaple sv. Huberta vážně zpochybněn. Vzhledem k tomu, že postava není oděna biskupským rouchem, přiklánějí se jak NPÚ, tak restaurátoři k názoru, že je zde zpodobněna postava sv. Eustacha, patronátního světce této kaple. Barokní ráz dodávají také typické architektonické doplňky – v tomto případě kamenné šišky jako zakončovací prvek. Autorství se přisuzuje Kristiánu Laglerovi, teplickému staviteli ve službách rodu Clary-Aldringenů.\n\nAž do 19. století byl Mstišov těžařskou a zemědělskou osadou. Příchodem průmyslové revoluce se i zde objevují velké firmy. Zřejmě nejzásadnějším bylo důlní dílo Dukla, jež si vyžádalo značnou část tehdejší průmyslové části Mstišova, a s ním i mnoho obytných domů. Konkrétně roku 1890 se ve Mstišově nacházelo pět skláren, tři hlubinné uhelné doly, podnik na výrobu hnacích řemenů a koželužna. Podobný stav zde byl i po druhé světové válce, kdy byla značná část obyvatelstva nucena odejít, a tak se počet usedlíků výrazně zmenšil. Zmenšoval se dále a v roce 2011 zde trvale žilo 430 obyvatel.\n\nOd roku 1876 se ve Mstišově nachází Sbor dobrovolných hasičů. Mimo přirozené potřeby bojovat proti požárům byl sbor založen všeobecným, tzv. Řádem hašením ohňů, jako spousta jiných sborů. Roku 1877 byl již sbor začleněn ve sdružení Teplicko-Bílinských sborů. Po druhé světové válce se sbor obnovil, stanovy ale schválil až roku 1948. Spolek se věnoval nejen hašení požárů, ale také se staral o místní zeleň, pomáhal při žních a senech a také udržoval místní kapli.\n\nV současnosti má sbor novou zbrojnici – ta původní přímo sousedící s hasičskou nádrží již neexistuje – a věnuje se také kulturní činnosti ve vsi.\n\n\n"}
{"id": "542301", "url": "https://cs.wikipedia.org/wiki?curid=542301", "title": "Pozorka (Dubí)", "text": "Pozorka (Dubí)\n\nPozorka (dříve Cukmantl, ) je část města Dubí v okrese Teplice. Nachází se na jihu Dubí. Prochází zde silnice I/8. V roce 2009 zde bylo evidováno 307 adres. V roce 2011 zde trvale žilo 1 196 obyvatel.\n\nPozorka leží v katastrálním území Dubí-Pozorka o rozloze 2,68 km.\n\nNejstarší písemná zmínka pochází z roku 1594.\n\n\n"}
{"id": "542303", "url": "https://cs.wikipedia.org/wiki?curid=542303", "title": "Domaslavice (Háj u Duchcova)", "text": "Domaslavice (Háj u Duchcova)\n\nDomaslavice () je vesnice, část obce Háj u Duchcova v okrese Teplice. Nachází se asi 1,5 km na sever od Háje u Duchcova. V roce 2009 zde bylo evidováno 66 adres. V roce 2011 zde trvale žilo 88 obyvatel.\n\nDomaslavice je také název katastrálního území o rozloze 3,51 km.\n\nPrvní písemná zmínka o vesnici je z roku 1203 v zakládací listině oseckého kláštera. K panství Oseka nebo Duchcova ves patřila až do roku 1850. V roce 1885 se tu narodila Anna (Hana) Vlčková, budoucí manželka prezidenta Edvarda Beneše.\n\nVesnice leží v nadmořské výšce okolo 350 m n. m.\n\nKatastrálním územím západně od vesnice vede železniční trať Most – Moldava postavená ve druhé polovině 19. století, nejbližší zastávka Horní Háj leží již za hranicí katastrálního území.\n\nVe vzdálenosti 1 km SV ve vsi Křižanov možno využít autobusovou dopravu.\n\n"}
{"id": "542304", "url": "https://cs.wikipedia.org/wiki?curid=542304", "title": "Křižanov (Hrob)", "text": "Křižanov (Hrob)\n\nKřižanov () je část města Hrob v okrese Teplice. Nachází se na jihozápadě Hrobu. Prochází zde silnice I/27. V roce 2009 zde bylo evidováno 40 adres. V roce 2011 zde trvale žilo 131 obyvatel.\n\nKřižanov leží v katastrálním území Křižanov u Hrobu o rozloze 3,38 km.\n\nNejstarší písemná zmínka pochází z roku 1341.\n\n"}
{"id": "542305", "url": "https://cs.wikipedia.org/wiki?curid=542305", "title": "Mlýny (Hrob)", "text": "Mlýny (Hrob)\n\nMlýny () je malá vesnice, část města Hrob v okrese Teplice. Nachází se asi 1,5 km na východ od Hrobu. V roce 2009 zde bylo evidováno 35 adres. V roce 2011 zde trvale žilo 126 obyvatel.\n\nMlýny je také název katastrálního území o rozloze 1,89 km.\n\nNejstarší písemná zmínka pochází z roku 1787.\n\n"}
{"id": "542306", "url": "https://cs.wikipedia.org/wiki?curid=542306", "title": "Verneřice (Hrob)", "text": "Verneřice (Hrob)\n\nVerneřice () je část města Hrob v okrese Teplice. Nachází se na východě Hrobu. V roce 2009 zde bylo evidováno 93 adres. V roce 2011 zde trvale žilo 353 obyvatel.\n\nVerneřice leží v katastrálním území Verneřice u Hrobu o rozloze 2,61 km².\n\nPrvní písemná zmínka pochází z roku 1282, ale vztahuje se k zaniklé osadě Staré Verneřice, která stávala asi do druhé poloviny dvacátého století asi o kilometr jižněji.\n\n"}
{"id": "542308", "url": "https://cs.wikipedia.org/wiki?curid=542308", "title": "Červený Újezd (Hrobčice)", "text": "Červený Újezd (Hrobčice)\n\nČervený Újezd je vesnice, část obce Hrobčice v okrese Teplice. Nachází se asi 5,5 km na jihovýchod od Hrobčic. V roce 2009 zde bylo evidováno 56 adres. V roce 2011 zde trvale žilo 87 obyvatel.\n\nČervený Újezd leží v katastrálním území Červený Újezd u Mukova o rozloze 2,9 km.\n\nNejstarší písemná zmínka pochází z roku 1549.\n\n"}
{"id": "542309", "url": "https://cs.wikipedia.org/wiki?curid=542309", "title": "Chouč", "text": "Chouč\n\nChouč je malá vesnice, část obce Hrobčice v okrese Teplice. Nachází se asi 1,5 km na jihozápad od Hrobčic. V roce 2009 zde bylo evidováno 35 adres. V roce 2011 zde trvale žilo 59 obyvatel.\n\nChouč je také název katastrálního území o rozloze 2,82 km.\n\nNejstarší písemná zmínka pochází z roku 1057.\n\n\n"}
{"id": "542310", "url": "https://cs.wikipedia.org/wiki?curid=542310", "title": "Kučlín", "text": "Kučlín\n\nKučlín je malá vesnice, část obce Hrobčice v okrese Teplice. Nachází se asi 1,5 km na severovýchod od Hrobčic. V roce 2009 zde bylo evidováno 50 adres. V roce 2011 zde trvale žilo 25 obyvatel.\n\nKučlín je také název katastrálního území o rozloze 1,25 km.\n\nNejstarší písemná zmínka pochází z roku 1495.\n\n"}
{"id": "542311", "url": "https://cs.wikipedia.org/wiki?curid=542311", "title": "Mirošovice (Hrobčice)", "text": "Mirošovice (Hrobčice)\n\nMirošovice (dříve také \"Mirešovice\", německy \"Miroschowitz\") jsou malá vesnice, část obce Hrobčice v okrese Teplice. Nachází se asi 1,5 km na jih od Hrobčic. Prochází zde silnice II/257. V roce 2009 zde bylo evidováno 47 adres. V roce 2011 zde trvale žilo 109 obyvatel.\n\nMirošovice je také název katastrálního území o rozloze 3,11 km².\n\nNejstarší písemná zmínka pochází z roku 1207. Jedna z částí vsi byla tehdy ve vlastnictví oseckého kláštera. V průběhu 14. století zde vznikla tvrz, jež byla sídlem rytířů Mirošovických. Členové tohoto rodu se připomínají k roku 1363. Zřejmě na konci 15. století byla vybudována nová, pozdně gotická tvrz, která se v pramenech objevuje až v roce 1523. Panství zůstalo v majetku rytířů Mirošovických z Mirošovic až do roku 1599, v tomto roce jej totiž Jan z Mirošovic prodal Zdeslavu Kaplířovi ze Sulevic. Později byla tvrz renesančně přestavěna, což dokládá letopočet 1554 na portále. Od roku 1616 bylo panství v državách Šternberků, po kterých se zde vystřídalo několik jiných majitelů. O 52 let později, v roce 1668, bylo panství zakoupeno majiteli blízké Bíliny, Lobkowitzi. Ti se zasloužili o přestavbu tvrze na zámek. Ten byl využíván až do 20. století, ovšem jeho účel se v průběhu let změnil - ze zámku se stalo sídlo Lobkowitzského statku. Později, po 2. světové válce byl zámek znárodněn v rámci 2. pozemkové reforrmy. Byl využíván jako státní statek, jeho část využívalo spotřební družstvo Jednota.\n\n\n"}
{"id": "542312", "url": "https://cs.wikipedia.org/wiki?curid=542312", "title": "Mrzlice", "text": "Mrzlice\n\nMrzlice je malá vesnice, část obce Hrobčice v okrese Teplice. Nachází se asi 2 km na východ od Hrobčic. V roce 2009 zde bylo evidováno 27 adres. V roce 2011 zde trvale žilo 67 obyvatel.\n\nMrzlice je také název katastrálního území o rozloze 1,56 km.\n\nNejstarší písemná zmínka pochází z roku 1333.\n\n\n"}
{"id": "542313", "url": "https://cs.wikipedia.org/wiki?curid=542313", "title": "Mukov", "text": "Mukov\n\nMukov je vesnice, část obce Hrobčice v okrese Teplice. Nachází se asi 4 km na jihovýchod od Hrobčic. V roce 2009 zde bylo evidováno 98 adres. V roce 2011 zde trvale žilo 69 obyvatel.\n\nMukov je také název katastrálního území o rozloze 6,58 km².\n\nNejstarší písemná zmínka pochází z roku 1386.\n\n\n"}
{"id": "542314", "url": "https://cs.wikipedia.org/wiki?curid=542314", "title": "Razice", "text": "Razice\n\nRazice je vesnice, část obce Hrobčice v okrese Teplice. Nachází se asi 2 km na východ od Hrobčic. V roce 2009 zde bylo evidováno 78 adres. V roce 2011 zde trvale žilo 159 obyvatel.\n\nRazice je také název katastrálního území o rozloze 4,06 km. Razice leží i v katastrálním území Dřínek o rozloze 1,41 km, Hetov o rozloze 2,93 km a Radovesice u Bíliny o rozloze 9,51 km. Tři posledně zmíněná katastrální území jsou pozůstatkem vesnic, zlikvidovaných při zřizování Radovesické výsypky.\n\nNejstarší písemná zmínka pochází z roku 1240.\n\n\n"}
{"id": "542315", "url": "https://cs.wikipedia.org/wiki?curid=542315", "title": "Tvrdín", "text": "Tvrdín\n\nTvrdín ( ) je malá vesnice, část obce Hrobčice v okrese Teplice. Nachází se asi 2 km na jihovýchod od Hrobčic. V roce 2009 zde bylo evidováno 17 adres. V roce 2011 zde trvale žilo 36 obyvatel.\n\nTvrdín je také název katastrálního území o rozloze 2,26 km.\n\nNejstarší písemná zmínka pochází z roku 1454.\n\n"}
{"id": "542316", "url": "https://cs.wikipedia.org/wiki?curid=542316", "title": "Hlince (Kostomlaty pod Milešovkou)", "text": "Hlince (Kostomlaty pod Milešovkou)\n\nHlince je malá vesnice, část obce Kostomlaty pod Milešovkou v okrese Teplice. Nachází se asi 1,5 km na severovýchod od Kostomlat pod Milešovkou. V roce 2009 zde bylo evidováno 21 adres. V roce 2011 zde trvale žilo 15 obyvatel.\n\nHlince leží v katastrálním území Kostomlaty pod Milešovkou o výměře 11,15 km.\n\nNejstarší písemná zmínka pochází z roku 1333.\n"}
{"id": "542317", "url": "https://cs.wikipedia.org/wiki?curid=542317", "title": "Bohosudov", "text": "Bohosudov\n\nBohosudov (německy Mariaschein) je centrální část dnešního města Krupka v okrese Teplice. V roce 2009 zde bylo evidováno 644 adres. V roce 2011 zde trvale žilo 4 014 obyvatel.\n\nBohosudov je také název katastrálního území o rozloze 2,02 km².\n\nNejstarší písemná zmínka pochází z roku 1352.\n\nProchází tudy železniční trať Ústí nad Labem – Chomutov s železniční stanicí \"Krupka-Bohosudov\" (do prosince 2016 \"Bohosudov\"), která slouží celé Krupce. Zastavují zde osobní vlaky, zpravidla v hodinovém intervalu.\n\n\n"}
{"id": "542318", "url": "https://cs.wikipedia.org/wiki?curid=542318", "title": "Horní Krupka", "text": "Horní Krupka\n\nHorní Krupka () je vesnice, část města Krupka v okrese Teplice. Nachází se asi 2,5 km na sever od Krupky. V roce 2009 zde bylo evidováno 130 adres. V roce 2011 zde trvale žilo 60 obyvatel.\n\nHorní Krupka je také název katastrálního území o rozloze 5,3 km².\n\nNejstarší písemná zmínka pochází z roku 1393.\n\n\n"}
{"id": "542319", "url": "https://cs.wikipedia.org/wiki?curid=542319", "title": "Maršov (Krupka)", "text": "Maršov (Krupka)\n\nMaršov (něm. \"Marschen\") je vesnice, část města Krupka v okrese Teplice. Nachází se asi 2 km na východ od Krupky. V roce 2009 zde bylo evidováno 276 adres. V roce 2011 zde trvale žilo 4 226 obyvatel.\n\nMaršov leží v katastrálním území Maršov u Krupky o rozloze 1,18 km.\n\nNejstarší písemná zmínka pochází z roku 1335.\n"}
{"id": "542320", "url": "https://cs.wikipedia.org/wiki?curid=542320", "title": "Nové Modlany", "text": "Nové Modlany\n\nNové Modlany (něm. \"Neu Modlan\") je vesnice, část města Krupka v okrese Teplice. Nachází se asi 2 km na jihovýchod od Krupky. V roce 2009 zde bylo evidováno 72 adres. V roce 2011 zde trvale žilo 314 obyvatel.\n\nNové Modlany je také název katastrálního území o rozloze 1,13 km.\n\nNejstarší písemná zmínka pochází z roku 1921.\n\n"}
{"id": "542321", "url": "https://cs.wikipedia.org/wiki?curid=542321", "title": "Soběchleby (Krupka)", "text": "Soběchleby (Krupka)\n\nSoběchleby (něm. \"Sobochleben\") je vesnice, část města Krupka v okrese Teplice. Nachází se asi 2,5 km na jihovýchod od Krupky. Prochází zde silnice I/13. V roce 2009 zde bylo evidováno 100 adres. Je zde mateřská škola a pobočka knihovny města Krupka. Na návsi stojí stará kaplička a u ní roste starý dub. Jsou tu 3 zastávky autobusu a malý obchod s potravinami. V roce 2011 zde trvale žilo 324 obyvatel.\n\nSoběchleby leží v katastrálním území Soběchleby u Krupky o rozloze 2,67 km.\n\nNejstarší písemná zmínka pochází z roku 1335.\n\n"}
{"id": "542323", "url": "https://cs.wikipedia.org/wiki?curid=542323", "title": "Vrchoslav", "text": "Vrchoslav\n\nVrchoslav (něm. \"Rosenthal\") je část města Krupka v okrese Teplice. Nachází se na západě Krupky. Prochází zde silnice II/253. V roce 2009 zde bylo evidováno 181 adres. V roce 2011 zde trvale žilo 760 obyvatel.\n\nVrchoslav je také název katastrálního území o rozloze 2,42 km.\n\nNejstarší písemná zmínka pochází z roku 1463.\n"}
{"id": "542324", "url": "https://cs.wikipedia.org/wiki?curid=542324", "title": "Štěpánov (Lukov)", "text": "Štěpánov (Lukov)\n\nŠtěpánov je vesnice, část obce Lukov v okrese Teplice. Nachází se na jižním úbočí Štěpánovské hory, asi 1,5 km na severozápad od Lukova. V roce 2009 zde bylo evidováno 60 adres. V roce 2011 zde trvale žilo 69 obyvatel.\n\nŠtěpánov leží v katastrálním území Štěpánov u Lukova o rozloze 3,36 km².\n\nObec Lukov se skládá ze dvou osad – Lukova a Štěpánova. Z počátku měla každá ze vsí jiné osudy, teprve od počátku 16. století sdílejí dějiny lobkovického panství Bílina.\n\nVýklad významu jména Štěpánov je jednoduchý. Má původ v osobním jménu Štěpán a znamenalo Štěpánův – dvůr. Jméno Štěpán má původ v řečtině. Řecký pojem „stephanos“ znamená věnec pro vítěze. Štěpán pak je ten, který je věncem ozdobený a znamená totéž co latinské Victor – vítěz.\n\nO Štěpánovu není žádných zpráv až do roku 1470. Tehdy Anežka z Landštejna jako vdova po Hanušovi z Koldic spravovala zástavní manské panství Krupka a Bílina jako poručník svých nezletilých synů Těmy a Albrechta. Společně s nimi v roce 1470 koupila části vsi Radovesice a ves Štěpánov a připojila je panství Bílina. U Bíliny zůstaly Radovesice (zanikly v roce 1971, kdy musely ustoupit Radovesické výsypce) i Štěpánov již napořád. Když mladí Koldicové dosáhli plnoletosti, převzal majetek Těma. Obtížnou finanční situaci se snažil řešit zástavou panství Bílina a Krupka. V roce 1495 uzavřel kupní smlouvu s Jindřichem z Vřesovic a zástava měla vypršet v roce 1501. Nedostatek finančních prostředků donutil Těmu z Koldic, aby využil nabídky Děpolta z Lobkovic, který za půjčený obnos chtěl získat Krupku s cínovými doly. Nakonec byla 29. června 1502 uzavřena kupní smlouva na panství Bílina, které jako manskou zástavu získal Děpolt z Lobkovic. Jemu nakonec král Vladislav Jagellonský 3. dubna 1513 propustil Bílinu z manství a dal mu ji do dědičného držení. Od té doby byla Bílina po dalších více jak 300 let vlastnictvím rodu Lobkoviců.\n\nKdyž se Eleonora Kateřina Karolína (1685–1720), dcera Václava Ferdinanda z Lobkovic, jako univerzální dědička panství Bílina, vdala (1703) za Filipa Hyacinta z Lobkovic, bylo její dědictví připojeno k majetkům roudnických Lobkoviců a zůstalo tak až do konce patrimoniální správy v roce 1850.\n\nSeverně od vesnice se ve výběžku katastrálního území Radovesice u Bíliny nachází Štěpánovská hora. Na vrcholové ostrožně se dochovaly valy pravěkého hradiště Štěpánov z období štítarské kultury. Na jihozápadním úbočí hory se nachází přírodní památka Štěpánovská hora.\n\n"}
{"id": "542325", "url": "https://cs.wikipedia.org/wiki?curid=542325", "title": "Žichov", "text": "Žichov\n\nŽichov je malá vesnice, část obce Měrunice v okrese Teplice. Nachází se asi 2 km na západ od Měrunic. V roce 2009 zde bylo evidováno 28 adres. V roce 2011 zde trvale žilo 56 obyvatel.\n\nŽichov je také název katastrálního území o rozloze 3,57 km.\n\nNejstarší písemná zmínka pochází z roku 1239.\n\n\n\n"}
{"id": "542326", "url": "https://cs.wikipedia.org/wiki?curid=542326", "title": "Kvítkov (Modlany)", "text": "Kvítkov (Modlany)\n\nKvítkov je malá vesnice, část obce Modlany v okrese Teplice. Nachází se asi 2,5 km na jih od Modlan. V roce 2009 zde bylo evidováno 42 adres. V roce 2011 zde trvale žilo 79 obyvatel.\n\nKvítkov leží v katastrálním území Kvítkov u Modlan o rozloze 2,52 km. V katastrálním území Kvítkov u Modlan leží i Drahkov.\n\nNejstarší písemná zmínka pochází z roku 1396.\n\n"}
{"id": "542327", "url": "https://cs.wikipedia.org/wiki?curid=542327", "title": "Suché", "text": "Suché\n\nSuché je malá vesnice, část obce Modlany v okrese Teplice. Nachází se asi 3 km na jihovýchod od Modlan. V roce 2009 zde bylo evidováno 34 adres. V roce 2011 zde trvale žilo 96 obyvatel.\n\nSuché je také název katastrálního území o rozloze 1,47 km². Suché leží i v katastrálním území Žichlice u Modlan o rozloze 1,59 km².\n\nNejstarší písemná zmínka pochází z roku 1652.\n\n\n"}
{"id": "542328", "url": "https://cs.wikipedia.org/wiki?curid=542328", "title": "Věšťany", "text": "Věšťany\n\nVěšťany je vesnice, část obce Modlany v okrese Teplice. Nachází se asi 1,5 km na jih od Modlan. V roce 2009 zde bylo evidováno 62 adres. V roce 2011 zde trvale žilo 191 obyvatel.\n\nVěšťany je také název katastrálního území o rozloze 2,13 km.\n\nNejstarší písemná zmínka pochází z roku 1226.\n\n"}
{"id": "542330", "url": "https://cs.wikipedia.org/wiki?curid=542330", "title": "Dolánky (Ohníč)", "text": "Dolánky (Ohníč)\n\nDolánky jsou malá vesnice, část obce Ohníč v okrese Teplice. Nachází se asi 0,5 km na sever od Ohníče. V roce 2009 zde bylo evidováno 11 adres. V roce 2011 zde trvale žilo 16 obyvatel.\n\nDolánky leží v katastrálním území Ohníč o výměře 2,62 km².\n\nNázev vesnice je zdrobnělinou jména Dolany ve významu malé Dolany. Slovo Dolany vzniklo ze staročeského slova dól (důl), příbuzného s německým slovem (údolí). V historických pramenech se název objevuje ve tvarech: de Dolen (1264), de Dolan (1386), w Dolankach (1544), Dolanckenn (1655), Dolanken (1878), Dollanken (1833) a Dolánky neb Dolanken (1854).\n\nNejstarší písemná zmínka pochází z roku 1264.\n\n\n"}
{"id": "542331", "url": "https://cs.wikipedia.org/wiki?curid=542331", "title": "Křemýž", "text": "Křemýž\n\nKřemýž () je vesnice, část obce Ohníč v okrese Teplice. Nachází se asi 2,5 km na severozápad od Ohníče. V roce 2009 zde bylo evidováno 110 adres. V roce 2011 zde trvale žilo 309 obyvatel.\n\nKřemýž je také název katastrálního území o rozloze 4,45 km². V katastrálním území Křemýž leží i Pňovičky.\n\nNejstarší písemná zmínka pochází z roku 1251.\n\n\n"}
{"id": "542332", "url": "https://cs.wikipedia.org/wiki?curid=542332", "title": "Němečky", "text": "Němečky\n\nNěmečky je část obce Ohníč v okrese Teplice. Nachází se na jihozápadě Ohníče. V roce 2009 zde bylo evidováno 43 adres. V roce 2011 zde trvale žilo 145 obyvatel.\n\nNěmečky leží v katastrálním území Ohníč o výměře 2,62 km.\n\nNejstarší písemná zmínka pochází z roku 1398.\n\n"}
{"id": "542333", "url": "https://cs.wikipedia.org/wiki?curid=542333", "title": "Pňovičky", "text": "Pňovičky\n\nPňovičky (německy Knibtischken) jsou malá vesnice, část obce Ohníč v okrese Teplice. Nachází se asi 3 km na severozápad od Ohníče. V roce 2009 zde bylo evidováno 18 adres. V roce 2011 zde trvale žilo 46 obyvatel.\n\nPňovičky leží v katastrálním území Křemýž o výměře 4,45 km².\n\nNejstarší písemná zmínka pochází z roku 1549.\n\nV Pňovičkách se v srpnu 2011 natáčel film Čaroškola Pňovičky a v únoru 2012 pohádka Prokletí.\n\nAsi 300 metrů severozápadně od vesnice stojí empírový lovecký zámek Tuchlov založený v první čtvrtině devatenáctého století hrabětem Augustem Ledebour-Wicheln. Od dvacátého století v zámku sídlí dětský domov.\n\n"}
{"id": "542335", "url": "https://cs.wikipedia.org/wiki?curid=542335", "title": "Dlouhá Louka (Osek)", "text": "Dlouhá Louka (Osek)\n\nDlouhá Louka je vesnice, část města Osek v okrese Teplice. Nachází se asi 3,5 km na severozápad od Oseka. V roce 2009 zde bylo evidováno 169 adres. V roce 2011 zde trvale žilo 11 obyvatel.\n\nDlouhá Louka je také název katastrálního území o rozloze 10,16 km². Dlouhá Louka leží i v katastrálním území Nová Ves u Oseka o rozloze 5,64 km² a Mackov o rozloze 5,41 km².\n\nNejstarší písemná zmínka pochází z roku 1606.\n\nVe vesnici stojí pseudobarokní kaple Nejsvětějšího srdce Ježíšova z konce devatenáctého století s barokní sochou Madony z osmnáctého století uvnitř.\n\n"}
{"id": "542337", "url": "https://cs.wikipedia.org/wiki?curid=542337", "title": "Hrad Osek", "text": "Hrad Osek\n\nHrad Osek (dříve Rýzmburk, ) je malá vesnice, část města Osek v okrese Teplice. Nachází se 1,5 km na severozápad od Oseka. V roce 2009 zde bylo evidováno 38 adres. V roce 2011 zde trvale žilo 55 obyvatel. Do roku 1949 se jmenovala Rýzmburk podle místního hradu (dnes zříceniny).\n\nHrad Osek je také název katastrálního území o rozloze 6,3 km².\n\nNejstarší písemná zmínka pochází z roku 1226.\n\n"}
{"id": "542340", "url": "https://cs.wikipedia.org/wiki?curid=542340", "title": "Kozlíky", "text": "Kozlíky\n\nKozlíky (německy Goslika) je malá vesnice, část obce Rtyně nad Bílinou v okrese Teplice. Nachází se 2 km na severozápad od Rtyně nad Bílinou a 5 km jihovýchodně od Teplic. V roce 2009 zde bylo evidováno 27 adres.\n\nKozlíky leží v katastrálním území Velvěty o výměře 3,57 km.\n"}
{"id": "542341", "url": "https://cs.wikipedia.org/wiki?curid=542341", "title": "Malhostice", "text": "Malhostice\n\nMalhostice je malá vesnice, část obce Rtyně nad Bílinou v okrese Teplice. Nachází se asi 1,5 km na severovýchod od Rtyně nad Bílinou. V roce 2009 zde bylo evidováno 37 adres. V roce 2011 zde trvale žilo 57 obyvatel.\n\nMalhostice je také název katastrálního území o rozloze 2,33 km².\n\nNázev vesnice je odvozen z osobního jména Malhost ve významu ves lidí Malhostových. V historických pramenech se název objevuje ve tvarech: de Malhostitz (1307), de Malhosticz (1363), in Malosticz (1397), w Malhosticze (1543/1544), Malhosticze (1619) a Malhostitz (1787).\n\nNejstarší písemná zmínka pochází z roku 1307.\n\n\n"}
{"id": "542342", "url": "https://cs.wikipedia.org/wiki?curid=542342", "title": "Sezemice (Rtyně nad Bílinou)", "text": "Sezemice (Rtyně nad Bílinou)\n\nSezemice () je vesnice, část obce Rtyně nad Bílinou v okrese Teplice. Nachází se asi 1 km na sever od Rtyně nad Bílinou. V roce 2009 zde bylo evidováno 56 adres. V roce 2011 zde trvale žilo 133 obyvatel.\n\nSezemice leží v katastrálním území Velvěty o výměře 3,57 km².\n\nDne 13. září 1723 koupil Sezemice od Karla Leopolda Příchovského z Příchovic jeho zeť František Karel Kressl z Kvaltenberku za 4500 zl. rýnských. František Karel (usedlý na Třebušíně a Vrbičanech) však panství (spolu s panstvím Kámen v bývalém bechyňském kraji) zadlužil tak, že dluhy obnášely 80 000 zl. Pročež, když dne 11. dubna 1741 zemřel, zanechav po sobě početnou rodinu, žádala nejstarší již plnoletá dcera Gabriela dne 11. září 1741 pány místodržící královské, aby nezletilým sirotkům ustanoveni byli poručníci, a aby statky byly, pod jejich dozorem spravovány, což se též stalo. Že však ale věřitelům nebyly ani úroky ani kapitály spláceny, žádali tito zase, aby statky dány byly pod sekvestraci a konečně prodány, aby k penězům svým přijíti mohli. Stalo se tak napotom roku 1746, že bylo panství Kámen se Sezemicemi v dražbě prodáno.\n\n\n"}
{"id": "542343", "url": "https://cs.wikipedia.org/wiki?curid=542343", "title": "Velvěty", "text": "Velvěty\n\nVelvěty () jsou malá vesnice, část obce Rtyně nad Bílinou v okrese Teplice. Nachází se asi 1 km na západ od Rtyně nad Bílinou. Prochází tudy železniční trať Ústí nad Labem – Bílina. V roce 2009 zde bylo evidováno 40 adres. V roce 2011 zde trvale žilo 140 obyvatel.\n\nVelvěty je také název katastrálního území o rozloze 3,57 km². V katastrálním území Velvěty leží i Kozlíky a Sezemice.\n\nSeverovýchodně od vesnice bývaly pískovny, ve kterých byla koncem devatenáctého století odkryta raně středověká pohřebiště z konce devátého až desátého století a další dvě z desátého až dvanáctého století.\n\nNejstarší písemná zmínka pochází z roku 1333.\n\n\n"}
{"id": "542344", "url": "https://cs.wikipedia.org/wiki?curid=542344", "title": "Vrahožily", "text": "Vrahožily\n\nVrahožily (německy Frauschile) je malá vesnice, část obce Rtyně nad Bílinou v okrese Teplice. Nachází se asi 1,5 km na východ od Rtyně nad Bílinou. V roce 2009 zde bylo evidováno 20 adres. V roce 2011 zde trvale žilo 35 obyvatel.\n\nVrahožily leží v katastrálním území Rtyně nad Bílinou o výměře 2,89 km.\n\nNejstarší písemná zmínka pochází z roku 1532.\n\n"}
{"id": "542345", "url": "https://cs.wikipedia.org/wiki?curid=542345", "title": "Štrbice", "text": "Štrbice\n\nŠtrbice je vesnice, část obce Světec v okrese Teplice. Nachází se asi 2 km na jihovýchod od Světce. Prochází zde silnice II/258. V roce 2009 zde bylo evidováno 71 adres. V roce 2011 zde trvale žilo 166 obyvatel.\n\nŠtrbice je také název katastrálního území o rozloze 2,78 km.\n\nNejstarší písemná zmínka pochází z roku 1549.\n\n\n"}
{"id": "542346", "url": "https://cs.wikipedia.org/wiki?curid=542346", "title": "Úpoř", "text": "Úpoř\n\nÚpoř je malá vesnice, část obce Světec v okrese Teplice. Nachází se asi 2 km na severovýchod od Světce. V roce 2009 zde bylo evidováno 31. První záznamy pocházejí z roku 1405 a nejvíce obyvatel se v Úpoři nacházelo v roce 1930 a to 395 obyvatel, po odsunu německých obyvatel po 2.sv. válce obyvatelstvo silně kleslo (o 190 obyvatel). Dnešní největší zemědělec v Úpoři se jmenuje Jan Doležal; rodina Doležalů se do Úpoře přistěhovala po odsunu německých obyvatel. V roce 2011 zde trvale žilo 58 obyvatel.\n\nÚpoř leží v katastrálním území Pohradice o rozloze 2,17 km. Sama vesnice Pohradice, která se nacházela jihovýchodně od Úpoře, byla z důvodu poddolování zbořena v 60. letech 20. století.\n\nNejstarší písemná zmínka pochází z roku 1405.\n\n\n"}
{"id": "542347", "url": "https://cs.wikipedia.org/wiki?curid=542347", "title": "Hudcov", "text": "Hudcov\n\nHudcov je vesnice, část okresního města Teplice. Nachází se asi 3,5 km na jihozápad od Teplic. V roce 2009 zde bylo evidováno 163 adres. V roce 2011 zde trvale žilo 614 obyvatel.\n\nHudcov je také název katastrálního území o rozloze 2,62 km.\n\nNejstarší písemná zmínka pochází z roku 1401.\n\n"}
{"id": "542348", "url": "https://cs.wikipedia.org/wiki?curid=542348", "title": "Nová Ves (Teplice)", "text": "Nová Ves (Teplice)\n\nNová Ves je část okresního města Teplice. Nachází se na jihu Teplic. V roce 2009 zde bylo evidováno 70 adres. V roce 2011 zde trvale žilo 1 360 obyvatel.\n\nNová Ves leží v katastrálním území Nová Ves u Teplic o rozloze 1,11 km.\nZ jihu Nové Vsi na ni navazuje obec Kladruby, z jihozápadu městská čtvrť Řetenice.\n\nDominantou této části Teplic je vrch \"Ve chvojkách\" (382 m n. m.), na němž byla postavena velká vodárenská věž zásobovaná vodou z Flájské přehrady. Vedle vodárny je památník zrušení roboty. Mezi tímto vrchem a Bílinskou ulicí, oddělující Novou Ves od Teplic, bylo v 80. letech postaveno velké panelové sídliště. Do něj zajíždí i několik linek (včetně trolejbusů) městské hromadné dopravy.\nNejstarší písemná zmínka pochází z roku 1787.\n\nPřes Novou Ves jsou vedeny turisticky značené trasy na jih od města.\n"}
{"id": "542349", "url": "https://cs.wikipedia.org/wiki?curid=542349", "title": "Prosetice", "text": "Prosetice\n\nProsetice (původní název: Prasseditz) jsou částí okresního lázeňského statutárního města Teplice. Většina teplických lázní se nachází v prostoru mezi Proseticemi a centrem města.\n\nProsetice se nacházejí na jihovýchodním okraji Teplic, v údolí mezi kopci Českého středohoří. Po jejich okraji prochází železniční trať Lovosice - Teplice v Čechách a souběžně s ní silnice I/8 (E-55). Podél železniční trati se nachází část tvořená rodinnými domy a menšími cihlovými činžovními domy. Za ní leží sídliště tvořené panelovými domy z první poloviny 80. let 20. století. Panelové sídliště tvoří domy ve vlastnictví Okresního stavebního bytového družstva Teplice (OSBD TP).\n\nV roce 2009 bylo v celých Proseticích evidováno 224 adres. V roce 2011 zde trvale žilo 3 896 obyvatel. Prosetice je také název katastrálního území o rozloze 1,99 km.\n\nNejstarší písemná zmínka pochází z roku 1425.\n\nMezi obyvateli sídliště Prosetice je značně vysoké zastoupení romské populace, a také výrazné zastoupení Arabů, Rusů a Vietnamců. Domy, v nichž bydlí Romové (společně s neromskou populací) byly do roku 2016 bytovým družstvem záměrně zanedbávané, nejsou na nich prováděny opravy, rekonstrukce, modernizace a zateplování, a již na první pohled ostře kontrastují s dokonale udržovanými a modernizovanými domy, v nichž Romové bydlí v menším měřítku. \n\nV Proseticích se nachází zdravotní středisko, základní škola, pobočka Regionální knihovny Teplice v budově ZŠ, jedno místní oddělení Policie České republiky, jedno místní oddělení Městské policie Teplice, Městská policie Teplice zde provozuje také Útulek pro opuštěná zvířata (především pro psy). Dále se zde nachází jeden supermarket (v současné době provozován firmou Penny) a několik dalších obchodů, provozovaných především Vietnamci, jedna fitness tělocvična, lékárna a několik heren. Pobočka pošty zde není.\n\nSpojení MHD z centra města obstarávají trolejbusy linek č. 107 a 109, a autobusy linek 121, 122, 143 a 144. Trolejbusy zde mají tři zastávky s názvy: \"Prosetice-škola\", \"Prosetice-sídliště\" a \"Prosetice\" (pro trolejbusy konečná). Autobusy mají krom těchto ještě další dvě zastávky mezi zastávkami Prosetice-sídliště a Prosetice, jsou to: \"Prosetice-plynárny\" a \"Prosetice-železniční zastávka\"; a dále pak pokračují do obcí za Teplicemi.\n\n"}
{"id": "542350", "url": "https://cs.wikipedia.org/wiki?curid=542350", "title": "Řetenice", "text": "Řetenice\n\nŘetenice je část okresního města Teplice. Nachází se na západě Teplic. Prochází zde silnice II/254, výpadovka na Duchcov. V roce 2009 zde bylo evidováno 1052 adres. V roce 2011 zde trvale žilo 3 996 obyvatel.\n\nŘetenice leží v katastrálním území Teplice-Řetenice o rozloze 3,09 km. Dnes jsou Řetenice nedělitelnou součástí Teplic bez znatelného rozhraní, jehož hlavní část je velké panelové sídliště. Zajíždí sem řada autobusových i trolejbusových linek MHD.\n\nNejstarší písemná zmínka pochází z roku 1282.\n\nOd roku 1890 zde funguje sklárna .\n\nV Řetenicích se nachází železniční stanice na trati Ústí nad Labem – Chomutov a odbočující regionální trati do Lovosic a vlečkou do skláren AGC (bývalý Sklo Union, pak GLAVUNION). Zdejší byly hlavním sponzorem teplického fotbalového týmu Sklo Union Teplice.\n\n"}
{"id": "542351", "url": "https://cs.wikipedia.org/wiki?curid=542351", "title": "Sobědruhy", "text": "Sobědruhy\n\nSobědruhy (: \"Soborten\") jsou část okresního města Teplice. Nachází se na severovýchodě Teplic. Prochází zde silnice I/13. V roce 2010 zde bylo evidováno 454 adres. V roce 2011 zde trvale žilo 1 110 obyvatel. Sobědruhy je také název katastrálního území o rozloze 2,3 km.\nV obci se nachází 21 ulic: 5. května, Březový háj, Důlní, Haškova, K zámečku, Mírová, Na rozhraní, Nerudova, Pod kopcem, S. K. Neumanna, Srbická, U zámečku, Zahrádky, Žižkova, Husova, Bohosudovská, Stará, Polní, K Zámečku, Boční a Úzká.\n\nNejstarší písemná zmínka pochází z roku 1334.\n\nV minulosti měla vesnice převážně židovské obyvatelstvo a již od roku 1669 zde existuje židovský hřbitov s řadou významných náhrobních kamenů. Na počátku 18. století byla ve vesnici postavena synagoga, která však byla před rokem 1958 stržena. Z významných rodáků lze jmenovat českého historika Dušana Třeštíka.\n\n"}
{"id": "542352", "url": "https://cs.wikipedia.org/wiki?curid=542352", "title": "Kryochirurgie", "text": "Kryochirurgie\n\nKryochirurgie je způsob provádění chirurgických zákroků aplikací velmi nízkých teplot za účelem destrukce tkáně. Název pochází z řeckého slova kryos (κρύο) (\"chlad\"). Operačním přístrojem je kryokauter.\n\nPrvní zmínky o léčebných pokusech přikládáním chladivých směsí (-24 °C) jsou známy již z roku 1871. Za otce moderní Kryochirurgie je považován Američan Dr. Richard J. Ablin. V České republice byl vyvinut první kryochirurgický systém na světě, který splňoval teoretické požadavky na kryoterapii třetí generace definované v roce 1977 Rothenborgem a Frazerem, jejichž jména jsou také spojována se vznikem moderní kryochirurgie. Český autonomní dusíkový kryochirurgický systém pro léčení nádorů byl vyvinut v letech 1977 až 1983 v tehdejším výzkumném ústavu silnoproudé elektrotechniky v Praze 9 - Běchovicích, pod vedením doc Z. Málka a pak vyráběn pod názvem KCH-3 ve státním podniku Chirana Brno od roku 1983, za podpory vývojového oddělení kryochirurgických systémů, vedeným J. Štrausem. Tehdy byly založeny firmy SMT Praha a BMT Brno, přičemž firma SMT Praha vyrábí kryokautery dodnes, i když už v mnohem modernější podobě, ale se stejně vysokým terapeutickým účinkem - požadovaným definicí KRYOTERAPIE TŘETÍ GENERACE.\n\nKryochirurgie má využití v mnoha oborech medicínské praxe, kromě onkologie obecně zejména v dermatologii, chirurgii, gynekologii, oftalmologii, ale i např. v oftalmologii či ve veterinárním lékařství. Její pomocí se už dlouhá léta úspěšně léčí zánět prostaty, rakovina děložního čípku, různé typy hemoroidů, běžné bradavice a jiné dermatologické problémy. Slouží také ke zprůchodňování dutých orgánů, např. v proktologii nebo pneumologii, jako je spodní část konečníku a průdušnice. Její využívání bylo zahájeno v roce 1988 i v kardiochirurgii, hlavně díky vysoké odborné erudici prof. J. Pirka z pražského IKEMu. Chirana vyrobila (a prodala) přes tisíc systémů KCH 3 a KCH 4, soukromá spol. SMT Praha pak po sametové revoluci již několik desítek novějších typů KCH 5, KCH 5000, KCH 450M, KCH 450A, KCH 450AMD. Posledně uvedený, plně automatizovaný typ se vyrábí v Čechách (SMT Praha, www.smt-praha.com) dodnes a připravují se další. Český typ je stále terapeuticky nejúčinnějším kryochirurgickým operačním systémem na světě, umožňujícím bezpečné a účinné operace i maligních nádorů, včetně rakoviny. Je metodou volby použitelnou v indikovaných případech. Její účinek není pouze paliativní.\n\nPři teoreticky požadovaném rychlém zmrazení tkáně dochází k tvorbě ledu uvnitř i vně mražených buněk. Pomalé mražení má za následek dehydrataci buněk a ty mohou proces přežít. Následuje pak recidiva a v případě maligních nádorů metastáza. Je proto nezbytné, aby došlo ke zmražení tkáně co možná nejrychleji (alespoň rychlostí 200 °C/min). Následující ohřev zpět na tělesnou teplotu musí být naopak co nejpomalejší, aby způsob rekrystalizace zmrzlých buněk mohl (mechanicky) zničit patologickou tkáň, buňku po buňce. Svoji významnou roli zde má i čas, který je na žádoucí - destruktivní rekrystalizaci buněk poskytnut. Velké, dříve vzniklé krystaly vody rostou (na úkor malých) tak, že překročí velikost buňky a tu roztrhnou - dojde tedy ke spolehlivé - mechanické 100% destrukci patologické tkáně, s tím, že okolní zdravá tkáň zůstane téměř nepoškozena. Nedodržení výše uvedených parametrů, stanovených už v roce 1977 celosvětově uznávanými odborníky Rothenborgem a Frazerem, může metodu kryochirurgie a její významné léčebné účinky tak zcela devalvovat. Bohužel ti významní lékaři, kteří tuto metodu spolu s techniky studovali a používali již nejsou mezi námi a nebo jsou v zaslouženém důchodu. Metoda kryochirurgie má své místo v terapii zhoubných i nezhoubných nádorů, ale musí být použit vhodný a pro daný účel konstruovaný přístroj. Pro dermatology, kteří neřeší maligní nádorová onemocnění, je postačující jednoduchý příruční dusíkový Kryospray SMT CS 1. Na jemné oční zákroky nebo pro kosmetiku či plebologii postačí kryokauter na oxid dusný (N2O)s operační teplotou jen - 89 °C. Na zhoubné nádory je však nezbytné použití sofistikovaného, v Čechách patentovaného autonomního kryochirurgického systému SMT KCH 450A nebo jeho varianty, s vysokou rychlostí a velmi hlubokou teplotou mrazení (LN2 minus 190 °C) a tím i s vysokou terapeutickou účinností, hraničící se 100%. V současné době je český kryochirurgický přístroj SMT KCH 450A nejúčinnějším kryochirurgickým přístrojem na světě. Má tak své významné místo mezi léčebnými metodami v onkologii.\n\nExpanzní kryokautery využívají Joule-Thomsonova principu, tedy ochlazování stlačeného plynu při prudké expanzi. Používá se zejména stlačený oxid dusný (rajský plyn). Jeho expanzí se dosahuje teploty až -89 °C. Je nutno podotknout, že tato teplota a výkon expanzních přístrojů není pro většinu operací dostatečný, i když pracují s velkým přetlakem (několik desítek barů) a mají velkou spotřebu plynu. Neprochladí tkáň dostatečně hluboko ani za delší operační čas. Využívají se zejména pro odstraňování malých nezhoubných nádorů a s velkou výhodou velice často pro pomocné a dokončovací operace například v očním lékařství. Pro oftalmologii jsou nepostradatelnými pomocníky. Hodí se i na drobné dermatologické zákroky, pro kosmetické účely, na plebologii i na další léčebné zákroky, kromě maligních.\n\nDusíkové kryokautery pracují s kapalným dusíkem (teplota varu -196 °C). Lze je dále rozdělit na autonomní (jejich součástí je nádržka s kapalným dusíkem) a na přístroje s externím zásobníkem (izolovaná přívodní hadice a velká dewarova nádoba s kapalným dusíkem). Díky nízkým tepelným ztrátám \"po cestě\" je dosahováno nejvyššího chladicího výkonu s autonomními přístroji. Jejich výroba je složitější, ale díky mnohaleté České tradici je na vysoké úrovni. Aby obstály v konkurenci s přístroji s externím zásobníkem z hlediska možné doby zákroku, musely být vyvinuty zvláště účinné tepelné výměníky s nižší spotřebou dusíku. Tyto výměníky vyrobené v ČR byly patentovány již před několika desítkami let. České přístroje typu KCH na kapalný dusík jsou již mnoho let jediným autonomním typem průmyslově vyráběných dusíkových kryochirurgických přístrojů na světě. Z hlediska terapeutického jsou nejúčinnějšími kryochirurgickými přístroji vůbec. Vyrábějí se v SMT Praha.\n\nJednodušší přístroje bez řídící elektroniky jsou Kryospreje. Pracují na principu sifonu s mírným přetlakem, který generuje v uzavřené nádobě odpařující se dusík. Vyrábějí se v Čechách pod označením Kryospray CS 1.\n\nPřístroj s vhodnou koncovkou se přiloží k nemocné tkáni. Chlazení probíhá řádově po dobu sekund až minut. Přístroj (resp. jeho operační koncovka) ke tkáni přimrzne. Následuje pak lokální ohřev (zpravidla automatický) a následné (po ohřevu na tělesnou teplotu) odejmutí přístroje. Po kompletním rozmrznutí tkáně se tělo v průběhu několika týdnů postará o odstranění nekrotizovaných buněk. Postup lze, z důvodů zvýšení celkového terapeutického účinku, opakovat. Tomuto procesu lze napomoci i opatrným mechanickým odstraněním větších odumřelých částí. Jizvy jsou minimální. Příklady kryochirurgických operací (před, během a po operaci) jsou uvedeny dále na obrázcích.\n\nO kryochirurgii, jako o jednu z metod na radikální léčení nádorových nemocí, není dnes všeobecně velký zájem hlavně z důvodů obtížného histologického vyhodnocování odebraných vzorků zmrazené tkáně za účelem pozdějšího prokazování existence případné malignity už před zákrokem. Chirurgické (nebo i mikrochirurgické) odebrání vzorku před kryochirurgickým zákrokem je často totiž původním zdrojem metastáz, a proto je vynecháváno, aby se využilo výhod \"nekrvavého\" léčení pomocí kryochirurgie. Je to tedy nebezpečné pro operatéra de iure. Pacient si ovšem může tuto metodu vyžádat a podepsat příslušné prohlášení, které lékaře zbaví uvedeného nebezpečí. Porada pacienta s několika různými lékaři je zde na místě. V současné korupční době je dokonce nezbytná. Rozhodně však, i v této době, patří metoda kryochirurgie mezi účinné možnosti, jak léčit nádorové nemoci. Musí však být zvolen vhodný způsob a vhodný přístroj. Nevhodný - málo účinný přístroj - může mít za následek neúspěch, který by při použití účinného přístroje nenastal a který (z časových důvodů) znemožní použití jiné účinnější metody. V minulosti nastalo mnoho případů, kdy byl na suspektní lezi použit přístroj expanzní s pracovní teplotou do -89 °C, který nemocnou tkáň jen poškodil, ale neodstranil a následky byly fatální. V případě použití odpovídajícího, dobře zvoleného - účinného kryochirurgického přístroje a nebo při použití jiné léčebné metody by pacient ohrožen nebyl! Z uvedených případů pak vznikla fáma, že jsou kryochirurgické přístroje z výše uvedených důvodů nebezpečné. To, že jsou nebezpečné jen některé kryochirurgické přístroje se jaksi vytratilo. Kromě toho není všeobecně známo, že Česká republika má nejúčinnější kryochirurgický přístroj na světě. Jeho vývoji bylo věnováno nejen mnoho času, včetně příslušného studia kryobiologických zákonitostí, ale i mnoho desítek milionů korun. Česká republika byla vždy na hrotu světového vývoje kryochirurgie a je v tomto oboru velmi vážená. O tento výjimečný stav se zasloužil v minulém století zvláště doc. Zdeněk Málek, neúnavný odborník na mnoho fyzikálních oborů (zemřel 1. 3. 1984 v Praze).\n\n\n"}
{"id": "542354", "url": "https://cs.wikipedia.org/wiki?curid=542354", "title": "Trnovany (Teplice)", "text": "Trnovany (Teplice)\n\nTrnovany () je část okresního města Teplice. Nachází se na severovýchodě Teplic. V roce 2009 zde bylo evidováno 1636 adres. V roce 2011 zde trvale žilo 19 123 obyvatel.\n\nTrnovany leží v katastrálním území Teplice-Trnovany o rozloze 5,32 km².\n\nPrvní písemná zmínka o vesnici pochází z doby okolo roku 1057, a je tedy nejstarší zmínkou o pozdějších Teplicích: \"„Orná půda v Trnovanech a s ní i včelař Těšek“.\" Jde o přepis pamětního záznamu o obdarování litoměřické kapituly z roku 1057. Trnovany skutečně dlouho zůstávaly zemědělskou vesnicí s usedlostmi soustředěnými kolem návsi, která bývala v místech ulice U Červeného kostela, a s několika rybníky. Mezi Trnovany a Teplicemi stával knížecí pivovar.\n\nOd poloviny 19. století se charakter obce začal prudce měnit. Zavedení železnice, dostupnost uhlí a volné plochy sem přilákaly mohutný průmysl, za kterým se stěhovali i noví obyvatelé – jejich počet během čtyřiceti let stoupl desetinásobně.\n\nU zrodu manufaktury na keramiku stál roku 1876 durynský podnikatel Alfred Stellmacher, který prošel různými provozy včetně pražské porcelánky. Továrnu na luxusní keramiku a porcelán Amphora Werke založili roku 1892 Hans Rießner, Karl Rießner, Eduard Stellmacher (Alfrédův syn) a Rudolf Kessel. Roku 1894 ji vlastnili Ernst Wahliss a jeho synové, kteří ji prezentovali také jako pobočku vídeňské firmy. Prováděli návrhy předních evropských výtvarníků. Pod názvem \"Alexandra Porcelain Works\" byla továrna všestranně rozšířena, kolem roku 1900 již zaměstnávala 300 zaměstnanců a měla své zastoupení ve Vídni, v Berlíně i v Londýně. Roku 1910 byla továrna přejmenována na \"Amphora-Werke Riessner.\" Figurální keramika i vázy značky \"Serapis\" v secesním stylu se odtud vyvážely do celého světa a dodnes jsou ceněným sběratelským artiklem. Roku 1924 byla továrna převedena na akciovou společnost, roku 1945 znárodněna a dosavadní výrobní program ukončen. Roku 1952 se její objekty staly skladištěm uhlí a provoz byl převeden do Teplic.\n\nTeprve dodatečně vznikaly školy, kostely a další veřejné vybavení. Středem Trnovan procházela úzkorozchodná tramvajová trať spojující Dubí s Teplicemi. Na město byly Trnovany povýšeny až v roce 1910.\n\nV sedmdesátých letech byla převážná část původní zástavby na sever od Masarykovy třídy demolována, aby ustoupila nově budovanému panelovému sídlišti. Zanikl tak Kristův kostel, zvaný zelený, vzácná secesní stavba od drážďanských architektů Schillinga a Gräbnera, ale také například rohový dům café Lípa, který stával v sousedství kostela Nejsvětějšího Srdce Páně, tzv. Červeného kostela.\n\nV současnosti se zde nachází Severočeské vodovody a kanalizace, McDonald's, obchodní domy Kaufland, Penny Market a další.\n\n"}
{"id": "542356", "url": "https://cs.wikipedia.org/wiki?curid=542356", "title": "Straky (Zabrušany)", "text": "Straky (Zabrušany)\n\nStraky je malá vesnice, část obce Zabrušany v okrese Teplice. Nachází se asi 1,5 km na severovýchod od Zabrušan. V roce 2009 zde bylo evidováno 43 adres. V roce 2011 zde trvale žilo 108 obyvatel.\n\nStraky leží v katastrálním území Všechlapy u Zabrušan o výměře 4,61 km.\n\nNejstarší písemná zmínka pochází z roku 1390.\n\n\n"}
{"id": "542357", "url": "https://cs.wikipedia.org/wiki?curid=542357", "title": "Štěrbina (Zabrušany)", "text": "Štěrbina (Zabrušany)\n\nŠtěrbina je malá vesnice, část obce Zabrušany v okrese Teplice. Nachází se asi 1 km na severovýchod od Zabrušan. V roce 2009 zde bylo evidováno 9 adres. V roce 2011 zde trvale žilo 21 obyvatel.\n\nŠtěrbina leží v katastrálním území Všechlapy u Zabrušan o výměře 4,61 km.\n\nNejstarší písemná zmínka pochází z roku 1542.\n\n"}
{"id": "542358", "url": "https://cs.wikipedia.org/wiki?curid=542358", "title": "Všechlapy (Zabrušany)", "text": "Všechlapy (Zabrušany)\n\nVšechlapy jsou vesnice, část obce Zabrušany v okrese Teplice. Nachází se asi 0,5 km na sever od Zabrušan. Při západním okraji vesnice je na potoce Bouřlivec situována vodní nádrž Všechlapy. V roce 2009 zde bylo evidováno 89 adres. V roce 2011 zde trvale žilo 283 obyvatel.\n\nVšechlapy leží v katastrálním území Všechlapy u Zabrušan o rozloze 4,61 km. V katastrálním území Všechlapy u Zabrušan leží i Straky a Štěrbina.\n\nNejstarší písemná zmínka pochází z roku 1406.\n\n\n"}
{"id": "542359", "url": "https://cs.wikipedia.org/wiki?curid=542359", "title": "Želénky", "text": "Želénky\n\nŽelénky () je vesnice, část obce Zabrušany v okrese Teplice v Ústeckém kraji. Nachází se asi 1 km na jihozápad od Zabrušan. Prochází tudy železniční trať Ústí nad Labem – Chomutov. V roce 2009 zde bylo evidováno 96 domů. V roce 2011 zde trvale žilo 337 obyvatel. Vesnicí protéká potok Bouřlivec. Nachází se zde také mateřská škola.\n\nŽelénky je také název katastrálního území o rozloze 2,045 km². \n\nNázev vesnice je zdrobnělinou jména Želenice, a je tedy odvozen z osobního jména Želen ve významu ves lidí Želenových. V historických pramenech se název objevuje ve tvarech: Selnicz (1393, 1414), de Zelenek (1396, 1398, 1437, 1455, 1486), Zelinicz (1397), de Zelenek (1398), Zelnicz (1419), v Želenkách (1493), wsselinkach (1499), dvůr zielensky (1583), Zielenky (1592), Šelenka (1654), Schelenken (1787), Želenky, Želinky a Schellenken (1848, Zelenky (1854) a Želénky (1923).\n\nNejstarší písemná zmínka pochází z roku 1393.\n\n\nŠtít je dělen stříbrným břevnem na dvě části. V horní části jsou červené hradby ve stříbrném poli. V dolní části je černé pole. Červené hradby symbolizují kámen z želenského kopce s typickým zabarvením, který byl těžen už ve středověku. Černé pole odkazuje na důlní činnost v této odlasti.\n\n\n"}
{"id": "542360", "url": "https://cs.wikipedia.org/wiki?curid=542360", "title": "Černčice (Žalany)", "text": "Černčice (Žalany)\n\nČernčice jsou malá vesnice, část obce Žalany v okrese Teplice. Nachází se asi 3 km na jih od Žalan. V roce 2009 zde bylo evidováno 20 adres. V roce 2011 zde trvale žilo 8 obyvatel.\n\nČernčice leží v katastrálním území Černčice u Žalan o rozloze 3,53 km².\n\nNejstarší písemná zmínka pochází z roku 1418.\n\n"}
{"id": "542364", "url": "https://cs.wikipedia.org/wiki?curid=542364", "title": "Lelov (Žalany)", "text": "Lelov (Žalany)\n\nLelov je malá vesnice, část obce Žalany v okrese Teplice. Nachází se asi 1 km na jih od Žalan. V roce 2009 zde bylo evidováno 36 adres. V roce 2011 zde trvale žilo 57 obyvatel.\nLelov leží v katastrálním území Žalany o výměře 6,34 km.\n\nNejstarší písemná zmínka pochází z roku 1550.\n\n\n"}
{"id": "542366", "url": "https://cs.wikipedia.org/wiki?curid=542366", "title": "Záhoří (Žim)", "text": "Záhoří (Žim)\n\nZáhoří je malá vesnice, část obce Žim v okrese Teplice. Nachází se asi 0,5 km na jih od Žimu. V roce 2009 zde bylo evidováno 15 adres. V roce 2011 zde trvale žilo 17 obyvatel.\n\nZáhoří leží v katastrálním území Žim o výměře 5,73 km.\n\nVesnice se původně jmenovala Záhořice. V historických pramenech se jméno objevuje ve tvarech: Záhořice (1543), Zahorzicze (1545), Zahorzycze (1565), Zahoržicze (1601), Sahorž, Zahoř (1787), Sahorsch, Zahoř (1833), Záhořice a Sahorsch (1848), Záhoří a Zahoř (1854) nebo Záhoří a Zahorž (1886).\n\nNejstarší písemná zmínka pochází z roku 1543.\n\n\n"}
{"id": "542370", "url": "https://cs.wikipedia.org/wiki?curid=542370", "title": "Seznam katastrálních území v okrese Teplice", "text": "Seznam katastrálních území v okrese Teplice\n\nV této tabulce je uveden kompletní výčet katastrálních území Okresu Teplice, včetně rozlohy a sídel, které na nich leží.\n\nCelková výměra 469,16 km\n\nhttp://www.uir.cz/ Územně identifikační registr ČR\n"}
{"id": "542375", "url": "https://cs.wikipedia.org/wiki?curid=542375", "title": "Skafocefalie", "text": "Skafocefalie\n\nSkafocefalie neboli sagitální synostóza (lidově \"loďkovitá hlava\") je choroba, při které srůstají například lebeční švy. Název je složen slov \"sagitální\" (od \"sutura sagitalis\" neboli šípový šev) a \"synostóza\" (srůst dvou kostí).\n\nVýskyt skafocefalie je častější u chlapců než u dívek, může se dědit jako dominantní onemocnění, ale v 72 % tvoří případy nejednoznačné podstaty. Věk rodičů nemá na vznik skafocefalie žádný vliv. Na základě analýzy amerického registru kraniostóz (patologicky předčasných srůstů švů lebky) lze poukazovat na vyšší riziko vzniku skafocefalie u dětí matek, které kouří v těhotenství. U dětí se srostlým sagitálním (šípovým) švem bylo pomocí emisní počítačové tomografie prokázáno asymetrické snížení průtoku krve mozkem. Tyto nepravidelnosti u 83 % dětí po operaci vymizí.\n"}
{"id": "542381", "url": "https://cs.wikipedia.org/wiki?curid=542381", "title": "Babiny II", "text": "Babiny II\n\nBabiny II je malá vesnice, část obce Homole u Panny v okrese Ústí nad Labem. Nachází se asi 1,5 km na sever od Homole u Panny. V roce 2009 zde bylo evidováno 20 adres. V roce 2001 zde trvale žilo 13 obyvatel.\n\nBabiny II je také název katastrálního území o rozloze 1,6 km. V katastrálním území Babiny II leží i Nová Ves u Pláně.\n\nNejstarší písemná zmínka pochází z roku 1543.\n\n"}
{"id": "542382", "url": "https://cs.wikipedia.org/wiki?curid=542382", "title": "Bláhov", "text": "Bláhov\n\nBláhov je malá vesnice, část obce Homole u Panny v okrese Ústí nad Labem. Nachází se asi 1 km na východ od Homole u Panny. V roce 2009 zde bylo evidováno 40 adres. V roce 2001 zde trvale žilo 11 obyvatel.\n\nBláhov je také název katastrálního území o rozloze 1,77 km².\n\nNejstarší písemná zmínka pochází z roku 1167.\n\n\n"}
{"id": "542383", "url": "https://cs.wikipedia.org/wiki?curid=542383", "title": "Byňov (Homole u Panny)", "text": "Byňov (Homole u Panny)\n\nByňov je malá vesnice, část obce Homole u Panny v okrese Ústí nad Labem. Nachází se asi 2,5 km na severozápad od Homole u Panny. V roce 2009 zde bylo evidováno 36 adres. V roce 2001 zde trvale žilo 23 obyvatel.\n\nByňov leží v katastrálním území Suletice o výměře 3,62 km².\n\nNejstarší písemná zmínka pochází z roku 1404.\n\n"}
{"id": "542384", "url": "https://cs.wikipedia.org/wiki?curid=542384", "title": "Doubravice (Homole u Panny)", "text": "Doubravice (Homole u Panny)\n\nDoubravice je malá vesnice, část obce Homole u Panny v okrese Ústí nad Labem. Nachází se asi 1,5 km na východ od Homole u Panny. V roce 2009 zde bylo evidováno 13 adres. V roce 2001 zde trvale žilo 10 obyvatel.\n\nDoubravice leží v katastrálním území Homole u Panny o výměře 3,3 km².\n\nNejstarší písemná zmínka pochází z roku 1057.\n\n\n"}
{"id": "542385", "url": "https://cs.wikipedia.org/wiki?curid=542385", "title": "Haslice", "text": "Haslice\n\nHaslice je malá vesnice, část obce Homole u Panny v okrese Ústí nad Labem. Nachází se asi 1,5 km na jihovýchod od Homole u Panny. V roce 2009 zde bylo evidováno 15 adres. V roce 2001 zde trvale žilo 34 obyvatel.\n\nHaslice leží v katastrálním území Homole u Panny o výměře 3,3 km.\n\nNejstarší písemná zmínka pochází z roku 1626.\n\n"}
{"id": "542386", "url": "https://cs.wikipedia.org/wiki?curid=542386", "title": "Lhota pod Pannou", "text": "Lhota pod Pannou\n\nLhota pod Pannou (do roku 1950 Německá Lhota, německy \"Deutsch Welhota\") je malá vesnice, část obce Homole u Panny v okrese Ústí nad Labem. Nachází se asi 1 km na západ od Homole u Panny. V roce 2009 zde bylo evidováno 34 adres. Asi 2 km jižně od vesnice se nachází čedičový vrch Panna se stejnojmennou zříceninou hradu.\n\nLhota pod Pannou je také název katastrálního území o rozloze 1,47 km².\n\nZápadně od vsi se nachází osada Dolní Lhota.\n\nNejstarší písemná zmínka pochází z roku 1321.\n\n"}
{"id": "542387", "url": "https://cs.wikipedia.org/wiki?curid=542387", "title": "Nová Ves u Pláně", "text": "Nová Ves u Pláně\n\nNová Ves u Pláně je malá vesnice, část obce Homole u Panny v okrese Ústí nad Labem. Nachází se asi 0,5 km na sever od Homole u Panny. V roce 2009 zde bylo evidováno 19 adres. V roce 2001 zde trvale žilo 13 obyvatel.\n\nNová Ves u Pláně leží v katastrálním území Babiny II o výměře 1,6 km.\n\nNejstarší písemná zmínka pochází z roku 1787.\n\n"}
{"id": "542388", "url": "https://cs.wikipedia.org/wiki?curid=542388", "title": "Suletice", "text": "Suletice\n\nSuletice je malá vesnice, část obce Homole u Panny v okrese Ústí nad Labem. Nachází se asi 1,5 km na severozápad od Homole u Panny. V roce 2009 zde bylo evidováno 35 adres. V roce 2001 zde trvale žilo 17 obyvatel.\n\nSuletice je také název katastrálního území o rozloze 3,62 km. V katastrálním území Suletice leží i Byňov.\n\nNejstarší písemná zmínka pochází z roku 1397.\n\n"}
{"id": "542389", "url": "https://cs.wikipedia.org/wiki?curid=542389", "title": "Roudníky", "text": "Roudníky\n\nRoudníky () jsou vesnice, část města Chabařovice v okrese Ústí nad Labem. Nachází se asi 3 km na jihozápad od Chabařovic. V roce 2009 zde bylo evidováno 89 adres. V roce 2011 zde trvale žilo 275 obyvatel.\n\nRoudníky jsou také název katastrálního území o rozloze 2,61 km².\n\nPrvní písemná zmínka pochází z roku 1361.\n\n\n"}
{"id": "542391", "url": "https://cs.wikipedia.org/wiki?curid=542391", "title": "Český Újezd", "text": "Český Újezd\n\nČeský Újezd () je malá vesnice, část obce Chlumec v okrese Ústí nad Labem. Nachází se asi 3 km na jihovýchod od Chlumce. V roce 2009 zde bylo evidováno 37 adres. V roce 2011 zde trvale žilo 73 obyvatel. První zmínky o obci pochází z roku 1186, kdy byla bratry Meškem a Hroznatou věnována řádu Johanitů. Původně se obec jmenovala pouze Újezd, nicméně již od roku 1592 je známá pod dnešním názvem.\n\nČeský Újezd je také název katastrálního území o rozloze 1,12 km.\n\nČásti Hrbovice, Český Újezd a Střížovice tvoří exklávu města Chlumec; od hlavní části města ji odděluje území města Chabařovice a bývalý Úžín, který patří k ústecké části Všebořice.\n\nNejstarší písemná zmínka pochází z roku 1186.\n"}
{"id": "542392", "url": "https://cs.wikipedia.org/wiki?curid=542392", "title": "Botsmark", "text": "Botsmark\n\nBotsmark je švédská vesnice náležící do správního obvodu města Umeå v okrese a provincii Västerbotten. Rozkládá se na celkové ploše 49 hektarů a v roce 2005 zde žilo 209 obyvatel. Vesnice leží v nadmořské výšce 200 m n. m. poblíž jezera Botmarkssjön a protéká jí řeka Sävarån. Poblíž vesnice se nachází největší bludný balvan na světě. Je 15 metrů vysoký, má průměr 35 metrů a jeho hmotnost se odhaduje na 25 000 tun.\n"}
{"id": "542393", "url": "https://cs.wikipedia.org/wiki?curid=542393", "title": "Stradov (Chlumec)", "text": "Stradov (Chlumec)\n\nStradov () je část města Chlumec v okrese Ústí nad Labem. Nachází se na západ od Chlumce. V roce 2009 zde bylo evidováno 90 adres. V roce 2001 zde trvale žilo 115 obyvatel.\n\nStradov leží v katastrálním území Stradov u Chabařovic o rozloze 2,27 km. Název Stradov je odvozen od hraběnky Stradovské. \n\nObec se středověkou podélnou návsí byla založena při významné průjezdní komunikaci (Lužická a Solní stezka) pravděpodobně již ve 12. století. Ve 14. století patřila obec k hradu Most. V písemných pramenech je poté doložena roku 1348, kdy zde stávala tvrz po které se dodnes dochovaly již jen nepatrné stopy v prostoru kolem středu obce (mezi domy č.p. 10 a 11).\nOd roku 1536 patřila obec ke chlumeckému panství Petra Kölbla z Geisingu. Za napoleonské bitvy u Chlumce roku 1813 padla téměř celá ves plamenem, neboť se nacházela v samém středu nejtěžších bojů. Jen zázrakem se dochovala jen kaple sv. Jana Nepomuckého ve středu obce, ke které byl ke stému výročí bitvy postaven památník padlým francouzským vojákům.\nOd roku 1941 byl v sále místního hostince zřízen zajatecký tábor pro 20 francouzských vojáků, kteří pracovali u místních sedláků a na zámecké pile.\nKe spojení s Chlumcem došlo roku 1976. Zajímavostí je, že podle územního plánu komunistického vedení MNV měla být celá obec zbourána a na jejích troskách mělo vyrůst mezi Chlumcem a Unčínem třicetitisícové panelové sídliště „Nové Chabařovice“. Po pádu komunistického režimu však od tohoto záměru sešlo.\n\n\n"}
{"id": "542395", "url": "https://cs.wikipedia.org/wiki?curid=542395", "title": "Střížovice (Chlumec)", "text": "Střížovice (Chlumec)\n\nStřížovice () jsou malá vesnice, část města Chlumec v okrese Ústí nad Labem. Nacházejí se asi 3,5 km na jihovýchod od Chlumce, 1 km na jihozápad od Všebořic, městské části Ústí nad Labem. Střížovice leží v nadmořské výšce 210–290 m n. m. na severozápadním svahu Střížovického vrchu.\n\nV roce 2009 zde bylo evidováno 26 adres. V roce 2011 zde trvale žilo 33 obyvatel.\n\nStřížovice spolu s Hrbovicemi a Českým Újezdem tvoří exklávu města Chlumec; od hlavní části města ji odděluje území města Chabařovice a bývalý Úžín, který patří k ústecké části Všebořice.\n\nNejstarší dochované pojmenování obce je \"Střiežov\", listina z roku 1429 uvádí jméno \"Strziezowie\". To je zřejmě odvozeno od mužského osobního jména Střiež (Střezimír, Střezivoj) a od toho je odvozeno jméno Střežův dvůr, ves Střiežoviců, lidí Střiežových.\n\nPůvodně slovanská okrouhlice z 11. století byla součástí panství Krupka do 14. století. První písemná zmínka je z roku 1429, kdy ves patřila k panství Jana z Všebořic. Mezi lety 1513 a 1848 byla součástí chlumeckého panství, malá část patřila k panství předlickému. Po druhé světové válce bylo z obce vysídleno do té doby převažující německé obyvatelstvo. Od roku 1957 byly spolu s Podhořím osadou vsi Všebořice, roku 1961 nebo 1963 byla část katastru Střížovic připojena ke vsi Český Újezd (Střížovický vrch byl součástí Všebořic, které byly později připojeny k Ústí nad Labem). Od roku 1976 se i s Českým Újezdem staly součástí Všebořic a tedy Ústí nad Labem. Od roku 1990 jsou Střížovice součástí Chlumce.\n\nStřížovická studna pochází z roku 1695, na návsi ji nechal zbudovat Jan František Kolovrat Krakovský, majitel chlumeckého panství. Studna je hluboká 26,5 m, původně byla zastřešená barokní osmibokou dřevěnou stavbou s jednoduchou jehlancovou střechou a vybavená dřevěným rumpálem a pastorkem. Zřejmě v 18. století byla na vrchol jehlance osazena vížka s cibulovou bání, lucernou a zvoničkou. Nedaleko studny byl v roce 1736 postaven krucifix, později zde vznikla hospoda U zlaté studny. Zvonička byla odstraněna při opravách studny v roce 1939.\n\nV roce 1977 byla nadzemní část studny přenesena do nově vznikajícího skanzenu lidové architektury v Zubrnicích. Jiné prameny uvádí rok 1986. Dřevěný rumpál s převodovou soustavou ozubených kol se zachoval jen částečně. Na kamenném pažení studny jsou medailony s latinským nápisem „Amor Dei et proximi causa fontis 1695“, tedy „Láska k Bohu a bližnímu stvořila studnu 1695“.\n\nOd roku 2011 obnovuje místní občanské sdružení LEVIL s podporou města Chlumec a Ústecké komunitní nadace dřevěnou nástavbu studny. Na konci roku 2015 je práce na stavbě repliky barokní studny hotová.\n\nKaple svaté Anny (Panny Marie Pomocné) stála u silnice směrem na Předlice naproti vesnickému rybníku. Byla postavena v roce 1852 na místě staršího kostela. Někdy kolem roku 1970 byla na jejích základech postavena hasičská zbrojnice.\n\n"}
{"id": "542396", "url": "https://cs.wikipedia.org/wiki?curid=542396", "title": "Žandov (Chlumec)", "text": "Žandov (Chlumec)\n\nŽandov () je část města Chlumec v okrese Ústí nad Labem. Nachází se na severu Chlumce. Prochází zde silnice I/13. V roce 2009 zde bylo evidováno 97 adres. V roce 2011 zde trvale žilo 269 obyvatel.\n\nŽandov leží v katastrálním území Žandov u Chlumce o rozloze 3,66 km.\n\nNejstarší písemná zmínka pochází z roku 1384., kdy je zmiňována jako \"Santom u Střekova\". Od roku 1487 byla součástí krupského panství. V roce 1580 jí spolu s dalšími usedlostmi koupil chlumecký pán Otto Kölbel z Geisingu a tím jí připojil ke svému panství. Během bitvy u Chlumce byla ves 29. srpna 1813 zcela zničena a vypálena (až na dům čp. 13). V poslední den bitvy byl poté na tzv. Asmannově louce nad obcí zajat velitel francouzského armádního sboru generál Vandamme. Ke stému výročí této události, zde byl poté 30. srpna 1913 vztyčen památník.\n\nV polovině 19. století byly ve vsi vybudovány dvě kaple. Starší, při průjezdní komunikaci na Ždírnické údolí a mladší, sv. Jáchyma, která stávala nad hřbitovem, při polní cestě do Chlumce. Tato však byla zbořena kolem roku 1950 při sjednocování polí.\n\nPoslední pohromu zažila obec roku 1894, kdy padla za oběť více jak polovina domů velkému požáru. V současnosti je ves od roku 1980 součástí obce Chlumec.\n\n"}
{"id": "542397", "url": "https://cs.wikipedia.org/wiki?curid=542397", "title": "Chuderovec", "text": "Chuderovec\n\nChuderovec je malá vesnice, část obce Chuderov v okrese Ústí nad Labem. Nachází se asi 1 km na sever od Chuderova. V roce 2009 zde bylo evidováno 50 adres. V roce 2011 zde trvale žilo 86 obyvatel.\n\nChuderovec je také název katastrálního území o rozloze 2,3 km.\n\nNejstarší písemná zmínka pochází z roku 1348.\n\nVe vesnici se narodil a žil statkář a českoněmecký politik, poslanec Českého zemského sněmu a Říšské rady Franz Böns.\n"}
{"id": "542399", "url": "https://cs.wikipedia.org/wiki?curid=542399", "title": "Libov", "text": "Libov\n\nLibov je malá vesnice, část obce Chuderov v okrese Ústí nad Labem. Nachází se asi 2,5 km na severovýchod od Chuderova. V roce 2009 zde bylo evidováno 12 adres. V roce 2011 zde trvale žilo 30 obyvatel.\nLibov je také název katastrálního území o rozloze 1,62 km.\n\nNejstarší písemná zmínka pochází z roku 1169.\n"}
{"id": "542400", "url": "https://cs.wikipedia.org/wiki?curid=542400", "title": "Lipová (Chuderov)", "text": "Lipová (Chuderov)\n\nLipová je malá vesnice, část obce Chuderov v okrese Ústí nad Labem. Nachází se asi 4 km na severovýchod od Chuderova. V roce 2009 zde bylo evidováno 30 adres. V roce 2011 zde trvale žilo 96 obyvatel.\n\nLipová leží v katastrálním území Lipová pod Blanskem o rozloze 2,65 km².\n\nNejstarší písemná zmínka pochází z roku 1352.\n\nVýznamným rodákem byl pozdější ústecký archivář \"F. J. Umlauft\", odsunutý po roce 1945 z Československa. Ve 20. letech vytvořil unikátní soubor fotografií nazvaný \"Obrazy z mé rodné vesnice\". Na soubor navázali v roce 2005 fotografové Jan Vaca, Jaroslav Vraj a Martina Novozámská.\n\nKostel svatého Martina z 15. století stojí při průjezdní komunikaci. Nemá věž, její funkci plnila zvonice stojící mimo kostel, dnes už zaniklá. V zadním sanktusníku kostela je malý zvon. V minulosti se zde nacházel zvon z roku 1522 od mistra Tomáše z Litoměřic, zrekvírovaný za druhé světové války.\n\n"}
{"id": "542401", "url": "https://cs.wikipedia.org/wiki?curid=542401", "title": "Radešín (Chuderov)", "text": "Radešín (Chuderov)\n\nRadešín je malá vesnice, část obce Chuderov v okrese Ústí nad Labem. Nachází se asi 2 km na severovýchod od Chuderova. V roce 2009 zde bylo evidováno 28 adres. V roce 2011 zde trvale žilo 65 obyvatel.\nRadešín leží v katastrálním území Radešín u Lipové o rozloze 1,64 km.\n\nNejstarší písemná zmínka pochází z roku 1406.\n\n"}
{"id": "542403", "url": "https://cs.wikipedia.org/wiki?curid=542403", "title": "Žežice (Chuderov)", "text": "Žežice (Chuderov)\n\nŽežice () je vesnice, část obce Chuderov v okrese Ústí nad Labem. Nachází se asi 2 km na východ od Chuderova. V roce 2009 zde bylo evidováno 69 adres. V roce 2011 zde trvale žilo 98 obyvatel.\n\nŽežice leží v katastrálním území Žežice u Chuderova o rozloze 4,67 km².\n\nNejstarší písemná zmínka pochází z roku 1352.\n\n\n"}
{"id": "542404", "url": "https://cs.wikipedia.org/wiki?curid=542404", "title": "Čermná (Libouchec)", "text": "Čermná (Libouchec)\n\nČermná (: ) je vesnice, část obce Libouchec v okrese Ústí nad Labem. Nachází se asi 4 km na jihovýchod od Libouchce. V roce 2009 zde bylo evidováno 69 adres. V roce 2001 zde trvale žilo 54 obyvatel.\n\nČermná leží v katastrálním území Čermná u Libouchce o rozloze 4,35 km.\n\nNejstarší písemná zmínka pochází z roku 1364.\n\n\n"}
{"id": "542405", "url": "https://cs.wikipedia.org/wiki?curid=542405", "title": "Knínice (Libouchec)", "text": "Knínice (Libouchec)\n\nKnínice (: ) je malá vesnice, část obce Libouchec v okrese Ústí nad Labem. Nachází se asi 4 km na jihozápad od Libouchce. V roce 2009 zde bylo evidováno 32 adres. V roce 2011 zde trvale žilo 48 obyvatel.\n\nKnínice leží v katastrálním území Knínice u Libouchce o rozloze 6,04 km. V katastrálním území Knínice u Libouchce leží i Žďárek.\n\nNázev Knínice pochází ze staročeského slova \"knieni\", což znamená kněžna, tedy „ves patřící manželce knížete“, „ves lidí kněžniních“. Od roku 1228 zde existovala celnice a místní obyvatelé vybírali clo pro manželku pražského knížete.\n\nPrvní písemná zmínka pochází z roku 1169 (podle jiného zdroje však až z roku 1376), kdy je vesnice zmíněna jako majetek johanitů. Sloužila též jako celní místo na staré Solní stezce. Od roku 1376 spadaly Knínice z třetiny pod panství Střekov a ze dvou třetin pod panství Krupka. V letech 1580 až 1848 byla součástí Všebořic. Od roku 1637 zde byly vedeny soudní knihy. Vesnice byla několikrát zničena v různých válečných konfliktech v průběhu 17.–19. století. Během třicetileté války (1618–1648) došlo k jejímu vypálení hned třikrát, a těžce poničena byla jak za sedmileté války (1756–1763), tak za napoleonských válek (1803–1815). Požár zdevastoval Knínice i v roce 1836, kdy jej přečkalo pouze pět domů. Po několik století si místní vydělávali poskytováním koňské přípřeže do strmého kopce v průsmyku. V roce 1869 až 1930 byly samostatnou obcí.\n\nV důsledku Mnichovské dohody se Knínice a celé Sudety staly počátkem října 1938 součástí nacistického Německa a od dubna 1939 byly v jeho rámci součástí říšské župy Sudety. Po skončení druhé světové války došlo k vysídlení místního, do té doby většinového, německého obyvatelstva (v roce 1930 se k německé národnosti přihlásilo 98,2 % obyvatel). Noví osídlenci byli především reemigranti z Francie, a v obci se tak po určitou dobu hovořilo převážně francouzsky. V roce 1950 se Knínice staly osadou obce Žďár a následně v letech 1961 až 1976 byly částí této obce. Od roku 1976 jde o část obce Libouchec.\n\nKnínice jsou částí obce Libouchec, nacházející se v okrese Ústí nad Labem v Ústeckém kraji. Jejich základní sídelní jednotkou jsou Knínice.\n\nKatastrální území Knínic u Libouchce se rozkládá na ploše 6,03 km. Od severu (po směru hodinových ručiček) sousedí s katastrálními územími Nakléřov, Libouchec, Malé Chvojno, Ždár u Velkého Chvojna, Strážky u Habrovic, Dělouš, Varvažov u Telnice a Telnice.\n\nZ geomorfologického hlediska jsou Knínice součástí Krušnohorské subprovincie, kde se nachází na pomezí celků Krušné hory a Mostecká pánev, podcelků Loučenská hornatina, respektive Chomutovsko-teplická pánev, v jejichž rámci spadají pod geomorfologické okrsky Nakléřovská hornatina, respektive Libouchecká brázda. Reliéf území je značně členitý a strmý. Nejvyšším bodem je se 676 metry svah pod Nakléřovskou výšinou, zatímco nejnižším je se 380 metry jižní hranice při železniční trati č. 132.\n\nZdejší půda na úpatí hor je podzolová, díky čemuž je méně vhodná pro obdělávání. Z toho důvodu byly postupně knínické svahy spíše využívány jako pastviny a louky.\n\nÚzemí Knínic se dle Quittovy klimatické klasifikace řadí do tří různých oblastí. Jihozápadní část je součástí mírně teplé oblasti MT4, severovýchodní charakterizuje mírně teplá oblast MT2 a úzký pruh směrem na Nakléřovský průsmyk náleží do chladné oblasti CH7. Pro oblast MT4 jsou typická krátká mírně suchá léta, mírná jara a podzimy a normálně dlouhá mírně teplá a suchá zima s krátkým trváním sněhové pokrývky. Oblast MT2 je charakteristická krátkými, mírnými a mírně vlhkými léty, mírnými jary a podzimy a normálně dlouhými mírnými a suchými zimami s krátkým trváním sněhové pokrývky. Pro poslední zmíněnou oblast CH7 jsou typická krátká, mírně chladná a vlhká léta. Jara a podzimy jsou dlouhé s velkým podílem srážek, a dlouhé jsou i zimy, během nichž je po značnou část zem pokryta sněhovou pokrývkou.\n\nDle biogeografického členění ČR náleží Knínice do hercynské podprovincie, v níž se nachází na pomezí Krušnohorského, Mosteckého a Verneřického bioregionu. Z botanického hlediska leží území na pomezí fytogeografických oblastí mezofytikum a termofytikum. Většina Knínic spadá v rámci mezofytika do okrsků Krušnohorské podhůři vlastní (25a) a Libochovická plošina (25b). Zbývající část je v rámci termofytika součástí okrsku Podkrušnohorské pánve (3).\n\nKrátký úsek jižní hranice katastrálního území Knínic vede podél hranice chráněné krajinné oblasti České středohoří. Ta byla vyhlášena 19. března 1976 výnosem ministerstva kultury ČSR na ploše 1063 km k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Většina území, s výjimkou vlastních Knínic a okolí dálnice D8, je součástí evropsky významné lokality Východní Krušnohoří. Severozápadně od centra vesnice roste památný strom lípa velkolistá (\"Tilia platyphyllos\"), chráněný od roku 1996.\n\nPodle sčítání lidu z roku 2011 v Knínicích žilo 48 obyvatel, z toho 28 mužů a 20 žen. Věková skupiny mladších 14 let byla zastoupena 3 obyvateli a skupinu starších 65 let tvořilo 6 obyvatel. Podle stejného censu bylo 21 obyvatel ekonomicky aktivních a 9 z nich vyjíždělo za prací mimo Libouchec. Podle odvětví ekonomické činnosti pracovalo 0 obyvatel v priméru (zemědělství, lesnictví, rybolov), 4 v sekundéru (průmysl a stavebnictví) a 17 v terciéru (služby).\n\nKnínice jsou vybaveny veřejným osvětlením, vodovodem, kanalizací a jsou plynofikovány.\n\nÚzemím Knínic prochází několik významných silničních komunikací. Jde o dálnici D8, která vesnici míjí z jihu. Částečně je vedena po estakádě a tunelem. V jižní části území je exit č. 80, kde se dálnice napojuje na silnici první třídy I/13 z Habartic do Karlových Varů, vedoucí katastrálním územím od jihozápadu na severovýchod. Na východní hranici se na komunikaci napojuje silnice druhé třídy II/258. K Nakléřovskému průsmyku dále stoupá silnice druhé třídy II/248 z Telnice do Petrovic.\n\nPodél severní hranice katastrálního území vede modrá turistická značka ze Zadní Telnice do Malého Chvojna. Dále tudy vede cyklistická trasa č. 3066 z Nakléřova do Ploskovic.\n\nV Knínicích se nachází dvě kulturní památky. Jsou jimi kaple, stojící u silnice na Telnici a Petrovice, a čtyři smírčí kříže u pomníku padlých.\n\n"}
{"id": "542406", "url": "https://cs.wikipedia.org/wiki?curid=542406", "title": "Žďárek (Libouchec)", "text": "Žďárek (Libouchec)\n\nŽďárek (německy \"Zuckmantel\", česky do roku 1949 Cukmantl) je malá vesnice, část obce Libouchec v okrese Ústí nad Labem. Nachází se asi 4,5 km na jih od Libouchce. V roce 2009 zde bylo evidováno 13 adres. V roce 2001 zde trvale žilo 11 obyvatel.\n\nŽďárek leží v katastrálním území Knínice u Libouchce o výměře 6,04 km².\n\nPrvní písemná zmínka pochází z roku 1580.\n\n"}
{"id": "542407", "url": "https://cs.wikipedia.org/wiki?curid=542407", "title": "Leština (Malé Březno)", "text": "Leština (Malé Březno)\n\nLeština je vesnice, část obce Malé Březno v okrese Ústí nad Labem. Nachází se asi 2 km na jihovýchod od Malého Března. Prochází zde silnice II/260. V roce 2009 zde bylo evidováno 52 adres. V roce 2011 zde trvale žilo 121 obyvatel.\n\nLeština leží v katastrálním území Leština u Malého Března o rozloze 3,5 km² a Vitín u Malého Března o rozloze 2,28 km². Původní německé obyvatelstvo bylo z Vitína vysídleno po roce 1945. Noví obyvatelé kvůli špatné dostupnosti obec v období 50. a 60. let 20. století postupně opustili a ta poté zcela zanikla.\n\nNejstarší písemná zmínka pochází z roku 1437.\n\n\n\n"}
{"id": "542409", "url": "https://cs.wikipedia.org/wiki?curid=542409", "title": "Neštědice", "text": "Neštědice\n\nNeštědice () je část obce Povrly v okrese Ústí nad Labem. Nachází se na západě Povrlů. Prochází tudy železniční trať Kralupy nad Vltavou - Děčín a silnice I/62. V roce 2009 zde bylo evidováno 137 adres. V roce 2011 zde trvale žilo 633 obyvatel.\n\nNeštědice je také název katastrálního území o rozloze 1,75 km. Neštědice leží i v katastrálním území Mašovice pod Vysokým kamenem o rozloze 1,56 km.\n\nNejstarší písemná zmínka pochází z roku 1523.\n\n"}
{"id": "542410", "url": "https://cs.wikipedia.org/wiki?curid=542410", "title": "Roztoky (Povrly)", "text": "Roztoky (Povrly)\n\nRoztoky () je malá vesnice, část obce Povrly v okrese Ústí nad Labem. Nachází se asi 2 km na severovýchod od Povrlů. Prochází zde silnice I/62. V roce 2009 zde bylo evidováno 48 adres. V roce 2011 zde trvale žilo 107 obyvatel.\n\nRoztoky leží v katastrálním území Roztoky nad Labem o rozloze 1,8 km.\n\nNejstarší písemná zmínka pochází z roku 1186.\n\n\n\n\n"}
{"id": "542412", "url": "https://cs.wikipedia.org/wiki?curid=542412", "title": "Slavošov (Povrly)", "text": "Slavošov (Povrly)\n\nSlavošov () je malá vesnice, část obce Povrly v okrese Ústí nad Labem. Nachází se asi 6,5 km na severozápad od Povrlů. V roce 2009 zde bylo evidováno 10 adres. V roce 2011 zde trvale žilo 39 obyvatel.\n\nSlavošov je také název katastrálního území o rozloze 1,8 km.\n\nNejstarší písemná zmínka pochází z roku 1456.\n\n"}
{"id": "542413", "url": "https://cs.wikipedia.org/wiki?curid=542413", "title": "Brozánky (Řehlovice)", "text": "Brozánky (Řehlovice)\n\nBrozánky je malá vesnice, část obce Řehlovice v okrese Ústí nad Labem. Nachází se asi 1,5 km na jihozápad od Řehlovic. Prochází tudy železniční trať Ústí nad Labem – Bílina. V roce 2009 zde bylo evidováno 50 adres. V roce 2016 zde trvale žilo 132 obyvatel.\n\nBrozánky leží v katastrálním území Řehlovice o výměře 6,21 km.\n\nVes byla poprvé zmíněna roku 1156 v majetku teplického kláštera.\n\n\n"}
{"id": "542414", "url": "https://cs.wikipedia.org/wiki?curid=542414", "title": "Dubice (Řehlovice)", "text": "Dubice (Řehlovice)\n\nDubice je dvojvesnice, část obce Řehlovice v okrese Ústí nad Labem. Je tvořena dvěma propojenými vesnicemi, severozápadní část nese název Dubice a jihovýchodní část Dubičky (původně Nové Dubice), centra obou částí jsou od sebe vzdálena asi 0,7 km.\n\nV roce 2009 zde bylo evidováno 115 adres. V roce 2016 zde trvale žilo 272 obyvatel. \nDubice leží v katastrálním území Dubice nad Labem o rozloze 2,47 km².\n\nVes byla založena počátkem 13. století, roku 1344 je zmiňován Zdeněk „z Dupicz“, který ves kolem kostelíku svaté Barbory rozšířil. Roku 1436 císař Zikmund pronajal Dubice Janu Kaplířovi ze Sulevic. Roku 1579 postavil Jindřich Kauč z Kauče v Dubičkách na místě bývalé kaple rytíře z Kamýka luteránský kostel svaté Barbory. V následujících letech ji připojil ke svému panství Horní Trmice. Roku 1643 byl kostel pobořen a následně opraven, poté byl přestavován roku 1820, a je státem chráněnou kulturní památkou. Mše je v kostele každou třetí neděli měsíci.\n\nNad Dubicemi se tyčí na severu Dubický kopec (358 m n. m.) a na jihu Výsluní (364 m n. m.), na Výsluní je Doerellova vyhlídka a nedaleko Dubického kopce vyhlídka Mlynářův kámen. Mimo ně byla na návrší mezi Dubicemi a železniční zastávkou Radejčín v roce 2009 postavena rozhledna Radejčín. Z Dubiček teče k Labi krátký potok Dubina.\n\nDubice se nacházejí asi 5 km na východojihovýchod od Řehlovic, odkud do nich vedou silnice III/25828, 25832 a 25839 přes Habrovany a 1,5 km vzdálený Radejčín. V Dubicích se křižují silnice III/25839 (2 km na sever do Stebna), III/24727 (1 km na severovýchod do Moravan, zúžené pokračování do Dolních Zálezel), III/25834 na jihozápad k železniční stanici Radejčín, do Dubiček vede pouze silnice III/24726 z Dubic. Na východě se svažuje od Dubiček strmá stráń k Labi, které je od nich vzdáleno asi půl kilometru.\n\nŽelezniční stanice Dolní Zálezly na trati 090 podél labského břehu je vzdálena pěší cestou i po silnici kolem 3 kilometrů. Stejně vzdálená je po turistické značce zastávka Radejčín na trati 097. Dubice a Dubičky obsluhuje autobusová linka provozována ústeckým krajem, která jede z Ústí nad Labem přes Trmice, Stadice, Řehlovice, Habrovany a Radejčín.\n\nPřes Dubice a Dubičky vede zeleně značená pěší turistická trasa ze Stadic do Dolních Zálezel, kterou v Dubičkách křižuje žlutě značená trasa sledující hřeben podél levého labského břehu. Přes Dubice vedou cyklotrasy č. 3091 a 3092.\n\n"}
{"id": "542415", "url": "https://cs.wikipedia.org/wiki?curid=542415", "title": "Habří (Řehlovice)", "text": "Habří (Řehlovice)\n\nHabří je malá vesnice, část obce Řehlovice v okrese Ústí nad Labem. Nachází se asi 0,5 km na severozápad od Řehlovic. V roce 2009 zde bylo evidováno 38 adres. V roce 2011 zde trvale žilo 46 obyvatel.\n\nHabří leží v katastrálním území Řehlovice o výměře 6,21 km.\n\nNejstarší písemná zmínka pochází z roku 1334.\n\n\n"}
{"id": "542416", "url": "https://cs.wikipedia.org/wiki?curid=542416", "title": "Hliňany", "text": "Hliňany\n\nHliňany je část obce Řehlovice v okrese Ústí nad Labem. Nachází se na jihovýchodě Řehlovic. Prochází zde silnice I/63. V roce 2009 zde bylo evidováno 26 adres. V roce 2011 zde trvale žilo 35 obyvatel.\n\nHliňany leží v katastrálním území Řehlovice o výměře 6,21 km.\n\nNejstarší písemná zmínka pochází z roku 1397.\n\nHliňanský zámek vznikl v roce 1650 přestavbou starší tvrze zmiňované již roku 1397. Přestavbu provedli Nosticové, kteří zde zřídili centrum spojeného hliňanského a řehlovického panství. Ve dvacátém století zámek využíval léčebný ústav pro mládež a od roku 2008 v něm sídlí domov pro osoby se zdravotním postižením.\n\n"}
{"id": "542417", "url": "https://cs.wikipedia.org/wiki?curid=542417", "title": "Moravany (Řehlovice)", "text": "Moravany (Řehlovice)\n\nMoravany je malá vesnice, část obce Řehlovice v okrese Ústí nad Labem. Nachází se asi 5,5 km na východ od Řehlovic. V roce 2009 zde bylo evidováno 28 adres. V roce 2011 zde trvale žilo 51 obyvatel.\n\nMoravany leží v katastrálním území Moravany u Dubic o rozloze 1,54 km.\n\nNejstarší písemná zmínka pochází z roku 1408.\n\n\n"}
{"id": "542418", "url": "https://cs.wikipedia.org/wiki?curid=542418", "title": "Radejčín", "text": "Radejčín\n\nRadejčín je vesnice, část obce Řehlovice v okrese Ústí nad Labem. Nachází se asi 4,5 km na jihovýchod od Řehlovic. Prochází tudy železniční trať Lovosice – Teplice v Čechách. V roce 2009 zde bylo evidováno 50 adres. V roce 2011 zde trvale žilo 86 obyvatel.\n\nRadejčín je také název katastrálního území o rozloze 4,63 km.\n\nNejstarší písemná zmínka pochází z roku 1542.\n\n\n"}
{"id": "542419", "url": "https://cs.wikipedia.org/wiki?curid=542419", "title": "Chvalov (Stebno)", "text": "Chvalov (Stebno)\n\nChvalov () je malá vesnice, část obce Stebno v okrese Ústí nad Labem. Nachází v Českém středohoří, na návrší vysoko nad levým břehem Labe, asi 3,5 km jihovýchodně od Stebna a 6,5 km jižně od Ústí nad Labem.\nV roce 2009 zde bylo evidováno 31 adres. V roce 2011 zde trvale žilo 97 obyvatel.\n\nChvalov je také název katastrálního území o rozloze 3,2 km².\n\nJméno Chvalov je odvozeno od mužského jména \"Chval\" či \"Chvála\". Poprvé je obec zmiňována v roce 1228, kdy patřila klášteru sv. Jiří v Praze. Do roku 1874 měla obec špatný přístup k vodě. O zřízení vodovodu se postarali farář ze Stebna Václav Kuhnel a dopravce Anton Muler z Prahy rodák z Milbohova. Tento vodovod přivádí vodu z úpatí Vaňovského vrchu dodnes. Obec oběma zainteresovaným postavila roku 1889 na návsi pamětní desku, která byla obnovena v roce 1988. Od roku 1992 je Chvalov místní částí Stebna.\n\n\n"}
{"id": "542421", "url": "https://cs.wikipedia.org/wiki?curid=542421", "title": "Milbohov", "text": "Milbohov\n\nMilbohov ( ) je malá vesnice, část obce Stebno v okrese Ústí nad Labem. Nachází se v Českém středohoří na horním toku Újezdského poroka, asi 1 km severně od Stebna a 4,5 km jihozápadně od Ústí nad Labem. V roce 2009 zde bylo evidováno 25 adres. V roce 2011 zde trvale žilo 80 obyvatel.\n\nMilbohov leží v katastrálním území Stebno u Dubic o výměře 3,6 km².\n\nNejstarší písemná zmínka pochází z roku 1416. V samém centru vsi stávala zděná kaple svaté Barbory, až v sedmdesátých letech 20. století byla zbořena kvůli úpravě silnice.\n\n"}
{"id": "542422", "url": "https://cs.wikipedia.org/wiki?curid=542422", "title": "Podlešín (Stebno)", "text": "Podlešín (Stebno)\n\nPodlešín (něm. \"Padloschin\") je malá vesnice, část obce Stebno v okrese Ústí nad Labem. Nachází se asi 1,5 km na severovýchod od Stebna a 4 km jižně od centra Ústí nad Labem, na severním okraji náhorní roviny Českého středohoří, zvané \"Podlešínská pláň\". Od vesnice severovýchodním směrem do údolí řeky Labe prudce spadá Podlešínský potok s tzv. Vaňovským vodopádem. V roce 2009 zde bylo evidováno 28 adres. V roce 2011 zde trvale žilo 54 obyvatel.\n\nPodlešín leží v katastrálním území Podlešín u Stebna o rozloze 2,78 km.\n\nNejstarší písemná zmínka pochází z roku 1227.\n\n\n"}
{"id": "542423", "url": "https://cs.wikipedia.org/wiki?curid=542423", "title": "Suchá (Stebno)", "text": "Suchá (Stebno)\n\nSuchá (: , popř. ) je malá vesnice, část obce Stebno v okrese Ústí nad Labem. Nachází se v Českém středohoří, na horním toku Stadického potoka nad lesnatými \"Stadickými srázy\", asi 1,5 km západně od Stebna a 6 km jihozápadně od Ústí nad Labem. V roce 2009 zde bylo evidováno 22 adres. V roce 2011 zde trvale žilo 44 obyvatel.\n\nSuchá leží v katastrálním území Suchá u Stebna o rozloze 1,37 km.\n\nPrvní písemná zmínka o vesnici se vyskyruje v latinsky psané listině z roku 1397 jíž Petrman z Pecky prodává svůj majetek v Suche (\"in Suche\") Buškovi ze Sulevic. Název \"Suchá\", vyskytující se i u řady jiných sídel, snad odvozuje svůj původ od občasně vysychajícího potoka. Později ves patřila k tvrzi Hliňany. V roce 1610 Suchou spolu s Habrovany koupil Mikuláš Hochhauz z Hochhauzu a stala se součástí trmického panství. Během 20. století se správní začlenění Suché vícekrát měnilo, naposledy v roce 1992, kdy byla oddělena od obce Řehlovice jako část obce Stebno.\n\nDnešní podoba zástavby v Suché pochází většinou z přelomu 19. a 20.století; v roce 2011 se ves rozrostla o dva nově postavené domy. Ze Suché se naskýtá působivý výhled na Severočeskou hnědouhelnou pánev.\n\nDo vesnice zajíždí příměstská autobnusová linka č. 6 (Ústí nad Labem – Chvalov); dopravcem je Dopravní podnik města Ústí nad Labem, a. s. (stav 2011/2012).\n\nSuchá spadá do římskokatolické farnosti Stebno. Ta je dlouhodobě spravována excurrendo z farnosti Trmice (stav 2012).\n\n"}
{"id": "542424", "url": "https://cs.wikipedia.org/wiki?curid=542424", "title": "Liboňov", "text": "Liboňov\n\nLiboňov ( ) je vesnice, část obce Telnice v okrese Ústí nad Labem, na východě Ústeckého kraje. Nachází se asi 0,5 km na západ od Telnice. V roce 2009 zde bylo evidováno 70 adres. V roce 2011 zde trvale žilo 50 obyvatel. Liboňov je také název katastrálního území o rozloze 1,61 km.\n\nNejstarší písemná zmínka pochází z roku 1384. Obec byla založena jako lesní lánová ves.\n\nNa území Liboňova byla roku 1929 postavena hvězdárna. O její založení se zasloužil Spolek přátel hvězdárny při německé univerzitě v Praze. Hvězdárna byla vybavena 16cm refraktorem a mnoha meteorologickými přístroji. Fungovala do roku 1945, později sloužila jako soukromá chata. Dnes je na jejím místě uprostřed vzrostlého lesa jen hromada sutě s několika opracovanými kameny ze zdiva.\n\n"}
{"id": "542425", "url": "https://cs.wikipedia.org/wiki?curid=542425", "title": "Varvažov (Telnice)", "text": "Varvažov (Telnice)\n\nVarvažov ( ) je vesnice, část obce Telnice v okrese Ústí nad Labem. Nachází se asi 2 km na jihovýchod od Telnice. V roce 2009 zde bylo evidováno 135 adres. V roce 2011 zde trvale žilo 411 obyvatel.\n\nVarvažov leží v katastrálním území Varvažov u Telnice o rozloze 5,22 km.\n\nNejstarší písemná zmínka pochází z roku 1483..\n\nOkolí obce v období napoleonských válek roku 1813 proslulo jednou z největších bitev, zvanou Bitva u Chlumce. Na památku vítězství a obětí byly ve Varvažově vztyčeny dva památníky - pruský a rakouský s bustou generála Jeronýma z Colloredo-Mansfeldu.\n\nV letech 1912–55 zajížděla přes Dělouš a Varvažov do Telnice linka ústecké tramvaje. Zrušena byla kvůli pracím na zřízení povrchového dolu v její trase.\n\nŽil tu Josef Borjan (1844–1904), poslanec zemského sněmu, okresní starosta a starosta obce.\n\n\n"}
{"id": "542427", "url": "https://cs.wikipedia.org/wiki?curid=542427", "title": "Koštov", "text": "Koštov\n\nKoštov je vesnice, část města Trmice v okrese Ústí nad Labem. Nachází se asi 1,5 km na jih od Trmic. Prochází tudy železniční trať Ústí nad Labem – Bílina , dálnice D8 a silnice II/258. V roce 2009 zde bylo evidováno 148 adres. V roce 2001 zde trvale žilo 306 obyvatel.\n\nKoštov je také název katastrálního území o rozloze 2,88 km². V katastrálním území Koštov leží i Újezd.\n\nNejstarší písemná zmínka pochází z roku 1416. Součástí Ústí nad Labem byl v letech 1980–1993.\n\n"}
{"id": "542429", "url": "https://cs.wikipedia.org/wiki?curid=542429", "title": "Valtířov", "text": "Valtířov\n\nValtířov () je vesnice, část obce Velké Březno v okrese Ústí nad Labem. Nachází se asi 2 km na severozápad od Velkého Března. Prochází tudy železniční trať Ústí nad Labem – Děčín. V roce 2009 zde bylo evidováno 264 adres. V roce 2001 zde trvale žilo 486 obyvatel.\n\nValtířov leží v katastrálním území Valtířov nad Labem o rozloze 1,44 km².\n\nPrvní písemná zmínka pochází z roku 1352.\n\nPo druhé světové válce byla většina původních obyvatel deportována a vesnice byla dosídlována lidmi z různých částí Československa.\n\n\n\n"}
{"id": "542430", "url": "https://cs.wikipedia.org/wiki?curid=542430", "title": "Arnultovice (Velké Chvojno)", "text": "Arnultovice (Velké Chvojno)\n\nArnultovice je malá vesnice, část obce Velké Chvojno v okrese Ústí nad Labem. Nachází se asi 2 km na jih od Velkého Chvojna. V roce 2009 zde bylo evidováno 31 adres. V roce 2001 zde trvale žilo 56 obyvatel.\n\nArnultovice leží v katastrálním území Arnultovice u Lučního Chvojna o rozloze 3,66 km.\n\nNejstarší písemná zmínka pochází z roku 1352.\n\nPůvodní název obce \"Komonín\", po roce 1352 doložen latinský název \"Arnoldi villa\", který pak převládal. V obci se nachází kostel Všech svatých, původně gotický. V roce 1798 upraven barokně. U hřbitovní zdi (vedle kostela) smírčí kříž z 2. poloviny 16. století. Lidové stavby z 18.–19. století, jsou rekreačně využívány.\n\n\n"}
{"id": "542431", "url": "https://cs.wikipedia.org/wiki?curid=542431", "title": "Luční Chvojno", "text": "Luční Chvojno\n\nLuční Chvojno (německy \"Deutsche Kahn\", do roku 1948 \"Německé Chvojno\") je malá vesnice, část obce Velké Chvojno v okrese Ústí nad Labem. Nachází se asi 1,5 km na jihovýchod od Velkého Chvojna. V roce 2009 zde bylo evidováno 34 adres. V roce 2001 zde trvale žilo 107 obyvatel.\n\nLuční Chvojno je také název katastrálního území o rozloze 3,05 km.\n\nNejstarší písemná zmínka pochází z roku 1384.\n\n"}
{"id": "542432", "url": "https://cs.wikipedia.org/wiki?curid=542432", "title": "Malé Chvojno", "text": "Malé Chvojno\n\nMalé Chvojno je malá vesnice, část obce Velké Chvojno v okrese Ústí nad Labem. Nachází se asi 1 km na severozápad od Velkého Chvojna. Prochází tudy železniční trať Děčín - Oldřichov u Duchcova. V roce 2009 zde bylo evidováno 41 adres. V roce 2001 zde trvale žilo 110 obyvatel.\n\nMalé Chvojno je také název katastrálního území o rozloze 1,62 km.\n\nNejstarší písemná zmínka pochází z roku 1546.\n\n"}
{"id": "542433", "url": "https://cs.wikipedia.org/wiki?curid=542433", "title": "Mnichov (Velké Chvojno)", "text": "Mnichov (Velké Chvojno)\n\nMnichov (: ) je malá vesnice, část obce Velké Chvojno v okrese Ústí nad Labem. Nachází se asi 3 km na východ od Velkého Chvojna. V roce 2009 zde bylo evidováno 16 adres. V roce 2001 zde trvale žilo 28 obyvatel.\n\nMnichov leží v katastrálním území Mnichov u Lučního Chvojna o rozloze 1,97 km.\n\nNejstarší písemná zmínka pochází z roku 1544.\n\n"}
{"id": "542434", "url": "https://cs.wikipedia.org/wiki?curid=542434", "title": "John Tate", "text": "John Tate\n\nJohn Tate (13. března 1925, Minneapolis, Minnesota - 16. října 2019) byl americký matematik pracující v oboru algebraické teorie čísel a algebraické geometrie. Získal Wolfovu cenu za roky 2002/2003 a v roce 2010 získal Abelovu cenu.\n\nNejprve vystudoval Harvardovu univerzitu, doktorát získal na Princetonské univerzitě v roce 1950 pod vedením Emila Artina. V letech 1954 až 1990 učil na Harvardově univerzitě, poté v letech 1990–2009 na Texaské univerzitě, později odešel do důchodu.\n\n"}
{"id": "542440", "url": "https://cs.wikipedia.org/wiki?curid=542440", "title": "John Muir", "text": "John Muir\n\nJohn Muir (21. dubna 1838 Dunbar, Východní Lothian – 24. prosince 1914 Los Angeles) byl ve Skotsku narozený americký přírodovědec, spisovatel a zastánce ochrany divočiny ve Spojených státech. Jeho knihy, eseje a sbírky dopisů, ve kterých popisoval své zážitky z přírody, především z pohoří Sierra Nevada v Kalifornii, získaly ohromnou popularitu mezi americkými čtenáři všech generací. Jeho aktivismus pomohl zachránit Yosemitské údolí, národní park Sequoia a další oblasti divočiny.\n\nPomáhal založit Sierra Club, který patří mezi uznávané organizace věnující se ochraně krajiny ve Spojených státech. Na jeho počest je po něm pojmenována 211 mil dlouhá turistická trasa John Muir Trail a mimo ni nese jeho jméno i řada významných přírodních lokalit a vzdělávacích institucí: Muir Woods National Monument, Muirova pláž, Muirův ledovec či Muirova Universita v San Diegu. Během svého života bojoval za záchranu lesů na západním pobřeží USA. Sepisoval petice pro americký Kongres za přijetí zákona o národních parcích, který byl schválen v roce 1899, a za založení Yosemitského a Sequiského národního parku.\n\n"}
{"id": "542442", "url": "https://cs.wikipedia.org/wiki?curid=542442", "title": "Mariposa County", "text": "Mariposa County\n\nMariposa County je okres v americkém státě Kalifornie, nacházející se při západním úpatí pohoří Sierra Nevada. Okres leží severně od Fresna, východně od města Merced a jihovýchodně od Stocktonu. Rozkládá se na celkové ploše 3789 km a v roce 2000 v něm žilo 17 130 obyvatel. Hlavním městem okresu je Mariposa.\n\nVe východní části okresu se nachází centrální část Yosemitského národního parku. Jedná se o tradiční republikánský okres, a to jak v prezidentských volbách, tak ve volbách do kongresu. Posledním demokratickým kandidátem, který v okresu zvítězil byl prezident Lyndon B. Johnson v roce 1964.\n\n"}
{"id": "542444", "url": "https://cs.wikipedia.org/wiki?curid=542444", "title": "Mobilita", "text": "Mobilita\n\nMobilita (z lat. \"mōbilitas\", pohyblivost, také přemístnitelnost) je schopnost osoby nebo věci býti bez větších zábran uveden do pohybu. Takový subjekt se pak označuje jako mobilní. Pojem může případně označovat stav, při kterém je subjekt v pohybu.\n\nRozlišujeme pojmy:\n"}
{"id": "542446", "url": "https://cs.wikipedia.org/wiki?curid=542446", "title": "Klokoč zpeřený", "text": "Klokoč zpeřený\n\nKlokoč zpeřený (\"Staphylea pinnata\") je dřevina z čeledi klokočovitých. Je původní v Evropě a Asii, v ČR je původní v teplých oblastech. Pěstuje se jako dekorativní keř nebo strom s ozdobnými květy nebo pro semena používaná k dekoraci a výrobě růženců.\n\nKlokoč zpeřený dorůstá výšky 3 až 5 m. Kvete v květnu a červnu, květy jsou drobné, zvonkovité, narůžovělé, v malých, převislých hroznech. Listy jsou lichozpeřené, s vejčitými lístky, opadavé. Plod je nafouklá blanitá tobolka s tvrdými hnědými semeny.\n\nPři pěstování preferuje slunečné polohy, propustné půdy; snáší ale i sucho a polostín. Množí se semeny, někdy hřížením. V 21. století narůstá jeho obliba, je vysazován i v městské zástavbě a pražských parcích. \n\n"}
{"id": "542447", "url": "https://cs.wikipedia.org/wiki?curid=542447", "title": "Kontryhel obecný", "text": "Kontryhel obecný\n\nKontryhel obecný (\"Alchemilla vulgaris\") je léčivá rostlina z čeledi růžovitých. Náleží do skupiny několik desítek velmi podobných a systematicky často problematických druhů, z nichž nejběžnější je kontryhel žlutozelený (\"A. xanthochlora\"), kontryhel holý (\"A. glabra\") a kontryhel pastvinný (\"A. monticola\").\n\n\nJe to vytrvalá bylina s dlouhým oddenkem, pokrytým zbytky odumřelých listů, z něhož vybíhá bohatá přízemní růžice dlouze řapíkatých, poměrně tuhých, v obrysu ledvinitých 9-11laločných listů, které jsou svrchu lysé, na spodní straně a řapících ochlupené, v mládí charakteristicky řasnatě složené podél hlavních žilek. Lodyha je 10 až 30 cm vysoká, vystoupavá až přímá a v horní části větvená. Drobné žlutozelené kvítky tvoří koncová vrcholičnatá květenství podobná klubku. Květy jsou pravidelné, oboupohlavné, se čtyřmi kališními i korunními lístky. Tyčinky jsou také čtyři, jeden pestík dozrává po oplození v nažku, uzavřenou v češuli. Kvete vytrvale od května do září.\n\nJe velmi hojně rozšířen od nížin do hor na loukách, pastvinách, travnatých návsích, prameništích, ve světlých vlhčích lesích, u cest a potoků. Vyskytuje se téměř v celé Evropě, v mírné a severní Asii a ve východní části Severní Ameriky. Na jih zasahuje až na Kavkaz a do Himálaje, na severu do Grónska.\n\nÚčinnou drogou je nať nebo listy (Herba resp. Folium alchemillae), obsahující 6–8 % hydrolyzovatelných tříslovin, hořčiny, silice, stopy kyseliny salicylové, vitamín C a další. Kvetoucí nať nebo listy se sbírají od května do září a suší se běžným způsobem ve stínu, co nejrychleji a ve slabých vrstvách, poněvadž droga je velice choulostivá, snadno se zapaří a suchá je naopak velmi drobivá. Suchá má původní zbarvení, je bez pachu a má svíravou nahořklou chuť. Drogu znehodnocují především jinak zbarvené části a cizí organické příměsi.\n\nDříve byl kontryhel považován za důležitou, v lidovém léčitelství často používanou rostlinu především proti průjmům, střevním katarům, při silné menstruaci, špatném trávení, nadýmání, katarech dýchacích cest, plicní tuberkulóze, žaludečních vředech, cukrovce, vodnatelnosti, jaterních a ledvinových chorobách, zánětech močového měchýře, krvácení a k posílení dělohy před porodem. Zevně se používal k omývání špatně se hojících ran, ekzémů, bércových vředů, ke kloktání při zánětech dutiny ústní a k výplachům při krvácení z nosu a výtocích. Význam mu přikládali také středověcí alchymisté, kteří při hledání zlata a \"kamene mudrců\" používali tzv. nebeskou rosu – kapky vody, nápadně se třpytící na listech kontryhele. Svědčí o tom i rodový název \"Alchemilla\".\n\nDodnes se v lidovém léčitelství používá jako svíravý prostředek při průjmech, při silné menstruaci a preventivně k potlačení klimakterických příznaků. Má i mírný protikřečový a močopudný účinek. Je také součástí metabolických čajových směsí používaných při redukční dietě. Vnitřně se používá zápar ze dvou čajových lžiček řezané drogy na šálek, který se po 10 minutách zcedí. Pije se neslazený dvakrát denně. Při silné a bolestivé menstruaci se doporučují dva šálky záparu denně v druhé polovině cyklu. K zevnímu použití slouží buď zápar nebo odvar z dvojnásobného množství drogy.\n\nVedlejší účinky: Ani při dlouhodobějším užívání nebyly zjištěny žádné vedlejší účinky.\n\n"}
{"id": "542448", "url": "https://cs.wikipedia.org/wiki?curid=542448", "title": "Kopretina bílá", "text": "Kopretina bílá\n\nKopretina bílá (\"Leucanthemum vulgare\") je vytrvalá, výrazně kvetoucí, 20 až 80 cm vysoká bylina z čeledi hvězdnicovitých (\"Asteraceae\"). Vědecké jméno je z řeckého leukos (bílý) a anthemon (květ). Název kopretina patří mezi novotvary vytvořené v 19. století Janem Svatoplukem Preslem. Je známá též jako svatojánské kvítko, janské kvítí, husička, čáp nebo slunéčko. Je známá také díky dětské hře „má mě rád, nemá mě rád“.\n\n\nJedná se o vytrvalou bylinu, jejíž oddenek je válcovitý, poměrně krátký, silný a šikmo položený. Přímá, rýhovaná, slabě chlupatá až lysá lodyha je jednoduchá nebo větvená a nese vždy jediný úbor. Přízemní listy mohou být obvejčité nebo kopisťovité, vždy však zúžené v řapík. Listy na lodyze jsou řídké, střídavé a přisedlé, na okrajích pilovité. Úbor je velký, na spodní straně s polokruhovitým zeleným zákrovem složeným z listenů, které jsou černo-hnědě lemované. Okrajové jazykovité lístky bílé barvy jsou samčí, zpravidla o 1 až 2 cm delší než zákrov. Kvítky terčové jsou žluté a oboupohlavní. Srůstem dvou plodolistů vznikne semeník obsahující jedno vajíčko. Plody jsou nažky. Někdy mohou mít okrajové nažky i šikmý lem. K opylení dochází pomocí hmyzu, možné je však i samoopylení.\n\nKopretina patří mezi typický luční druh byliny kvetoucí od června do října. Najdeme ji na lukách, svazích, pastvinách, okrajích cest, ve světlých lesích, od nížin až do 2000 metrů nad mořem. Roste v téměř celé Evropě, nevyskytuje se jen v nejsevernějších částech Skandinávského poloostrova a v Asii na východ od Uralu. Zavlečena byla na Azorské ostrovy, do Severní Ameriky i Jižní Ameriky (od jihu Brazílie až do Patagonie), Austrálie a na Nový Zéland. Dnes je ale z hospodářsky využívaných ploch vytlačována. Bylo vypěstováno i několik velkokvětých druhů určených především do zahrad jako okrasné květiny. Ty mohou mít úbor velký až 16 cm.\n\nKopretina bílá byla dříve používána k věštění a při rituálech. Sloužila také k výrobě sirupů, esencí a pastilek.\n\n\n\n \n"}
{"id": "542449", "url": "https://cs.wikipedia.org/wiki?curid=542449", "title": "Kostival lékařský", "text": "Kostival lékařský\n\nKostival lékařský (\"Symphytum officinale\") je léčivá rostlina z čeledi brutnákovitých. Lidově se této rostlině říká také medunice, černý kořen, volský jazyk, lupen sladký nebo kobylí mléko.\n\nKostival lékařský je 60-100 cm vysoká vytrvalá bylina. Lodyha je přímá, ve vrchních partiích je větvená. Listy jsou umístěny střídavě, mají vejčitě kopinatý až kopinatý tvar, jsou chlupaté. Z rubové strany listů je velmi výrazná žilnatina. Květy jsou v dvojvijanech, mají pětičetnou souměrnost. Okvětní lístky mají barvu v odstínech načervenalé, fialové, modrofialové a červenofialové (vzácně i růžové a bílé). Kvete od května do července. Plodem kostivalu lékařského jsou lesklé tvrdky. Jedna rostlina obsahuje až 800 semen.\n\nKostival lékařský je vázán na vlhčí stanoviště jako jsou břehy řek a potoků, vlhké louky, vlhká pole nebo lužní lesy. Roste především na hlinitých až jílovitých půdách, bohatých na živiny, slabě zásaditých až slabě kyselých.\nV Česku roste od nížin až do vyšších horských poloh. Kostival lékařský roste především v Evropě (kromě severní a jižní části), východní hranice výskytu je v oblasti Střední Asie. Druhotně byl zavlečen do Severní Ameriky.\n\nKostival lékařský je zmiňován již od 12. století jako léčivá rostlina. Obsahuje hlavně třísloviny, slizové látky, silice či alkaloidy. Sbírá se především kořen, někdy i list a měl by se užívat zevně, protože obsahuje alkaloidy, které mohou být karcinogenní a při delším vnitřním užívání mohou poškozovat organismus. Používá se především jako mast nebo na obklady – na zlomeniny, při zánětu žil, při pohmožděninách.\n\n\n \n"}
{"id": "542450", "url": "https://cs.wikipedia.org/wiki?curid=542450", "title": "Lipnice luční", "text": "Lipnice luční\n\nLipnice luční (\"Poa pratensis\") je jednoděložná rostlina náležící do čeledi lipnicovité \"(Poaceae)\". Patří k nejvytrvalejším trávám s pomalým vývojem. Je velmi přizpůsobivá a odolná.\n\nLipnice luční je středně vysoká, výběžkatá bylina. Stéblo dorůstá výšky 20–120 cm. Listová pochva je oblá nebo mírně zmáčklá ze stran, jazýčky jsou krátké, uťaté. Ouška chybějí. Obilky jsou malé a ochmýřené. Čepele listů jsou jasně zelené a mírně lesklé. Středem čepele se táhnou dvě světlejší rýžky. Květy v mnohokvětých kláscích jsou na spodní části plev porostlé dlouhými vlákny, které někdy vypadají jako vlákna pavučiny. Ve spleti těchto vláken často zůstávají viset vypadávající obilky. Květenství je jehlancovitá lata, někdy dost dlouhá, jejíž boční ramena jsou drsná. Má mohutný kořenový systém, který se rozprostírá převážně v povrchové vrstvě půdy (do 10 cm). Lipnice luční se plně vyvíjí až třetím nebo čtvrtým rokem. Brzy na jaře obrůstá a začíná kvést. Kvete od května do začátku srpna.\n\nJe rozšířena v mírném pásu celého světa. Je součástí flóry celé Evropy (na sever až po Špicberky). Roste v Severní Americe, severní Asii i v Austrálii. Má určitou expanzivní schopnost, a proto rychle obsazuje v porostu uprázdněná místa. V přírodě roste na sušších, výživných půdách, ale i na okraji lesa, v křovinách, po okrajích cest, od nížin až po polohy na 2000 m. O široké ekologické přizpůsobivosti svědčí i to, že je to jedna z jediných tří kvetoucích (vyšších) rostlin nalezených v Antarktidě (zavlečena člověkem).\n\nV lučním hospodářství má své místo jako stálá komponenta trvalých luk a pastvin, protože poskytuje, zvláště v první polovině vegetační doby, dobrou a vyrovnanou píci. Velice často bývá užívána do směsi pro okrasné trávníky, hřiště a letištní plochy.\n\n\n"}
{"id": "542451", "url": "https://cs.wikipedia.org/wiki?curid=542451", "title": "Lýkovec vonný", "text": "Lýkovec vonný\n\nLýkovec vonný (\"Daphne cneorum\") je nízký, vždyzelený keř vysoký od 10 do 30 cm s mělce sahajícími kořeny. Je jedním ze dvou druhů rodu lýkovec, které v české přírodě rostou. Přestože je původní druh, jeho početní stavy se rychle snižují a je považován za kriticky ohrožený druh.\n\nRozšířen je hlavně v západní, střední, jižní a východní Evropě, neroste v její severní části. Na jihu je výskyt ohraničen horami Španělska, Itálie a Balkánu, v Anatólií v Turecku a na východě Běloruskem a Ukrajinou.\n\nV České republice se vyskytuje vzácně, obvykle jen v termofytiku a teplejších částech mezofytika, převážně v kolinním a řidčeji planárním stupni. Nejníže roste v okolí Dolních Beřkovic ve výšce 170 m n. m., nejvýše u Suchdolu nad Lužnicí v 460 m. V Čechách se vyskytuje se hlavně v oblastí středního Povltaví a dolního Pojizeří, na Moravě v Moravském krase, na Drahanské a Brněnské vrchovině a ve znojemské pahorkatině.\n\nDřevina obvykle vyrůstá ve suchých a světlých místech v doubravách, starých borech, na slunečných místech podél hustějších lesů a v teplomilných, lesostepních trávnících v blízkosti lesů. Půda tam bývá písčitá nebo skeletová, vysýchavá, dobře provzdušněná, zásaditá či slabě kyselá. Na příznivých stanovištích tvoří, díky schopnosti zakořeňování větví, rozlehlé porosty.\n\nKvěty vykvétají od dubna do června, přičemž někdy kvetení zopakují v menší míře i na podzim. Ploidie druhu je 2n = 18.\n\nVětve má dlouhé a tenké, pevné a pružné, na průřezu oblé, rozvětvené, poléhavé a na koncích vystoupavé. Jsou schopné zakořenit, kůru mají šedavě hnědou, v mládí jsou hustě pýřité a ve stáří olysalé. Na konci každého výhonu je vždy jeden vrcholový pupen kulovitého tvaru krytý střechovitě se překrývajícími šupinami. Neopadavé listy vyrůstají nahloučené na koncích větví, jsou přisedlé, 10 až 14 mm dlouhé a 3 až 5 mm široké. Jejich kožovité čepele jsou kopinaté až úzce obvejčité, na vrcholu okrouhlé nebo krátce špičaté, sytě zelené a oboustranně lysé.\n\nKvěty jsou poměrně drobné, růžové nebo vzácně bílé a bývají sestavené do vrcholových květenství, čtyř až desetikvětých svazečků. Rozvíjejí se až v době plně rozvitých listů a pronikavě voní. Stopky květů jsou krátké, listeny jsou podobné listům, trubkovitá češule bývá asi 1 cm dlouhá. Eliptické až vejčité kališní lístky jsou čtyři, nejčastěji jsou červeno růžové až fialovo růžové, dlouhé až 5 mm a široké 3 mm, korunní lístky chybí. V květu je osm tyčinek ve dvou kruzích, ve vnějším kruhu jsou s delšími nitky a všechny mají žluté prašníky; chlupatý, jednopouzdrý semeník je přisedlý a nese paličkovitou bliznu.\n\nPlod je zasychavá peckovice vejčitého tvaru a červenohnědé barvy, 6 až 8 mm dlouhá a 3 až 4 mm široká, která je až do zralosti uzavřená v trvalé češuli a po dozrání brzy opadává. Plod má průsvitnou slupku, kterou je patrno jediné vejčité, mírně zašpičatělé semeno černohnědé barvy o velikosti okolo 4 mm. V české přírodě produkují rostliny jen málo semen schopných klíčit.\n\nRostlinu lze mimo semeny množit i vegetativně. Letorosty vhodné pro řízkování vyrůstají po odkvětu a vhodné velikosti a vyzrálosti dosahují až v době dozrávání plodů. Na zastíněných stanovištích je vhodný termín odběru posunut. S úspěchem lze k rozmnožování použít i hřížení, případně roubování.\n\nJe velmi dekorativní a vysazuje se do zahrad i květinových skalek. Objevuje se i v kultuře, pěstují se i kultivary s panašovanými listy a bílými květy. Rostlina je mírně jedovatá, obsahuje diterpenoidní alkoholy, které vykazují karcinogenní aktivitu. Dříve se z rozdrcených větví vyráběl jed pro ryby, kterým způsoboval vnitřní krvácení.\n\nLýkovec vonný je rostlinným druhem, který v posledních desetiletích silně ustupuje. Největším neštěstím je pro něj mizení vhodných stanovišť, kompletní likvidace porostu při obnově lesů po holosečích, při těžbě písku a nezodpovědné vyrývání a přesazování do zahrad. \"Červeným seznamem cévnatých rostlin České republiky\" i \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" je hodnocen jako druh kritický ohrožený (C1t a §1).\n\n"}
{"id": "542452", "url": "https://cs.wikipedia.org/wiki?curid=542452", "title": "Mahónie cesmínolistá", "text": "Mahónie cesmínolistá\n\nMahónie cesmínolistá (\"Mahonia aquifolium\") je vždyzelený keř z čeledi\ndřišťálovitých (\"Berberidaceae\"). Pochází ze Severní Ameriky a v České republice je hojně pěstován jako okrasná dřevina.\n\nMahónie cesmínolistá je stálezelený keř, dorůstající výšky 1 – 2 m. Listy jsou lichozpeřené, tuhé, až 20 cm dlouhé. Okraj listů je vykrajovaný až ostnitě pichlavý. Barva listů je tmavozelená, na podzim se mění v červenou až hnědou. \n\nKvěty jsou drobné, téměř přisedlé, rostoucí ve vzpřímeném 5-8 cm dlouhém hroznovitém květenství. Korunní lístky jsou zlatožluté, vejčitě eliptické, 3 mm dlouhé. Kališní lístky jsou citrónově žluté, 4 mm dlouhé. U pestíku chybí čnělka, blizna je přisedlá.\n\nPlodem jsou kulovité až eliptické tmavomodré ojíněné bobule široké asi 8 mm a zrající od srpna. Plodenství připomíná hrozen vinné révy.\n\nLetorosty jsou šedožluté, oblé, dřevo je žlutě zbarvené díky obsahu jedovatých isochinolinových alkaloidů.\n\nTento druh je na rozdíl od ostatních mahónií velmi odolný, poměrně nenáročný. Vyhovují mu polostinná až stinná místa, půda mírně suchá až vlhká. Je odolný proti mrazům, při mimořádně silném mrazu opadá listí. Rostlina je vysazována  jako okrasný druh v zahradách a parcích. Vyskytuje se ovšem také v lesích a hájích, kde zplaňuje díky semenům zaneseným ptáky. \n\nPochází ze západní části Severní Ameriky. V České republice se pěstuje od roku 1844.\n\nVětve se využívají na ozdobu do vazeb a věnců. Díky svému hustému vzrůstu bývá mahónie často využívána jako živý plot. Plody jsou cennou potravou pro ptactvo, dříve se využívaly např. k dobarvování vín. Dřevo se používalo k barvení vlny díky své zlatožluté barvě. V Severní Americe je rostlina využívána v léčitelství jako antibakteriální prostředek.\n\nV homeopatii se mahónie využívá proti nemocem jater a žlučníku, také proti suchým kožním vyrážkám. Předávkování vyvolává zvracení, průjem, křeče a ochromení dýchacího svalstva.\n\nZ dobře zralých plodů (ani nemusí být přemrzlé) je možné připravit chutnou marmeládu, avšak semena je třeba (pro jejich mírnou toxicitu) již po krátkém varu pasírováním odstranit.\n\nRostlina obsahuje alkaloidy berberin a oxyacanthin. Tyto sloučeniny jsou přítomny v celé rostlině, především v listech a stonku. Podle některých zdrojů může být rostlina jedovatá pro dobytek. Podle dalších zdrojů ovšem není jedovatá pro domácí zvířata.\n\nToxikologické informační středisko u plodů mahónie cesmínolisté uvádí „\"téměř nejedovaté plody – nebezpečná může být dávka nad 20 plodů (bobulí, semen) po větším požitém množství se podává aktivní uhlí. Nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže\"“\n\nDalší zdroje podávají jiné údaje o toxicitě plodů. Utah Poison Control Center uvádí, že plody nejsou jedovaté. Další zdroje uvádí, že jsou jedovaté pro těhotné ženy.\n\nJeště další zdroje uvádí, že jsou plody jedovaté nezralé, s tím, že bobule jsou rovněž velmi kyselé. Zcela zralé plody jsou jedlé po přemrznutí nebo mrazech, což zvyšuje obsah fruktózy a snižuje jejich pektinu v plodech. Bývají použity i jako víno, do koláčů a limonád. Plody podle zdroje mají silnou, charakteristickou chuť, ale nejsou vhodné k požití před podzimními mrazy. Nejsou ovšem známy žádné případy otravy u člověka, ačkoliv se předpokládá, že je to proto, že nezralé a nepřemrzlé plody jsou nechutné. Bobule obsahují vitamín C a často se používají k léčbě kurdějí.\n\n\n"}
{"id": "542453", "url": "https://cs.wikipedia.org/wiki?curid=542453", "title": "Mochna jarní", "text": "Mochna jarní\n\nMochna jarní (\"Potentilla verna\", syn. \"P. tabernaemontani\") je víceletá, nízká bylina rostoucí v polštářovitých menších trsech.\n\nLodyhy jsou vystoupavé nebo přímé, tenké, chlupaté, s 1 až 2, 3 až 5četnými listy. Přízemní listy dlanitě 5 až 7četné, lístky na líci lysé až přitiskle krátce chlupaté, na rubu hlavně na okrajích a žilnatině chlupaté, bez hvězdovitých chlupů. Stonek chlupatý, poléhavý až vystoupavý, často červeně naběhlý. Květenství 1 až 8 květé, volné. Květy v latě, květní plátky vykrojené, nepřekrývající se, 5četné, žluté. Kvete v březnu až dubnu. Druh je velmi variabilní a rozpadá se do řady poddruhů. Intenzita ochlupení je tím menší, čím západněji, či severněji rostlina roste a stejně tak na vlhčích a stinných stanovištích je odění řidší.\n\nVelmi podobná je mochna písečná (\"P. arenaria\"), která je na rubu lístků hustě, šedozeleně, hvězdovitě plstnatá.\n\n\n"}
{"id": "542457", "url": "https://cs.wikipedia.org/wiki?curid=542457", "title": "Pavel Horák (sbormistr)", "text": "Pavel Horák (sbormistr)\n\nPavel Horák (* 23. dubna 1967, Pardubice) je sbormistr Českého chlapeckého sboru Boni pueri, zároveň je zřizovatelem a prvním ředitelem soukromé školy BONI PUERI - ZUŠ.\n\nVystudoval obor hudební výchova a v roce 1999 ukončil doktorandské studium oboru sbormistrovství u prof. Jiřího Koláře na pražské Univerzitě Karlově, kde rovněž získal doktorát filozofie. Deset let působil na katedře hudební výchovy Univerzity Hradec Králové a přednášel obor sbormistrovství pro zahraniční studenty na pedagogické fakultě Univerzity Karlovy. Je členem Rotary Clubu Hradec Králové a držitelem ocenění The Paul Harris Award, v roce 2009 obdržel ocenění Stříbrnou medaili 1. stupně Ministerstva školství, mládeže a tělovýchovy za dlouholetou pedagogickou a uměleckou činnost a významný přínos v oblasti hudebního vzdělávání a v témže roce byl nominován na Cenu Ministerstva kultury.\n\nS koncertními skupinami Boni pueri absolvoval četná turné – Evropa, USA, Japonsko, Čína, Jižní Korea, Hong Kong) a účastnil se významných festivalů (Pražské jaro 1994, 1995, 1998, 2004, 2005, 2008, Europalia - Brusel 1998, AmericaFest - Minneapolis 1998, Jeonju Sori Festival- Korea 2002, Shanghai International Arts Festival - Čína 2010). Pětkrát absolvoval jako sbormistr prestižní měsíční turné po Japonsku. Je spoluorganizátorem Světového setkání chlapeckých a mužských sborů 2004 a 2008 v Hradci Králové. Jeho žáci účinkovali jako sólisté v operních představeních (W. A. Mozart: Kouzelná flétna - Teatro dell'Opera di Roma 2004) či v Bernsteinových Žalmech. Účastní se setkání sbormistrů v různých zemích.\n\n\n"}
{"id": "542458", "url": "https://cs.wikipedia.org/wiki?curid=542458", "title": "Madera County", "text": "Madera County\n\nMadera County je okres amerického státu Kalifornie, nacházející se v oblasti Centrálního kalifornského údolí, pohoří Sierra Nevada, severně od okresu Fresno. Rozkládá se na celkové ploše 5576 km a k roku 2008 zde žilo celkem 152 465 obyvatel. Hlavním městem okresu je Madera.\n\nV severovýchodní části okresu se nachází nejjižnější část Yosemitského národního parku. Okres je tradičně republikánský, a to jak v prezidentských volbách, tak ve volbách do Kongresu. Posledním demokratem, který v tomto okresu vyhrál byl prezidentský kandidát Jimmy Carter v roce 1976.\n\n"}
{"id": "542459", "url": "https://cs.wikipedia.org/wiki?curid=542459", "title": "Johann Most", "text": "Johann Most\n\nJohann Most (5. února 1846, Augsburg – 17. března 1906) byl německo-americký anarchista a řečník, který na konci 19. století začal obhajovat používání násilí k dosažení revoluční politické a sociální změny. Je známý pro propagaci strategie „propagandy činem,“ která podporuje přímou akci proti jednotlivcům či institucím (včetně použití násilí) k urychlení revoluční změny a inspirování ostatních pro další akce.\n\nPodle životopisce Frederica Trautmanna se Johann Most narodil jako nemanželské dítě guvernérovi a úřednici. Mostova matka zemřela na choleru ještě když byl velmi mladý. Most byl v dětství fyzicky týrán svou nevlastní matkou a učitelem ve škole kvůli své averzi k náboženství. Ke konci svého života byl Most \"militantním ateistou s horlivostí náboženského fanatika\", který \"znal Písma lépe než většina duchovních\".\n\nVe svých dvanácti letech Most zorganizoval stávku studentů proti zvláště nenáviděnému učiteli což vyústilo k jeho vyloučení ze školy. To ukončilo Mostovo krátké období formálního vzdělávání a přinutilo ho k hledání práce. Most začal jako učeň u knihovazače, pro kterého musel vázat knihy od úsvitu do západu; tohle období Most později přirovnal k otroctví. V 17 letech se stal nádeníkem u knihkupce a jezdil s jeho obchodem od města k městu přičemž pracoval v 50 městech 6 zemí od roku 1863 do roku 1868. Ve Vídni byl ze zaměstnání vyhozen a umístěn na černou listinu za uspořádání stávky, stal se nezaměstnatelný a tak se naučil vyrábět dřevěné krabice na klobouky, doutníky a zápalky, které prodával na ulici dokud mu to nezakázala policie kvůli chybějící licenci.\n\nKe konci šedesátých let se Johann naklonil myšlenkám mezinárodního socialismu, politického hnutí vznikajícího v Německu a Rakousku. Johann viděl v doktrínách Karla Marxe a Ferdinanda Lassalleho návrh nového rovnostářského společenství a stal se vřelým zastáncem Sociální Demokracie.\n\nNejvíce se angažoval jako redaktor socialistických novin v Saské Kamenici a ve Vídni, které byly potlačeny úřady, a tisku Berliner Freie Presse (Berlin Free Press). Johann byl zaníceným obhájcem revolučního socialismu sdílejícím názory Wilhelma Liebknechta v řeči z roku 1869, že \"socialismus nemůže být realizován v současném stavu. Socialismus musí převrátit současný stav\".\n\nV roce 1873 Most napsal souhrn Marxova Das Kapital. Na Liebknechtovu žádost provedli Marx a Friedrich Engels několik oprav Mostova textu pro druhé vydání publikované v roce 1876, a to navzdory tomu, že dvojice nevěřila, že by pamflet představoval uspokojivé shrnutí Marxovy práce. V roce 1874 byl Most zvolen za Sociálně Demokratického zástupce v německém Reichstagu, ve kterém sloužil až do roku 1878. Johann Most byl opakovaně zatýkán za své útoky na patriotismus a konvenční náboženství a etiku a pro své evangelium terorismu které kázal v próze a v mnoha písních jako například v jeho Proletarier-Liederbuch (Proletarian Songbook). Některé jeho zkušenosti z vězení byly vylíčeny v díle Die Bastille am Plötzensee: Blätter aus meinem Gefängniss-Tagebuch (Stránky z mého vězeňského deníku) z roku 1876.\n\nPo obhajování násilných činů včetně bombových atentátů jako prostředek, který by přinesl revoluční změnu, byl Johann vládu přinucen odejít do exilu. Odešel do Francie, ale byl nucen odejít na konci roku 1878, poté se usadil v Londýně. Tam založil své vlastní noviny Freiheit (Freedom) poprvé vydané 4. ledna 1879. Z vlastní zkušenosti se přesvědčil o zbytečnosti parlamentní činnosti a začal přijímat doktrínu anarchismu, což vedlo k vyloučení z německé strany sociální demokracie v roce 1880.\n\nV červnu 1881 Most vyjádřil na stránkách Freiheitu své nadšení z vraždy ruského cara Alexandra II. a naváděl k následování takovýchto činů a za to byl uvězněn britskými úřady na rok a půl.\n\nPovzbuzený zprávami o pracovních bojích a průmyslových sporech ve Spojených státech se Most po propuštění z vězení roku 1882 rozhodl emigrovat do USA. Ihned se tam začal mísit mezi další německé emigranty. Mezi jeho společníky patřil August Spies, jeden z anarchistů oběšený za bombový atentát na Haymarketském náměstí, v jehož stole našla policie dopis od Mosta z roku 1884 slibující zásilku \"léku\", což byl krycí název pro dynamit.\n\nMost pokračoval v publikaci Freiheitu v New Yorku. Uvězněný byl opět v roce 1886, znovu v roce 1887 a 1902, naposledy na dva měsíce po atentátu na prezidenta McKinleyho a to za publikaci úvodníku ve kterém tvrdil, že není zločin zabít vládce.\n\n\"Podíváte-li se na Ameriku, uvidíte loď poháněnou hloupostí, korupcí a předsudky,\" řekl Most.\n\nMost zpočátku obhajoval tradiční kolektivistický anarchismus, ale později přijal anarchokomunismus. Podle liberála Jeffa Riggenbacha:\nMost byl známý pro upřesnění pojmu Propaganda činem (Attentat): \"Stávající systém bude nejrychleji a nejradikálněji svržen zničením jeho zastánců a proto musí začít masakr nepřátelů lidu. Nejvíce Mosta proslavila jeho brožura publikovaná v roce 1885: Věda revoluční války, ve které mimo jiné popisoval výrobu bomby, čímž si vysloužil přezdívku \"Dynamost.\"\n\nJako nadaný řečník, Most propagoval tyto myšlenky v marxistických a anarchistických kruzích ve Spojených státech a přilákal tím mnoho přívrženců, mezi něž patřila i Emma Goldmanová a Alexander Berkman.\n\nInspirováni Mostovými teoriemi a rozzuřeni smrtí dělníků během stávky v Homesteadu přispěli Emma Goldmanová a Alexander Berkman pokusem o atentát na manažera továrny Homestead Henryho Claya Fricka v roce 1892. Berkman a Goldmanová byli zklamáni, když se Most stal jedním z největších Berkmanových kritiků. Ve Freiheitu Most napadl Goldmanovou i Berkmana naznačujíc, že Berkmanův čin byl naplánován tak, aby vyvolal soucit s Frickem. Životopiska Goldmanové Alice Wexlerová tvrdila, že Most Berkmana kritizoval z prosté žárlivosti.\n\nJohann byl v Cincinnati v Ohiu, aby přednesl řeč, když onemocněl. Byla mu diagnostikována erysipel (růže). Lékaři pro něj mohli udělat málo a o několik dní později zemřel.\n\n"}
{"id": "542460", "url": "https://cs.wikipedia.org/wiki?curid=542460", "title": "Katharina Lutherová", "text": "Katharina Lutherová\n\nKatharina Lutherová (rozená von Bora, 29. ledna 1499 – 20. prosince 1552) byla německá jeptiška, manželka Martina Luthera. V protestantské tradici má velkou úlohu, protože její manželství s Martinem Lutherem určilo vzor protestantského rodinného života a také manželství kněžích. V luterském kalendáři se její památka připomíná 20. prosince.\n\nO jejím životě je známo poměrně málo, pocházela ze zchudlé saské šlechtické rodiny, v roce 1504 byla odeslána za vzděláním do benediktinského řádu v klášteře ve městě Brehna. V roce 1509 byla přijata do cisterciáckého kláštera Marienthron. Spolu s dalšími jeptiškami se seznámila s Lutherovým reformním hnutím a tajně s nimi utekla. Vzali se v roce 1525 (byl mezi nimi věkový rozdíl šestnácti let), žili v bývalém augustiniánském klášteře.\n\nKatharině se podařilo vytvořit poměrně zámožnou zemědělskou usedlost. Krom toho pomáhala jeptiškám v ošetřování nemocných. S Martinem Lutherem měli šest dětí, nadto se starali o čtyři sirotky. Po Lutherově smrti žila velice chudě v různých městech, na útěku před válkou a morem. Její poslední slova údajně byla: \"„Držím se Krista tak jako trn oděvu.“\"\n\n"}
{"id": "542465", "url": "https://cs.wikipedia.org/wiki?curid=542465", "title": "Období sucha", "text": "Období sucha\n\nObdobí sucha je období v roce, které se vyskytuje v tropickém podnebném pásu, jeho opakem je období dešťů. Vyznačuje se malým množstvím srážek a nízkou vlhkostí, což způsobuje vysychání řek a jezer. Mnoho zvířat tak z nedostatku vody a potravy migruje na jiná místa, např. zebry, sloni nebo pakoni. Časté jsou také i požáry kvůli malému obsahu vody v rostlinách.\n"}
{"id": "542469", "url": "https://cs.wikipedia.org/wiki?curid=542469", "title": "Merced", "text": "Merced\n\nMerced ( , ) je řeka v centrální části amerického státu Kalifornie. Je přibližně 180 km dlouhá. Její povodí má rozlohu 3 300 km².\n\nPramení na západních svazích pohoří Sierra Nevada. Na svém horním toku, který prochází jižní části Yosemitského národního parku, má řeka rychlý a prudký průběh, díky němuž vyhloubila Yosemitské údolí s prudkými svahy vysokými až 1500 m. Zde také přibírá vodu z Yosemitského vodopádu a přímo na ní se nacházejí kromě dalších Nevadské (výška 178 m) a Vernalské vodopády (výška 95 m). Jednotlivé úseky řeky jsou značně odlišné a po opuštění hornatého území má klidný a pomalý průběh na dolním toku v Centrálním kalifornském údolí. Nakonec se vlévá zprava do řeky San Joaquin, která ústí do Tichého oceánu.\n\nZdrojem vody jsou převážně sněhové srážky. Průměrný roční průtok vody při odtoku z přehradní nádrže McClure činí 38 m³/s, v ústí pak z důvodu úbytku vody na zavlažování klesá na 21 m³/s.\n\n"}
{"id": "542470", "url": "https://cs.wikipedia.org/wiki?curid=542470", "title": "Pompo", "text": "Pompo\n\nPompo, spol. s r.o. je rozsáhlou maloobchodní sítí prodejen hraček působící po celé České republice. s prodejem tuzemských a zahraničních výrobců prémiových hraček, jako jsou LEGO, Mattel, Hasbro, Abrex, Zapf Creation, Ravensburger, John, Nikko a další.\n\nPompo je původní česká společnost. V současnosti disponuje nejrozsáhlejší českou hračkářskou sítí s pobočkami ve všech velkých, středních a většině malých městech.\n\nPOMPO - Základní a nejrozšířenější typ prodejen prodávající hračky, společenské hry, stavebnice, hlavolamy a panenky.\n\nPOMPO MAXI - Pompo MAXI prodává kojenecké zboží, od autosedaček, dětských kočárků až po různé doplňky a příslušenství, či dětské oblečení.\n\nPOMPO E-SHOP - Internetový obchod.\n\nSpolečnost Pompo, spol. s r.o. byla do obchodního rejstříku zapsána 19. 11. 1996 se sídlem v obci Unhošť, Lidická 481, okr. Kladno. Od té doby svou síť neustále rozšiřuje.\n\n\n"}
{"id": "542478", "url": "https://cs.wikipedia.org/wiki?curid=542478", "title": "EGP", "text": "EGP\n\nEGP může znamenat:\n\n"}
{"id": "542481", "url": "https://cs.wikipedia.org/wiki?curid=542481", "title": "Yosemitské údolí", "text": "Yosemitské údolí\n\nYosemitské údolí (: \"Yosemite Valley\", ) je ledovcové údolí v západní částí kalifornského pohoří Sierra Nevada ve Spojených státech. Údolím, které je 13 kilometrů dlouhé a až 2 400 metrů hluboké, protéká řeka Merced a obklopují jej žulové vrcholy Half Dome, El Capitan, Cathedral Rock, Cloud's Rest a lesy hustě zarostlé borovicemi.\n\nYosemitské údolí je hlavní součástí Yosemitského národního parku a patří mezi jeho hlavní turistické atraktivity.\n\nV údolí jezdí dvě bezplatné autobusové linky a nachází se zde řada kempů. Vzhledem k počtu návštěvníků je doba pobytu omezena v hlavní sezóně na 1 týden, mimo sezónu na dva týdny. Kempy je nutno rezervovat dlouho dopředu. V celém údolí platí přísná ochrana medvědů. Veškeré potraviny, ale i vše, co by medvěd mohl za potravu považovat (opalovací krém, pasta na zuby) je povinnost ukládat do speciálně upravených Bear boxů, do kterých se medvěd nedostane.\n\nYosemitské údolí je výletním místem s řadou turistických chodníků a na některé vrcholy lze turisticky vystoupit. Oblíbeným vyhlídkovým bodem je Glacier Point, nejpopulárnější turistický vrchol je Half Dome, na který je povoleno vystoupit po zajištěné cestě Cableway jen pokud k tomu získáte předem permit. Horolezci, kteří vystoupili na Half Dome jinudy, mohou sestoupit po zajištěné cestě Cableway bez permitu. Do údolí spadají krásné vodopády Yosemite Fall a Bridalweil Fall.\n\nYosemitské údolí je jedním z hlavních míst, kde se odehrávají dějiny světového horolezectví, ale kde si také lze vylézt spoustu těžkých i méně náročných skálolezeckých a horolezeckých výstupů. Yosemitské lezení se odehrává z valné části v žulových spárách, nebo v hladkých plotnách na tření. Ve spárách se používají k jištění ve velké míře různé typy vklíněnců, zejména friendy. Plotny o nízkém sklonu, kolem 45 až 50 stupňů jsou jištěny zpravidla sporadicky vrtanými skobami různé kvality. Yosemitské údolí je rájem bigwallů, ale i volného lezení, najdou se i extrémní technické výstupy.\n\n"}
{"id": "542484", "url": "https://cs.wikipedia.org/wiki?curid=542484", "title": "Stridulace", "text": "Stridulace\n\nStridulace je vyluzování zvuků třením pevných částí těla o sebe, často za účelem vnitrodruhové či mezidruhové komunikace. Stridulace je typická zejména pro některé členovce a ryby. Byla popsána i u hadů, jednoho druhu ptáka – pipulka kadeřavokřídlá (\"Machaeropterus deliciosus\") a jednoho druhu savce – bodlín páskovaný (\"Hemicentetes semispinosus\").\n\nRyby stridulaci využívají k zastrašení nepřítele (např. u sumců z čeledi peřovcovití a trnovcovití) nebo ke komunikaci s jedinci vlastního druhu (např. u vrčivek a některých vrubozubcovitých ryb). Ke stridulaci využívají ryby v závislosti na druhu různé kostěné tělesné části, například čelisti, žaberní oblouky, požerákové zuby, prsní trny či pletence párových ploutví. Mřenky rodu \"Botia\" ke stridulaci využívají kůstky Weberova aparátu, přičemž plynový měchýř slouží jako rezonátor.\n"}
{"id": "542489", "url": "https://cs.wikipedia.org/wiki?curid=542489", "title": "Babiny I", "text": "Babiny I\n\nBabiny I (něm. \"Babina\") je osada a zaniklá vesnice, část obce Malečov v okrese Ústí nad Labem. Nachází se asi 3,5 km na jih od Malečova.\n\nBabiny I je také název katastrálního území o rozloze 2,89 km.\n\nNejstarší písemná zmínka o obci pochází z roku 1337. Založena byla patrně koncem 12. století, kdy byla součástí královského majetku. Později patřila klášteru augustiniánů v Roudnici nad Labem a v roce 1399 ji získal Ján z Kamýka. Od 16. století ves náležela liběšickému panství. V roce 1630 ves získala litoměřická jezuitská kolej a po zrušení jezuitského řádu připadla ves královské komoře. Nejvíce obyvatel převážně německé národnosti zde žilo v roce 1869, a to okolo 170. Později počet obyvatel klesal. Život v této vysoko položené vsi nebyl jednoduchý. Obyvatelé se živili převážně zemědělstvím. Děti docházely do školy do vsi Čeřeniště. K zásadnímu zlomu v životě obce dochází koncem druhé světové válce, kdy je převážná část obyvatel pro svou německou národnost odsunuta. V obci zůstalo pouze šest obyvatel a po válce se ji nepodařilo znovu dosídlit obyvateli z vnitrozemí. Již opuštěná ves zanikla v roce 1980, kdy se stala vojenským výcvikovým prostorem. Na přelomu 20. a 21. století je v souvislosti s rušením litoměřické posádky cvičiště opuštěno.\n\nOd roku 1990 patří k obci Tašov již jen katastrální území. Snaha o obnovu vsi je zatím neúspěšná, přesto v roce 2009 zde byly evidovány tři adresy. V roce 2011 zde trvale žili dva obyvatelé.\n\nDřívější zemědělství vyústilo v postupnou devastaci jedinečných orchidejových luk v okolí obce, na nichž se nacházely vzácné druhy rostlin, zvláště z čeledi vstavačovitých. Na tyto lokality upozornil na přelomu 19. a 20. století ve svém díle \"České středohoří\" profesor Univerzity Karlovy Karel Domin. Nepatrný zbytek luk je dnes zahrnut do území přírodní památky Babinské louky, zřízené v roce 1993. Ochrana má za hlavní cíl zachování kriticky ohroženého druhu zvonovce liliovitého (\"Adenophora liliifolia\").\n\n"}
{"id": "542490", "url": "https://cs.wikipedia.org/wiki?curid=542490", "title": "Březí (Malečov)", "text": "Březí (Malečov)\n\nBřezí je malá vesnice, část obce Malečov v okrese Ústí nad Labem. Nachází se asi 1,5 km na sever od Malečova. V roce 2009 zde bylo evidováno 40 adres. V roce 2011 zde trvale žilo 99 obyvatel.\n\nBřezí leží v katastrálním území Březí u Malečova o rozloze 2,69 km.\n\nNejstarší písemná zmínka pochází z roku 1057.\n"}
{"id": "542491", "url": "https://cs.wikipedia.org/wiki?curid=542491", "title": "Horní Zálezly", "text": "Horní Zálezly\n\nHorní Zálezly (dříve též pouze Zálezly, ) je malá vesnice, část obce Malečov v okrese Ústí nad Labem. Nachází se asi 2 km na východ od Malečova. V roce 2009 zde bylo evidováno 41 adres. V roce 2011 zde trvale žilo 39 obyvatel.\n\nHorní Zálezly je také název katastrálního území o rozloze 2,55 km².\n\nNejstarší písemná zmínka pochází z roku 1188. V roce 1949 došlo k přejmenování na Horní Zálezly, aby byly odlišitelné od blízké vesnice Dolní Zálezly (do té doby také jen Zálezly).\n\n\n"}
{"id": "542492", "url": "https://cs.wikipedia.org/wiki?curid=542492", "title": "Gordon Parks", "text": "Gordon Parks\n\nGordon Roger Alexander Buchanan Parks (30. listopadu 1912, Fort Scott, Kansas – 7. března 2006, New York) byl americký fotograf společnosti Farm Security Administration (FSA). Kromě toho byl ještě hudebníkem, básníkem, romanopiscem, novinářem, aktivistou a režisérem. Nejvíce jsou zmiňovány jeho fotografické eseje pro časopis \"Life\" a jeho film z roku 1971 \"Shaft\", který režíroval.\n\nVe 25 letech Parkse zaujaly fotografie migrujících pracovníků v časopise a koupil si v zastavárně první fotoaparát Voigtländer Brilliant za 12,50 dolarů.\n\nSnímky úředníků, kteří vyvinuli první svitkový film, jeho práci ocenili, a vybídli jej, aby fotografoval módu v obchodu Frank Murphy's women's clothing v St. Paulu. Parks každý snímek pořídil dvojitou expozicí, s výjimkou jednoho, ale právě ten padl do oka Joe Louisové, manželce boxera a mistra těžké váhy Marva Louise. Louisová doporučila Parksovi přestěhovat se do Chicaga, kde začal pořizovat snímky z byznysu pro společnost žen.\n\nBěhem příštích několika let Parks vystřídal celou řadu zaměstnání, na volné noze se jako doplňkové činnosti věnoval portrétní a módní fotografii. Začal pořizovat kroniku černého ghetta města South Side a v roce 1941 díky výstavě těchto fotografií členství ve společnosti FSA. Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Vedle Parkse byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein nebo Ben Shahn. Ve spolupráci pod vedením Roye Strykera vytvořil řadu svých později známých fotografií, například \"Americká gotika, Washington, D.C.\" (pojmenované podle malby Granta Wooda se stejným názvem, na které je americký dům s gotickým oknem a před ním dva vysocí, štíhlí staříci s úzkou bradou). Na fotografii pózuje velmi štíhlá afroameričanka Ella Watsonová, která pracovala jako uklízečka pro budovu FSA, jak stojí strnule před americkou vlajkou, v jedné ruce drží koště a ve druhé mop.\n\nParks se inspiroval k vytvoření tohoto portrétu poté, co si všiml opakovaného rasismu v restauracích a obchodech po svém příjezdu do Washingtonu. Když tento snímek viděl Stryker, prohlásil o něm, že je to obvinění Ameriky – a že by to mohlo způsobit, že všechny fotografy vyhodí z práce; a požádal Parkse, aby s Watsonovou dále spolupracoval. Tato souhra však vedla k sérii fotografií z jejího každodenního života. Parks sám později řekl, že jeho první snímek byl nedůvtipný a přehnaný, nicméně ostatní komentátoři tvrdili, že čerpal sílu ze svého polemického charakteru a duality oběti a zachráněného - a měl tak vliv na mnohem více lidí než pozdější portréty Watsonové.\n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nPo rozpuštění FSA zůstal Parks ve Washingtonu jako korespondent OWI, ale v roce 1944 od spolupráce s touto institucí odstoupil. Přestěhoval se do Harlemu, kde se stal nezávislým módním fotografem pro časopis \"Vogue\". Později se zúčastnil projektu společnosti Standard Oil (New Jersey), ve kterém fotografoval malá města a průmyslová centra. Jeho nejznámější nímky z tohoto období jsou \"Večeře doma u pana Hercula Browna, Somerville, Maine\" (1944); \"Grease Plant Worker, Pittsburgh, Pennsylvania\" (1946); \"Auto naložené nábytkem na dálnici\" (1945) a \"Ferry Commuters, Staten Island, N.Y.\" (1946).\n\nParks obnovil hledání fotografických pracovních míst v módním světě. Navzdory rasistických postojů své doby, editor \"Vogue\" Alexander Liberman jej najal k nasnímání kolekce večerních šatů. Parks fotografoval módu pro \"Vogue\" několik dalších let. Během té doby vydal své první dvě knihy \"Flash Photography\" (1947) a \"Camera Portraits: Techniques and Principles of Documentary Portraiture\" (1948).\n\nV roce 1948 vyhrála jeho fotografická esej o mladém vůdci gangu v Harlemu a mohl tak získat zaměstnání jako fotograf a dopisovatel časopisu \"Life\". Celých 20 let fotografoval na téma módy, sportu, divadla (Broadway Theatre), chudoby, rasové segregace nebo portrétů (Malcolm X, Stokely Carmichael, Muhammad Ali, Barbra Streisand). Jeho fotografická esej o chudém brazilském chlapci jménem Flavio da Silva, který umíral důsledkem podvýživy, zápalu plic a průdušek, přinesl dary, které zachránily chlapcovi život a zaplatily za nový domov pro jeho rodinu.\n\nParks se narodil ve Fort Scott v Kansasu jako syn Sarah (roz. Rossová) a Jacksona Parksových. Byl třikrát ženatý a měl čtyři děti – Davida, Leslie a Toni Parks Parsons. Jeho nejstarší syn Gordon junior zemřel při leteckém neštěstí v roce 1979.\n\n\n\n\n\n"}
{"id": "542493", "url": "https://cs.wikipedia.org/wiki?curid=542493", "title": "Němčí (Malečov)", "text": "Němčí (Malečov)\n\nNěmčí () je malá vesnice, část obce Malečov v okrese Ústí nad Labem. Nachází se asi 1,5 km na jih od Malečova a 7 km jihovýchodně od Ústí nad Labem. Vesnice je rozložena v nadmořské výšce 602–606 m n. m. a jde o nejvýše položenou ves v Českém středohoří. Je situována na západní straně sedla mezi návršími \"Trpasličí kámen\" (671 m) a \"Kamenný vrch\" (656 m); pramení v ní a odtud směrem na západ k Labi \"Průčelskou roklí\" spadá Průčelský potok. V roce 2009 bylo v Němčí evidováno 11 adres. V roce 2011 zde trvale žilo 14 obyvatel.\n\nNěmčí leží v katastrálním území Němčí u Malečova o rozloze 2,93 km².\n\nNejstarší písemná zmínka pochází z roku 1499. Vesnice byla založena Slovany v průběhu 12.–13. století, avšak pro nepříliš vhodnou poloze byla časem opuštěna. Ve 14. století byla osídlena Němci, a právě po někdejších německých osadnících je pojmenována. Na konci 15. století náležela panství Libochovany a od roku 1569 panství Lovosice. Posledním feudálním majitelem byl kníže Jan Adolf Schwarzenberg.\n\nV roce 1923 bylo na návsi zřízeno větrné čerpadlo na získávání vody ze studny. V roce 1980 bylo, jako kulturní památka, přeneseno k nádraží v Zubrnicích. Od roku 1945 je Němčí součástí obce Malečov.\n\nNěmčí, které se rozkládá v nadmořských výškách od 606 do 620 m n. m., je nejvýše položená vesnice Českého středohoří. Vesnici se říkalo Středohorská Sibiř, a to díky dlouhým zimám, které zde mohou vydržet až do konce března. Teplotní rozdíl mezi Němčím a údolím řeky Labe (140 m n. m.) činí 5–7 °C. Nad obcí je vrch Kukla (674 m n. m.) s převaděčem mobilních operátorů. V mapě z roku 1992 je zmínka o připravovaném chráněném nalezišti na louce podhorského charakteru s pestrou květenou (např. kakost lesní) severně nad vsí. Zmiňovaná louka je majetkem státu.\n\nNejbližší přístup od linkové dopravy je zastávka Pohoří (1,5 km) linka č. 453 (v letech 2007/2013 č. 460) zajištěna dopravcem Busline (stav k roku 2016). Hlavní silnice do Němčí většinou kopcovitá byla v letech 2012–2013 nově vyasfaltována.\n\nPři cestě do Čeřeniště se nachází výklenková kaplička z 19. století, která byla v roce 1995 opravena. Do roku 1970, kdy byla zbořena, stávala v Němčí barokní kaple Navštívení Panny Marie.\n\n"}
{"id": "542494", "url": "https://cs.wikipedia.org/wiki?curid=542494", "title": "Pohoří (Malečov)", "text": "Pohoří (Malečov)\n\nPohoří je malá vesnice, část obce Malečov v okrese Ústí nad Labem. Nachází se asi 1 km na jihovýchod od Malečova. V roce 2009 zde bylo evidováno 27 adres. V roce 2001 zde trvale žilo 20 obyvatel.\n\nPohoří leží v katastrálním území Pohoří u Malečova o rozloze 1,99 km.\n\nNejstarší písemná zmínka pochází z roku 1188.\n\n\n"}
{"id": "542496", "url": "https://cs.wikipedia.org/wiki?curid=542496", "title": "Proboštov (Malečov)", "text": "Proboštov (Malečov)\n\nProboštov je vesnice, část obce Malečov v okrese Ústí nad Labem. Nachází se asi 2,5 km na východ od Malečova. V roce 2009 zde bylo evidováno 61 adres. V roce 2011 zde trvale žilo 56 obyvatel.\n\nProboštov leží v katastrálním území Proboštov u Tašova o rozloze 3,17 km.\n\nNejstarší písemná zmínka pochází z roku 1188.\n\n\n"}
{"id": "542497", "url": "https://cs.wikipedia.org/wiki?curid=542497", "title": "Rýdeč", "text": "Rýdeč\n\nRýdeč (německy \"Ritschen\") je vesnice, část obce Malečov v okrese Ústí nad Labem. Nachází se asi 4 km na jihovýchod od Malečova. V roce 2009 zde bylo evidováno 70 adres. V roce 2011 zde trvale žilo 85 obyvatel.\n\nRýdeč je také název katastrálního území o rozloze 1,26 km.\n\nNejstarší písemná zmínka pochází z roku 1407.\n\n"}
{"id": "542498", "url": "https://cs.wikipedia.org/wiki?curid=542498", "title": "Řetouň", "text": "Řetouň\n\nŘetouň je malá vesnice, část obce Malečov v okrese Ústí nad Labem. Nachází se asi 4 km na východ od Malečova. V roce 2009 zde bylo evidováno 7 adres. V roce 2011 zde trvale žilo 23 obyvatel.\n\nŘetouň je také název katastrálního území o rozloze 1,57 km².\n\nNejstarší písemná zmínka pochází z roku 1407.\n\n"}
{"id": "542499", "url": "https://cs.wikipedia.org/wiki?curid=542499", "title": "Božtěšice (Ústí nad Labem)", "text": "Božtěšice (Ústí nad Labem)\n\nBožtěšice jsou částí statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se v severní částí města. V roce 2009 v Božtěšicích bylo evidováno 186 adres. V roce 2011 tu trvale žilo 498 obyvatel.\n\nBožtěšice je také název katastrálního území o rozloze 2,24 km.\n\nDomnělým původcem jména je majitel Božata, Božtěch či Božek, neboli bohabojný člověk. Úplně první tvar názvu z roku 1227 je zapsán jako \"Boztesici\", později se objevují tvary \"Boztiessiczie\", roku 1528 \"Božtěšice\", následně v roce 1654 \"Pusticze\" z čehož vychází také poslední německý název \"Postitz.\"\n\nPrvní písemná zmínka pochází z roku 1227, kdy je zmiňován panský dvůr. Objevují se však i domněnky o dřívější existenci v 9. či 10. století, přičemž se mělo jednat o slovanskou ves. Prvním známým držitelem byl klášter svatého Jiří na Pražském hradě benediktinského řádu. Později byla roku 1526 připojena k nedalekému všebořickému panství. Poblíž vsi stávalo na vrchu jihovýchodně, směrem na Chuderov, popraviště, kde byly vykonány poslední hrdelní tresty začátkem 17. století. Následně zde byl vztyčen železný kříž. Od roku 1754 ves spadala pod nově vzniklé všebořickobřeznické panství. Během sedmileté války na zdejším panském dvoře přespal 28. října 1756 pruský král Fridrich Veliký, jenž další den pokračoval s vojskem k Lovosicím, kde se střetl s armádou Habsburské monarchie. Koncem 18. století, konkrétně roku 1794 byl panský dvůr rozdělen. Během nedaleké bitvy u Chlumce byla ves roku 1813 obsazena ruskými jednotkami, přičemž obyvatelé se ukryli do blízkých lesů. Až zhruba do roku 1848 měly Božtěšice výhradně zemědělský charakter, pěstovala se zelenina i ovoce. V rámci industrializace nedalekého Ústí však začalo stále více přibývat nových obyvatel pracujících v nově vzniklých průmyslových závodech. Kromě rychlého nárůstu obyvatel v této době byla obec spojena s vedlejšími Skoroticemi. Toto spojení trvalo mezi lety 1853 až 1896. Součástí města Ústí nad Labem jsou Božtěšice od roku 1981. V roce 1984 byl vypracován Miroslavem Fibigerem územní projekt pro oblast Skorotic a Božtěšic v rámci kterého mělo na místě vyrůst nové panelové sídliště obsahující 2500 bytů. K realizaci však nedošlo a od konce 90. let je volná plocha zastavována individuální výstavbou rodinných domů. \n\nBožtěšice se rozkládají na rozhraní dvou geomorfologických celků, Mostecké pánve a Českého středohoří, jehož chráněná krajinná oblast zde začíná. Přímo nad obcí se vypíná jihovýchodně nepojmenovaný čedičový vrch s výškou 281 m.n.m. Vyšším krajinným prvkem je pak kopec Čepec s výškou 478 m.n.m. východně od Božtěšic. Ten je tvořen čedičovými pyroklastickými usazeninami. Severně se tyčí další čedičový vrch Ostroh s výškou 454 m.n.m. Na jeho západním úpatí přitéká na území Božtěšic Klíšský potok, do kterého se následně z východu vlévá Ptačí potok. V zastavěné části obce je poté veden umělým korytem, do kterého na jihu ústí Chuderovský potok. Západně od čtvrti se rozbíhají skorotické pláně.\n\n\nČtvrtí prochází silnice II/528, která je zde označena názvem ulice Petrovická. Při Celostátním sčítání dopravy v roce 2016 zde průměrně projelo 4 111 vozidel denně. Na jižním konci obce se kříží se silnicí I/30 pokračující buďto na Severní Terasu ulicí Sociální péče nebo na Bukov ulicí Božtěšickou. Severně pak pokračuje do Strážek a poblíž Žďárku se napojuje na dálnici D8. \n\nV roce 2019 byly Božtěšice obsluhovány autobusy Dopravního podniku města Ústí nad Labem čísel 15 a 16. Navíc tudy procházela autobusová linka 452 Dopravy Ústeckého kraje. \n\n"}
{"id": "542500", "url": "https://cs.wikipedia.org/wiki?curid=542500", "title": "Bukov (Ústí nad Labem)", "text": "Bukov (Ústí nad Labem)\n\nBukov je část statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se na severozápadě města a jeho katastrální území, jehož součástí je i Masarykova nemocnice na Severní Terase, se rozkládá na území o rozloze 1,75 km. V roce 2009 zde bylo evidováno 1018 adres. V roce 2011 zde trvale žilo 6305 obyvatel.\n\nArcheologické nálezy svědčí o osídlení v oblasti Bukova již v době kamenné. O založení osady nejsou záznamy. První zmínky pochází ze 14. století, kdy byla obec součástí všebořického panství. Osamostatnila se v roce 1363. Koncem století zde vzniká i vlastní tvrz. Vlastnictví Bukova se často měnilo. V roce 1640 ho získal Alexandr Regniers z Bleilebenu, který ho opět spojil se Všebořickým panstvím, jež vlastnil již dříve. Bukov po celou dobu byl zemědělsky zaměřenou vesnicí s nevelkým počtem stavení. Až v 17. a 18.století vznikají dva mlýny a panská cihelna. Díky prodeji rozdělených pozemků původního všebořického velkostatku koncem 18. století zde vznikla řada nových zemědělských usedlostí a přišlo nové obyvatelstvo z okolních vesnic nebo i ze Šluknovského výběžku.\n\nRoku 1848 proběhla správní reforma, kdy se Bukov zbavil vrchnostenské správy a nabyl samostatnosti. V 19. století se zvyšuje počet obyvatel i domů vlivem rozvoje průmyslu v blízkém Ústí a dolů v oblasti Dělouše a Úžína. Koncem 19. století je pak Bukov především předměstím nedalekého města pouze s menšími vlastními továrnami. Byl zastavěn převážně rodinnými domky, vyšší se poté budovaly podél dnešní Masarykovy třídy. Roku 1893 se postavila nová škola, 1903 byla na Bukov zavedena tramvaj z Ústí, jejíž nákladní vagóny přepravovaly uhlí z Dělouše a roku 1907 zřízena vlastní pošta. K Ústí nad Labem byl Bukov připojen, stejně jako řada dalších, nacistickou správou roku 1939.\n\nPo druhé světové válce bylo vysídleno německé obyvatelstvo, které i zde tvořilo v dřívějších dobách většinu. 13. července 1947 se zde stala tramvajová nehoda. Souprava, která vyjela přeplněná z Telnice lidmi směřujícími do města po 17. hodině většinu cesty nezastavovala. Až na zastávce v místě dnešní ulice Kapitána Jaroše se pokusil řidič zastavit, ale zjistil, že mu nefungují brzdy. Někteří cestující stihli vyskočit za jízdy, většina však pokračovala do zatáčky u tehdejšího kina Blaník, kde tramvaj za vysoké rychlosti vykolejila a narazila do sloupu elektrického vedení. Na místě zemřelo 25 lidí, dalších 7 v nemocnici. O tragédii se psalo jak po celé republice, tak i v zahraničí. O pět dní později se konalo veřejné rozloučení na Mírovém náměstí, kam přijela i vládní delegace.\n\nNa začátku 60. let se začalo na Bukově stavět jedno z prvních panelových sídlišť v Ústí. Výstavba trvala tři roky a bylo vybudováno 1375 bytů. Další rok se dokončovaly objekty občanské vybavenosti. Práci vykonalo 200 lidí z ústeckého podniku Pozemních staveb. Toto spíše nízkopodlažní sídliště bylo později doplněno o několik vyšších budov. Od 70. let probíhala přestavba centrální části Bukova, byla postavena například budova Tranzitní ústředny spojů, kde po revoluci sídlí společnost O2, sídliště Vinařská nebo také některé dopravní stavby. V roce 1988 byla zahájena plošná demolice několika ulic v centru čtvrti a pokračovala do následujícího roku. Poslední budova v této části, škola nejdříve základní, poté soukromá ekonomická, byla zbořena v roce 1999. Uvolněný prostor částečně zaplnil nový domov důchodců a nové bytové objekty, ale většinou zůstal prázdný. Je zde již delší dobu plánovaná výstavba justičního paláce, který se však i přes položení základního kamene nezačal stavět.\n\nVětšina čtvrti se nachází v Klíšském údolí podle Klíšského potoka, který tudy prochází a vlévá se zde do něj Bílý potok. Na jihozápadě se nachází Střížovický vrch (342 m n. m.) sopečného původu. Na jihozápadě se pak nacházejí svahy Holoměře (294 m n. m.), kde se dříve nacházely vinohrady zrušené v 19. století. Podle nich je zde pojmenovaná ulice Vinařská.\n\nStředem čtvrti prochází Masarykova třída začínají v centru končící ve vedlejších Všebořicích vozovnou dopravního podniku. Dalšími významnými komunikacemi vycházejícími z kruhového objezdu v centru čtvrti zvaného rondel jsou ulice Všebořická směřující k dálnici D8 a do Chlumce a ulice Božtěšická vedoucí do stejnojmenné čtvrti a na Severní Terasu. Obě tyto ulice jsou součástí silnice I/30.\n\nVeřejná doprava je zajišťována dopravním podnikem města Ústí nad Labem a to pomocí trolejbusových linek čísel 54, 56, 60 a autobusových linek čísel 5, 11, 16 a 18.\n\n\n"}
{"id": "542501", "url": "https://cs.wikipedia.org/wiki?curid=542501", "title": "Habrovice", "text": "Habrovice\n\nHabrovice (německy \"Johnsdorf\") je vesnice, část okresního města Ústí nad Labem. Nachází se asi 5,5 km na severozápad od Ústí nad Labem. V roce 2009 zde bylo evidováno 112 adres. V roce 2011 zde trvale žilo 271 obyvatel.\n\nHabrovice je také název katastrálního území o rozloze 1,97 km². Jeho součástí je mimo jiné Habrovický rybník, cca do roku 2008 využívaný jako přírodní koupaliště.\n\nV Habrovicích má svůj ateliér loutkář Miroslav Nebeský.\n"}
{"id": "542502", "url": "https://cs.wikipedia.org/wiki?curid=542502", "title": "Hostovice (Ústí nad Labem)", "text": "Hostovice (Ústí nad Labem)\n\nHostovice je část okresního města Ústí nad Labem. Nachází se na jihozápadě Ústí nad Labem. V roce 2009 zde bylo evidováno 153 adres. V roce 2011 zde trvale žilo 287 obyvatel.\n\nHostovice leží v katastrálním území Hostovice u Ústí nad Labem o rozloze 3,38 km.\n\n"}
{"id": "542503", "url": "https://cs.wikipedia.org/wiki?curid=542503", "title": "Klíše", "text": "Klíše\n\nKlíše (německy Kleische) je část statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se v západní části města a její katastrální území, do něhož částečně zasahuje i místní část Ústí nad Labem-centrum, se rozkládá na 2,77 km. V roce 2009 zde bylo evidováno 1672 adres. V roce 2011 zde trvale žilo 6899 obyvatel.\n\nDle nálezů z konce 19. století na místě žili lidé již v období pravěku. První písemná zmínka o obci Klíše pochází z roku 1328. Avšak nepřímé zmínky se objevují už z roku 1169, kdy král Vladislav II. věnoval Johanitům obce Bořislav a Hrbovice, ke kterým patřilo i území takzvaných Klíšských hor. Ti vesnici vlastnili až do roku 1454 společně s dalšími, které vznikly na dalších částech zmíněného území. Samostatnost obec získala v roce 1848. Do půlky 19. století se jednalo převážně o zemědělskou vesnici podobnou ostatním v okolí města s cihelnou, vlastněnou rodem Westphalenů, který zároveň vlastnil jako poslední klíšský velkostatek. Náves, na které stála kaple sv. Floriána, se nacházela v oblasti křížení dnešních ulic Klíšská a Jateční. Již v 70. letech byly polnosti v dolní části poblíž Předlic rozparcelovány a první továrnou v katastrálním území byla sklárna postavená mezi lety 1873 až 1874. Vývoj pokračoval především v 90. letech zřízením hřbitova na Ovčím Vrchu, stavbou silnic a zahájením výstavby nemocnice. Roku 1898 byl klíšský velkostatek odkoupen Ústím nad Labem od rodu Westphalenů. Následně byl vypracován urbanistický plán vilové zástavby směrem k Střížovickému vrchu. Naopak v dolní části původní obce poblíž Předlic se pokračovalo s budováním nových továren. Součástí města se obec stala roku 1900. Společně s navyšováním počtu obyvatel se na Klíši stavěla i řada škol, například dnešní SPŠ Resslova nebo budova původní obecné školy, kde dnes sídlí gymnázium.\n\nVývoj pokračoval i za první republiky. Z důvodu velkého nedostatku bytů se rozhodlo město začít stavět vlastní bytové domy především na Klíši. První domy se začaly budovat v roce 1919 v okolí dnešních Smetanových sadů. Ani ty však úplně nedostatek bytů nevyřešily a tak se pokračovalo v dalších etapách především v období hospodářské krize na přelomu 20. a 30. let. Z období výstavby komunálních bytů také pochází takzvané S-domy pojmenované dle svého specifického tvaru. V roce 1930 byl zřízen parčík v centru čtvrtě na takzvané Hvězdě, kde se dřív nacházel obecní rybník. Stejného roku byla dostavěna České menšinová škola od architekta Gočára. Do začátku války zde byla postavena řada dalších škol jako například dnešní Zdravotnická škola případně české gymnázium, kde dnes sídlí pedagogická fakulta UJEP. Roku 1937 byla také dostavěna nová okresní nemocnice. Většina areálu byla v druhém desetiletí 21. století zbourána a nahrazena kampusem univerzity. Bytová výstavba pokračovala v 40. a v 50. letech, kdy byla zbourána kaplička na původní návsi. V dalších desetiletích byly postaveny na místě výškové domy vysokoškolských kolejí. \n\nKlíše se nachází mezi třemi vrcholy – Střížovický vrch (342 m n. m.), Ovčí Vrch (219 m n. m.) a Holoměř (294 m n. m.) Klíšský kopec, jak byl dříve Střížovický vrch nazýván, je tvořen vyvřelými horninami čedičem a tefritem. Bývá označován jako poslední vyvýšenina České středohoří v oblasti Ústí nad Labem a poblíž jeho vrcholu se nachází obec Střížovice. Také Holoměř je vulkanického původu a lze zde najít zeolit.\n\nČtvrtí protéká podle ní přímo pojmenovaný Klíšský potok, který začíná v Libouchci oddělením od Jílovského potoka. Na většině toku ve městě je veden pod povrchem v tunelu začínajícím na Bukově končícím až u areálu Spolku pro chemickou a hutní výrobu. V oblasti Klíše se tedy vůbec nedostává na povrch. Za areálem chemičky se vlévá do Bíliny. \n\nNa Klíši se nachází řada základních a středních škol. Svůj kampus zde má Univerzita Jana Evangelisty Purkyně v areálu bývalé okresní nemocnice a budově původního českého gymnázia. V bezprostřední blízkosti se nachází Střední průmyslová škola Resslova, Střední a Vyšší odborná škola zdravotnická a dvě základní školy v ulicích České mládeže a Palachova. Poblíž původní návsi, kde stojí vysokoškolské koleje, v oblasti trolejbusové zastávky Klíše lázně se nachází na Ovčím vrchu Střední odborná a průmyslová škola stavební a v Jateční ulici směrem do Předlic Gymnázium Jateční.\n\nVe čtvrti se nachází městské Plavecký areál Klíše založený jako termální lázně již za první republiky doplněný o krytou halu v 80. letech. Dále se zde nachází sportovní centrum Sluneta, kde se koná mimo jiné tradiční Mezinárodní taneční festival. Další sportovní hala se nachází v areálu UJEP.\n\n"}
{"id": "542504", "url": "https://cs.wikipedia.org/wiki?curid=542504", "title": "Kojetice (Ústí nad Labem)", "text": "Kojetice (Ústí nad Labem)\n\nKojetice jsou část statutárního a krajského města Ústí nad Labem v České republice, spadající pod městský obvod Ústí nad Labem-Střekov. Nachází se jihovýchodně od centra města a jejich katastrální území se rozkládá na 1,82 km. V roce 2009 zde bylo evidováno 50 adres. K roku 2011 v Kojeticích trvale žilo 133 obyvatel.\n\nPrvní písemná zmínka pochází z roku 1088.\n\n"}
{"id": "542505", "url": "https://cs.wikipedia.org/wiki?curid=542505", "title": "Olešnice (Ústí nad Labem)", "text": "Olešnice (Ústí nad Labem)\n\nOlešnice je část statutárního města Ústí nad Labem. Nachází se na východě Ústí nad Labem. V roce 2009 zde bylo evidováno 73 adres. V roce 2011 zde trvale žilo 89 obyvatel.\n\nOlešnice leží v katastrálním území Olešnice u Svádova o rozloze 0,82 km.\n\nNejstarší písemná zmínka pochází z roku 1626.\n\n\n"}
{"id": "542506", "url": "https://cs.wikipedia.org/wiki?curid=542506", "title": "Robert Kopecký", "text": "Robert Kopecký\n\nRobert Kopecký (18. dubna 1952 – 25. března 2010 Podsedice) byl český politik, v 90. letech 20. století a počátkem 21. století poslanec Poslanecké sněmovny za ČSSD a starosta Podsedic.\n\nDo roku 1990 byl členem KSČ a v roce 1992 vstoupil do ČSSD.\n\nVe volbách v roce 1996 byl zvolen do poslanecké sněmovny za ČSSD (volební obvod Severočeský kraj). Mandát obhájil ve volbách v roce 1998 a volbách v roce 2002. V letech 1996–1998 zasedal ve výboru pro veřejnou správu, regionální rozvoj a životní prostředí, v období let 1998–2006 v zemědělském výboru.\n\nDvakrát se neúspěšně snažil o zvolení do senátu za senátní obvod č. 29 - Litoměřice na kandidátce ČSSD. V senátních volbách roku 2000 získal 19 % hlasů a nepostoupil do 2. kola, v senátních volbách roku 2006 obdržel v 1. kole 17 % hlasů, ale ve 2. kole ho porazil a senátorem se stal Alexandr Vondra.\n\nDlouhodobě se angažoval v komunální politice. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva obce Podsedice za ČSSD. Působil jako starosta Podsedic.\n\nNa konci roku 2009 vystoupil z ČSSD a vstoupil do vznikající stany Strana práv občanů. Již v lednu 2010 ale mezi ním a vedením strany SPOZ došlo k neshodě, když nebyl zařazen na čelní pozici kandidátky pro volby v roce 2010. Byl následně hospitalizován. Oficiálně šlo o běžné vyšetření, podle informací časopisu Týden se ale měl Kopecký zhroutit poté, co zjistil, že nebude dvojkou na krajské kandidátní listině. V únoru 2010 se vrátil do ČSSD.\n\nZemřel ve spánku nad ránem.\n\n"}
{"id": "542507", "url": "https://cs.wikipedia.org/wiki?curid=542507", "title": "Předlice", "text": "Předlice\n\nPředlice () je část statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se na západě města a jeho katastrální území se rozkládá na 4,2 km. V roce 2009 zde bylo evidováno 525 adres. V roce 2011 zde trvale žilo 1776 obyvatel.\n\nČtvrť lze rozdělit do tří částí. Nejvýchodněji leží takzvané \"Nové Předlice\", které jsou označovány jako sociálně vyloučená lokalita. Nachází se zde průmyslové objekty, řadové a bytové domy, které jsou často ve špatném stavu. Centrem je Školní náměstí a vedle stojící kostel svatého Josefa. Východněji se nachází \"Staré Předlice\", které si zachovaly charakter příměstské vesnice. Středem je náměstí Prokopa Velikého. Severněji je takzvaná \"Kolonie\", což jsou převážně rodinné domy. Ta přímo sousedí s novou průmyslovou zónou Předlice-Sever. Jako Předlice někdy bývá označováno celé průmyslově využívané území západně od Spolchemie a Klíše, avšak katastrálně patří pouze část k Předlicím.\n\nV první písemné zmínce se objevuje označení \"\"in Prziedlicz\"\", později se přešlo na zakončení pro množné číslo -ice. Toto slovo odkazuje na předlici, neboli přadlenu. Zároveň v polštině znamená předměstí, případně latinský název \"\"Preslice pagus\"\" značí kolík, župu či hradovou obec. Do roku 1925 se využíval německá název \"Prödlitz\", následně bylo okresním úřadem nařízeno používání názvu \"Predlitz\".\n\nDle archeologických nálezů byla oblast Předlic osídlená nepřetržitě již od dob mladší doby kamenné. Přesný rok založení obce není znám. První písemná zmínka pochází z roku 1389. V roce 1169 věnoval český král Vladislav II. řádu Johanitů území na úpatí Střížovického vrchu a vzhledem k tomu, že tento řád zde vlastnil rozsáhlá území, domnívají se historikové, že právě oni založili Předlice. Podle nich o tom také svědčí vznik farnosti Kolč v oblasti Předlic, Hrbovic a Českého Újezdu. Centrem této farnosti byl kostel, na jehož základech byl později postaven kostel sv. Vavřince, jež byl zbourán ke konci 60. let 20. století. Vlastnictví Johanitů dosvědčuje také řada smluv o pronájmu či prodeji vesnice, například nájemní smlouva z roku 1403 markraběte Viléma z Míšně, jež byla nakonec neúspěšná kvůli odporu místních či kupní smlouva s Annou z Koldic, což byla vdova po vlastníku panství v Krupce. Ta už byla úspěšná, avšak vlastnictví trvalo pouze do konce života Anny, poté se Předlice navrací Johanitům.\n\nObdobí Husitských válek přímo zasáhlo Předlice a to při nedaleké bitvě Na Běhání. V ní proti sobě bojovali vojska křižáků a husitů, kdy kališníci vyhráli. Prchající křižáci se chtěli ukrýt v Předlicích, avšak husité celou ves obklíčili a vypálili. V 30. letech 15. století získává husitský hejtman Jakoubek z Vřesovic hrad Kyšperk s panstvím, do kterého tehdy spadaly Předlice. O tom, jak se pod toto panství Předlice dostaly, nejsou záznamy. Po smrti Jakoubka z Vřesovic je panství rozděleno a ves připadá nejstaršímu synovi Jaroslavovi. V letech 1507 až 1523 Předlice vlastní opět řád Johanitů, který ho následně prodává Mikuláši Jaroslavu Kelblovi z Gejsinku, který zároveň odkoupil nedaleké vesnice Libov a Radešín. V této době se objevuje dělení Předlic na Horní (Staré) a Dolní (Nové). Po smrti Mikuláše Jaroslava ves přešla na jeho synovce Vladislava a Adama, kteří jakožto němečtí protestanti šířili svou víru i na zdejším území. Následkem toho byl vyhnán katolický farář kostela sv. Vavřince a nahrazen povolaným protestantským knězem. Po smrti nejprve Vladislava a následně Adama Předlice vlastnili v různých podílech členové rodiny Kelblů následně i vzdálená větev rodu. V letech 1616 až 1618 byl přestavěn a ve stejném stylu saské renesance vybaven místní kostel sv. Vavřince.\n\nDůsledkem prohrané bitvy na Bílé Hoře roku 1620 byli nuceni Kelblové jakožto protestanti svůj majetek prodat a emigrovat. Předlice byly rozprodány samostatně Horní a Dolní novým pánům. Opět se pak spojili až v 90. letech 17. století. Roku 1704 Předlice získává jako dědictví své ženy Vratislav z Mitrovic. V 50. letech 18. století Předlice zužovala Sedmiletá válka, kdy se nedaleké Ústí prohlásilo za pevnost a vojska obou armád požadovala zásoby právě od Předlic. Rod Vratislava z Mitrovic nechal roku 1766 postavit trojkřídlí barokní zámeček. V roce 1791 byly Předlice vlivem velkého zadlužení prodány Fridrichu Moritzovi Nostitzovi (počeštěně Bedřichu Morici Nosticovi), který je připojil ke svému trmickému panství a vybudoval silnici spojující obě sídla.\n\nV roce 1803 bylo nalezeno hnědé uhlí na území Předlic a následně další ložisko uhlí vhodné k těžbě roku 1821. Rozvoj obce však zůstával malý a výrazné změny přinesl až rok 1848, kdy byla zrušena robota a obec získala samosprávu. Též narůstala těžba uhlí a hrabě Nostic zřídil v Předlickém zámečku ředitelství všech svých dolů. Nastal prudký nárůst počtu obyvatel a postupně se měnil charakter celé dosud převážně zemědělské obce. K rozvoji obce pomohl i průmysl v blízkém Ústí nad Labem, v němž pracovala řada nových občanů Předlic. Do jinak německého prostředí se i díky pracovním příležitostem přistěhovala řada Čechů z vnitrozemí, kteří později utvořili silnou českou menšinu v Předlicích.\n\nDíky převážně dělnickému obyvatelstvu měla zde od 90. let 19. století silný vliv sociálnědemokratická strana, v pozdějších dobách těž komunisti. Roku 1897 byla otevřena nová škola, v roce 1899 sem byla zavedena tramvajová trať z Ústí a roku 1901 otevřena pošta. Celkově získávaly především Nové Předlice městský ráz díky nové zástavbě. Další nárůst na začátku 20. století byl způsoben stavbou řady průmyslových podniků na pomezí Předlic s Ústím v nové průmyslové čtvrti.\n\nPo vyhlášení první republiky zde byla otevřena česká škola, po které místní česká menšina toužila již v dřívějších dobách a které nebylo tehdy přáno. Silný vliv zůstával sociálnědemokratickým stranám a sjednoceným německým a českým komunistům. Ti se snažili řešit bytovou nouzi a vysokou nezaměstnanost v 20. letech různými sociálními programy. Ty však byly nákladné a zvyšoval se dluh obce. Zároveň byl roku 1924 postaven městský vodovod, roku 1926 takzvaný Lidový dům, který byl centrem místního dělnictva a v roce 1929 začala stavba pouliční dráhy do Chabařovic. Koncem 20. let se také objevují přejmenováním ulice Marxova a Leninova. Začátkem 30. let opět začal stoupat počet nezaměstnaných a městské zastupitelstvo bylo nuceno situaci řešit. Vyplácelo tak sociální dávky, zadávalo různé práce a postavilo dva městské domy. Již dříve obtížná finanční situace se začala značně zhoršovat a vrcholila nepotvrzením funkce starosty zvolenému Josefu Mytinovi ministerstvem vnitra. Okresním úřadem tak byl jmenován jiný starosta. Ve volbách roku 1934 byl komunista Josef Mytina opět zvolen starostou, na což zemský úřad v Praze reagoval rozpuštěním místního zastupitelstva a správu Předlic svěřil komisaři jmenovaném vládou. Tento stav se udržel až do připojení Předlic k Ústí nad Labem roku 1939.\n\nPo druhé světové válce bylo, stejně jako jinde, vysídleno původní německé obyvatelstvo a přišli noví obyvatelé. Kromě kostela sv. Vavřince, který byl zbourán ke konci 60. let, potkal stejný osud i barokní zámeček roku 1979.V období normalizace neprobíhal v Předlicích téměř žádný rozvoj, dle tehdejších plánů se měla většina obyvatel kvůli nevyhovujícímu životnímu prostředí v oblasti přestěhovat do jiných částí města a čtvrť měla být využita pouze pro průmysl. V 70. letech se také přistěhovali první Romové z likvidovaných východoslovenských osad. V 80. letech se většina původních obyvatel stěhuje na nová sídliště s lepšími podmínkami pro bydlení a do Předlic přicházejí další Romové. V 90. letech byla většina domů a bytů zprivatizována a situace se zhoršuje vinou neúměrně vysokých nájmů, lichvy, spekulací a postupného vybydlování domů. Objevují se snahy zlepšit situaci ve čtvrti, například místostarosta centrálního obvodu, pod který Předlice spadají, v roce 2015 navrhl přeměnit čtvrť na rekreační zónu k nedalekému jezeru Milada. Kromě místních spolků zde působí i nezisková organizace Člověk v tísni.\nPředlice spadají pod geomorfologický celek Mostecké pánve. S tím souvisí výskyt hnědého uhlí na území čtvrti a v okolí. Severně se nachází výběžek Českého Středohoří v podobě čedičového Střížovického vrchu. Jihozápadně se nachází jezero Milada, což je původně hnědouhelný povrchový důl zatopený začátkem 21. století. Protékají zde Podhořský potok, který se na začátku Starých Předlic vlévá do Ždírnického potoka, který má v této části čtvrti umělé koryto, dále pokračuje do Nových Předlic a nedaleko v Trmicích se vlévá do Bíliny.\n\nV Předlicích se nachází římskokatolická farnost s farním kostelem sv. Josefa, která spadá pod ústecký vikariát litoměřické diecéze.\n\n\nV Předlicích se nachází několik průmyslových zón. Nejvýchodněji se nachází průmyslová zóna, která katastrálně spadá i pod samotné Ústí nad Labem a vedlejší čtvrť Klíši. Ta znikla na přelomu 19. a 20. století, po revoluci se zde kromě výroby objevily i velkoobchody a sklady. V Předlické části se v roce 2018 nacházely objekty těchto společností:\n\n\nNovou průmyslovou zónou jsou Severní Předlice. Ta byla vytvořena za účelem snížení nezaměstnanosti ve městě v bezprostředním sousedství dálnice D8. Nachází se zde nejen výrobní haly, ale i velkoobchody a spediční společnosti. V roce 2018 zde působily firmy:\n\n\nPotenciální průmyslovou zónou je oblast Jižních Předlic. \n\nČtvrtí prochází silnice 253 II. třídy která vede na jihu do vedlejších Trmic, na západě do Chabařovic a dále až do Dubí. Na konci Starých Předlic je tato komunikace překlenuta mostem dálnice D8, která zde má sjezd k nové průmyslové zóně. Ulice Tovární spojuje Předlice s centrem města a Jateční se sousední čtvrtí Klíší.\n\nHromadná doprava je zajišťována dopravním podnikem města Ústí nad Labem a to trolejbusy linek 57, 62 a autobusy linek 2, 3, 7, 9, 17, 18, 23 a 27. V noci to jsou linky 41 a 42. Dopravní podnik zde má svou vozovnu. V minulostí zde vedla městská elektrická dráha z Ústí do Chabařovic a Trmic. Čtvrtí projíždí také meziměstské autobusy linek 450, 451, 454, 456, 457, 458 a 801 integrovaného systému Dopravy Ústeckého kraje. \n\nProchází zde dvě trati. Jsou jimi železniční trať 130 z Ústí nad Labem do Chomutova a trať 131 z Ústí nad Labem do Bíliny, obě dvoukolejné a elektrifikované. Předlice ani na jedné svou vlastní zastávku nemají, nejbližšími jsou Ústí nad Labem-západ a nádraží v Trmicích. Do průmyslové zóny na východě vede železniční vlečka.\n\n\n"}
{"id": "542508", "url": "https://cs.wikipedia.org/wiki?curid=542508", "title": "Skorotice (Ústí nad Labem)", "text": "Skorotice (Ústí nad Labem)\n\nSkorotice (: ) jsou část statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se severozápadně od centra města a jejich katastrální území se rozkládá na 1,38 km. V roce 2009 zde bylo evidováno 506 adres. V roce 2011 zde trvale žilo 1098 obyvatel.\n\nNázev Skorotic je odvozen od Skoroticů, lidí Skorotových.\n\nSkorotice vznikly jako slovanské sídlo typu okrouhlice mezi 9. a 10. stoletím. První písemná zmínka však pochází až z roku 1352, kdy náležely, jakožto léno, mosteckému hradu. V roce 1546 patřily Janu Trmickému z Míliny. Ten o třináct let později do Skorotic dosadil luteránského pastora a zkonfiskoval pozůstalost po posledním katolickém faráři. Následně se stal majitelem vesnice Prokop Dvořecký z Olbramovic, od něhož Skorotice v roce 1613 koupil, společně s Podhořím a Kabátem, rytíř Václav ze Žampachu. Pouhých deset let na to mu byl majetek zkonfiskován, a ten následně koupila jeho manželka Barbora Malešická z Poutnova. Po třicetileté válce (1618–1648) zde stálo devět domů, v nichž hospodařilo sedm sedláků a dva chalupníci.\n\nOd roku 1640 byly Skorotice součástí všebořického panství. Postupně byly během feudalismu také součástí panství Bukov a Hněvín. V roce 1652 je zmíněna zdejší farní škola a v letech 1748 až 1755 byl na místě staršího kostela ze 13. století vystavěn barokní kostel svatého Václava. Během sedmileté války vesnici v roce 1759 vyplenila pruská vojska a místní kaplan byl zastřelen. Cizí vojáci tu tábořili i v dalších konfliktech, a to Rusové v roce 1813 během napoleonských válek, a Rakušané a Prusové v roce 1866 během prusko-rakouské války. Vojáci, padlí během napoleonských válek, mají být údajně pohřbeni pod kostelem svatého Václava. V letech 1869 až 1890 byly Skorotice osadou obce Božtěšice, a od roku 1900 měly status samostatné obce.\n\nV důsledku Mnichovské dohody se Skorotice a celé Sudety staly počátkem října 1938 součástí nacistického Německa a od dubna 1939 byly v jeho rámci součástí říšské župy Sudety. Po skončení druhé světové války došlo k odsunu místního, do té doby většinového, německého obyvatelstva. Od roku 1980 jsou Skorotice součástí města Ústí nad Labem.\n\nSkorotice jsou částí města Ústí nad Labem a nachází se v jižní části stejnojmenného okresu v Ústeckém kraji. Jejich základní sídelní jednotkou jsou Skorotice.\n\nKatastrální území Skorotice u Ústí nad Labem se rozkládá na ploše 137,5816 hektarů. Z východní strany kopíruje silnici II/528. Od té se posléze odpoutává a pokračuje jihovýchodně k Božtěšicím. Tam vede ulicí K Čepci, kterou směřuje zpět na západ. Po krátkém klikacení prochází zástavbou až k ulici Platanová a jejímu křížení s ulicí Osvoboditelů. Následně klesá takřka proti vrstevnici až ke Klíšskému potoku, jehož tok dále kopíruje přes ulici Božtěšická a kolem čerpací stanice. Obloukem znovu protíná Božtěšickou ulici, načež vede téměř po vrstevnici až po ulici Na Valech, poté do lokality Nad Cihelnou, od níž pokračuje severozápadně až po ulici Skorotická. Z té uhýbá do ulice Slovanská, kolem fotbalového hřiště, z níž uhýbá do ulice Dukelských hrdinů a severozápadně do ulice K. H. Borovského. Následně směřuje severovýchodně k Habrovickému rybníku, který z jihu míjí skrze chatovou osadu, a obloukem se vrací k jihu na polní cestu od hřbitova, podél níž pokračuje až k silnici II/528. Od severu (po směru hodinových ručiček) sousedí s katastrálními územími: Habrovice, Božtěšice, Bukov a Všebořice.\n\nVětšinu podloží Skorotic tvoří čtvrtohorní svahové sedimenty (hlína, kameny) a naváté písky (spraše, sprašová hlína). Podél vodních toků lze nalézt nivní sedimenty (hlína, písek, štěrk). U jihovýchodních a severovýchodních částí území tvoří podloží třetihorní bazaltoidy. Jižně od Habrovického rybníka je ostrůvkovitě zastoupena pyroplastika a druhohorní arkózovité pískovce. V severní části území je také zastoupen vápnitý jílovec, slínovec, prachovec a čtvrtohorní nevytříděné písky a jíly.\n\nZ geomorfologického hlediska jsou Skorotice součástí Krušnohorské subprovincie, kde většina jejich území náleží do celku Mostecká pánev, podcelku Chomutovsko-teplická pánev, v jejímž rámci spadá pod geomorfologický okrsek Chabařovická pánev. Malý cíp v jižní části katastrálního území se řadí pod celek Českého středohoří, jeho podcelek Verneřické středohoří, kde spadá pod geomorfologický okrsek Ústecké středohoří.\n\nPodle taxonomického klasifikačního systému půd (TKSP) se ve Skoroticích vyskytují antropozemě, kambizemě a pseudogleje. Antropozemě, konkrétně půdní typ antropozem urbánní se nachází po většinou zástavby. V severovýchodní části katastrálního území (u nové zástavby) lze nalézt kambizemě eutrofní. V severním výběžku v blízkosti Habrovického rybníka jsou pseudogleje.\n\nVětšina území Skorotic se dle Quittovy klimatické klasifikace řadí do mírně teplé oblasti MT9 (malý cíp území při severovýchodu je součástí mírně teplé oblasti MT4). Pro oblast MT9 jsou typická dlouhá, teplá a suchá až mírně suchá léta. Jara a podzimy jsou krátké a mírně teplé, zatímco zimy jsou krátké, mírné a suché, s krátkým trváním sněhové pokrývky. Úhrn srážek se ve vegetačním období pohybuje mezi 500 a 600 mm srážek, v zimním pak mezi 350 a 400 mm srážek.\n\nOblast Skorotic spadá hydrologicky do povodí řeky Labe. Konkrétně náleží do dílčího povodí Ohře, Dolního Labe a ostatních přítoků Labe, v jehož rámci je součástí vodního útvaru „Klíšský potok od toku Žďárský potok po ústí do toku Bílina“. Skoroticemi protéká Bílý potok, tekoucí z Habrovického rybníka, který je pravostranným přítokem Klíšského potoka. Klíšský potok rovněž vede podél části východní hranice katastrálního území Skorotic.\n\nDle biogeografického členění ČR náleží Skorotice do hercynské podprovincie, v níž se nachází na pomezí Milešovského a Mosteckého bioregionu. Z botanického hlediska leží území ve fytogeografické oblasti termofytikum, kde z větší části spadá do jejího okresu Labské středohoří (4b) a v blízkosti Habrovického rybníka okrajově do Podkrušnohorské pánve (3). Potenciálně přirozenou vegetací jsou černýšová dubohabřina (\"Melampyro nemorosi-Carpinetum\"), bučina s kyčelnicí devítilistou (\"Dentario enneaphyli-Fagetum\") a na malé části též komplex sukcesních stádií na antropogenních stanovištích.\n\nČást východní hranice Skorotic ze západu vymezuje chráněnou krajinnou oblast České středohoří. Ta byla vyhlášena 19. března 1976 výnosem ministerstva kultury ČSR na ploše 1063 km k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Na návrší u kostela svatého Václava rostou čtyři památné stromy lípy velkolisté (\"Tilia platyphyllos\"), chráněné od roku 1994.\n\nSkorotice zažívaly stálý populační růst až do roku 1930, kdy dosáhly historického maxima počtu obyvatel, a to 1202. K velkým populačním změnám došlo po druhé světové válce v souvislosti s vysídlením německého obyvatelstva a následným dosidlováním Sudet. Do té doby byly totiž Skorotice většinově německou obcí (v roce 1930 se k německé národnosti přihlásilo 92,5 % obyvatel). Od 50. let 20. století počet obyvatel fluktuuje. Podle sčítání lidu z roku 2011 ve Skoroticích žilo 1098 obyvatel, z toho 547 mužů a 551 žen. Věková skupina mladších 14 let byla zastoupena 199 obyvateli, zatímco skupina starších 65 let celkem 122 obyvateli.\n\nPodle sčítání lidu z roku 2011 bylo 480 obyvatel ekonomicky aktivních a 51 z nich vyjíždělo za prací mimo Ústí nad Labem. Podle odvětví ekonomické činnosti pracovalo 5 obyvatel v priméru (zemědělství, lesnictví, rybolov), 138 v sekundéru (průmysl a stavebnictví) a 286 v terciéru (služby).\n\nVe Skoroticích sídlí římskokatolická farnost, pod níž dále náleží území částí obcí Arnultovice, Bánov, Bukov, Božtěšice, Dělouš, Habrovice, Chuderovec, Kamenice, Neznabohy, Podhoří, Roudné, Strážky, Studánka, Střížovice a Všebořice. Přímo ve Skoroticích se nachází farní kostel svatého Václava, kde se konají pravidelné bohoslužby. Od července 2012 je administrátorem excurrendo farnosti ústecký arciděkan Miroslav Šimáček.\n\nV době První republiky byli kromě římských katolíků ve Skoroticích též zastoupeni evangelíci a židé. V roce 1921 se z 952 obyvatel ke katolictví přihlásilo 916 obyvatel, k evangelictví 23, k jinému náboženství 6 a 7 občanů bylo bez vyznání. V roce 1930 se z 1202 obyvatel ke katolictví hlásilo 1074 občanů, k evangelictví 49, k judaismu 1, k jinému vyznání 4 a 74 bylo bez vyznání.\n\nSkorotice jsou vybaveny veřejným osvětlením, vodovodem, kanalizací (napojenou na městskou kanalizaci) a jsou plynofikovány. Jedná se o rezidenční čtvrť, a nenacházejí se zde proto žádné průmyslové areály. Sídlí zde například firma VAT33, dovážející a distribuující chlazené potraviny, čalounictví, autoservis, půjčovna přívěsových vozíků Jana Kříže, autoservis, či společnost Podlahy Karel, nabízející podlahové krytiny. Při ulici Božtěšická funguje čerpací stanice pohonných hmot (k roku 2014 společnost Tank ONO).\n\nMístní restaurační zařízení zahrnují hostinec Pod Kaštany v ulici Do Vrchu a restauraci U Dvou Kanců v ulici 5. května.\n\nPo východní hranici katastrálního území prochází silnice II/528 z Ústí nad Labem do Petrovic. Podle Celostátního sčítání dopravy provedeného v roce 2010 po silnici jezdilo denně v průměru 3421 vozidel (z toho 3123 osobních vozidel, 271 těžkých vozidel a 27 jednostopých vozidel).\n\nObslužnost městskou hromadnou dopravou zajišťuje město Ústí nad Labem prostřednictvím společnosti Dopravní podnik města Ústí nad Labem. K roku 2014 se konkrétně jedná o autobusové linky číslo 15 (vedoucí z Vaňova do Strážek) a číslo 16 (vedoucí ze Všebořic do Strážek). Autobusové zastávky na území Skorotic jsou (směrem od Ústí nad Labem): Skorotice • Habrovická.\n\nVe Skoroticích funguje mateřská škola v ulici 5. května. Sídlí v budově z počátku 20. století, kde funguje od roku 1945. V západní části katastrálního území se mezi ulicemi Slovanská a K. H. Borovského nachází fotbalové hřiště.\n\nSběr komunálního odpadu zajišťuje firma AVE. Dvakrát do roka (na jaře a na podzim) jsou organizovány svozy objemného odpadu, nebezpečného odpadu a vaků s odpady ze zeleně. Na několika místech (např. u autobusové zastávky Skorotice, křižovatky ulic Nová alej a Oblouková, či křižovatky ulic Bukovská, Buzulucká a U pošty) jsou umístěny kontejnery na sběr tříděného odpadu, a to na papír, sklo a plasty (PET lahve). Na území Skorotic se nachází dva hřbitovy: menší u kostela sv. Václava a větší v ulici Polní. Provoz druhého zmíněného zajišťuje příspěvková organizace Městské služby Ústí nad Labem.\n\n\n\n\n"}
{"id": "542510", "url": "https://cs.wikipedia.org/wiki?curid=542510", "title": "Ústí nad Labem-centrum", "text": "Ústí nad Labem-centrum\n\nÚstí nad Labem-centrum je část statutárního města Ústí nad Labem, spadající do městského obvodu Ústí nad Labem-město. V roce 2009 zde bylo evidováno 3945 adres. V roce 2001 zde trvale žilo 13993 obyvatel.\n\nÚstí nad Labem-centrum leží v katastrálních územích Ústí nad Labem o výměře 11,37 km a Klíše o výměře 2,77 km.\n\n"}
{"id": "542511", "url": "https://cs.wikipedia.org/wiki?curid=542511", "title": "James Earl Ray", "text": "James Earl Ray\n\nJames Earl Ray (10. března 1928 Alton, Illinois – 23. dubna 1998 Nashville, Tennessee) byl americký vrah odsouzený za atentát na Martina Luthera Kinga. Baptistického kazatele Martina Luthera Kinga, který na následky zranění brzy poté zemřel, postřelil 4. dubna 1968 v 18:01. Za spáchání atentátu byl odsouzen na 99 let vězení.\n\n10. června 1977 uprchl z vězení, ale o tři dny později byl dopaden a trest mu byl zvýšen na 100 let odnětí svobody.\n\nZemřel 23. dubna 1998 na selhání ledvin v důsledku hepatitidy C.\n"}
{"id": "542512", "url": "https://cs.wikipedia.org/wiki?curid=542512", "title": "Ústí nad Labem-Severní terasa", "text": "Ústí nad Labem-Severní terasa\n\nÚstí nad Labem-Severní terasa je jeden ze čtyř samosprávných městských obvodů statutárního města Ústí nad Labem. Nachází se na severu Ústí nad Labem na vyvýšenině na levém břehu Labe. V roce 2009 zde bylo evidováno 1330 adres. V roce 2011 zde trvale žilo 20 500 obyvatel.\n\nDo městského obvodu patří Severní Terasa, Kočkov, Stříbrníky a Dobětice, tyto celky však nejsou samostatně vymezeny jako místní části a kromě Dobětic ani jako katastrální území.\n\nObvod zahrnuje celé katastrální území Dobětice (včetně sídliště Dobětice a Dobětické výšiny) a díly (části katastrálních území) Ústí nad Labem 2 (kam spadá Kočkov, sídliště Severní terasa, sídliště Stříbrníky i levá strana Bertina údolí a Mariánský vrch), Bukov 2 (areál Masarykovy nemocnice) a Krásné Březno 2 (nevelký pás mezi ulicemi Rabasova a Nad Březnem).\n\nJiž v 60. letech se uvažovalo o výstavbě velkého sídliště pro 25 tisíc obyvatel v prostoru k obcím Kočkov a Stříbrníky, navazující na stávající zástavbu na Skřivánku. V roce 1965 zpracovali Václav Krejčí, Josef Gabriel a Mojmír Böhm podrobný územní plán výstavby. První etapa výstavby započala v roce 1969. Z původně plánované vybavenosti sídliště však byla realizována jen malá část. Přesun obyvatel do nového sídliště urychlil chátrání starých částí města. Dne 1. července 1988 byla na Stříbrníky zavedena první trať ústecké trolejbusové dopravy, v květnu 1989 byly zavedeny trolejbusy na Skřivánek, roku 1990 byla trať se Stříbrníků prodloužena do Dobětic, roku 2005 byla na Severní Terasu přivedena trať z Bukova.\n\nPřevážná většina obyvatel obvodu žije v panelových sídlištích (sídliště Severní terasa, sídliště Stříbrníky, sídliště Dobětice), vybudovaných v letech 1969–1995. V budově bývalé Krajské politické školy, se nachází rektorát Univerzity J. E. Purkyně, na území obvodu je i řada dalších škol, moderní tiskárenský komplex Severotisk a vedle něj tiskárna Labe, Masarykova nemocnice, dětská poliklinika, řada obchodních center, Česká lékárnická společnost, závod Tesla, domovy důchodců, dětský domov, domov pro matku a dítě, ústav sociální péče pro mládež, řada hřišť a sportovní hala. Mezi zajímavá místa patří Erbenova vyhlídka s rozhlednou a Bertino údolí.\n\n\n"}
{"id": "542513", "url": "https://cs.wikipedia.org/wiki?curid=542513", "title": "Vaňov", "text": "Vaňov\n\nVaňov (: ) je část statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se asi tři kilometry jižně od centra města v Českém středohoří na levém břehu řeky Labe. Jeho katastrální území se rozkládá na 2,53 km v nadmořské výšce od 140 do 480 m n. m. K roku 2011 zde žilo 792 obyvatel.\n\nVznikl jako sídlo typu okrouhlice v 9. až 10. století, avšak první písemná zmínka pochází až z roku 1293. V letech 1350 až 1848 náležel královskému městu Ústí nad Labem. Levý břeh Labe byl na Ústecku historicky průmyslovější; během 19. a 20. století se ve Vaňově nacházela barvírna textilu a závod na výrobu panelů. Součástí Ústí nad Labem se stal opět v roce 1980. Na počátku 21. století jsou zde zastoupeny služby motoristům a průmysl stavebních hmot. Prochází jím dvě celostátně významné dopravní komunikace, silnice I/30, spojující Ústí nad Labem s dálnicí D8, a železniční trať číslo 090/091, která je součástí I. národního tranzitního železničního koridoru. V severní části území obce se nachází Vaňovský přístav, který se řadí mezi nejvyužívanější přístavy severních Čech.\n\nCelé katastrální území Vaňova náleží do velkoplošného zvláště chráněného CHKO České středohoří a mimo to je jeho součástí evropsky unikátní národní přírodní památka Vrkoč, která je jedinečná specifickou sloupcovou odlučností čediče. V blízkosti Vrkoče se na Podlešínském potoce nachází Vaňovský vodopád, který je s 12 metry největším vodopádem Českého středohoří.\n\nNázev Vaňov je odvozen od mužského rodného jména Váňa (domácká podoba jména Václav), v tomto případě od akuzativního tvaru Váňův (dvůr, statek). Německý název sídla je a mezi kdysi používané tvary patří též Wanaw, Waniow či Vanov.\n\nVaňov vznikl jako slovanská okrouhlice mezi 9. a 10. stoletím, archeologické nálezy (například hlazená kamenná sekera) však potvrzují osídlení již v mladší době kamenné. První písemná zmínka pochází až z roku 1293. Střed sídla se původně nacházel kolem staré lípy, jež stávala poblíž dnešního železničního přejezdu mezi ulicemi K Přejezdu a Vaňovská. Pod tímto stromem, pokáceným v roce 2003, měl jednou údajně odpočívat vojevůdce Jan Žižka (1360–1424). V roce 1350 přenechali měšťané Heimann Zeiner a Jindřich Conclini Vaňov královskému městu Ústí nad Labem, a ten mu následně náležel až do zrušení poddanství v roce 1848. Během třicetileté války (1618–1648) byla obec poškozena Švédy. V roce 1654 zde stálo 14 domů, v nichž žilo 13 malých sedláků a 1 zahradník. V roce 1680 se v okolí Ústí nad Labem rozhořelo selské povstání. Vaňovští poddaní se k němu však nepřidali, což je pozoruhodné zejména proto, že v roce 1659 žádali krajského hejtmana o „ochranu proti přehmatům města a výši robotních povinností“.\n\nS postupným rozvojem se Vaňov rozrůstal jak do počtu domů, tak do počtu obyvatel. V červenci 1836 byl položen základní kámen silnice z Ústí nad Labem do Lovosic. Původní půdorys obce narušila v letech 1847 až 1850 stavba železniční tratě z Prahy do Drážďan. Její vysoký násep a opěrné zdi rozdělují území na dvě části, které spojují tři podjezdy a jeden přejezd.\nDíky blízkosti Ústí nad Labem, coby průmyslového centra, a dobrému komunikačnímu spojení, nalézali místní obyvatelé stále častěji zaměstnání v ústeckých průmyslových závodech. Postupně došlo k proměně sociální struktury obyvatelstva, nově povětšinou tvořeném řemeslníky či dělníky, a již pouze minimálně zemědělci. V roce 1887 již ve Vaňově žilo ve 48 domech 258 obyvatel a tento počet postupně rostl až na 88 domů a 722 obyvatel, zjištěných v prvním sčítání lidu nově vzniklého Československa v roce 1921. Během První republiky existovaly ze strany Ústí nad Labem snahy o integraci s obcemi v zázemí města (kromě Vaňova šlo například o Bukov, Předlice či Všebořice). V lednu 1920 proto ústecké městské zastupitelstvo pozvalo představitele okolních obcí na zvláštní zasedání, avšak představitelé Vaňova účast odřekli. V témže měsíci zasáhla Vaňov zimní povodeň.\n\nV letech 1924 až 1936 proběhla v těsné blízkosti Vaňova pod hradem Střekov na Labi výstavba zdymadla Střekov (známého též jako Masarykova zdymadla či Zdymadla T. G. Masaryka), čímž došlo ke vzdutí hladiny Labe o délce 19,8 kilometrů a celkovém objemu 16,1 mil. m. Důvodem výstavby vodního díla bylo splavnění Labe v oblasti nebezpečných peřejí, které začínaly nad Vaňovem a končily asi 400 metrů pod hradem Střekov. V souvislosti s touto stavbou a změnou výšky hladiny řeky došlo k úpravě břehů, výstavbě podzemního odvodňovacího kanálu (tzv. Vaňovské drenáže), přeložky ústí Podlešínského potoka do Labe a překladního přístaviště s železniční vlečkou. V roce 1925 došlo ke skalnímu řícení (podle jiného zdroje povodni) u Vaňovského vodopádu, padající skalní bloky zničily oblíbenou Babinského hospodu. Historicky největšího počtu obyvatel Vaňov dosáhl ve 30. letech 20. století, kdy zde žilo 1052 obyvatel.\nV důsledku Mnichovské dohody se Vaňov a celé Sudety staly počátkem října 1938 součástí nacistického Německa a od dubna 1939 byly v jeho rámci součástí říšské župy Sudety. Během druhé světové války se místní rodák František Jelínek zapojil do domácího protinacistického odboje v rámci skupiny Bohumila Bachury známé jako „Úvod – Krušnohoří“. Po skončení války došlo k odsunu místního, do té doby většinového, německého obyvatelstva a dalšímu rozvoji obce. V roce 1949 vznikl stavební závod Prefa na výrobu panelů a roku 1957 byla postavena nová budova školy. Mezi lety 1974 až 1978 probíhala výstavba silnice první třídy I/30. Její nesprávné odvodnění však místním obyvatelům o dvacet šest let později začalo působit problémy se spodní vodou. V roce 1980 se Vaňov v rámci velké integrace sídel v zázemí Ústí nad Labem stal součástí krajského města. Od roku 1986 spadal pod městský obvod Ústí nad Labem 1 a od roku 1990 je součástí obvodu Ústí nad Labem-město.\n\nJakožto součást Ústí nad Labem územně náleží od roku 1992 do euroregionu Labe. Na přelomu let 1994 a 1995 došlo k svahovým pohybům na svahu Čertovka, nacházejícím se nad zástavbou v ulici Ve Stráni. Sesuvná aktivita byla v únoru 1995 vyhodnocena jako havarijní a v průběhu roku došlo k její sanaci pomocí osově zalomené železobetonové záporové zdi, jejíž stavba byla dokončena v prosinci téhož roku (bližší informace v sekci Svahové pohyby). V letech 2002 a 2013 Vaňov zasáhly letní povodně, při nichž byla v obou směrech odříznuta přístupová silniční komunikace (I/30), a jediný způsob dopravy a zásobování tak skýtala železnice (vlaky zde provizorně zastavovaly).\n\nVaňov je součástí města Ústí nad Labem a nachází se v jižní části stejnojmenného okresu v Ústeckém kraji při řece Labe. Jeho základními sídelními jednotkami jsou Vaňov a Vaňov-Skály.\n\nKatastrální území Vaňov se rozkládá na ploše 2,53 km. Z východu jej vymezuje řeka Labe. Jižní hranice se od Labe odpoutává na úrovni ústí Průčelského potoka na protějším břehu řeky v Brné, kolmo míjí silnici I/30 a železniční trať 090/091, a v esovitém tvaru po vrstevnici pokračuje k jihu pod Panenskou skálu. Následně mění směr a prudce stoupá proti svahu k Vaňovskému vrchu (561 m n. m.) a ve zhruba 480 m n. m. se stáčí k severu. Pod křížením vedení vysokého napětí krátce mění směr k východu, aby se po asi 90metrovém poklesu opět stočila na západ a pokračovala po lesní cestě. Od té se odpoutává na sever a vede k vyhlídce Milenci a následně vyhlídce Vaňovská skála (467,8 m n. m.). Od té poté směřuje po vrstevnici, vodorovně k silnici třetí třídy č. 25840 z Chvalova na Podlešín, míjí vyhlídku Skály pod Vrkočem, Vaňovský vodopád na Podlešínském potoce, aby se stočila k západu a po krátkém stoupání pokračovala po vrstevnici kolem skal. V blízkosti elektrického vedení z Masarykových zdymadel se stáčí k východu a ze severu Vaňov ohraničuje. Přibližně od 200 m n. m. kopíruje ulici Pavla Stránského, vedoucí kolmo k řece Labi, a ze severu ohraničuje Vaňovský přístav. Katastrální území leží v nadmořské výšce 140–480 m n. m., přičemž jeho nejvyšším bodem je svah pod Vaňovským vrchem a nejnižším hladina řeky Labe. Od severu na jih (proti směru hodinových ručiček) sousedí postupně s katastrálními územími Ústí nad Labem, Hostovice u Ústí nad Labem, Podlešín u Stebna, Chvalov a Dolní Zálezly.\n\nGeologicky je Vaňov součástí Českého masivu, kde se nachází v oblasti Českého středohoří, které vzniklo na střetu dvou regionálně významných jednotek, oblasti sasko-durynské (\"saxothuringikum\") a tepelsko-barrandienské (\"centralbohemikum\"). Horninový základ je tvořen krystalickými břidlicemi vzniklými na přelomu starohor a prvohor, které ale v lokalitě na povrch nevystupují a jsou překryty mladšími sedimenty či vulkanity. V průběhu druhohor, kdy bylo celé České středohoří zaplaveno cenomanským mořem, docházelo k sedimentaci pískovců. Tyto horniny, zastoupené ve zdejší oblasti nejmladšími santonskými sedimenty, vystupují na četných lokalitách na úpatí příkrých labských svahů mezi Panenskou skálou a Větruší. V úzkém pásu nad zástavbou se v podloží vyskytuje též arkózovitý pískovec.\nNa utváření podoby oblasti měl velký vliv třetihorní vulkanismus, který dal vzniknout Českému středohoří. Třetihorní horniny (čediče, znělce a tufy) se na podloží podílejí ve vrcholových partiích. Vulkanismus vytvořil tělesa lakolitické povahy, z nichž mezi nejznámější patří čedičová žíla Vrkoč. Ta protnula jak santonské pískovce (z nichž byla během čtvrtohorního zahlubování Labe vypreparována), tak nadložní výlevy olivinických čedičů. Je unikátní orientací odlučných sloupců do obráceného vějíře (milíře), k čemuž došlo v důsledku působení tří různých ochlazovacích ploch během tuhnutí. Stávající podoba Vrkoče byla odkryta částečným odtěžení skály při výstavbě železniční trati. Uspořádání lávových proudů a příkrovů, proložené pyroklastiky, je možné pozorovat na odkryvu hlubokého erozního zářezu Podlešínského potoka. Zdejší okraj lávového příkrovu byl natolik příkrý, že dal vzniknout Vaňovskému vodopádu.\n\nV průběhu čtvrtohor došlo k velkým klimatickým změnám (střídání glaciálů a interglaciálů), během nichž probíhala intenzivní eroze a denudace, doplňovaná pokračujícím zdvihem Českého středohoří. Tok Labe se během zmíněných procesů prohloubil o více než 100 metrů. V jeho nejbližším okolí se v různých mocnostech a výškách dochovaly říční uloženiny (spraše, písky a štěrky). Podél řeky Labe a pod zástavbou se rovněž nachází svahové sedimenty a naváté písky.\n\nU Vrkoče v minulosti existoval lom na čedič, používaný následně mimo jiné k dláždění náměstí v Ústí nad Labem. Ten se však podařilo uzavřít (podobně jako v případě Panské skály u Kamenického Šenova) českému geologovi Josefu Emanuelu Hibschovi (1852–1940).\n\nZ geomorfologického hlediska je Vaňov součástí Krušnohorské subprovincie, konkrétně Českého středohoří a jeho podcelku Verneřické středohoří, v jehož rámci spadá pod geomorfologický okrsek Litoměřické středohoří. Reliéf oblasti je velmi pestrý s velkým výškovým rozpětím (140–480 m n. m.). Hlavní podíl na tom nese Labe, které tvoří erozní bázi (základ) regionu. Jeho antecendentní zahlubování v průběhu čtvrtohor následoval i Podlešínský potok. Během teplotních výkyvů čtvrtohor se v oblasti kromě svahových akumulací vyvinuly také různé skalní formy. Patří mezi ně například dvě zhruba 35 metrů vysoké skalní věže Milenci (dříve ). Mezi další z vzhledově výrazných skal patří skalní útvar Josefínka, připomínající sedící ženu, k němuž se váže smutná pověst. Dominantou, nacházející se na katastrálním území Vaňova a Chvalova, je Panenská skála (dříve též Panenský kámen), vypreparovaná čedičová žíla s rozsáhlým suťovým polem. Vyčnívá padesát metrů nad okolní terén a je tvořena žilným pronikem nefelinického bazanitu.\nSvahové pohyby se v ústecké části Českého středohoří vyskytují z řady důvodů. Patří mezi ně například členitost reliéfu, příkré svahy údolí či „těžké vulkanity spočívající v nadloží měkčích křídových sedimentů“.\n\nK vůbec nejrozsáhlejším svahovým pohybům došlo z hlediska modelace reliéfu v polovině 90. let 20. století na svahu Čertovka (dříve též ) nad zástavbou při ulici Ve Stráni. Jeho stabilita začala slábnout v srpnu 1994 v důsledku skalního řícení okraje čedičového příkrovu. Zřícený skalní blok působil na akumulaci staršího sesuvu, a ta se počátkem následujícího roku aktivovala při provlhčení, způsobeném táním sněhu. V únoru 1995 byly zaregistrovány známky svahových procesů a pod skalní stěnou se vytvořila odlučná oblast válcového tvaru. Zvláštní komise vyhodnotila aktivitu svahu jako havarijní a majetek a životy občanů ohrožující. Bezprostředně se přistoupilo ke sledování svahu, který byl sanován 106,5 metrů dlouhou osově zalomenou železobetonovou záporovou zdí, dokončenou v prosinci 1995. Na Čertovce nastalo hned několik gravitačních svahových pohybů, a to ploužení, sesouvání a řícení. Odlučná stěna deformace je široká 50–110 metrů, odlučná hrana se nachází ve 355 m n. m. a záporová zeď ve 180 m n. m. (převýšení tedy činí 175 metrů). Průměrná pravá mocnost sesouvajících se hmot je 5 metrů, kubatura této sutě se odhaduje na 150 000 m. Původním předpokladem bylo, že k sesuvu dochází na rozhraní křídových sedimentů a vulkanických hornin, avšak ve skutečnosti k němu dochází v rámci vulkanické sekvence. Sesuv je stále aktivní, po intenzivních deštích, které v roce 2013 způsobily rozsáhlé povodně, se pohnul o několik centimetrů. Město Ústí nad Labem se následně rozhodlo pro obnovení sledování svahu, jenž byl pro nedostatek financí přerušen v roce 2002, a pro opravu záporové zdi a sanaci svahu. Samotná sanace byla dokončena koncem roku 2014.\n\nK jinému skalnímu řícení došlo v roce 1925 u Vaňovského vodopádu, kde padající skalní bloky zničily Babinského hospodu, jež byla spolu s vodopádem oblíbeným cílem výletů Ústečanů. Podle jiného zdroje restaurační zařízení strhla povodeň na Podlešínském potoce.\n\nPodle taxonomického klasifikačního systému půd (TKSP) se ve Vaňově vyskytují fluvizemě, antropozemě a kambizemě. Fluvizemě, konkrétně půdní typ fluvizem modální, se táhne od jihu v pásu podél Labe pod většinou zástavby až zhruba po Vrkoč. Následně pás přechází v antropozemě, v tomto případě v typ antrozozem urbánní. Kambizemě, vyskytující se ve vrcholových partiích na přibližně polovině území, jsou zastoupeny dvěma půdními typy. Dominantní část tvoří kambizemě eutrofní, zatímco malou část při severním okraji Vaňova představují kambizemě modální.\n\nPodle Quittovy klimatické klasifikace náleží celé území Vaňova do teplé klimatické oblasti T2. Pro tu jsou charakteristická dlouhá, teplá a suchá léta, a mírně teplá jara a podzimy. Zimy jsou krátké, mírně teplé a suché, přičemž sněhová pokrývka má během nich pouze velmi krátké trvání. Platí pro ni průměrné lednové teploty –2 až –3 °C a průměrné červencové teploty 18 až 19 °C. Ve vegetačním období se úhrn srážek pohybuje mezi 350 a 400 mm, v zimním pak mezi 200 a 300 mm. Nejbližší meteorologické stanice jsou na Kočkově v Ústí nad Labem a poté na hoře Milešovce (837 m n. m.). Při řece Labi se ve Vaňově nachází automatická meteorologická stanice (U1ULMA01), provozovaná Českým hydrometeorologickým ústavem. Zdejší mikroklima ovlivňuje též řeka Labe, jejíž údolí patří k oblastem s největší četností mlh v České republice.\n\nVaňov leží při řece Labe, což je vodní tok I. řádu a jedna z největších řek a vodních cest v Evropě, díky čemuž náleží do úmoří Severního moře. Její úsek v oblasti Vaňova tvoří vodní útvar „Labe od toku Ohře po tok Bílina“. Průtok řeky se stal dominantním modelujícím činitelem, který ovlivnil ráz a vzhled zdejší krajiny. Její břeh tvoří, podobně jako na protější brněnské straně, kamenná regulace, která se datuje do 20. a 30. let 20. století, kdy došlo výstavbou Masarykových zdymadel pod hradem Střekov ke vzdutí hladiny v průměru o několik metrů v celkové délce 19,8 kilometrů. Průměrný dlouhodobý průtok řeky je v profilu Ústí nad Labem (tj. pod zdymadly) 290 ms.\n\nNa území Vaňova se dále nacházejí dva malé vodní toky, levostranné přítoky Labe, jejichž správcem je státní podnik Lesy České republiky. Prvním z nich je Podlešínský potok (dříve též nazývaný Žmole), pramenící u vesnice Podlešín ve 420 m n. m. Na svém asi 1,5 kilometru dlouhém toku překonává převýšení 280 metrů, a to mimo jiné i Vaňovským vodopádem (). Ten vznikl na okraji lávového příkrovu, zatímco v ostatních částech svého toku si potok vytvořil hluboce zaříznuté erozní údolí. Vodopád je 12 metrů vysoký, a je tak největším vodopádem Českého středohoří. V důsledku výše zmíněné výstavby Masarykových zdymadel, a s tím souvisejícího vzdutí hladiny Labe, bylo ústí potoka vyřešeno přeložkou. Druhým malým vodním tokem je bezejmenný potok, pramenící v 325–330 m n. m. nad Vaňovem.\n\nVaňov spadá do oblasti se sezónně doplňovanou mělkou podzemní vodou, jejíž výška hladiny a vydatnost je nejvyšší v květnu a červnu, a nejnižší v září až listopadu. Průměrný specifický odtok se udává mezi 0,5 a 1 l.skm. Rizikovým faktorem na řece Labi jsou povodně, a to jak zimní, tak letní. Zimní povodeň Vaňov zasáhla v lednu 1920, letní například v srpnu 2002 a červnu 2013. Přízemí budov při řece je zaplavováno při průtoku 1500 m/s.\n\nDle biogeografického členění ČR náleží Vaňov do hercynské podprovincie, konkrétně do Milešovského bioregionu. Z botanického hlediska leží území ve fytogeografické oblasti termofytikum a jejího okresu Labské středohoří (4b). Potenciálně přirozenou vegetací je černýšová dubohabřina (\"Melampyro nemorosi-Carpinetum\").\nV oblasti je zastoupen bukodubový a dubobukový lesní vegetační stupeň. Lesy na labských stráních mají funkci půdoochrannou, jejich smyslem je tedy bránit erozi půdy. Ve zdejších listnatých lesích roste třeba buk lesní (\"Fagus sylvatica\"), javor mléč (\"Acer platanoides\"), duby (\"Quercus\") a lípy (\"Tilia\"). V oblasti Vrkoče se vyskytuje též v Českém středohoří endemitní jeřáb český (\"Sorbus bohemica\"). Z rostlin zde roste třeba jaterník podléška (\"Hepatica nobilis\"), kopretina bílá (\"Leucanthemum vulgare\"), náprstník červený (\"Digitalis purpurea\"), divizna velkokvětá (\"Verbascum densiflorum\") či sasanky (\"Anemone\") a bělozářky (\"Anthericum\"). V okolí Vrkoče lze nalézt několik chráněných druhů rostlin, mezi něž patří třeba lilie zlatohlavá (\"Lilium martagon\"), prvosenka jarní (\"Primula veris\"), locika vytrvalá (\"Lactuca perennis\") a snědek chocholičnatý (\"Ornithogalum umbellatum\"). V roce 2007 se u Vrkoče podařilo potvrdit výskyt v Česku endemitního lomikamene trsnatého vlnatého (\"Saxifraga rosacea subsp. steinmannii\"), který se mimo tuto oblast vyskytuje pouze v údolí Jizery. Z invazních druhů v oblasti roste netýkavka žláznatá (\"Impatiens glandulifera\"), bolševník velkolepý (\"Heracleum mantegazzianum\"), trnovník akát (\"Robinia pseudoacacia\"), křídlatka japonská (\"Reynoutria japonica\") a křídlatka sachalinská (\"Reynoutria sachalinensis\").\nZe savců v oblasti žije mimo jiné veverka obecná (\"Sciurus vulgaris\"), liška obecná (\"Vulpes vulpes\"), kuna lesní (\"Martes martes\"), prase divoké (\"Sus scrofa\") či srnčí zvěř. Mezi zástupce ptactva se řadí například sýkory (\"Parus\"), lejsek šedý (\"Muscicapa striata\"), z vodního ptactva pak labuť velká (\"Cygnus olor\") nebo kachna divoká (\"Anas platyrhynchos\"), z dravců třeba poštolka obecná (\"Falco tinnunculus\"), jestřáb lesní (\"Accipiter gentilis\"), krahujec obecný (\"Accipiter nisus\") či ostříž lesní (\"Falco subbuteo\"). V okolí Vrkoče žije největší zástupce sov, výr velký (\"Bubo bubo\"). Z obojživelníků je hojný výskyt mloka skvrnitého (\"Salamandra salamandra\") a z plazů zde žije též užovka obojková (\"Natrix natrix\") či slepýš křehký (\"Anguis fragilis\"). V Podlešínském potoce též žijí zástupci plžů, a to kamomil říční (\"Ancylus fluviatilis\") a praménka rakouská (\"Bythinella austriaca\"). U Vaňovského vodopádu je zmiňován jediný výskyt této praménky v severozápadních Čechách. Rozličně je zastoupen hmyz (při naučné stezce Větruše–Vrkoč bylo popsáno 40 druhů motýlů a 10 druhů mravenců).\n\nVe Vaňově se nachází dvě zvláště chráněná území, a to velkoplošná chráněná krajinná oblast České středohoří a maloplošná národní přírodní památka Vrkoč. První jmenovaná byla vyhlášena 19. března 1976 výnosem ministerstva kultury ČSR na ploše 1063 km a spadá do ní celý Vaňov. Zřízena byla k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Specifikum oblasti spočívá také ve strmém srážkovém gradientu v jihozápadně-severovýchodním směru, při kterém na 75 kilometrů délky pohoří vzrůstá srážkový průměr až o 100 %.\n\nDruhá zmíněná, NPP Vrkoč, je geologický útvar evropského významu. Nachází se při Podlešínském potoku nad ulicí Čajkovského a železniční tratí. Vyhlášena byla 20. července 1966 okresním národním výborem v Ústí nad Labem na ploše 1,42 hektaru a předmětem její ochrany je „vypreparovaná čedičová žíla s typickým rozpadem horniny.“ Počátkem 21. století bylo navrženo rozšířit toto zvláště chráněné území až na výměru 12 hektarů tak, aby zahrnovalo i Vaňovský vodopád.\n\nV letech 1966 až 1993 požívala ochrany, coby chráněný přírodní výtvor, též Panenská skála, jejíž hřeben leží na katastrálním území Vaňova a sousedního Chvalova. Regionální územní systém ekologické stability ji klasifikuje jako biocentrum lokálního významu o rozloze 4 hektarů.\n\nVaňov zažíval stálý populační růst až do roku 1930, kdy dosáhl historického maxima počtu obyvatel, a to 1052. K velkým populačním změnám došlo po druhé světové válce v souvislosti s vysídlením německého obyvatelstva a následným dosidlováním Sudet. Do té doby byl totiž Vaňov většinově německou obcí (v roce 1930 se k německé národnosti přihlásilo 84 % obyvatel). Od konce druhé světové války byl Vaňov populačně ztrátový až do 90. let 20. století, kdy se trend obrátil a počet obyvatel roste. Podle sčítání lidu z roku 2011 ve Vaňově žilo 792 obyvatel, z toho 401 mužů a 391 žen. Věková skupina mladších 14 let byla zastoupena 112 obyvateli a skupinu starších 65 let tvořilo 129 obyvatel.\n\nPodle sčítání lidu z roku 2011 bylo 405 obyvatel ekonomicky aktivních a 47 z nich vyjíždělo za prací mimo Ústí nad Labem. Podle odvětví ekonomické činnosti pracovalo 5 obyvatel v priméru (zemědělství, lesnictví, rybolov), 103 v sekundéru (průmysl a stavebnictví) a 202 v terciéru (služby).\n\nVe Vaňově se nachází filiální kostel svatého Josefa, kde se však nekonají pravidelné bohoslužby. Území náleží pod římskokatolickou farnost – arciděkanství v Ústí nad Labem, která spadá pod ústecký vikariát litoměřické diecéze.\n\nV době První republiky byli kromě římských katolíků ve Vaňově též zastoupeni evangelíci, husité a židé. V roce 1921 se ze 722 obyvatel ke katolictví přihlásilo 675 obyvatel, k evangelictví 22, k husitství 7, k judaismu 1 a 17 občanů bylo bez vyznání. V roce 1930 se z 1052 obyvatel ke katolictví hlásilo 907 občanů, k evangelictví 72, k husitství 2, k judaismu 7, k jinému vyznání 2 a 62 bylo bez vyznání.\n\nVaňov je vybaven veřejným osvětlením, vodovodem, kanalizací (napojenou na městskou kanalizaci).\n\nVětšina obslužných zařízení je umístěna podél silnice I/30. Nachází se zde množství služeb pro motoristy, mezi něž patří například autobazar AAA Auto, autoservis a pneuservis AEI Šilhart, Alarmy Vojtěch, autoservis Auto-moto Ivo Jiroušek či výkup a prodej ojetých vozů AUTO DISKONT, s.r.o. Ve Vaňově sídlí stavební firma AZ SANACE, a.s., a to v objektu někdejší barvírny Johanna Pilze, která sem byla v roce 1889 přenesena z údolí Klíšského potoka. Na severním okraji Vaňova je v provozu veřejný překládkový přístav, vedle něhož má své středisko společnost Skanska Transbeton, s.r.o., zabývající se prodejem písku a kameniva. Státní podnik Povodí Labe má ve Vaňově pracoviště svého závodu Dolní Labe. Mezi specializované subjekty patří společnost Romana Chvojky prodávající bazény Desjoyaux, poskytovatel internetového připojení AmigoNet, s.r.o., a František Cerman prodávající lovecké a sportovní kuše.\n\nVaňovská restaurační zařízení zahrnují restauraci Kotva (dříve ) a restauraci U Lesana, na jejímž místě kdysi působil restaurant Wenzela Hübsche. V minulosti (zhruba v první polovině 20. století) mezi ně též patřila restaurace U slunce () Lorenze Schlenze, kde se konaly taneční, či letní restaurant Vrkoč Ernsta Bendela. Ubytovací kapacity nabízí Ivo Jiroušek (provozující též restauraci Kotva, autoservis a převozní loď \"Marie\"). V minulosti pod Vrkočem u řeky Labe stával hotel Ráj (). V roce 1949 byl kolem něj vybudován závod Prefa na výrobu prefabrikovaných stavebních dílů (panelů), z nichž byla stavěna ústecká sídliště. Do hotelu se posléze nastěhovalo vedení závodu. Po ukončení výroby panelů hotel se závodem chátral a v roce 1999 byl celý komplex stržen.\n\nMístní páteřní komunikací je silnice první třídy I/30 z Lovosic do Ústí, která spojuje krajské město s dálnicí D8. Vede mezi zástavbou podél železničního náspu a na území Ústí nad Labem (tedy i Vaňova) nese název Pražská ulice. Podle Celostátního sčítání dopravy provedeného v roce 2010 po silnici jezdilo denně v průměru 12 351 vozidel (z toho 8483 osobních vozidel, 3841 těžkých vozidel a 27 jednostopých vozidel). Tato mimořádná exponovanost je způsobena tím, že silnice nahrazuje dosud nedokončený úsek dálnice D8 z Lovosic do Řehlovic. Má celou řadu negativních dopadů, např. zvýšenou nehodovost, emise zplodin, prašnost, hlučnost, vibrace, škody na majetku apod. Dopravní situaci zklidní až dokončení zmíněného dálničního úseku, které je prozatím stanoveno na konec roku 2015. Obyvatelé Vaňova v minulosti (např. v roce 2011) proti neutěšenému stavu dopravní vytíženosti demonstrovali zablokováním této komunikace.\n\nParalelně se silnicí vede dvoukolejná elektrifikovaná železniční trať 090/091 z Prahy do Děčína, která je součástí I. národního tranzitního železničního koridoru mezi Děčínem a Břeclaví. Postavena byla v polovině 19. století Rakouským císařstvím jako součást Severní státní dráhy (), a rozdělila území Vaňova na dvě části. Od roku 1850 ve Vaňově fungovala železniční zastávka, která se nacházela v místě železničního přejezdu mezi ulicemi K Přejezdu a Vaňovská. Roku 1975 však byla Československými státními dráhami proti vůli většiny obyvatel zrušena. Od té doby je nejbližší železniční stanicí hlavní nádraží v Ústí nad Labem. V letech 1998 až 2001 prošel úsek trati z Ústí nad Labem do Lovosic modernizací.\n\nVe Vaňově je rovněž historicky významně zastoupena vodní doprava. V severní části katastrálního území se nachází veřejný přístav Vaňov, napojený na železniční vlečku, který byl postaven v souvislosti s výstavbou Masarykových zdymadel. Využíván je převážně k překládce písků a sypkých substrátů, a patří k nejvyužívanějším přístavům severních Čech. V letech 2009 až 2010 provedlo Ředitelství vodních cest modernizaci přístavní zdi zdejšího přístavu za 136,5 milionu korun. Existuje záměr na celkovou přestavbu a modernizaci přístavu. U restaurace Kotva a stejnojmenné autobusové zastávky se nachází sezónní přívoz. K roku 2013 zde historické plavidlo \"Marie\" z roku 1928 obsluhovalo pravidelnou letní linkovou plavbu mezi Vaňovem, Církvicemi, Velkými Žernoseky a Píšťany. Do roku 2005 tu navíc fungoval tradiční přívoz mezi Vaňovem a termálním koupalištěm v Brné, zajišťovaný stejným plavidlem. Koncem 19. století v tomto místě bývala zastávka Sasko-české paroplavební společnosti () na trase mezi Prahou a Děčínem.\n\nObslužnost městskou hromadnou dopravou zajišťuje město Ústí nad Labem prostřednictvím společnosti Dopravní podnik města Ústí nad Labem. K roku 2014 se konkrétně jedná o autobusovou linku číslo 15 vedoucí z Vaňova do vesnice Strážky. Čísla autobusových linek a jejich cílové stanice se v minulosti měnily (mezi linky, které Vaňov obsluhovaly, patřila mimo jiné č. 13). Autobusové zastávky na území Vaňova jsou (směrem od Ústí nad Labem): U vodopádu • Kotva • Pražská • Hřbitov • Vaňov. V letech 1927 až 1958 byl Vaňov rovněž obsluhován tramvajovou dopravou, konkrétně 4,5 kilometrů dlouhou linkou č. 6, která z Ústí nad Labem vedla nejprve od divadla, hlavní pošty a posléze od Bílinského mostu.\n\nVe Vaňově funguje mateřská a základní škola, které jsou od 1. září 2004 odloučenými pracovišti Základní školy a Mateřské školy Ústí nad Labem, SNP 2304/6, příspěvkové organizace. Město Ústí nad Labem ke sloučení přistoupilo kvůli tomu, že ministerstvo školství vaňovské základní škole neudělilo výjimku pro fungování, neboť nemá kompletních devět ročníků. Jednotřídní mateřská škola se nachází v ulici Ve Stráni, kde sídlí v někdejší vile ústeckého obchodníka s textilem Antona Hübla, postavené roku 1902. Malotřídní základní škola sídlí v Pražské ulici v budově z roku 1957 se sgrafitovou figurální výzdobou s husitskými motivy. V budově základní školy je během voleb (komunálních, krajských, parlamentních, evropských) umístěna volební místnost.\n\nVe Vaňově taktéž sídlí sdružení Fokus Labe, podporující lidi s duševním onemocněním a Baby Club Mája, nabízející kojenecké plavání.\n\nSběr komunálního odpadu zajišťuje firma AVE. Dvakrát do roka (na jaře a na podzim) jsou organizovány svozy objemného odpadu, nebezpečného odpadu a vaků s odpady ze zeleně. Na několika místech (např. u autobusové zastávky Hřbitov) jsou umístěny kontejnery na sběr tříděného odpadu, a to na papír, sklo a plasty (PET lahve). Na území Vaňova se nachází hřbitov, jehož provoz zajišťuje příspěvková organizace Městské služby Ústí nad Labem.\n\nV blízkosti kostela sv. Josefa se při Pražské ulici nachází fotbalové hřiště využívané fotbalovým klubem TJ Vaňov, založeným v roce 1948. Na místním hřišti se v poválečném období hrála házená, a to na úrovni nejvyšší národní soutěže. Nakonec však zdejší házenkářský klub zanikl.\n\nDlouhou historii má ve Vaňově veslařský sport. Německý veslařský oddíl Ruder-klub Regata zde byl založen již roku 1874. O 49 let později, 28. února 1923, jej následoval Český veslařský klub Ústí nad Labem, a v říjnu téhož roku došlo k otevření české sportovní loděnice. V roce 1930 byla na místě staré německé loděnice z roku 1901 postavena moderní budova ve stylu německého expresionismu. Ta se po druhé světové válce, během níž zchátrala česká loděnice, stala novým sídlem místního Českého veslařského klubu. V roce 1949 byl veslařský klub zabrán Sokolem a o rok později bylo vlastnické právo vloženo na TJ Sokol. V roce 1953 se stalo vlastníkem Revoluční odborové hnutí – závodní skupina Spolku pro chemickou a hutní výrobu (Spolchemie), a o čtyři roky později dostala majetek TJ Jiskra Chemička Ústí nad Labem. Od roku 1971 pořádá veslařský oddíl v polovině května regatu (závod lodí) pod názvem Ústecká zatáčka. V roce 2010 byla budova loděnice rekonstruována stávajícím veslařským oddílem TJ Chemička Ústí nad Labem.\nV okolí je i množství turistických tras. Patří mezi ně zelená turistická značka z Větruše do Stadic, žlutá turistická značka z hradu Střekov do Litochovic nad Labem, a modrá turistická značka z rozcestníku Vaňov-bus na vyhlídky nad Vaňovem (Skály a Josefínka). Podél zelené turistické značky se jižně od Vaňova ve směru na Dolní Zálezly nachází „Pohádkový les“, v němž místní řezbář umístil asi dvacet vyřezávaných postaviček zvířat a pohádkových bytostí (třeba Rumcajse, Manku a Cipíska, vodníka, Krtečka apod.). Územím též prochází zhruba 4 kilometry dlouhá zelená naučná stezka Větruše – Vrkoč, jíž v roce 1916 zřídil ústecký Horský spolek s pomocí vojáků, kteří se v oblasti připravovali na boje první světové války. Tato stezka, v minulosti nesoucí název Juliova, vede po úbočí labských vrchů a nabízí pohled na scenerii Českého středohoří, Masarykových zdymadel, Vaňovského vodopádu a místní přírodu. Její součástí jsou informační panely o historii, geologii, zoologii, botanice a ekologii kraje. Při odbočení z naučné stezky pod Vaňovským vodopádem se dá vystoupat k Humboldtově vyhlídce na Vrkoči, odkud je panoramatický výhled na labské údolí. Pojmenována byla na počest německého přírodovědce a cestovatele Alexandra von Humboldta (1769–1859), který České středohoří několikrát navštívil.\n\nVede tudy rovněž cyklotrasa č. 3091, která zde končí u železničního přejezdu u ulic K Přejezdu a Vaňovská. Začíná v Radejčíně u Řehlovic a na své desetikilometrové trase prochází přes Dubice a Dolní Zálezly. V Dolních Zálezlech se dále napojuje na cyklotrasu č. 3090, vedoucí do Ústí nad Labem k zámečku Větruše. Vaňov skýtá příležitosti i pro horolezce, kteří v zimních měsících vyhledávají zamrzlý Vaňovský vodopád, jenž se mění v ledopád, a umožňuje ledovcové lezení. Další horolezeckou lokalitou jsou čedičové skalní věže Milenci.\n\nVe Vaňově se nachází množství přírodních pamětihodností, a to především dvě zvláště chráněná území CHKO České středohoří a NPP Vrkoč. S ohledem na geologickou minulost oblasti a její geomorfologický vývoj zde vznikla celá řada skalních útvarů, mezi něž patří třeba Panenská skála, skalní věže Milenci či útvar Josefínka. Evropským unikátem je vypreparovaná čedičová žíla Vrkoč, která je specifická zvláštní sloupcovou odlučností čediče. V její blízkosti je na Podlešínském potoce Vaňovský vodopád, který je se svými dvanácti metry nejvyšším vodopádem Českého středohoří.\n\nKulturně-historické a sakrální památky jsou ve Vaňově zastoupeny kostelem svatého Josefa, který nechal při hlavní silnici z Ústí nad Labem do Lovosic v roce 1939 postavit stavebník Georg Schicht. Ten byl zbudován na místě původní kaple. Po druhé světové válce kostel sloužil svému účelu až do roku 1968, kdy byl opuštěn a chátral. Roku 1992 byl opraven a znovu zprovozněn, neslouží se zde však pravidelné bohoslužby. Zajímavostí je tzv. Löblův kříž z roku 1813, který na místě původního krucifixu z roku 1760 nechal postavit místní vinař Löbl na připomínku neštěstí, při němž nešťastnou náhodou zastřelil svého jediného syna. Vinař tehdy se zbraní hlídal svou vinici před zloději, když v tom se nečekaně vracel jeho syn z vojny. Když uslyšel kroky, bez výstrahy vystřelil a potomka smrtelně zranil. Kříž byl ze svého původního místa přemístěn do zahrady za tratí nad hostincem U lípy.\n\n\n\n"}
{"id": "542514", "url": "https://cs.wikipedia.org/wiki?curid=542514", "title": "Všebořice (Ústí nad Labem)", "text": "Všebořice (Ústí nad Labem)\n\nVšebořice (dříve něm. \"Schöbritz\") jsou částí statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se na severozápadním okraji Ústí nad Labem na patě Střížovického vrchu. V roce 2009 zde bylo evidováno 896 adres. V roce 2011 zde trvale žilo 3110 obyvatel.\n\nVšebořice je také název katastrálního území o rozloze 7,33 km. Všebořice leží i v katastrálním území Tuchomyšl o rozloze 5,76 km.\n\nPrvní písemná zmínka o tomto místě pochází z roku 1300.. Pravděpodobně byly Všebořice založené již v půlce 12. století a jejich původní tvar byl okrouhlý s návsí ve středu. V zmínce z roku 1352 se píše o tvrzi s kostelem. Do roku 1363 sem spadala i vedlejší obec Bukov, ale ve zmíněném roce získala samostatnost. Dnešní čtvrť se dále rozvíjela a kolem roku 1400 ji tvoří kromě tvrzi panský dvůr a 4 farmářské usedlosti. O rok později přibyly pod Všebořice i nedaleké vsi Žďárek a Strážky, následně roku 1429 i Dělouš, Kamenice, Podhoří a Roudníky. Tento celkový majetek poté odkoupil Jan z Lungwitz z Jílového společně s Chuderovem. Pod jednou správou ovšem všechny obce vydržely jen do jeho smrti, následně byly rozděleny mezi jeho syny.\n\nV druhé polovině 16. století je opět spojil Wolf Soldan ze Štampachu u Chebu a přikoupil od císaře Rudolfa II. další vesnice, jimiž byly Knínice, Slavošov, Zadní Telnice, Větrov a Habartice. Kromě značného území také pro Všebořice nechal postavit kolem roku 1590 renesanční zámek. Roku 1609 umírá a jeho syn mu nechal vytvořit náhrobek v místním kostele, který byl při pozdější přestavbě přemístěn na vnější zeď. Před Bitvou na Bílé hoře se ve Všebořicích nacházel poplužní dvůr s tvrzí, pivovar, ovčín, vinice, chmelnice a 14 dalších usedlostí. Majitelem zůstávali Štampachové a sídlili střídavě ve Všebořicích a na Bukově. Po roce 1620 jim byl ovšem majetek zkonfiskován a přidělen jinému rodu. O 20 let později Alexander Regnier z Bleilebenu na Soběchlebech připojuje ke Všebořicím obce Bánov, Habrovice a opět připojuje Bukov. Od roku 1655 se opět střídá řada rodů ve vlastnictví Všebořic a roku 1680 vypuká vzpoura obyvatelstva, které bylo nespokojené z množství vojenských tažení přes jejich obydlí. Ta je následně vojensky potlačena. Koncem 17. století, přesněji v roce 1694 je dokončen nový barokní kostel svatého Mikuláše na místě předchozího gotického kostela. Jeho vybavení se zařizovalo dalších třicet let a vydrželo až do poslední přestavby roku 1858. Počátkem 18. století je zdější panský dvůr patrový, nestejnoměrně obdélníkový rozdělený na obytnou a hospodářskou část. Ve dvoře se nacházela valená klenba s lunetami a obytná část měla taktéž valenou klenbu tentokráte plackami. Roku 1717 přibyla k hřbitovu barokní budova márnice. O 7 let později panství kupují hrabata Hartigové, které ho spojují s Březnicí (dnešním Krásným Březnem) a vzniká jedno panství, které vydrželo až do roku 1865. V roce 1740 je objeveno náhodou uhlí v oblasti Všebořic a začalo se zde těžit. Půda byla výhodně rozprodána a v obci se nacházelo i horní ředitelství. Do těžby se zapojil i tehdejší vlastník všebořického panství z rodu Ledebourů Adolf. Tou dobu zde bylo 8 dolů, které byly později zavřeny pro nedostatečnou kvalitu těženého paliva.\n\nV 19.století držel panství Všebořice a Krásné Březno hraběcí rod Ledebourů a obyvatelstvo se postupně měnilo ze zemědělců na dělníky. Tou dobu se stavěly i Nové Všebořice kolem dnešní Masarykovy třídy a roku 1871 je postavena škola pro dvě třídy. Začátkem 20. století Všebořicemi začala projíždět tramvaj číslo 1 na trati do Telnice. Až do roku 1935 zde také fungoval pivovar. Od obsazení říší byla obec spojena s městem Ústí nad Labem podobně jako řada dalších. Po válce opět nabyla samostatnost až do roku 1963, kdy byly Všebořice definitivně připojeny a tehdy novým bukovským sídlištěm i stavebně propojeny se zbytkem města. Zároveň od 50. let probíhala výstavba nejdříve v ulici Hornické domy v počtu 152 bytů a později v 80. letech celé menší sídliště s 1 234 byty. Autory tohoto celku jsou Jiří Fojt a Jaroslav Franěk, kteří se podíleli i na centru občanské vybavenosti ve Všebořické. V této době byl zlikvidován renesanční zámek, který mohl být následován tou dobou značně chátrajícím kostelem. Po revoluci se počítalo s celkovým rozvojem Všebořic, byly vypracovány plány zástavby, ale postaveno bylo nakonec pouze několik různě velkých obchodů. \n\nPo skončení druhé světové války zde vznikl internační tábor pro německé obyvatelstvo, které mělo být odsunuto. První záznamy pochází z června roku 1945, kdy zde bylo 296 lidí. Nejdříve sem byli posíláni lidé neorganizovaně, až později se zavedl systém. Internováni byli lidé domnělé německé národnosti například za spolupráci s předchozí správou, veřejné hajlování, \"šmelinu\" ale i například návštěvu kina či hlučné chování. Kromě Němců se zde však nacházeli i příslušníci jiných národností například Rumuni, Jugoslávci nebo i jeden Švýcar. Kvůli zmatkům s národností dokonce několikrát byla správa tábora dotazována, zda se zde nenachází i sovětští občané. Dohromady bylo zatčeno přes 5 500 lidí. V táboře byly hrůzné podmínky příliš nelišící se od podmínek v zajateckém táboře, který zde byl za války. Až zásahem z nejvyšších státních pozic a nátlakem mezinárodních organizací se zlepšily. Do konce roku 1945 zde zemřelo 286 osob vlivem podvýživy, ubitím, zastřelením nebo vlivem epidemie tyfu a úplavice na konci roku.\n\nProstory tábora byly využity i po úplném vysídlení německého obyvatelstva v roce 1948. Byl zde zřízen tábor pro \"podvratné živly\" nově směřující republiky, výhradně pro muže. O zařazení do tábora nerozhodoval soud nýbrž soudní komise okresního národního výboru v Ústí. Ten poté vylepoval listy se jmény vězněných nazvané \"Pranýř\" po ústeckých ulicích. O rok později tábor spravoval krajský národní výbor, avšak podmínky se nijak nezměnily, k zadržení stačilo rozhodnutí příslušníka státní bezpečnosti či komunistického funkcionáře. Vězni pracovali v uhelném dole 5. května v Trmicích, kam jezdily speciálně upravenou tramvají. Tábor fungoval až do roku 1951.\n\n\nRenezanční zámeček ve Všebořicích byl vystavěn na základech tvrze roku 1590 Volfem Soldanem ze Steinpachu. Měl nesymetricky obdélníkový tvar a byl patrový s půlkruhovým portálem. V 19. století patřil hraběti Adolfu Ledebourovi. Byl osídlen jen příležitostně, nebyl spravován a začal chátrat. Zbourán byl v 70. letech 20. století kvůli výstavbě sídliště Spartakiádní. Přímo na jeho místě bylo postaveno dětské hřiště. \n\nVe Všebořicích se nachází řada obchodů nebo přímo menších obchodních zón soustředěných kolem ulice Všebořická. V roce 2018 se jednalo o supermarkety Lidl, Kaufland, hobbymarket Baumax, obchod s elektronikou Okay, obchod s nábytkem Möbelix a několik dalších menších prodejen. V minulosti zde fungovalo obchodní centrum Všebořice, podle kterého je pojmenovaná i zdejší zastávka. Vystavěno bylo pro řetězec Carrefour, později bylo společně s řadou dalších obchodů hlavním nájemcem Tesco, které zde v roce 2015 skončilo a následoval jej i zbytek obchodního centra. Objevily se plány na využití pro hazard podporované vedením města, ale bylo od nich upuštěno a centrum zůstalo prázdné. \n\nHlavní dvě ulice Všebořic jsou Masarykova třída zakončená zdejší trolejbusovou vozovnou dopravního podniku a Všebořická vedoucí od bukovského rondelu až k dálnici D8, dále pak do Chlumce. Tato ulice je součástí evropské silnice I/30.\n\nHromadnou dopravu zajišťuje dopravní podnik města Ústí nad Labem. V roce 2018 byla čtvrť obsluhována trolejbusovými linkami čísel 54, 56 a autobusovou linkou 16 na Masarykově třídě a autobusovými linkami čísel 5, 11 a 18 na Všebořické.\n\nV části bývalé obce Podhoří se nachází vnitrostátní neveřejné letiště provozované Aeroklubem Ústí nad Labem.\n\n\n\n"}
{"id": "542515", "url": "https://cs.wikipedia.org/wiki?curid=542515", "title": "Seznam katastrálních území v okrese Ústí nad Labem", "text": "Seznam katastrálních území v okrese Ústí nad Labem\n\nV této tabulce je uveden kompletní výčet katastrálních území Okresu Ústí nad Labem, včetně rozlohy a sídel, které na nich leží.\n\nCelková výměra 404,44 km\n\nhttp://www.uir.cz/ Územně identifikační registr ČR\n"}
{"id": "542521", "url": "https://cs.wikipedia.org/wiki?curid=542521", "title": "Světlana Pospelovová", "text": "Světlana Pospelovová\n\nSvětlana Michajlovna Pospelovová (rusky: \"Светлана Михайловна Поспелова\" – \"Svetlana Michajlovna Pospelova\"; * 24. prosince 1979 Leningrad, Sovětský svaz) je ruská atletka, dvojnásobná halová mistryně Evropy v běhu na 400 metrů.\n\nNa letních olympijských hrách v roce 2000 v australském Sydney měla pozitivní dopingový nález na zakázanou látku stanozolol a později dostala dvouletý trest.\n\n\n"}
{"id": "542522", "url": "https://cs.wikipedia.org/wiki?curid=542522", "title": "Volby do Evropského parlamentu ve Francii 2004", "text": "Volby do Evropského parlamentu ve Francii 2004\n\nVolby do Evropského parlamentu ve Francii proběhly ve dnech 12. -13. června 2004 (první den však hlasovaly pouze zámořské departementy). Na základě výsledků voleb zasedlo v Evropském parlamentu 78 francouzských zástupců.\n\nV rámci Francie bylo ustanoveno 8 volebních obvodů s následující rozvržením mandátů:\n\n\nNásledující tabulka znázorňuje výsledky voleb podle oficiálních informací Ministerstva vnitra. Strany jsou řazeny podle získaných mandátů.\n\n"}
{"id": "542523", "url": "https://cs.wikipedia.org/wiki?curid=542523", "title": "Opavice (Město Albrechtice)", "text": "Opavice (Město Albrechtice)\n\nOpavice (německy \"Tropplowitz\", polsky \"Opawica\" (1945 \"Opawice\"), slezsky \"Troplowice\") je malá vesnice, část města Město Albrechtice v okrese Bruntál. Nachází se asi 2,5 km na jihovýchod od Města Albrechtic na řece Opavici.\n\nOpavice je také název katastrálního území o rozloze 3,96 km.\n\nV roce 1742 byla vesnice rozdělena mezi Rakousko a Prusko. Rakouská část je dnes v Česku. Pruská část je dnes sołectwo (ves) Opawica ve gmině Głubczyce v Polsku.\n\nPočet obyvatel Opavice (Města i Vsi) podle sčítání nebo jiných úředních záznamů:\nV Opavici je evidováno 45 adres, vesměs čísla popisná (trvalé objekty). Při sčítání lidu roku 2001 zde bylo napočteno 42 domů, z toho 28 trvale obydlených.\n\n\n"}
{"id": "542524", "url": "https://cs.wikipedia.org/wiki?curid=542524", "title": "Anders Jonas Ångström", "text": "Anders Jonas Ångström\n\nAnders Jonas Ångström (13. srpna 1814, Lögdö - 21. června 1874, Uppsala) byl švédský astronom a fyzik, jeden ze zakladatelů spektroskopie.\n\nÅngström studoval na univerzitě v Uppsale, kde v roce 1839 obdržel diplom učitelství fyziky. Poté šel získávat zkušenosti z astronomie na Stockholmskou observatoř; o několik let později se stal ředitelem astronomické observatoře v Uppsale.\n\nZabýval se studiem magnetického pole Země; přitom učinil různá pozorování změn intenzity magnetického pole v různých částech Švédska.\n\nA. J. Ångström byl průkopníkem studia elektromagnetického spektra. V roce 1862 zjistil přítomnost dusíku v atmosféře Slunce.\n\n\n"}
{"id": "542525", "url": "https://cs.wikipedia.org/wiki?curid=542525", "title": "Hulman tmavý", "text": "Hulman tmavý\n\nHulman tmavý (\"Trachypithecus obscurus\") je primát z čeledi kočkodanovití. Vyskytuje se v jihovýchodní Asii (Indie, Bangladéš, Myanmar, Thajsko, Laos, Malajsie).\n\nJe velký 56 cm. Ocas má delší než trup. Váží nanejvýš 9 kg a je neobyčejně hbitý a rychlý. Běhá po čtyřech a do dálky skáče až 10 m. Jeho mláďata jsou v mládí oranžová a později tmavnou. Hulman se vyznačuje svými bílými ,brýlemi\" kolem očí, lysým objyčejem a dlouhou zježenou srstí kolem hlavy. Hulmani se živí plody a listím. Žijí ve skupinách, které vede starý a zkušený samec. Na jednoho samce obvykle připadají dvě samice. Když se narodí mládě pečují o něj a jeho matku všechny dospělé samice a nejednou dochází ke rvačkám, když příliš horlivá „tetička\"“ matce mládě uloupí.\n\n"}
{"id": "542529", "url": "https://cs.wikipedia.org/wiki?curid=542529", "title": "Jitka Vojtilová", "text": "Jitka Vojtilová\n\nJitka Vojtilová (* 28. září 1962) je česká politička, počátkem 21. století poslankyně Parlamentu ČR za Liberecký kraj a členka ČSSD.\n\nPřed zvolením do PSP ČR pracovala ve státním podniku Diamo ve Stráži pod Ralskem jako vedoucí oddělení daní, do tohoto zaměstnání se vrátila po neúspěšné obhajobě mandátu v roce 2006.\n\nVe volbách v roce 2002 byla zvolena do poslanecké sněmovny za ČSSD (volební obvod Liberecký kraj). Byla členkou sněmovního výboru pro sociální politiku a zdravotnictví a petičního výboru. Ve sněmovně setrvala do voleb v roce 2006. V nich obhajovala svůj mandát, ale nebyla zvolena, protože kandidovala na 3. místě kandidátní listiny ČSSD v kraji a díky preferenčním hlasům ji překonal bývalý skokan na lyžích Pavel Ploc. Do sněmovny ovšem usedla dodatečně v červenci 2009, kdy po volbách do Evropského parlamentu nahradila ve sněmovně spolu s Petrem Hájkem nové europoslance Roberta Duška a Zuzanu Brzobohatou. Angažovala se kontrolním výboru sněmovny. V parlamentu setrvala do voleb v roce 2010 V nich svůj mandát neobhajovala.\n\nV komunálních volbách roku 1994, komunálních volbách roku 1998, komunálních volbách roku 2006 a komunálních volbách roku 2010 kandidovala neúspěšně do zastupitelstva obce Hamr na Jezeře, přičemž do voleb roku 1994 šla jako bezpartijní za Nezávislé kandidáty, v následných volbách jako členka ČSSD. Profesně se k roku 1998 uvádí jako technická pracovnice, k roku 2006 a 2010 coby daňová specialistka.\n"}
{"id": "542530", "url": "https://cs.wikipedia.org/wiki?curid=542530", "title": "Létavka šíronohá", "text": "Létavka šíronohá\n\nLétavka šíronohá (\"Rhacophorus reinwardtii\") je žabka, která má mezi prsty předních i zadních končetin neobyčejně rozšířené blány, s jejichž pomocí může plachtit vzduchem. Při skoku ze stromu na strom roztáhne blány a bezpečně přistane ve vzdálenosti 12 m. Tato létavka žije na Sundských ostrovech (Malé Sundy a Velké Sundy). Létavky zahrnují více než 220 druhů, které žijí v celé jihovýchodní Asii a v Africe.\n\n"}
